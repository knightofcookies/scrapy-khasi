Nichols  Roy (Sohra), B.
B.
Lyngdoh (Nongpoh) bad H.
S.
Lyngdoh (Nongstoin).
Kine ki Rangbah kim shym la lynñiar kthang lane ujor ba u Paidbah u jied ïa ki.
Ki jong u Bah H.
Hynniewta, E.
Bareh, S.
D.
D.
Nichols Roy, B.
B.
Lyngdoh bad H.
S.
Lyngdoh kim shym la lynñiar kthang lane  ujor, ba nalor ba ki la jop ha ka Election MLA da ki Ticket APHLC, ki la jop ruh ha ka Election MDC da ka Ticket APHLC hi.
Ha ka Ri Synshar Paidbah (ym tang ba ki don hok ban khlei la ka JUBAN – LAK) kitei ki Rangbah ki don hok ruh ban tyrwa ïa lade ha khmat u Paidbah ba un jied ïa ki.
U Paidbah ruh u don hok ban jied ïa ki bad ha kajuh ka por ym lah ruh ban pynbor ïa u Paidbah ba un klet ïa ka JUBAN – LAK kaba ki la khlei ha ki por shuwa ban jied ïa ki da u Paidbah.
Ym lah ruh ban ïaid lait ïa kawei ka jingshisha, ba u Paidbah u la jied ïa kitei ki Rangbah, namar ba ki ïeng ha kata ka nongrim kaba u Paidbah u mon ba kin ïeng.
Lada ka la long da kumwei pat te ym lah ban khmih lynti ba kitei ki Rangbah kin jop ha ki Election.
Don ki Ri Synshar Paidbah ha kiba u Paidbah u don hok ban patom noh (recall) ïa uno uno u nongmihkhmat uba leh tiri biri lane leh ïa kano kano ka kam kaba u Paidbah um sngewdei ba uta u nongmihkhmat un leh.
Don kiba ïa kren harum haneng, hangne hangtai ba kito kiba jop ha ki Election MP bad MDC da ka Ticket APHLC, hynrei kiba pdiang ïa ka Autonomous State, ki la dei ban shah patom noh (recall) namar ki pdiang ïa ka Autonomous State khlem pat da ioh ïa ka jingmynjur jong u Paidbah ym lah ban  shu shim ba u Paidbah un mynjur (HALEH U PAIDBAH UM MYNJUR ?) Hynrei  ha Ri India ym don ka Aiñ ba lah ban patom noh (recall).
Wat la ym don makna ka Aiñ ha Ri India ba lah ban patom noh (recall), lada kito ki Rangbah MP bad MDC ki ba jop ha ka Election da ka Ticket APHLC) ki kwah eh shaba palat ban pdiang ïa ka Autonomous  State, ka long kaba shonghok shongblei keiñ ba ki dei ban risaiñ shuwa na ka kam MP bad MDC bad sa ai lad ïa u Paidbah ba un pynpaw da ki KOT THEP VOTE (la ka long lyngba ka Bye – Election lane General Election).
Lada u Paidbah da ki KOT THEP VOTE u pynpaw ba u pdiang shisha ïa ka Autonomous State, kata te kitei  ki Rangbah ki la lah keiñ ban ïaid shaphrang bad ban kren shlur ba u Paidbah u mon ïa ka Autonomous State.
Ka Ri India ka dei ka Ri Synshar Paidbah.
Ka Dorbar Thaw Aiñ (Constituent Assembly) jong ka Ri India kam shym shim ba u Paidbah jong ka Ri India u dei uba bieit.
Dei namarkata ba ka Constituency Assembly ka la rai ba ka Ri India ka dei ban long ka Ri Synshar Paidbah.
Haba ka Ri India ka dei ka Ri Synshar Paidbah te ym lah kein ban khein khyndew thala ïa ka MON jong U PAIDBAH.
ñiuma, lah ban sngewthuh ïa ka rukom pyrkhat jong u Paidbah lyngba ki jingthoh kiba mih ha ki kot khubor lane lyngba ki j ingkren ha ki jingialang paidbah (ym dei ki jingïalang sob sob kiba ym da don ka pyrta ka shula).
Hynrei ïa ka Mon  ba shisha jong u Paidbah lah ban iohi shai lyngba  ki KOT THEP VOTE.
Dei namarkata ïa ki Electiuon la ju pynlong man la ki por, khnang ba u Paidbah na kawei ka por sha kawei pat ka por un ioh lad ban pynpaw ïa la ka Mon.
U John Adams, u President uba ar jong ka America u ong, ba haba ym don Election shuh, te hangta ka jinglong mraw ka la sdang (Where elections end, there slavery begins).
Dang shen, u Lamphang barim jong ka Lok Sabha, u Kariya Munda, u la ong, “ba ki tribal ne ki trai ri kiba la kylla sha ka niam Islam bad Khristan kim don hok shuh ban ïoh jingmyntoi na ka bhah thungkam thungjam kaba la mang kyrpang ïa ki trai ri.
" Ha kane ka jingkren, u Lamphang barim u ïehnoh ia ka Niam Hindu bad u ñiew ba ki Niam trai ri ne tynrai jong ki tribal ki long ki tnat jong ka Niam Hindu.
Ka long kaba phylla ba ka Niam Hindu ruh, ka long hi kum ka Nam Khristan ne Islam, namar ka dei ka Niam kaba wan na shabar jong ka dewbah India.
Ka Niam Hindu ka dei ruh ka niam kaba dang khynnah ka rta haba ïanujor bad ki niam tynrai jong ki trai ri ba pher kiba don hapoh ka dewbah India.
Lada ki tribal kiba kylla sha ka Niam Khristan ne Islam ki duh ia ki jingmyntoi, kumjuh ruh kiba kylla sha ka Niam Hindu ki dei ban duh.
Ka jinglong nongwei jong ka Niam Hindu ha dewbah India kam dei ka jingtip kaba thymmai.
Ha ka snem 2019, u Ranjit Das bad kiwei, ki la pynmih kawei ka jingthoh kaba la ai kyrteng, “The Story of the Lost Twins: Decoding the genetic identities of the Kumhar and Kurcha populations from the Indian Subcontinent" (Ka Khana shaphang ki ar tylli ki jaidbynriew kiba ïasynrap: Ka jingwad bniah halor ki jaidbynriew Kumhar bad Kurcha kiba im ha ka dewbah India).
Ha kane ka jingthoh kine ki riewstad ki la kdew kyllum ba ki jaitbynriew trai ri ha dewbah India lah ban phiah ha ki saw tylli ki kynhun, kita ki Ancestral North Indian (ANI), Ancestral South Indian (ASI), Ancestral Tibeto-Burman (ATB), and Ancestral Austro-Asiatic (AAA).
Ka jaidbynriew Khasi-Jaiñtia ka don ha ka thup kaba khatduh, kata  ka Ancestral Austro-Asiatic (AAA).
Katkum ka Priya Moorjani, kaba dei ka riewstad geneticist, hapdeng ki snem 4700 haduh 3000 BCE, ki trai ri kiba don kylleng ha ka bynta ba shathie ka dewbah Asia ki dei ki nongbeh mrad bad kiba ïajan ka jingïadei bad ki trai ri kiba buhai shnong ha ki dewlynnong Andaman haduh mynta mynne bad kiba lam khleh snam bad ki nongrep na ki phang ka ka Ri Iran.
La sngewthuh ba ka dei kane ka kynhun jaidbynriew kaba buhai shnong bad pynlong ia ka juk Indus Valley civilization.
Nangta, hadien ba ka juk Indus Valley Civilization ka la sdang troiñ kumba ha ka snem 1300 BCE, katto katne na ki nongshong shnong ki la sdang ban krih shaphang shathie ban ïa imlang bad kiwei pat ki trai ri bad nangne la kha ia kata ka kynhun kaba la tip kum ka Ancestral South Indian population.
Mynta ïa kane ka kynhun la pynithuh bad ki kynhun jaitbynriew Dravidian, kiba kren ia ki ktien Tamil bad Kannada.
Marbud sa ki jaitbynriew na ka thup Eurasian kiba kiew shaphang shatei bad ki ïashong khleh bad ki briew kiba la im ha ka juk Indus valley civilization bad kine ki pynlong ia ka kynhun kaba ki khot ka Ancestral North Indian population.
Kine ki dei ki jaidbynriew kiba kren ia ki ktien Indo-European, kum ka Hindi, Urdu bad kiwei.
Na kitei ki jingshem jong ki riewstad la nang pynskhem shuh shuh ba dei ki jaitbynriew Dravidian kiba la thaw ia ka juk Indus Valley Civilization.
Ïa kane la nang pynshisha da ka rukom ngeit niam jong ki jaidbynriew kiba pynlong nyngkong ia ka kynhun Ancestral North Indian.
Napdeng ki Blei, U Blei Indra u dei uba hakhlieh tam, ba ki jaitbynriew kiba im ha ka bynta ba shatei jong ka dewbah India, ki ngeit bad mane ba u dei uba khraw bor bad la ñiew ïa U kum u Blei jong ka bneng, ka leilieh, ka er langthari, u slap, u pyrthat, ka suiñbneng bad ka thma.
U dei u Blei uba paw bha ha ki kot niam Rig Veda, ka kot niam kaba rim tam jong ki riewngeit Hindu.
U Blei jong ka thma bad ki don ki khana pateng kiba ïathuh ba dei u Indra uba pynjulor ïa ka kut jong ki Dasyus jong ki Dravidian, kaba don ha ka bynta ba shathie jong ka dewbah India bad U pyndonkam da u pyrthat ban pynjulor ïa kane ka kut.
Une u Blei Indra u don ïa ka bor kum u Blei Zues jong ki Greek hyndai bad lah ban ong ba u Indra u ïasyriem bha bad kiwei ki Blei jong ki jaitbynriew Indo-European kum ki Blei Jupiter, Perun, Perkunas, Taranis bad Thor.
Kumjuh ruh u Blei Surya uba shong ha ka kali ba tan da ki hynñiew tylli ki kulai bneng, u ïasyriem bad u Blei Helios uba shong kali kulai ha sahit bneng.
Kine baroh ar ki dei ki Blei kiba ïasoh bad ka Sngi.
Kine ki khana niam ki ïathuh ïa ngi ïa ka jingïaid lynti bad jingkrih jong ki jaitbynriew bapher kylleng ka snieh pyrthei bad ba kumno kine ki kynhun jaitbynriew ki poi bad shong shnong ha ka bynta ba shathie bad phang mihngi.
Bad katba ki nangïaid lynti ka niam ka dei-riti ka kylla ha ka jingïakynduh lang bad kiwei pat.
Kine ki khana niam ki ïathuh shai ia ka tynrai jong ka Niam Hindu bad kumta ka Niam Hindu ka dei ka niam kaba long nongwei ia ki trai ri, kumba long ka Niam Khristan bad Islam.
Kumno pat shaphang ki Niam kiba la don lypa ha shuwa ka jingwan poi jong ki Niam Hindu, Khristan bad Islam.
Kiei ki niam tynrai jong kine ki jaitbynriew trai ri kiba la don lypa ha ka dewbah India? Dei hangne ba ka khana pateng bad khana niam jong ka Jaidbynriew Khasi-Jaiñtia ka long kaba kongsan.
Ka don sa kawei ka jingthoh jong u Arun Kumar kaba kyrteng, “A late Neolithic expansion of Y chromosomal haplogroup 02a1-M95", kaba la mih ha ka snem 2015.
Kane ka dei ka jingwad bniah katkum ka stad saian bad la shem ba ki don ki jaidbynriew na phang mihngi, kum na Laos kiba krih sha ka thaiñ shatei lam mihngi ka Ri India bad kita ki lah ban dei ka jaidbynriew Khasi-Jaiñtia, kiba shong shnong mynta ha ka Jylla Meghalaya.
KIne ki la buhai shnong ha kine ki lum naduh ki snem 4000 haduh 2000 BCE.
Kane ka kdew ba ka jaidbynriew Khasi-Jaiñtia kan dei kawei na ki jaidbynriew kiba don ha ka thup jong ki kynhun jaidbynriew kiba la shong shnong ha ka juk Indus Valley Civilization bad don napdeng jong ki kiba la tip noh kum ki Munda.
Ki jingshem lyngba ka stad saian DNA halor ka jingïadei bad jingïasyriem ki jaidbynriew ha ka dewbah India bad kito kiba la im ha ka juk Indus Valley Civilization ka la nang pynskhem ia ka jingshem jong ki riewstad , ki nongthoh kot bad kiwei halor ki jaidbynriew trai ri.
Ha ka snem 2019 ki stad saian ki la shim nongmuna na ka met jong kawei ka kynthei kaba shong ha ka shnong Rakhigarhi, ka shnong kaba heh tam ha ka juk Indus Valley, bad jurip da ki kor ki bor ka stad saian ha kaba ki la shem ba ka hiar pateng na ki briew kiba wan na ka Ri Iran bad ka don ka jingïasyriem bad ki jaitbynriew kiba krih sha ka bynta ba shathie phang mihngi ka dewbah Asia.
Hato kine ki jaitbynriew kiba don ha ka thaiñ shathie lam mihngi ka dewbah Asia kin dei ki Khasi-Jaiñtia kiba la don lypa ha kitei ki snem? Katkum ka jingshem jong ki riewstad, kita u Pawel Prokop bad Ireusz Suliga, ha ka jingthoh ba ki la pynmih halor ka kam saiñ nar ha Ri Khasi ha ka snem 2013, la ong ba ki Khasi ki la krih sha ki bynta kiba shathie jong ka wah Ganga kumba ha ki snem 3000 BCE.
Katba ka jingwad bniah halor kane ka bynta kam pat kut bad dang don shibun kiei kiei kiba dei ban tih bniah.
Ha kajuh ka por ka long ruh kaba sngewtynnad ban tip ba ki longshuwa jong ngi ki lah ban dei kiba la pynlong ïa ka juk Indus Valley Civilization.
Ka jingshisha ka long, ba nalor ki Dravidian, ki Khasi-Munda ki dei ki jaidbynriew kiba la rim tam ha kane ka dewbah India bad ki dei ki jaidbynriew trai ri.
Khlem pep ki longshuwa jong ka jaidbynriew Khasi-Jaiñtia kiba la wan buhai shnong ha ka dewbah India ki don bad ki ka Niam tynrai bad ka deiriti.
Ka jingkylli kaba mih ka long, hato ka Niam bad ka deiriti jong ki Khasi-Jaiñtia ka dang sah kumjuh haduh mynta? Ka long kaba jwat ban tip halor kane namar ka donkam ban tip ia ka rukom leh niam bad mane Blei jong ki longshuwa kulong kumah kiba la im kumba 6000 snem mynshuwa bad ban ïanujor bad kane kaba ngi ngeit mynta.
Ha ka thaiñ Mekong, kaba kynthup ia ki Ri Laos, Cambodia bad Vietnam mynta, ki dang sah ki jaitbynriew trai ri kiba kheiñ jait na ka kmie bad kiba dang bat ia ka Niam bad deiriti tynrai.
Ñiuma, ngam pat shem kano kano ka jingwad bniah halor ka jingïasyriem ki jaitbynriew kiba im mynta ha ka thaiñ Mekong bad ki Khasi-Jaiñtia.
Lada jia ba ym pat don ba jurip bniah, kane ka dei kawei pat ka phang ba ki riewstad bad ki stad kot kin thwet ia ka tynrai jong ka jaidbynriew Khasi-Jaiñtia.
Ka jingwad bniah kan ïarap ban kdew kino ki bynta jong ka Niam bad deiriti kiba ka jiadbynriew Khasi-Jaiñtia ka la shim kylliang na kiwei pat.
Kane ka long kaba kongsan namar ka la don ka jingpyrshang bor bah ban kdup bad kynthup ia ka Niam bad deiriti jong ki Khasi-Jaiñtia hapoh ka shatri jong ka niam Hindu.
Kumta kane ka jingpyrshang ka long ka jingma bad khlem pep ka Niam bad deiriti ki Khasi-Jaiñtia kin jah rngai lada ngi shah ba kan long kumta.
Hadien katto katne ka por ki dur ki dar jong ki Blei tynrai jong ki Tribal ne Trai ri ki lah ban shah khynñiat sha kyndong bad ba ki Blei ka Niam Hindu kin wan hakhmat eh.
Ki niam ki rukom bad ka jingngeit kin kylla bad ba ki Trai ri kin shah nam ba ki dei ki riewngeit Hindu.
Kane ka la jia ruh ia ka Niam Hindu bad ki million tylli ki Blei ba ka Niam Hindu ka hikai, ki dei ki Blei kiba ka Niam Hindu ka la shim kylliang na kiwei pat ki kynhun jaidbynriew kiba la im ha kane ka dewbah da ki million snem, kita ki dei ki Tribal bad ki trai shnong jong ka dewbah India.
Ha Ri India ia ki Tribal, la ju nam kum ki Adivasi, kaba mut ki trai ri.
Ka kynhun heh paid Hindu, ka Sangh Parivar bad ki tnat jong ka kum ka RSS, ki pyrshang ban kynthup ne ñiew ia ki Adivasi kum ki jaidbynriew kiba ngeit ha ka Niam Hindu bad ki kam ba ki dei ki Vanvasi lane ki briew kiba shong hapdeng ki khlaw ki btap.
Wat kane ka kyrteng ruh ka la tuh noh ia ka deiriti jong ki Adivasi.
Kumta ki Tribal kim dei shuh ki jaidbynriew trai ri kiba kyrpang bad kiba don la ki khana pateng, hynrei ki dei ki Hindu kiba jied ban im ha ki khlaw ki btap.
Ka nuksa ba khraw ka dei ka jingpynkylla ne kheiñ Hindu ia ki Tribal ha Gujarat, ka khana kaba nga la tip mynba nga don ha Surat.
Ka jingpynkylla ia kine ki Tribal sha ka Niam Hindu ka long lyng-ba ki nongtrei mon sngewbha kiba leit ïalap sha ki shnong ki thaw ba shong ki Tribal bad ki pynsngewthuh ïa kiba kam don kano kano ka jingïapher hapdeng ka Niam tynrai jong ki bad ka Niam Hindu.
Kumta ia ki dur jong ki Blei ka Niam tynrai bad ki Blei ka Niam Hindu la tyngkhap lang khnang ba ki Tribal kin mane ïa ki.
Namarkata ka daw, dei ban phikir bha ba kane kan ym jia ha ka jiadbynriew Khasi-Jaiñtia, lym kumta ngin duh noh ia ka Niam bad deiriti.
Ka Niam Hindu, kaba long ka niam thymmai ka lah ban nguid tylli ia ka Niam tynrai bad dieriti jong ki Khasi-Jaiñtia kaba la don naduh ki por kulong kumah.
Ïa nga hi marwei shimet, ka dang bha ïa ki Khasi-Jaiñtia ban long Khristan (kane pat kam thew ïa ki riewshimet kiba pdiang ïa ka niam Hindu), ban ïa kaba ki shah klun ha ka Niam Hindu.
Ka daw ka long ba ha ka Niam Khristan ngi dang lah ban tip kaei kaba ngi la duh bad dang lah ban shem pat bad pynkhie im biang, katba ka jingpynïakhleh khaw lang ïa ka deiriti bad Niam tynrai bad ka Niam Hindu kan pyndam shisyndon ïa ka Niam tynrai ki Khasi-Jaiñtia.
Lada ki tribal ne trai ri kiba la kylla Khristan ne Islam kin duh ïa ki hok bad ki bhah kyrpang jong ki, kumjuh ruh ki tribal kiba kylla Hindu ki dei ban duh.
Ha kajuh ka por pat, ki para shnong kiba dang don ha ka Niam tynrai jong ki Khasi-Jaiñtia, ki Songsarek ha Garo Hills, ki Sarna ha ka Jylla Jharkhand ki dei ban ïoh ïa ka jingithuh bad jingïada kum ki ritpaid hapoh ki Jylla ba ki im bad ka Ri baroh kawei.
Lah ban shu pynkynmaw hangne, ba ka National Commission for Schedule Tribe (NCST) ka la ai jingmut la slem halor kane ka phang.
Ban ai jingithuh kum ki ritpaid  ïa kiba dang don ha ka Niam tynrai kam da dei than ka kam kaba eh, namar haba jubab da ka jingthoh ha Rajya Sabha, ka Dr Najma A Heptulla, ka Myntri kaba peit ia ka bha ka miat ki rit paid, ka la ong, ba ka jingithuh kum ki ritpaid ïa ki nongbud jong ka Niam Khasi bad Niamtre ka dei ka bynta jong ka Sorkar Jylla ban leh ïa kata.
Ha ka jingshisha kane ka dei ka mat ka jura jong ka jaidbynriew kaba ki nongsaiñ Hima ki dei ban shim khia.
Lada ki nongbud jong ka Niam Khasi bad Niamtre ki jah noh bad ki shah nguid ha ka Niam ki heh paid Hindu, ka riti bad dustur jong ki paid Khasi-Jaiñtia ruh kan duh lang bad kane ka long ka jingma.
Ka jingkren jong u Kariya Munda, uba dei na kajuh ka thymmei bad ki Khasi-Jaiñtia, ka la kdew lypa ïa ka jingma kaba ap ïa ka jaidbynriew Khasi-Jaiñtia ha ki por ban sa wan.
Te kaei ka ban jia? Hato ngin dang neh dang sah ryngkat bad ka Niam ka deiriti kaba ngi la ïoh pateng ne ngin shah nguid tylli bad duh noh ïa la ka tynrai? Ka rai ka dei ka jong ngi.
(Kane ka jingthoh ka dei ka jingsngew jong nga u nongthoh shimet bad kam don jingïadei bad ka seng kaba nga trei).
Katkum ka khubor na ki heh ka Hamas ha ka Sngi Nyngkong, la ong ba katei ka kynhun lehnoh ka thmu ban pyllait noh ia 6 ngut ki nongshong shnong ka Thailand kiba la shah rahbor naduh ba sdang jong ka thma ha u Risaw.
Namar la ong ruh ba ki don da ki hajar bad phew hajar ngut ki nong Thailand kiba sah bad kiba trei hapoh Israel, khamtam ha ki laiñ ka rep- ka riang.
Hynrei ha ka por ba ki lehnoh Hamas ki leit ban hiar thma ia ka Israel, ki la rah bad kit ia kat kiba suk ban ioh rah khlem tip shuh la ki dei ki jong ka Israel ne kiba na kiwei ruh ki ri.
Katkum ka jingiathuh kyllum jong ka Hamas, la ong ba ka la ioh ban rahbor kumba 240 ngut ki briew ha katei ka jingleit thombor jong ki sha Israel ha ka 7 tarik u Risaw jong une u snem 2023.
Napdeng kitei kiba shah rahbor baroh, kumba 32 ngut ki dei ki nong Thailand.
Kumta, ki lehnoh Hamas ha kane ka kynti ki la pynti ba ha ka Sngi Nyngkong ha ka por kumba 2:00 Nohphai Sngi, kin sa pyllait noh sa ia kitei ki 6 ngut kiba long ki nongshong shnong ka Thailand.
La ong ba ki don kumba 30,000 tam ki nong Thailand kiba im bad kiba trei ba ktah hapoh Israel haduh ka por ba ki Hamas ki leit ban hiar thma ia ka Israel ha ka 7 tarik jong u Risaw ba la leit.
Ki don ruh kumba 40 ngut ki nong Thailand kiba la khlad hapdeng ka thma bad kumba 19 ngut pat kiba la ngat bad mynsaw na katei ka thma hapdeng ki lehnoh Hamas bad ka Israel.
Ka tnat United States Geological Survey ha ka step Sngi Nyngkong ka la pyntip ba u jumai uba khlaiñ haduh kumba 6.
9 Magnitude u la pyn khynñiuh ia ka thaiñ Shathie jong ka Philippines ha ka step Sngi Nyngkong.
Utei u jumai u la khynñiuh ha ka por kumba 4:00 baje jong katei ka step Sngi Nyngkong ha ka jingjylliew na shapoh khyndew kumba 30 Kilometre lane kumba 18 Mile, kumba 72 Kilometre pat na ka thaiñ Shatei Lam Mihngi jong ka Hinatuan kaba don hapoh ka dew lynnong Mindanao.
Hashwa jong utei u jumai, la ong ba ha ka Sngi U Blei pat u jumai uba 6.
6 Magnitude bad kumjuh ruh uba 7.
6 Magnitude ha ka Sngi Saitjaiñ uba la pynkhñiuh ia katei kajuh hi ka thaiñ bad la long kumba 3 sngi kynthih khlem sangeh.
Ha utei u jumai uba la khynñiuh ha ka Sngi Saitjaiñ, la don 2 ngut kiba khlad bad katto katne pat kiba shah ktah bad mynsaw.
Ki heh ka Ukraine ha ka Sngi Nyngkong ki la kynnoh ba ki shipai ka Russia ki la pynkheiñ biang ia ka aiñ thma da kaba siat pyniap ia ki shipai ka Ukraine kiba la pyndem ialade hadien ka jingshah pynhap suloi bad jingshah ker tawiar ha ki shipai ka Russia.
Ha kawei ka dur khih kaba la saphriang da ki shipai ka Israel ha kane ka por, la ong ba la iohi ia uwei u shipai ka Ukraine uba mih na kawei ka thliew bad uba la rahkti bad pyndem noh ialade hakhmat ki shipai ka Russia, katba don pat sa uwei uba shu dem khohsiew hangta hajan.
Hynrei la ong ba ki shipai ka Russia pat kim shym pynsngap ia kitei ki 2 ngut bad ki la siat iap ia ki hangta hajuh ha ka jaka ba ki don.
Katba, la ong ba ym pat lah ban pyntikna ia katei ka jingjia la ka long kaba dang shu dep jia shen ne kaba la naduh mynno ruh hynrei na ka liang ka tnat iada jong ka Russia ruh kam shym la pynphai ktien eiei haba iadei bad katei ka jingjia.
Hynrei haba iadei bad ka jingkynnoh ba ka Russia ka la pynkheiñ ia ki aiñ thma, ka Russia ka la kyntait halor katei ka jingkynnoh bad ong ba ka Russia kam shym pynkheiñ kyndon eiei kumba la kynnoh da ka Ukraine.
Katba ka Ukraine pat ka la kdew kti khlem sangeh ban kynnoh ba ka Russia ka la pynkheiñ aiñ thma na ka por sha ka por.
Katba, u heh ka tnat iada jong ka Ukraine ha katei ka sngi u la ong ba ka jingsiat pyniap ia kito kiba la pyndem ialade, ka long ka jingpynkheiñ aiñ thma.
Kumjuh ruh ha u Lber, ka la don kawei ka video kaba la saphriang ha kaba uwei u shipai ‘Sniper’ jong ka Ukraine, u la shah siat iap tang mar ia dep kren ia ki kyntien ‘Glory to Ukraine’ lane ‘Slava Ukraini’, kaba mut ‘Ka jingjop kan long jong ka Ukraine’.
Ka Bharatiya Janata Party (BJP) kaba ïalam ïa ka jingsynshar ha ka Ri, ka la jop kput ha ka ilekshon sha ki Ïingdorbar Thawaiñ ha ki lai tylli ki jylla katba ka Congress kan ïoh ban synshar ha kawei na ki jylla.
Ka jingñiew ‘vote’ ha ki saw na ki san tylli ki jylla kiba la jied ïa ki nongthaw aiñ ka la long ha ka Sngi U Blei bad ka BJP ka la sar ïa ka jingjop ha Madhya Pradesh, Rajasthan bad Chhattis-garh katba ka Congress ka la jop ha Telangana.
Katkum ka jingpynbna na ka Election Commission of India (ECI), na ki 90 tylli ki konstitwensi kiba don ha jylla Chhattisgarh, ka BJP ka la jop lane ka dang tam ha ki 54 tylli katba ka Congress ha ki 35 tylli.
Kawei na ki konstitwensi ka la leit sha ka seng GGP.
Ka jylla Chhattisgarh ka dei kaba la synshar da ka seng Congress ha kine ki san snem ba la leit noh hadien ba ka la pynliem ïa ka BJP ha ka ilekshon ha u snem 2018.
Hynrei mynta ka kynti, ka BJP ka la lah ban ïoh biang ïa ka jingsynshar ha ka kti jong ka.
Ha jylla Rajasthan, kaba dei sa kawei pat ka jylla ba la synshar da ka Congress ha kine ki san snem, ka BJP ka la wan hakhmat duh da kaba jop lane tam haduh 115 tylli ki konstitwensi na ki 199 tylli.
Ka Congress ka la wan ba ar ha kaba ka la jop lane tam ha ki 69 tylli ki konstitwensi.
Ki don ruh sa 8 ngut ki kyrtong khlem seng kiba la jop lane dang tam katba kiwei ki seng ki la ïoh bynta lang ha ka jingjop.
Ha u snem 2018, dei ka seng BJP kaba la shah pynliem ha ka ilekshon ha ka seng Congress.
Haba phai sha ka jylla Madhya Pradesh, ka BJP ka la ïoh ban pynneh biang ïa ka jingsynshar ha kaba na ki 230 tylli ki konstitwensi, ka la jop lane dang tam ha ki 163 tylli katba ka Congress ka la wan ba ar da kaba jop ne tam ha ki 66 tylli.
Ha jylla Telangana kaba ju synshar da ka Bharat Rashtra Samithi (BRS) ha ki 10 snem ba la leit noh, ka Congress ka la ïoh ïa ka jingjop ha kaba na ki 119 tylli ki konstitwensi, ka Congress ka la jop ne dang tam ha ki 64 tylli katba ka BRS ka la wan ba ar da kaba jop ne dang tam ha ki 39 tylli ki konstitwensi.
Ka BJP ka la wan ha ka kyrdan kaba lai da kaba jop tang ha ki 8 tylli ki konstitwensi katba ka AMIM ka la ïoh jingjop ha ki 7 tylli ki konstitwensi.
Ka jingjop kput jong ka BJP ha kane ka ilekshon ka la wan katto-katne bnai shwa ka ilekshon MP Lok Sabha.
Ka ilekshon sha kane ka Dorbar Bah jong ka Ri ka lah ban long ha u bnai Ïaïong-Jymmang 2024.
Ha ka Lah Sngi U Blei, ka ECI kan sa ñiew sa ïa ki ‘vote’ na ka bynta ki 40 tylli ki konstitwensi kiba don ha jylla Mizoram.
Ha ka jingshisha, ka jingñiew ‘vote’ ha Mizoram ka la dei ban long mynta ka sngi hi, hynrei namar ka jingpyrshah jong kiba bun na ka daw ba ka dei ka Sngi U Blei, ka ECI ka la pynkynriah noh sha ka Lah Sngi U Blei.
U President ka Maldives, u Mohamed Muizzu ha ka Sngi U Blei u la ong ba ka sorkar India ha kane ka sien, ka la kohnguh ban phah mih noh ia ki shipai jongka na Maldives,U Muizzu u la jop ia ka shuki President jong ka Maldives dei ha ka ilekshon kaba la long ha u Nailur jong une u snem 2023 bad dei tang ma u- u nongialam ka Maldives uba la phai khmat sha kane ka bynta bad uba thrang ban pynmih noh ia ki shipai India bad ki ktem shipai ka India kiba don hapoh u pud- u sam jong ka Maldives baroh shi katta.
U Muizzu ha katei ka sngi u la iathuh ba ha ka jingioh jong u ban iakren bad ki heh ka sorkar India, na ka liang ka sorkar India ka la kohnguh bad mynjur ban phah mih noh ia kitei ki shipai ka India kiba don hapoh u pud- u sam jong ka Maldives bad kumta ruh la ong ba ka India bad Maldives kin sa ioh ban iatrei lang ha kiwei pat ki kam ki ban kyntiew ia ka jinglong- jingman jong baroh arliang ri.
Namar la ong ba ka India bad ka China ki pyrshang kaba lah ban pyntur ia ki shipai jongki sha katei ka bynta jong ka Maldives, hynrei ka Maldives pat la i-kumba ka kham i-shaniah bad kham ailad ia ka China ba kan iadei kam badka.
Hynrei la ong ba kitei ki shipai ka India kiba sahkut sah hapoh Maldives haduh mynta, ki dei kiba leit ban pyniaid bad pyntreikam ia ki helicopter bad ka liengsuiñ ba la ai da ka India sha Maldives naduh ki por ba la leit.
La ong ruh ba ka India ka la ai ia katto katne ki tiar jingiarap sha ka Maldives, ban iarap haba iadei bad ki jinglynshop jong ki bor ka mariang bad haba iadei bad kane, ka India ka la ai ia 2 tylli ki helicopter bad kawei ka liengsuiñ ban ioh pyndonkam ha ka jingpyntrei bad jingtei ban pynbit- pynbiang ha katei ka bynta.
Katba na ka liang jong utei u nongialam ba thymmai ka Maldives, u Muizzu, naduh u bnai ba la lah, haba ai jingkren sha ki paidbah u la ong ba ka sorkar jong u kan ialeh ban nym ailad ia ki shipai ne ki bor ba nabar ba kin ioh ban ïadon bynta ha ki kam jong ka ri.
Kumta ruh u la kyntu ia ka sorkar India ba kan phah mih noh ia kitei ki shipai jongka na Maldives, khnang ba kan ym don jingthud ne jingktah eiei ia ka suk- ka shngaiñ bad ki kam ki jam jong ka Maldives hadien-habud.
Ka kylla ba 3 jong ka ‘Meghalaya Farmers’ Parliament’ kan long ha ka 4 bad 5 tarik mynta u bnai, kaba hap lang ha ka sngi rakhe ïa ka ‘Meghalaya Farmers’ Day’ ha State Convention Centre, Shillong.
Ïa kane ka dorbar yn pynlong da ka tnad ka rep ka riang ha ryngkat ka jingïasnohktilang bad ka Meghalaya Basin Management Agency (MBDA) bad ka Hills Farmers’ Union (HFU).
Kane ka dorbar ba man u snem ka la long ka jingrakhe kaba kongsan – kaba ithuh ruh ïa ka jingminot bad jingsynñiang jong ki nongrep ha ka ban pynwandur ïa ka jinglong-jingman ka rep ka riang hapoh ka Jylla.
Ki heh ki haiñ ki ban ïashim bynta ha kane ka dorbar bah ki nongrep kin kynthup ïa u Myntri Rangbah ka Jylla, u Conrad K.
Sangma, u ban long kum u kongsan ha ka jingïadonlang Myntri ka tnad Animal Husbandry & Veterinary, Bah A.
L.
Hek bad ka Myntri ka tnad ka rep ka riang, Dr.
Mazel Ampareen Lyngdoh.
“Katba ngi dang ïalum na bynta ka ‘Meghalaya Farmers’ Parliament’ bad ka ‘Farmers’ Day’, ka long ka jingai burom ïa ka nongrim ba skhem jong ki nongrep jong ngi.
Ka jingtrei shitom jong ki ka wanrah ïa ki khana bad ki jingshem thymmai bapher-bapher.
Ha kane ka dorbar, ngi ïohi ïa ka lawei ha kaba ki rukom treikam ki ban neh bad ki sienjam ki bym don jingktah kin plie lynti na bynta ka rep ka riang kaba paka," ong u Commissioner & Secretary, ka tnad ka rep ka riang, Dr.
Vijay Kumar D, IAS.
U la ong ruh, “To ngin rep ym tang ki jingthung, hynrei ban ieh shadien ïa ka jingshemphang bad ka jingriewspah.
Ryngkat lang ngin rakhe pyndonburom ïa ki nongrep kiba kynthup ïa ka nongrim jong ka jinglong-jingman ka rep ka riang ka Meghalaya na bynta ka jingminot bad ka jingïohi jngai ïa ka lawei kaba dap kyrhai.
"Ka ‘Farmers’ Parliament’ kaba nyngkong ka la long ha ka 4 tarik Nohprah, 2018, ha Shillong ha ryngkat la jingïasnohktilang bad ka tnad ka rep ka riang, Meghalaya Basin Development Agency (MBDA), Meghalaya Institute of Entrepreneurship (MIE), bad ka Hills Farmers’ Union (HFU).
Hadien kane, ka kylla ba-ar jong ka dorbar ka la long ha ka 10 tarik Nohprah, 2019, ha Tura, da kaba pynbna ruh ïa u snem 2020 kum u snem jong ki nongrep ne ka “Year of the Farmers", katba ïa ka 4 tarik Nohprah la rai ban rakhe beit noh ïa ka ‘Meghalaya Farmers’ Day’ man la u snem.
Ha kane ka dorbar, yn ïashim bynta lang ruh da ki ‘riewshemphang ha ka rep ka riang ki ban tyrwa ïa ki jingai jingmut jong ki ban khmih ïa ki jingdonkam jong ka tnad ka rep ka riang.
Shuh shuh ka ‘Meghalaya Farmers’ Parliament’ kan ïaineh ha ka nongrim jong ka – ban kyntiew ïa ka rep ka riang kaba neh da kaba pynneh-pynsah ïa ka rukom rep tynrai kumjuh ban kdup ïa ki sienjam bathymmai ki ban khmih ïa ka jinglong-jingman bad jingkylla ha ka tnad ka rep ka riang.
Ka District Planning Officer, West Jaiñtia Hills ryngkat ka jingïatreilang ki tnad treikam Sorkar bad ki kynhun treimon sngewbha (NGO) ki la pynlong ïa ka ‘Winter Camp’ ba lai sngi lynter kaba tip kum ka “Spectrum of Life" ïa kaba la pynlong halor ka phang “The future is yours".
Ha kane ka program palat 200 ngut ki khynnah skul na kylleng ka West Jaiñtia ki la wan ban ïashim bynta.
La jied mar 5 ngut ki khynnah skul na ki 40 tylli ki skul kiba don ha sor bad khap sor ban ïashim bynta ha kane ka ‘Camp’.
Ïa kane ka ‘Camp’ la pynlong ha phyllaw ka North East Adventist University, Khliehtyrshi naduh ka 29 tarik Naiwieng haduh 1 tarik Nohprah.
Ha ka jingïalang plie la donlang u Bah Wailadmiki Shylla, MLA, u Bah Silvester Phanbuh MCS, u Bah F.
B.
Basan, DPO bad ka Kong B.
Blah, ADC, kaba dei ka Election Officer West Jaiñtia Hills District.
Hadien ka jingïalang ka la don ka sa ka bynta ha kaba la pynïaid da u Dr.
H.
H.
Mohrmen bad Niwanka Shylla, dkhot ka Society for Urban and Rural Empowerment (SURE), Jowai.
Kum shi bynta jong kane ka ‘Camp’, la pynlong ruh ïa ka jingïaid kjat na NEAU Campus sha pung Thadlaskeiñ da kaba khar ñiut lynter lynti.
Ha pung, u Dr.
Mohrmen u la ïathuh ïa ki samla shaphang ka khana u Sajar Nangli bad ka khana shaphang ka pung Thadlaskeiñ.
Ha ka por mynstep la pynlong ïa ka ‘Zumba’ bad ‘Yoga’ ha ka jingdonlang ki dkhot ka Bharat Scouts and Guides.
Kiwei de ki jingïalang la pynlong halor ka ‘Social Media’ kumno ban pyndonkam ban lait na ka jingshah shim kabu.
U Daniel L.
Gatphoh uwei na ki nongring dur ba paw ka sor Jowai u la ïathuh ïa ka jingïaid lynti jong u ha ka kam ringdur bad ai mynsiem bad pynshlur ïa ki khynnah.
Nalorkata la wan ïashim bynta ruh da ki dkhot ka Chi Ïung, ka Kong Simi Kongthiang, nongshna phlim, ka Irene Dkhar Miss Meghalaya bad Miss North East, u Bah Eugene Lyngdoh rangialehkai phutbol ba paw ka Jylla bad kiwei-kiwei.
Ha ka sngi pynkut na ka liang ka ïing treikam jong u District Skill Development Officer ka la pyni ïa ka ‘Skill Training’ kaba la pyndep da kaba rah ruh ïa ki tiar ba ki la dep shna bad pynmih.
Ka jylla Meghalaya kumba ka la paw halor ka jingdon jong ki jaka bam bapher bapher khamtam ha kane ka juk kaba mynta la sakhi biang ïa kawei na ki dukan bam ba thymmai ïa kaba la tip kum ka ‘Mountain Whisper’ kaba don ha RR Colony Rynjah.
Ïa katei ka dukan bam la plie paidbah ha ka 2 tarik u bnai Nohprah 2023 bad katei ka dukan bam ka dei kaba don ïa ki jingbam kiba har rukom.
Ïa katei ka dukan la long trai da u Faiz Khan bad ka dei kaba don harud surok hajan ka jingkieng Umpling.
Ha ka jingïalang ba lyngkot hashwa ban plie paidbah ïa katei ka dukan, la ïadonlang ki riew rangbah ha ryngkat ki bahaïing bahasem, ki paralok parajor kiba la wan ban ai mynsiem bad pynshlur ïa ki samla ban seng kam lajong.
Khyndiat shaphang ka jingsngewtynnad jong u Faiz Khan bad kaei kaba pynlong ïa u ban plie ïa katei ka dukan ha ryngkat ki jingbam kibba bun jait, ka dei ha u snem 2022 hadien jong ka jingkhangdam bad namar ba u long u briew u ba sngewtynnad ban leh ïa ki laitylli ki jait kam ne ki bynta ha ka jingim bad kita ki long ki long ka bam, ki sur jingrwai bad ka koit ka khiah kumta u la pyrkhat ban plie ïa kane ka dukan kaba long ka lad bad ka bynta îa ki briew ba kin wan ban mad ïa ki jingbam bad ruh ban sngap ïa ki jingrwai.
Ïa u Faiz Khan la kha ha Shillong bad ki kmie ki kpa bad ki paieid meiieid jong u ruh ki dei kiba la wan shong shnong naduh ki por kiba mynshwa.
Hadien ba u la im ïa ka jingim shabar ka jylla, u la pyrkhat ban lum ïa ki tum ki tam ban wanphai biang sha Shillong na ka bynta ban seng kam lade kaba long kawei na ki kam kiba u ju sngewtynnad eh.
Shuh shuh ha kane ka sngi la don ruh ka kynhun tem ïa kaba la tip kum ka ‘Retrosage’ kaba la pynbyrngia ïa ki paidbah ba wan bam lyngba ki sur jingrwai.
Ka State Disaster Response Force (SDRF) ha ka Sngi Saitjaiñ ka la leit bran-bran ban kner ïa ka jingïarap sha ka jingjia pluh ding jong kawei ka kudam marbam kaba don ha Garikhana, Shillong.
Katei ka jingjia ka la jia ha ka por shiteng synñia jong ka Sngi Saitjaiñ.
Ka State Disaster Management Authority (SDMA) ka la kynjoh sha ka SDRF ha ka por kumba 02:00 baje hynne mynstep ban leh ïa kaba donkam haba ïadei bad katei ka jingpluh ding ha ryngkat ka jingïasnohktilang bad ka tnad Fire & Emergency Services kaba la don lypa ha katei ka jaka.
Kumba ka long, 2 tylli ki kynhun jong ka State Disaster Response Force (SDRF) hapoh ka jingïalam u Bah P.
H.
Khongsngi, Commandant, SDRF bad Bah B.
Sahkhar, 2nd-in-Command, SDRF ki la leit sha katei ka jaka.
Ka SDRF ka la pyndep ïa ka jingshakri ba 10 kynta jong ka haduh 12:40 baje mynsngi tad ynda la lip syndon ka ding lyngba ka jingtrei shitom lang jong baroh ki kynhun kiba ïadon bynta ban tem ïa ka ding kaba klang.
Ha katei ka jingpluh ding ym shym la don kano-kano ka jingjia ba sngewsih.
Kane ka long ka kyrwoh na u Divisional Commandant of Home Guards, Shillong PRO, Directorate of Civil Defence & Home Guards, Meghalaya, Shillong, Bah P.
H.
Shylla.
U Myntri Rangbah ka jylla u Conrad K Sangma ha ka Lah Sngi U Blei u la ai khublei ïa ka seng Bharatiya Janata Party (BJP) kaba la ïoh jingjop ha lai tylli ki jylla, kita ha Madhya Pradesh, Rajasthan bad Chattisgarh ha kane ka ilekshon MLA kaba dang shu dep.
Lah ban pynkynmaw ba ha ka jingpynbna risol ha ka Sngi U Blei, ka BJP ka la ïoh ka jingjop kaba heh ha Madhya Pradesh bad Rajasthan bad khamtam lei ban jop ruh ha Chattisgarh, kaba kam shym la poi pyrkhat ban jop suk.
Katba ka Congress pat ka la jop tang ha Telangana.
Haba kren sha ki lad pathai khubor, u Conrad u la ong, “Ka jingkyndit kaba khraw eh ka dei halor ka jingjop kaba la wan na ka jylla Madhya Pradesh.
Nga ai khublei ïa u Shivraj Singh Chauhan namar wat hadien ba u la don ha ka sorkar la bun bun snem hynrei u la lah ban kham leh bha shuh shuh ban pynïoh ïa ka jingjop kaba heh wat hapdeng kiba bun ki jingeh.
"U Conrad u la ai khublei kyrpang ruh ïa u President ka BJP Sengkmie u JP Nadda halor ka jinglah ban leh bha ka seng jong u ha kine ki lai tylli ki jylla kiba ka la ïoh jingjop.
Ka jingdon ka mynsiem sngewlem ban kner ïa ki jingïarap ka long kawei ka bynta kaba kongsan ha ka imlang ka sahlang bad lehse kan long ruh ka nuksa ïa kiba bun balang.
Ha ka jingbteng ïa ki kam trei sngewbha, ka 4th BN MLP Sohpian, West Khasi Hills ha kum kane ka por sngewbha jong ka jingnang ka jingjan ka jingwan ka sngi Khristmas mynta u snem, ha ka jingïalam jong u Bah Lakador Syiem, MPS uba long u Commandant jong ka 4th BN MLP Sohpian, ha ka sngi Thohdieng ka taïew ka la ïoh ban kner ïa ki jingïarap da kaba ai sngewbha da ki kymbor (blanket) sha ki nongshong shnong ka shnong Nongsohpian ha West Khasi Hills.
Kiba la ïoh jingai sngewbha ha kane ka sngi ki la kot sha ka 150 ngut ki nongshong shnong, kiba shong ba sah hajan jong ka BN HQs Sohpian, kaba la long shisha ka jingkyrkhu kaba khraw na ka bynta kine ki longïing kiba la ïoh pdiang ki jingïarap.
Shuh shuh ïa kine ki kombor la wan ai sngewbha da ki riew shimet jong ka 4th BN MLP Sohpian ryngkat ki paralok jong katei ka Battalion.
La ïathuh ruh ba kane ka prokram ban sam kombor jong ka 4th BN MLP Sohpian, kan sa bteng ruh sa sha 10 tylli ki jaka bad ki shnong bad kumba 1200 eiei ki nongshong shnong kiba don sawdong jong ka BNHQs Sohpian ha kine ki thaiñ kin sa ïoh jingmyntoi ha ki khyndiat sngi ban sa wan.
Na ka liang ka 4th BN MLP Sohpian, ka phah ruh ka jingai khublei ïa baroh da kaba ong “Khublei Khristmas bad Snem Thymmai (Christmas bad New Year) ïa baroh.
".
Ka Khasi Students’ Union (KSU) Laban Circle ha ka sngi Saitjaiñ ka la ïoh ban pynlong ïa ka Free Medical Camp ne ka jingai jingsumar ei ha Kynjat Phutbol kaba la long shisha ka jingmyntoi kaba khraw na ka bynta ki nongshong shnong.
Ha kane ka sngi, haduh 198 ngut ki briew kiba kynthup naduh ki khyllung, ki longkmie bad rangbah kiba la ïoh ka jingsumar ei bad ban phah peit ïa la ki jingpang.
Ki doktor kiba ïadon ryngkat ha kane ka sngi ki kynthup ïa ka Dr.
L Rynjah na Laban Dispensary, Dr.
BR Garod na Lumparing UPHC, Dr.
K Nongbri (Pediatrics) na Children Hospital, Dr.
A Dkhar (ENT) na Robert Hospital, Dr.
T Syngkon bad Dr.
A Lyngdoh (Dentist) na Titanium Dental Health Care bad ki doktor napoh Bansara Eye Clinic.
Ha kane ka sngi la don ryngkat lang ruh ki Lab Assistant na ka Dr.
Lal Path Labs kiba la ïarap ban test shini (diabetes), cholesterol, thyroid, uric acid bad kiwei kiwei ki test kiba ki paidbah ki donkam.
Ka seng ka pynpaw ïa ka jingsngewnguh kaba khraw ïa baroh ki doktor, ki nurse, asha, pharmacist, lab technician, ANM, DEO kiba la ïadon ryngkat ha kane ka sngi ban ai ïa ka jingshakri kaba pura sha ki paradoh parasnam ha kaba ïadei bad ka koit ka khiah.
U Deputy Commissioner (Supply) jong ka East Jaiñtia Hills District u la pynbna ba ïa u khaw bam ja sngi ne Midday Meal ha ki skul, la pyllait ha East Jaiñtia Hills District, lyngba ka Mid-Day Meal Scheme na ka bynta u bnai Risaw bad Naiwieng 2023.
La mang kyrpang ïa une u khaw na ka bynta ki skul Lower Primary, Upper Primary bad Bal-Vatika na ka bynta ki Pre-Primary, bad ïa une u khaw yn pynpoi haduh skul ha kaba ym donkam ban siew pisa eiei.
U Myntri Rangbah jong ka Andhra Pradesh u Y S Jagan Mohan Reddy ha ka Sngi U Blei u la ai ka jingkhublei sha ka seng Congress bad sha ka seng BJP na ka bynta ka jingjop ha ka ilekshon Assembly ha kiba bun ki jylla.
U la ai ka jingkhublei sha ka seng BJP halor ka jingjop ha ka ilekshon ha Rajasthan, Madhya Pradesh bad Chhattisgarh.
“Ka jingai jingkhublei sha ka seng Congress ha kaba ïadei bad ka jingjop ha ka ilekshon Assembly ha ka jylla kaba marjan jong ka Telangana," la ong u Reddy ha ka jingpyllait khubor ha ka rynsan  X, uba long ruh u MP barim jong ka seng Congress.
Ha kaba ïadei bad kane, ka seng Congress ha Andhra Pradesh bad ki nongkyrshan ki la lehkmen na ka bynta ka jingjop ilekshon ha Telangana.
U nongïalam jong ka seng Congress ha Andhra Pradesh u Shaik Mastan Vali ruh u la ïashim bynta lang ha kane ka jingleh-kmen ïa ka jingjop ilekshon.
U President jong ka seng Congress ha Andhra Pradesh u Gidugu Rudraraju u la ïakynduh ïa u nongïalam ka seng ha Telangana u A Revanth Reddy bad ai khublei ïa u ha Hyderabad.
“Nga la ïakynduh bad ai khublei da ka jingsngewkmen mynta ka sngi sha u President jong ka TPCC u Revant Reddy ha kum kane ka sngi jong ka jingjop don burom jong ka seng Congress ha Telangana ha ka jingïakhun ïa ka ilekshon Assembly," la ong u Rudraraju ha ka rynsan phah khubor.
Ki la don kumba 68 ngut ki briew, kynthup ïa ki 11 ngut ki kynthei, kiba la ïap na ka daw ba ki la pyndonkam bakla ïa u drok ha Mizoram haduh u Naiwieng jong une u snem, la ïathuh ki heh ba dei khmih.
Ki heh jong ka Excise and Narcotics Department hapoh ka jylla ki la ïathuh ba u Heroin u la long u jingdih ba shyrkhei uba la shim ïa ka jingim jong ki briew ha Mizoram.
Ka jingdon jong ki briew kiba la ïap na ka jingpyndonkam bakla ïa u drok ka la long 43 ngut ha u snem ba la dep bad 47 ngut ha u snem 2021, la ïathuh ki heh ba dei khmih, ha kaba ki la bynrap shuh shuh da kaba ong ba ka jingdon jong ki briew kiba la ïap ha bakut une u snem 2023 na ka daw jong ka jingdih drok, kan sa nangkiew shuh shuh.
Ka jingjia ha ka sien kaba nyngkong jong ka jingïap briew na ka daw ka jingshah ktah ha u drok ha Mizoram, kaba long ka jylla kaba la paw ha ka jingdon ki kam khaïi drok ha kiba bun ki rukom bad kumjuh ka jingwan jong ki song u drok na Myanmar, ka la paw ha u snem 1984.
Ki la don baroh kumba 1,804 ngut ki briew, kynthup ïa 218 ngut ki kynthei, kiba la ïap na ka daw jong ka jingpyndonkam bakla ïa u drok ha ki 39 snem ba la leit, kata kaba la long naduh u snem 1984.
Ka jingdon jong ki nongpyndonkam bakla ïa u drok ha Mizoram ka la poi ha ka bynta kaba la ap jingma ha kaba ki la don kumba 139 ngut kiba la ïap ha u snem 2000, katba ka jingdon bun jong kiba la ïap na kum kane ka jingjia ka la long da 143 ha u snem 2004.
Hapdeng u Kyllalyngkot bad u Risaw jong une u snem, kiba bun na ki kynhun ba dei khmih bad ki kynhun tohkit, kynthup ka Excise and Narcotics Department, ki la ïoh ban kurup haduh 76.
22 kilo u Heroin.
Baroh ka jingïoh kurup ïa u Heroin ka la long 33.
4 kilo ha u snem ba la lah.
Nalor u Heroin, la don ruh sa kumba 148.
46 kilo u Ganja (Cannabis), 78.
82 kilo u Methamphetamine, bad kiwei pat ki jait drok, nalor kaba bun ka kyiad.
Ïa ka kyiad la dep ban khang ha ka ban pynmih, ban dih bad ban die ha ka jylla Mizoram da bun bun snem.
Arngut ki pilot jong ka tnat shipai suiñ ne Indian Air Force (IAF) ki la ïap ha ka por ba ki don hapdeng ka kam naba ka liengsuiñ thma ka Pilatus Trainer Aircraft kaba ki shong ka la hap bad bthei ha Toopran kawei na ki jaka sor kaba don ha Medak distrik jong ka Telangana hynnin ka step, la ïathuh ki heh jong ka tnat shipai suiñ.
Kumba la ïathuh ki heh ba dei khmih, la ong ba kane ka jingjia ka la jia ha ka por 8:55 mynstep ha ka por ba ka dang don ka jingai jinghikai pyntbit ha Air Force Academy hajan Dindigul distrik.
Kine ki Pilot ki kynthup ïa u nonghikai bad u nongshah hikai.
“Kane ka liengsuiñ thma ka dei kaba na Dundigul Airport.
Ki la don arngut ki briew kiba la shong ha kane ka liengsuiñ thma, uwei u nonghikai bad uwei pat u nongshah hikai.
Ki nongtrei jong ka Airport bad ka kynhun ba dei khmih ki la don ha katei ka jaka ba la jia katei ka jingjia.
Ki kali pyllip ding ki la leit ban tem ïa ka jingklang jong ka ding," la ong ka SP Rohini.
“Ki heh ba dei khmih, ki dang pyrshang ban pyllait im ïa kine ki shipai kiba la ngat ha kane ka apot.
Ka la don ka jingkhmih bniah ban lap ïa ki met ïap na katei ka liengsuiñ thma.
Ka jingtohkit halor kane ka jingjia ka dang bteng khnang ban lap ïa ka daw tynrai halor ka jinghap bad bthei jong kane ka liengsuiñ thma, la bynrap ka SP.
U Myntri Rangbah jong ka Jharkhand u Hemant Soren ha ka Sngi Palei u la pynpaw ka jingsngew skhem ba ka kynhun synrop INDIA kan sa jop ha ki 13 tylli na ki 14 tylli ki konstitwensi ha ka jingïakhun ïa ka ilekshon Lok Sabha 2024 na ka jylla.
U la ong ba ka seng jong u, ka Jharkhand Mukti Morcha (JMM), ka la ïeng skhem ha kane ka kynhun synrop.
Ha ka por ba u la ai jingkren sha ki nongbud jong ka seng JMM na Chatra, Palamu, Latehar, bad Garhwa distrik, u Soren u la ong, “Ngi na ka kynhun synrop INDIA, ngi la sdang ban pynkhreh bha ha kaba ïadei bad ka jingïakhun ïa ka ilekshon Lok Sabha.
Ngi don ka jingkyrmen ba ngin sa ïoh ïa ka jingjop ha ki 13 na ki 14 tylli ki konstitwensi hapoh ka jylla.
"U la ong shuh shuh, “ka seng JMM ka la ïeng skhem hapoh ka kynhun synrop INDIA bad ym donkam ban da khuslai ne artatien shaphang kane.
"Ka jingkheiñ sngi na ka bynta ka jingshah pynkhyllem jong ka sorkar National Democratic Alliance (NDA) ka la sdang bad ïa kane yn sakhi ha kaba ïadei bad ka jingïakhun ïa ka ilekshon Assembly kaba la dep, la ong u Soren.
U Myntri Rangbah u la pynshisha ba ka seng Bharatiya Janata Party (BJP) hapoh ka jingïalam jong u Myntri Rangbahduh u Narendra Modi kan sa khyllem namar ki jingkular kai kaba ka la khlei sha ki paidbah, bad ki paidbah kin sa pyni ïa ka lynti ba ka dei ban mih ha ka jingïakhun ïa ka ilekshon Lok Sabha ka ban sa wan.
U Myntri Rangbah ka jylla u Conrad K Sangma ha ka Lah Sngi U Blei u la lum ïa ka jingïalang bad ki ophisar ka NHIDCL, ki Deputy Commissioner, ki tnat kiba dei khmih lem bad ki kontraktor ban shong bishar kam halor ki projek bapher bapher ba la pyntreikam da ka NHIDCL hapoh ka jylla.
Kane ka jingïalang ha kane ka sngi ka la shong bishar ïa ki projek surok kiba bun ba kynthup ïa ka surok Nongstoiñ-Wahkaji, Ranikor-Nonghyllam-Maheshkhola-Baghmara, Shillong-Dawki bad ka Western Bypass.
Haba kren sha ki lad pathai khubor, u Myntri Rangbah u la pyntip ba la dep ban bthah ïa baroh ki kontraktor ba kin buh noh ïa ki sngi ne tarik ban pyndep noh ïa ki projek bad ruh ban pynbeit ïa kino-kino ki jingeh kaba ki ïakynduh bad ki DC ne bad ki tnat kiba dei peit.
U Conrad u la ong naba mynta ka la dei ki bnai tlang bad kaba biang bha na ka bynta ban pyntrei ïa ki kam ne ki projek, kumta la bthah ïa ki ophisar ba kin pynsted noh ïa ki kam bad ban pynthikna ba yn lah ban pyndep ïa ki projek ha ki por kiba biang.
“Ha kane ka jingïalang, ngi la dep ban peit bad bishar ïa baroh ki projek kiba kham kyrpang ïa kiba la pyntreikam da ka NHIDCL, bad ngi don ka jingkyrmen ba ïa kine ki projek yn lah ban pyntrei bad pyndep ha ka por kaba biang," la ong u Myntri Rangbah.
Haba kylli halor ki jingeh ba ka Sorkar ka ïakynduh haba pyntreikam ïa kum kine ki projek, u Myntri Rangbah u la ong ba ki don bun ki jingeh bapher bapher, kata ha kaba ïadei bad ki jaka, ka jingmynjur na ka tnat Khlaw bad bun kiwei kiwei, ïa kiba kum ka sorkar ka ïai pyrshang ban pynbeit.
Shuh shuh u la ong, wat la ka jingïalang shong bishar kam halor kine ki projek ka la ïaid bad neh haduh kumba lai kynta eiei hynrei ka la long pat kaba seisoh bad kaba biang bad paka shibun.
Uwei u samla uba dang 17 snem ka rta na ka shnong Nonglang ha South West Khasi Hills District u la duh ei noh ïa la ka jong ka jingim katba uwei pat u la mynsaw hadien ba ka thuk-thuk (Bike) kaba ki shong ka la leit tynrah ïa kawei ka kali Alto ha Saitsnad, Mawlangwir hajan ka Rowell Lyngdoh Stadium.
Ïa une u samla uba la khlad noh la tip kyrteng kum u Nangpynwadbor Kharlyngdoh katba uba mynsaw pat u dei uba la tip kyrteng kum u Badatipskhem Snaitang ba dang 17 snem.
Kine baroh arngut ki dei na ka shnong Nonglang ha South West Khasi Hills District.
Katkum ka tyllong khubor na ki pulit la ïathuh ba katei ka jingjia ka la jia ha ka janmiet jong ka 3 tarik u Nohprah 2023 ha ka por kumba 4:15 eiei katba kawei ka thuk-thuk (KTM) kaba don ïa u number AS01-MB-5259 kaba la ñiah da u Nangpyndapbor Kharlyngdoh ryngkat u paralok jong u ki dang wan na Mawkyrwat ban leit sha Nonglang.
Ynda ki la poi ha kawei ka jaka hajan Rowell Lyngdoh Stadium Mawlangwir katei ka thuk-thuk kaba ki shong ka la leit tur beit sha kawei ka kali Alto kaba don ïa u number ML12-1474.
Shuh shuh ki tyllong khubor na ki pulit ki la ïathuh ruh ba ïa katei ka kali Alto la ñiah da u Dirling Kharlyngdoh uba dei na kajuh ka shnong na Nonglang.
La ong ba u Bah Dirling katba u dang mut ban phai ïa ka kali, kyndit-kynsan ka thuk-thuk ka la wan tur bad ha katei ka jingjia u Nangpyndapbor Kharlyngdoh uba dei u nongñiah jong ka thuk-thuk u la khlad ha shen katba u Badatipskhem Snaitang uba la mynsaw, la pynkit noh wut-wut sha CHC Mawkyrwat ban pynïoh ïa ka jingsumar.
Ka Khasi Authors’ Society (KAS) ka la kynthoh ïa ka Sorkar Jylla halor ka jingtlot bad jingsuki ban phah shithi sha ka tnad kam pohïing ka Sorkar Pdeng kum ka jingbuddien ïa ka jingdawa ban pynrung ïa ka Ktien Khasi ha ka Khyrnit Baphra ka Riti Synshar ka Ri.
“Hadien ba ngi la wan na Delhi (jingïakhih ha Jantar Mantar), ngi la leit ban ïakynduh ïa u Myntri Rangbah ban dawa pynlong Ktien Sorkar noh ïa ka Ktien Khasi, ha kajuh ka por ban thoh sha u Myntri ka tnad kam pohïing ka Sorkar Pdeng ban pynkhreh ïa ka ‘Official Bill’ na bynta ban wanrah jingkylla ha ka Khyrnit Baphra ban pynrung ïa ka Ktien Khasi bad nalor kiwei-kiwei ki jait ktien," la ong u President ka KAS, Dr.
D.
R.
L.
Nonglait ha ka Lah Sngi U Blei.
U la ong ruh ba u Myntri Rangbah u la kular ban leh ïa kaba donkam bad haba ïadei bad ka shithi buddien halor ka jingdawa ka seng – ban wanrah ïa ka ‘Official Bill’ ha kane ka Dorbar, u Myntri Rangbah u la bthah ïa ka seng ban pynkhreh ïa ka shithi bad na ka liang ka Sorkar kan shu pynbiang tang ïa ki bynta ba long kongsan (Official) ha shuwa ban phah ïa ka ha ki taïew ban wan (hadien katei ka jingïakynduh).
“Wut-wut ngi la pynkhreh ïa kata ka shithi, ngi la leit ai ha ophis jong u, hynrei haba buddien na kawei ka taïew sha kawei, ka shithi kam mih…haduh kane ka taïew ba la dep, ngi dang buddien biang.
Ngi la kynjoh sha PS u Myntri Rangbah bad la ong ba ki dang peit ban pynbit pynbiang ïa ka shithi," la ong u Dr.
Nonglait.
“Mynta ka ïew ka la plie, uta uba mut ban leit ïew um leit haduh ban da khang ka ïew…ka la long kumba ong u Khasi – ‘Khleiñ la thang, jwat la bam’," kynthoh u President.
Haba ban biang ba ka dei ka jingsuki na ka liang ka Sorkar Jylla wat hadien ba ka KAS ka la ai ka jingïatreilang, u Dr.
Nonglait u la ong ba Myntri Rangbah u la dei ban phah mardor ïa ka shithi kumba la kular, hynrei wat haduh mynta, ka shithi kam leit.
“Ngim don ka jingrit mynsiem ne jingduh jingkyrmen, ngi la ong ba lada ka Sorkar kam leh eiei, ngin sa shim kiwei pat ki sienjam ban pynjur ïa ka jingdawa tat haduh ba ka Ktien Khasi kan ïoh rung ha ka Khyrnit Baphra," u la ong.
Haba kylli, u la ong ba ka CEC kan sa shong pyrkhat bad hadien yn sa pynlong ïa ka General Council ban pyrkhat ïa ki sienjam bad ki rukom ïakhih.
“Kan ym long shuh tang hapoh ka Jylla hynrei kan long bad kiwei-kiwei ki seng kiba don kajuh ka jingdawa na bynta ban pynrung ïa ka ktien Khasi ha ka Khyrnit Baphra," la ong utei u nongïalam.
Ha kawei ka liang, u la ïathuh ba ka dorkhas kaba ka seng la phah sha ka tnad kam pohïing ka Sorkar Pdeng ha shuwa, ka long kaba kham eh ha kane ka kynti bad kumta ka tnad kam lah ban ai kano-kano ka jubab haduh mynta.
“Ka jingdawa ka long ban wanrah ïa ka ‘Official Bill’ ha ka sien shong Dorbar kaba bud, bad kane ka sdang mynta ka sngi.
Ka Sorkar Pdeng ka ïoh por tang kumba 2 bnai duna ban shim ïa ki sienjam na bynta kane.
Imat kam pat shym la long kaba la kloi ban leh ïa kata namar kam pat shym don lypa ïa ka jingmut ban wanrah jingkylla ha ka Khyrnit Baphra jong ka Riti Synshar ka Ri," u la ong.
Shuh shuh haba jubab, u la bynrap, “Kata ka long kaba shai, na ka liang ka Sorkar Jylla, ngi ïohi ba ka tlot haduh katta-katta, na ka liang ki MP ruh ki tlot, ka jingïatreilang hapdeng ki MP bad ka Sorkar Jylla ruh kam da don, ki ïaid la ka jong bad don hi ruh ki bym da shimkhia ïa kane.
".
Uwei u nongkhaïi drok u la shah pynïap bad san ngut kiwei pat kynthup ïa u pulit, ki la mynsaw ha ka por ba ka la don ka jingsiat pyrshah ïa ka kynhun jong ki nongkhaïi drok ha Agiathuri hajan Amingaon ha Kamrup distrik ha ka Sngi U Blei.
Kumba la ïathuh u Kalyan Kumar Pathak, uba long u Additional SP jong ka Kamrup, u  la ong ba haba ki lai ngut ki nongkhaïi drok ki la thmu ban ïaid lyngba ka Agiathuri ha kawei ka kali kaba remdor, ki pulit, hapoh ka jingïalam jong u Kalyan Kumar Pathak, ki la buddien ïa katei ka kali.
Kine ki nongkhaïi drok ki la siat ïa ka kynhun jong ki pulit na kane ka kali ba ki shong, ha kaba kane ka la pynmynsaw ïa u pulit langrut u Hima Das.
Na ka liang jong ki pulit ruh ki la pynphai kylla ïa ka jingsiat bad ïoh ban pynïap ïa uwei napdeng kine ki nongkhaïi drok, ïa uba la tip kyrteng kum u Salam jong ka Hatigaon, Guwahati, bad pynmynsaw ïa arngut kiwei pat ki nongkhaïi drok, ïa kiba la tip kyrteng kum u Hiranya Thakuria bad u Faijul Haque.
Arngut kiwei pat kiba dei ki nongshong shnong jong kane ka thaiñ ki la mynsaw na ka daw jong ka jingdon ka jingïasiat hapdeng ki ar kynhun.
Ïa kine ki arngut ki nongshong shnong kiba la mynsaw la tip kyrteng kum u Nur Islam bad u Rebati Bharali.
Ïa kine kiba la mynsaw la pynkit sha Narayana Hospital bad hadien kane la pynkynriah noh ïa ki sha GMCH.
Ki pulit haba ki la pynlong ka jingkhmih bniah na katei ka kali, ki la ïoh ban kurup ïa kawei ka pla kaba la dap da u drok.
Ka jingïaleh ‘stunt’ da ki kali ne ki thuk-thuk ar shaka hapoh ki shnong ki thaw la ka long ha ka por mynsngi mynshai lane mynmiet mynïong, ka ju buh jingma ym tang ïa kito kiba ju leh ïa kitei ki ‘stunt’ hynrei wat ïa ki paidbah nongïaidnongïeng ruh kumjuh.
Kane ka kam  khyllah ha kajuh ka por ka pynjulor ïa ki jingtei sahnam bad jingtei ka sorkar bad riewshimet kum kynroh, ki jingbuh pynitynnad bad kiwei kiwei.
Wat la na ka liang ki Dorbar Shnong ki ju buh ka jingmaham kaba tyngeh ïa kino-kino ki briew kiba ju wan ban leh ‘stunt’ hapoh ki shnong ba kim bit satia ban leh ïa kum kitei ki jait kam hapoh ka shnong hynrei la ïohi pat ba ki don hi katto katne kiba ju ïaleh pyrshah.
Ha ki khyndiat sngi kiba la dep ka la don kawei ka ‘video’ lane ka dur khih kaba la saphriang kylleng kylleng ha kaba la ïohi ba kawei ka kali Maruti 800 ka la leh ‘stunt’ ha ki bynta jong ka shnong Laitumkhrah.
Hapdeng katei ka jingleh ‘stunt’, katei ka kali ka la leit ban tynrah ïa ka jaka kaba la buh pynitynnad bad kaba dei ruh ka jaka kaba ju pynïaphiah ïa ki kali kiba wan na ki bynta ba shaneng bad sharum.
Wat la ha katei ka por ym shym la don satia mano mano kiba ïaid ba ïeng ha katei ka surok namar ba ka dei ha ka por step phyrngab hynrei lada jia ba kum ha katei ka por lada don ki briew kiba mih na ïing ban leit sha ki kam ka jam, hato kaei ka ban jia ïa ki?La ïohi ba bunsien kum kine ki jingïaleh ‘stunt’ la ju leh ha ki thaiñ ka surok Laitumkhrah.
Haba ïoh ban ïakren bad u Bah Andrew A.
Jyrwa uba dei u Rangbah Shnong ka Laitumkhrah Dorbar Shnong Pyllun, u la ïathuh ba hadien katei ka jingsaphriang jong katei ka dur khih, ki la bun bha ki briew kiba la phone ïa u ban kylli ba kumno bad kaei ba ka Dorbar Shnong ka don ban ong halor katei ka jingleh.
U Bah Jyrwa u la ong ba kum ka Dorbar Shnong kan sa shim da ki sienjam kiba tyngeh ban ym ailad ba kum kitei ki jingjia kin wan jia hapoh ka shnong.
Kum ka shnong lada ka lap ïa kino kino ki khynnah kiba ju mlien ban wan leh ‘stunt’ hapoh ka shnong, na ka liang ka shnong kan sa wad ïa kitei ki briew kan sa pynngat ïa ki hapoh ki kyndon aiñ kiba tyngeh.
“Ngi la shimkhia mar-mar ïa katei ka kam, ngi la don ka jingïakren, ka jingïaphylliew jingmut bad kaba kham kongsan ka la don ka jingbuddien lang ryngkat bad ka tnad pulit ba ngin ïoh ban ithuh bad ba ngin shim ka sienjam halor ka jingleh jong kito ki khynnah namar ba kum kito ki rukom leh ‘stunt’ ka long beaiñ ha ka ri India jong ngi baroh kawei ban leh ha ki surok shnong", la ong u Bah Jyrwa.
U Bah Jyrwa u la ong ruh ba katkum katei ka dur khih ba la ïohi, ka la pyndik shikatdei eh ïa ka shnong bad kum ka shnong ka la shim da ki sienjam khnang ban pyntikna ba kum kine ki jingïaleh ‘stunt’ hapoh ki surok shnong kin nym dei shuh ban jia hapoh ka shnong Laitumkhrah.
U Bah Jyrwa u la ïathuh ba ki don shibun tylli ki jingujor na ki nongshong shnong ha kaba ïadei bad ka jingïaleh ‘stunt’ jong ki khynnah hapoh ka shnong bad u la ïathuh ruh ba ha ki snem kiba la dep ki la don ki jingjia kiba sngewsih haduh ban da duh syndon ïa ka jingim briew tang namar ka jingïaleh ‘stunt’ hapoh katei ka shnong.
“Hadien kato ka jingjia, na ka liang ka shnong bad ka tnad pulit ki la buddien bad ki la kham duna bha kiba ïaleh ‘stunt’ hynrei kaei kaba kham jynjar ïa ngi ba ngin buddien hangne ka long namar ba kine ki khynnah kiba leh ïa kine ki ‘stunt’, kim leh ha ka por ba ki briew ki dang ïaid dang ïeng hynrei ki la ïaleh ha ka por ba la kynjah bha", la ong u Bah Jyrwa.
Shuh shuh u Bah Jyrwa u la ong ba ka shnong Laitumkhrah ka dei ka shnong kaba shongsuk shongsaiñ bad kumta kam sngewtynnad ba kino kino ki briew kin wan leh ïa kum kitei ki jait kam hapoh ka shnong.
Namar kata, u Bah Jyrwa u la maham da kaba tyngeh ruh ba kino-kino kiba sngew ba ki lah ban wan shapoh ka shnong Laitumkhrah bad ba kin leh katba ki mon kata kan dei ka jingbakla jong ki.
“Ka jingkyntu bad ka jingmaham na ka liang ka shnong ka long kaba shai kdar ba lada phi sngew ba phi lah ban wan shapoh ka shnong Laitumkhrah bad ba phin leh katba phi mon, kan dei ka jingbakla jong phi, kam mut ba ngin sngap bad lada ngi lap ngin pynshitom katkum ka kyndon jong ka aiñ", la pynkut u Bah Jyrwa.
Hadien 39 snem jong ka jingdon bynta ha ka saiñpyrthei, u Lalduhoma, 74 snem ka rta, un sa shimti shen kum u Myntri Rangbah bathymmai ka Mizoram hadien ba ka seng Zoram People’s Movement (ZPM) ka la jop 27 na ki 40 tylli ki konstitwensi ha ka ilekshon sha ka Ïingdorbar Thawaiñ.
Ka jingñiew ‘vote’ ha Mizoram ka la long ha ka Lah Sngi U Blei bad ka ZPM ka la lah ban weng ïa ka Mizo National Front (MNF) na ka bor synshar hadien 10 snem.
Wat u Myntri Rangbah, u Zoramthanga, u la shah rem ha kane ka kynti.
U Lalduhoma u la rung sha ka saiñpyrthei hadien ba u la iehnoh ïa ka kam pulit ha u snem 1984.
U la long u heh IPS jong u snem 1977, bad katkum ka jingthoh lane ‘affidavit’ ba u la ai sha ka Election Commission of India (ECI), la pyni ba u la pyndep ïa ka kyrdan pule BA (Bachelor of Arts) na ka skulbah North Eastern Hill University (NEHU) ha u snem 1976.
Ha ka por ba u dang don ha ka kam pulit, ha u snem 1982 u la shah thung ban peit ïa ki lad jingïada na ka bynta ka Myntri Rangbahduh ka Ri ha kato ka por, ka Indira Gandhi.
Hadien ba u la iehnoh ïa ka kam pulit ha u snem 1984 ban rung sha ka saiñpyrthei, ka sorkar jong ka Indira Gandhi ka la aiti ha u Lalduhoma ban pynlong ïa ka jingïakren bad u Laldenga, uba dei u heh ka Mizo National Front (MNF), kaba ha kito ki snem ka dang dei ka seng lehnoh ha Mizoram.
U Lalduhoma u la don bynta ban pynsngewthuh ïa u Laldenga ban wanphai noh sha India uba ha kato ka por u la shong u sah ha London.
Ha ka jingshisha, u Laldenga bad ka Indira Gandhi ki la dei ban ïakynduh ha ka por mynsngi jong ka 31 tarik Risaw, 1984, hynrei ha ka por mynstep jong kane ka sngi, ka la shah siat ïap noh ha la ki jong ki nongbud pahara.
Ha u bnai Jymmang 1984, u Lalduhoma u la shah jied ban long kum u President ka seng Congress ha Mizoram, bad ha ka ilekshon Lok Sabha kaba la long ha u Nohprah 1984, u la shah jied khlem da donkam ban ïakhun pyrshah ïano-ïano.
Hynrei namar ka kynrum-kynram hapoh ka seng Congress, u Lalduhoma u la iehnoh ïa kane ka seng ha u snem 1986.
Tangba u la shah mait kyrteng kum u MP ha u snem 1988 bad u la long u MP u banyngkong ban shah mait kyrteng katkum ki kyndon jong ka Tenth Schedule.
Hadien ba u la mih noh na ka seng Congress, u la thaw noh da ka seng saiñpyrthei bathymmai ba la ai kyrteng Mizo National Union.
Hynrei u la ïasnoh kti lang noh bad ka seng People’s Conference ba la ïalam da u Brig.
T Sailo bad ki la thaw da ka seng bathymmai ba la tip kum ka Democratic Party (DP).
Na ka daw ba ka DP ka khlem jop ha ki ilekshon, ha ki snem 1990 eiei, u Lalduhoma u la pynïasoh noh sha ka MNF, kaba ha kato ka por ka la kylla long ka seng saiñpyrthei.
Kane ka seng MNF ha kato ka por ka la donkam ïa u nongïalam bathymmai hadien ka jingkhlad noh jong u nongseng jong ka, u Laldenga, ha u snem 1990.
U Lalduhoma u la long uba pawkhmat bha ha kane ka seng bad u la long ruh kum u kyrtong ban ïakhun na ka bynta ka shuki President.
Hynrei um shym la ïoh satia ïa ka shuki President namar ka jingjied ki nongkyrshan u Laldenga ïa u Zoramthanga.
U Lalduhoma u la iehnoh ïa ka MNF bad u la thaw da ka seng MNF (Nationalist) ha u snem 1997 bad la pynkylla kyrteng hadien sha ka Zoram Nationalist Party.
Ha u snem 2017, ka ZNP ka la ïatreilang noh bad ki seng kiba kham rit bad ki la thaw da ka Zoram People’s Movement.
U Lalduhoma u la shah jied nyngkong eh kum u MLA ha u snem 2003 na ka Ratu konstitwensi kum u kyrtong ka seng ZNP.
Nalor jong u, la don sa uwei pat u MLA uba jop na ka ZNP ïa uba la tip kyrteng kum u Andrew Lalherliana.
Ha u snem 2008, ka ZNP ka la jop biang arngut ki MLA ha kaba u Lalduhoma u la shah jied na Aizawl West-I bad u K Liantlinga na Aizawl South-1.
Ha ka ilekshon ha u snem 2018, ka ZPM ka la jop 8 ngut ki MLA.
Hynrei ha kane ka kynti, ka ZPM ka la lah ban jop syndon haduh 27 tylli ki konstitwensi bad u Lalduhoma kum u nongïalam u la khreh ban shimti kum u Myntri Rangbah bathymmai ka Mizoram.
Ki nongïalam ka BJP ha Meghalaya ki la mih ban shad kmen kum ka dak jong ka jingkmen namar ka jingïoh jingjop ka seng ha ki lai tylli ki Jylla kiba la pynlong ïa ka ilekshon MLA ha kaba u Myntri Sorkar, u Bah A.
L Hek lem bad kiwei ki nongkitkam bad ki dkhot ki la mih ha surok hakhmat ka shlem treikam jong ka seng ha nongbah Shillong ban kaweh lama bad thang bom bula ha ka Lah Sngi U Blei.
Ha ryngkat ka jingpyrta ïa ka sur ïaroh ïa ka BJP bad ka jingpyrta “im slem mei India," ki nongïalam ka BJP ki la rah ïa ka lama jong ka seng ha kti bad kaweh sahuh namar ka jingjop ka seng ha ka ilekshon MLA ha Rajasthan, Madhya Pradesh bad Chattisgarh khamtam hashwa ban poi ka ilekshon MP Lok Sabha ha baroh kawei ka ri.
Haba kren ha kane ka sngi, u Bah Hek u la kob ba ka BJP kan sar naphang ha kane ka ilekshon MP Lok Sabha ka ban sa long ha baroh kawei ka ri ha u snem ban wan.
U la ong ba ka BJP ka la nang kiew ka jingïoh vote bad MLA kum ha Telangana bad ha Mizoram ruh kumjuh ha kane ka ilekshon MLA kaba la pynlong ha ki 5 tylli ki Jylla.
Kumta u la ong ba ha Meghalaya ruh ka BJP kan nang ïoh jingjop da ka jingtrei borbah jong baroh ki nongkitkam bad ki dkhot ka BJP.
Haba ïadei bad ka jingjied kyrtong ban ïakhun ha ka ilekshon MP Lok Sabha na Shillong bad Tura, u Bah Hek u la ong ba ka bhah na ka bynta ki kynthei ka la don lypa 33 na ka 100, bad lada long kaba lah donkam ban ïoh da ki kyrtong kiba dei ki kynthei ha kine ki ar tylli ki konstitwensi.
U la ong ba ma u um dei u kyrtong namar ka jingjied ka shong ha ka seng bad ki nongïalam tangba lada ïoh da ki kyrtong kiba dei ki kynthei ka long kaba biang eh ban ïakhun bad ïoh jingjop ha ka ilekshon MP ka ban wan.
Ka long kaei-kaei kaba kham pher bad kham ñiar ba ki khynnah kin don la kajong ka Dorbar ban ïatai ïa ki mat kiba donkam ha ka imlang sahlang bad ruh ban jied ïa ki nongkitkam ka Dorbar Khynnah kiba ïakit ïabah ha shnong ha thaw.
Hynrei kum kane ka Dorbar Khynnah ka don ha ki katto katne ki shnong bad kine ki Dorbar Khynnah ki treikam ban hikai ïa ka jingkordor ka khuid ka suba.
Kum kane ka Dorbar Khynnah kaba da don la kijong ki nongkitkam, ka don ha shnong Mawlatbah kaba hap ha Block Mawkynrew, East Khasi Hills district.
Ïa kane ka Dorbar Khynnah la sdang ha kane ka shnong ha ka 22 tarik Ïaïong, 2016.
Ka thong jong kane ka Dorbar Khynnah ka long ban lumlang ïa ki khynnah hapoh shnong ban ïatreilang na ka bynta kiba bun ki mat kiba tei ïa ka imlang sahlang.
Kum kane ka Dorbar Khynnah ka don ruh ha shnong Wahmawleiñ kaba hap ha kajuh ka thaiñ, bad kane ka shnong ka dei ruh kaba la ïohpdiang ïa ka khusnam na ka Sorkar Pdeng khyndiat snem mynshwa namar ka jinglah ban lehkhuid hapoh shnong bad jingdon ki khynnah kiba kitkhlieh ban sumar khuid ïa ka shnong.
Ka Dorbar Khynnah ka buh hakhmat eh kumno ban pynneh ïa ka khuid ka suba ha shnong ha thaw, ka pule puthi bad kam ïalehkai nalor ka jingïamir jingmut para khynnah ban don ka jingïatreilang bad ha ka liang akor ka burom.
Kumba long ki Dorbar Shnong kiba ju pynthymmai ïa ki nongkitkam, kumta kane ka Dorbar Khynnah ha shnong Mawlatbah ka la pynthymmai ïa ki nongkitkam kaba la pynlong ha ka Lah Sngi U Blei (4 tarik Nohprah 2023).
La pynthymmai ïa ki nongkitkam ka Dorbar Khynnah kiba kynthup ïa Pynshngaiñ Khongjoh kum u Sordar, Assistant Sordar Dayomi Suting, Secretary Darisha Kshiar, Assistant Secretary Juban Deipor Kshiar, Ribanjanai Kshiar, Publicity Secy Headingson Khongjoh, Sports Secy, Dancel Kshiar, Education Secy  Ebanshisha Khongjoh lem bad 7 ngut ki dkhot.
Na ka liang u Sordar ka shnong Mawlatbah u Bah Maron Suting u la ong ba kane ka Dorbar Khynnah ka long kaba donkam shisha khamtam eh ha kaba dei bad ka khuid ka suba, ka pule puthi nalor ki kam ïalehkai sports khamtam eh ka jingïamir jingmut haba ïadei bad ka burom ka akor hapdeng ki para khynnah.
Ha ka ilekshon ka ban sah kynmaw, ka Zoram People’s Movement (ZPM), kaba dei ka seng kaba dang thymmai ha Mizoram, ka la pynkhyllem ïa ka seng Mizo National Front (MNF) bad ïa u Myntri Rangbah, Zoramthanga.
Kane ka seng ka la jop ha ki 27 na ki 40 tylli ki konstitwensi ha ka jingñiew ‘vote’ kaba la long ha ka Lah Sngi U Blei.
Ka MNF, kaba la synshar 10 snem kynthih, ka la jop sa tang ha ki 10 tylli ki konstitwensi.
Ka BJP ka la wan ba lai da kaba jop ha ki artylli ki konstitwensi katba ka Congress, kaba la ju synshar ïa ka Mizoram da ki bun phew snem, ka la jop tang ha kawei ka konstitwensi.
Ka ZPM, kaba dang mih ha u snem 2017, ka la mad ïa ka jingjop badonburom dang ha ka sien kaba ar ba ka la ïashim bynta ha ka ilekshon ha Mizoram.
Baroh shi katta, ïa ka jingsynshar ha Mizoram la ju ïa kylliang hapdeng ka Congress bad ka MNF.
Hynrei ha kane ka kynti, ka jingkylla ka la wan.
Ha kane ka ilekshon, u Myntri Rangbah ka Mizoram, u Zoramthanga, u la shah rem na Aizawl East-1 ha u kyrtong ka seng ZPM bad u MLA barim, u Lalthansanga, da 2,101 ‘vote’.
U Symbud Myntri Rangbah, u Tawnluia, u la shah rem na Tuichang konstitwensi ha u kyrtong ka ZPM, u W Chhuanawma.
Ki heh ka seng Congress kum u Zodintluanga bad u Nihar Kanti Chakma, kiba dei ruh ki Myntri sorkar barim, ki la shah rem na Thorang bad West Tuipui konstitwensi.
Wat u President ka seng Congress ha Mizoram, u Lalsawta, u la shah rem na Aizawl West-III da kaba shah pynliem ha u kyrtong ka ZPM bad MLA, u V L Zaithanzama.
Hynrei u Myntri sorkar na ka seng MNF, u Robert Romawia Royte, u la jop na Hachhek konstitwensi.
Kiwei pat kiba la shah jied na ka seng MNF ki long u Lalchhandama Ralte, R Rohmingliana, Pravo Chakma, bad Shanti Jiban Chakma.
U nongïalam ka seng ZPM bad uba la khreh ban shimti kum u Myntri Rangbah bathymmai, u Lalduhoma, u la jop biang na Serchhip.
U rangïalehkai kynjatbol ba pawkhmat ha ki por mynshwa, u Jeje Lalpekhlua u la jop na South Tuipui da kaba pynliem ïa u nongïalam ba radbah ka MNF, u Dr R Lalthangliana.
Kane ka ilekshon ha Mizoram ka la thaw ‘history’ ruh namar ka jingshah jied jong lai ngut ki ‘riew kynthei kum ki MLA.
Kine ki kynthup ïa ka kyrtong ka ZPM na Aizawl South-III, ka Baryl Vanneihsangi Tlau, ka Lalrinpuii na ka seng ZPM na Lunglei East, bad ka kyrtong ka MNF na West Tuipui, ka Pravo Chakma.
U Myntri Rangbah ka Jylla u Conrad K.
Sangma u la kular ban mang ïa ka bhah pisa na ka bynta ban kylliang noh da uwei pat u phlang plastik ha madan ïalehkai phutbol kaba ha Third Ground, Polo.
Kane la wan hadien ba ki dkhot ka Meghalaya Football Association (MFA) hapoh ka jingïalam u Bah Hamletson Dohling kum u President, ki la leit ban ïakynduh ïa u Conrad hapoh ka kamra treikam ka jong u ha ka sngi Ba-ar.
Kane ka madan ïalehkai ka dei kaba la prat lynti nyngkong eh da ka FIFA na ka projek ‘Win in India With India’ ha ka jinglut kaba T.
6 klur na ka bynta ban siang da u phlang plastik ha ka sien kaba nyngkong eh hapoh ka Jylla ha u snem 2011 bad mynta ka la dei sa ka pali jong ka Sorkar Jylla ba kan leh eiei ïa kane ka madan.
“Ngi sngewkmen ba na ka liang u Myntri Rangbah ka Jylla u Conrad Sangma u la kular ban mang ïa ka bhah na ka bynta ban pynlut ha ka ban maramot pynbna ïa ka madan Third Ground, kaba long ka madan ïalehkai kaba la donkam ban pynbha noh ïa ka," la pynpaw u Bah Hamlet haba ïakren bad u nongthoh khubor.
Ha kane ka sngi ki dkhot ka MFA ki la aiti ïa ka dorkhas ha u Myntri Rangbah halor ka jingdonkam ban maramot pynbha noh ïa katei ka madan kaba la don mynta kumba 12 snem kynthih naduh ba la siang ïa ka.
Naduh ba la siang da u phlang plastik ha u snem 2011, katei ka madan ka la sei ïa shibun ki nongïalehkai phutbol kiba ïoh ban ïalehkai na kiba bun ki klob ka Jylla bad ruh don ruh kiba la leit ïalehkai ha kylleng jong ka ri India.
Hapoh katei ka madan la pynlong ïa bun ki lympung ïalehkai naduh ki khynnah bad wat haduh ki kyrdan ïalehkai jong ki ‘senior’ kiba kynthup ïa ka Hero Under-18 I-League, I-League (qualifier), Natio-nal Sub-Junior Boys Tournament, Meghalaya State League, Shillong Premier League, 2nd North East Olympic, Reliance Foundation Youth Sports Tournament, nalor ki jingkilanmet jong ki klob bapher bapher.
Hapoh katei ka dorkhas ka MFA ka la pynpaw shai da kaba ong, “Kat kum ka por, ban pyndonkam ïa ka madan phlang plastik ka long tang phra snem, hynrei mynta ka la ïaid haduh 12 snem kynthih naduh ba la siang ha u snem 2011.
"Nalor ka jingmaramot ïa ka madan ïalehkai, ka MFA ka la buh ruh ka jingkyrpad hakhmat u Myntri Rangbah na ka bynta ban pynbna ïa ki kamra khreh jong ki nongïalehkai, ki rephri, ban tei ïa ki jaka shong jong ki paidbah nongpeitkai (sitting gallery) bad ka jingker baroh sawdong.
Kumba ka long mynta katei ka madan kaba la long trai da ka MFA, ka la long kaba rim bha ha kaba wat ki nongïalehkai ki la shem jingeh ban ïalehkai namar ka la long kaba eh palat bad na ka liang ki bor pynïaid ki la hap ban shu syrdep ïa ka na ki bynta kiba la jot la pei.
Ym tang katta ha ka por ba slap jur, la hap ban pynsangeh ïa ki jingïalehkai phutbol na ka daw ba katei ka madan ka la dap um bad wat ki thliew ki ban tuid ka um ki la sep lut.
Ka Meghalaya Sport Climbing & Mountaineering Association (MeSCMA) ka la pynbna ïa ki kyrteng jong ki 13 ngut ki khynnah kiew lum ki ban mihkhmat ïa ka Jylla sha ka IMF North East Zone Sport Climbing Competition ka ban long ha IHCAE, Chemchey, Sikkim naduh 7 haduh 10 tarik mynta u bnai.
Kane ka la wan hadien ba ka la lah ban pynlong ïa ka prokram jied ïa ki khynnah (trial) ha ka 2 tarik mynta u bnai bad pynbud ruh ïa ka prokram ai jinghikai kaba ar sngi ha ka 4 bad 5 tarik hashwa ba kin mih na kane ka nongbah ha ka sngi Ba-ar ban leit sha katei ka jingïakop.
Ïa kane ka kynhun la kyrshan lang da ka tnat ïalehkai jong ka Sorkar Jylla.
Ki kyrteng ki nongïalehkai ha ka Women Open Category ki kynthup ïa ka Valarie Suchiang (Shangpung), katba ha ka Men Open Category ki long u Ricky Rani (shnong Swer) & u Balawan Habor Rynjah (Pdeng Raid Border Area Secondary School).
Ha ka Sub Junior Girls ki long ka Dadapbiang Lyngdoh (Upper Lumparing), Pynkmenlang Lyngdoh (Upper Lumparing) & Ibadarisuk Kynjai Sohshang (Mawprem).
Ha ka Sub Junior Boys ki kynthup ïa u Mebandonlang Umsong (Lyngkyrdem), Bhabok Nongkhlaw (Upper Lumparing) & Givensamson Lyngdoh (Mawkyrwat).
Ha ka Junior Boys ki long u Leadingstar Kharbudon (Laitlyngkot), Kyrmenskhem Lyngdoh (Upper Lumparing), Shaiphar Nongkhlaw (Upper Lumparing) & Teibanbha Rani (Lad Mawphlang).
Ki dkhot ka synjuk kiba kynthup ïa ka Kong Kayleigh Petra Nongkynrih, Bah Bakordor Umsong, Bah Teimiki Sungoh bad Kong Ibakordor Shisha Mary Sawian kin long kum ki nongbishar (judge, route setters and belayer), katba ka Kong Hunlin Lyngdoh kum ka manager jong kane ka kynhun.
Na ka liang ka synjuk ka la khublei ïa u Commandant jong ka 58 GTC, Happy Valley uba la shah ïa ki dkhot ka synjuk lem bad ki khynnah ba kin leit pyntbit ïalade ha ka ‘climbing wall’ hashwa ban mih na ka nongbah ban leit sha katei ka jingïakop.
Ka North-Eastern Region (NER) Shillong ka la rah ïa ka nam lahduh ha ka lympung ïalehkai Powergrid Inter-Regional Football Tournament 2023 hadien ba ka la lah ban pynliem noh ia ka Corporate Centre (CC) da 2-0 kol ha madan MFA Turf, Polo.
Ha kane ka jingïakhun final kaba la long ha ka Sngi Ba-ar, ka NER ka la ïoh ban thep kol lyngba u Dao Wohni Sutnga bad u SP Zou.
U Ashish Tamang jong ka Eastern Region-II u la ïohpdiang ïa ka nam rangap kol ba kynsai, katba ki rangïalehkai jong ka kynhun lahduh kata u Zou bad u Laldinpuia ki la ïohpdiang ïa ka but ksiar bad rangïalehkai jong ka lympung.
Ki heh ki haiñ kiba la don lang ha kane ka sngi ki long u Upananda Kataki, Executive Director, Powergrid, u SK Sharma, DGM, Corporate Centre, u M.
K Baruah, Senior General Manager, u Anjan Sanyal, SR GM (HR), bad u Bah Cliff Nongrum, Vice-President ka Meghalaya Football Association.
Ka Shillong Lajong FC kan pynkhreh ïa ka jingïa -lehkai ha la ïing jong ka lympung I-League pyrshah ïa ka Churchill Brothers FC ha ka sngi Balang ha SSA Stadium, Polo ha ka por 2 baje janmiet.
Ha ka jingïalehkai ba la long shabar na la ïing, ka Lajong ka la lah ban pynïakhaid mar shi kol pyrshah ïa ka Rajasthan United.
Te kumta kane ka kynhun ïalehkai na nongbah ka la don ha ka kyrdan ba saw bad kamai 13 point na ki hynñiew sien ïakhun.
U coach ka Shillong Lajong u Bah Bobby L Nongbet u la pynpaw ba ka kynhun ka la long ba la pynkhreh na ka bynta kane ka jingïakhun watla ka Churchill Brothers ka long ka kynhun kaba kynsai.
Ha kawei pat ka liang ka Churchill Brothers hapoh ka jingïalam u coach uba na Argentina u Edgardo Malvestiti, ka la don ha ka kyrdan khyndai bad kamai 9 point hadien ba ka la jop ar sien, ïakhaid ar sien bad shah rem lai sien.
Na ka liang u Edgardo u la pynpaw ba ka kynhun jong kan pyrshang ban ïalehkai bha ha kane ka jingïakhun pyrshah ïa ka Lajong, kaba don ïa ki nongkyrshan ba radbah.
Ka 12 Dolloi bad Ar Dolloi FC kin ïaknieh ïa ka man lahduh jong ka lympung ïalehkai 1st Open to All Veteran Football Tournament ba la pynïaid da ka East Jaiñtia Hills District Football Association (EJHDFA).
Kane ka la wan hadien ba ka 12 Dolloi ka la pynliem noh ïa ka West Jaiñtia Police lyngba ka tie-breaker da 3-2 kol bad ka Ar Dolloi ka la jop da 4-3 ïa ka Tyllilang lyngba ka toe-breaker ha ka semi final kaba la long ha madan Artificial Turf Diengshynrum, Khliehriat ha ka sngi Ba-rKa jingïakhun final kan long ha ka 8 tarik mynta u bnai ha ka por 12:30 mynsngi.
Ka Lamyrsiang SCC bad ka Mulait United FC kin ïaknieh ïa ka nam lahduh ha ka lympung ïalehkai Super Division Football League ba la pynïaid da ka Saipung Block Sports Association (SBSA).
Kane ka la wan hadien ba ka Mulait United FC ka la khur jingjop ha ka jingiakhun Semi Final Qualifier, katba ka Lamyrsiang ka la jop ha ka jingïakhun semi final (Eliminator) kaba la long ha madan Lamyrsiang ha ka Sngi Ba-ar.
Ha ka jingiakhun kaba nyngkong, ka Lamyrsiang ka la pynliem noh ïa ka Jalaphet Bri Sumer da 1-0 kol.
Ka jingïakhun ka la long kaba ïathaiñ bha hapdeng baroh arliang mamla bad dei ha ka minit kaba 80 ba ka Lymrsiang ka la ïoh ban pynkhih jar lyngba u Go Goa Hangshing bad kaba la biang pura ïa ka Lamyrsiang ba kan rung sha ka final.
Ki nongpynïaid ki la pyntip ba ïa ka tarik jong ka jingïakhun final yn sa pynbna hadien.
Ka Niaw Wasa ka la ïoh jingjop ha ka Super Division Football Tournament (Kiang Nangbah Memorial Trophy 2023) ba la pynïaid da ka West Jaiñtia District Sports Association (WJDSA).
Kane ka wan urlong hadien ba lah pynliem ïa ka Nangbah Mulang da 1-0 kol ha ka jingïakhun semi final (Eliminator) kaba la long ha Kiang Nangbah Stadium, Jowai ha ka sngi Ba-ar.
Ïa kane ka shi kol jong ka Niaw Wasa la thep da u Niponghi Sumer ha ka minit kaba 38.
Ka Niaw Wasa kan ïa aireng bad ka Sailung Ïalong ha ka semi final kaba lai ka ban long ha ka 9 tarik mynta u bnai ban ïaknieh ïa ka nam lahduh mynta ka aïom.
Ka jingmih na ka ilekshon ha Telangana bad Mizoram ha kaba ki sorkar kiba la synshar 10 snem ki la shah pynliem ka pyni ba ki jingkylla ki wan watla kin kham shimpor.
Ka BRS hapoh ka jingïalam jong u ‘KCR’ lane u K Chandrashekhar Rao ka la synshar ïa ka Telangana la 10 snem katba ka Mizo National Front (MNF) ba la ïalam da u Zoramthanga ka la synshar 10 snem ha Mizoram.
Ka seng Congress ka la wan sha ka bor ha ka sien banyngkong eh ha Telangana bad u Revanth Reddy un long kum u Myntri Rangbah.
Ha Mizoram, hadien bun snem jong ka jingïakylliang ïa ka bor synshar hapdeng ka Congress bad ka MNF, ka Zoram People’s Movement (ZPM) kan ïoh ban synshar ha ka sien banyngkong bad u Lalduhoma un long kum u Myntri Rangbah bathymmai ha ka rta kaba 74 snem.
Lada ka Congress ha Telangana bad ka ZPM ha Mizoram kim lah ban ai ïa ka jingsynshar kaba bha ha kine ki san snem ban wan, lehse ki paidbah kin sa kyntait noh ïa ka.
Kine artylli ki ilekshon ki dei ki nuksa na ka bynta kiwei pat ki jylla kiba la shah synshar bun snem tang ha kawei ka seng.
Ngim dei ban duh mynsiem namar kan sa poi ka por ba ki paidbah kin ngiah noh ïa kato ka seng saiñpyrthei kaba la synshar lynter bad kin jied noh da kawei.
Hynrei don ruh pat kum ka jylla Madhya Pradesh, Gujarat, Odisha bad West Bengal kiba ki paidbah kim i kwah ban pynkylla ïa ka synshar ka khadar bad ki kmen haba ki shah synshar wat haduh 20 snem ha kijuh ki seng.
Ngin ong kumno pat ïa ki paidbah ha kine ki jylla ki bym kwah jingkylla? Ka long ka jingshisha ba ki paidbah kim kwah ban kyntait noh ïa kano-kano ka sorkar kaba ki sngewthuh ka ai jingïarap ïa ki.
Don ki sorkar kiba nang ban treikam ha kata ka dur ban pynsngewtynnad tang shiliang ki nongthep ‘vote’.
Don ki sorkar kiba ha ka por ilekshon ki ïaid ha ka kyrteng jong ka niam bad jaitbynriew ban ïoh jingkyrshan.
Don ki sorkar kiba ieid tang ïa ki briew kiba dei na kawei ka niam bad ym kiwei pat bad namarkata ka shitom ban pynkhyllem ïa ki.
Ngim lah ban len ba ka niam bad ka saiñpyrthei ki don ka jingïadei kaba jan haduh katta-katta, bad ki dang don bun bah ki paidbah ha kane ka Ri kiba thep ‘vote’ ha ka kyrteng jong ka niam.
Ka long kaba ma haduh katta katta namar ka pynpait ïa ki paidbah lada ïaid ha ka sur jong ka niam.
Tang ki ’riew saiñpyrthei kim salia ban leh ïa kane ruh na ka daw ba ki hap ban jop ilekshon.
Tangba la jop, la biang bad kam pher lada ïapait ïapra hapdeng ki nongshong shnong ha ka kyrteng jong ka niam.
Ngi lah ban ong ba ha India hi, ka niam ka la longdoh longsnam ha ka saiñpyrthei bad ka nang jur kat nang mih ki snem.
Ngin sa peitkai ha ka ilekshon MP ka ban long ha u snem 2024 bad ngin sa ïohi shai kdar haduh katno ka niam kan ktah ïa ka rukom thep ‘vote’ jong ki nongshong shnong.
Don kiba la dep pynpaw ba ka BJP kan jop biang ha ka ilekshon MP Lok Sabha 2024 namar ka la jop lypa ha ki lai tylli ki jylla kiba kham heh – Madhya Pradesh, Rajasthan bad Chhattisgarh – dang shen.
Ym lah pat ban batai kumno ki paidbah ha kiwei ki jylla ki sngew.
Ka dang long kloi palat ban ïa ñiom sha ka khana ba ka BJP ka la jop lypa naduh mynta.
Ki seng kiba don ha ka liang pyrshah kin hap ban ïa trud khlieh bad ban wad ïa ki lad ki lynti kumno ban leit sha ki paidbah bad ban pan jingkyrshan na ki.
Hynrei lada kine kim lah ban pyni da kawei pat ka lynti jong ka jingsynshar hakhmat ki paidbah, kam don jingmyntoi ban ïakhun pyrshah ïa ka BJP.
Ka BJP kaba mynta kam dei shuh ka BJP kaba ngi ïohi ha ki snem ba mynshwa.
Ki don ki nongïalam mynta kiba shyrkhei palat ban ïakhun bad ban jop ha ki ilekshon.
Kiba kum kita ki nongïalam kim don pat ha kiwei ki seng saiñpyrthei.
Lada ngi pule ïa ki jingthoh jong kiba bun halor ka rukom ïakhun ilekshon ka BJP, ngin sa sngewthuh balei ka long kaba eh ban pynkhyllem ïa ka ha ki ilekshon.
Watla katta ruh, ym ju don ba lah ban synshar sah ha ka Ri jylla.
Kan don beit ka por bad ka ïa ha kaba ki paidbah ki ai da kawei ka rai.
Ngi la ïohi ïa kine ki jingkylla ha ka Ri ha u snem 2004 ha ka por ba ki paidbah ki la weng noh ïa ka BJP na ka bor bad ha u snem 2014 haba ki nongthep ‘vote’ ki la pynrem kput ïa ka seng Congress bad kiwei pat bad da kaba pynjop biang ïa ka BJP.
Ka por kan sa batai ïa kiei-kiei baroh bad ki paidbah kin sa ai ïa ka jubab ka jong ki.
Mynta kaei kaba kongsan ka long ïa ki seng saiñpyrthei bad ki paidbah ban pynkhreh na ka bynta ka ilekshon MP Lok Sabha ka ban long ha u Ïaïong-Jymmang 2024.
Ka 18th Interim Report ka jong u BP Katakey ka kdew shai ba u dewiong uba la dep ban sei lypa shabarna ki par dewiong, ïa uba la lum jingkheiñ bad buh jingkheiñ, kat kum ka jingsorjamin kaba bniah, u don beit thik tang 19 Lakhs Metric Ton bad ym haduh 32 Lakhs Metric Ton kumba la kam da kane ka Sorkar MDA -2.
Ka dei kane ka jingkam jong ka Sorkar kaba pynsuba jur ba uta u dewiong uba haduh 13Lakhs Metric Ton u lah shu jahrngai noh kumto.
Ha kaba ïa dei bad uta u dewiong uba haduh 13 lakh Metric Ton, ïa uba la suba jur ba u lah shuh jahrngai noh kumto, kane ka Sorkar MDA -2 ka pynksan ba u khlem jahrngai hynrei ba u dei u shi bynta jong kata ka 32 Metric Ton, uba kat kum ka jingïai kam ka jong ka hi.
Ka jingkam kaba kam lah pat de ban pynshisha hangno u don uta u dewiong uba haduh 13 Lakhs Metric Ton.
Hana kam dei ka jingjahrngai noh hynrei ka dei ka jingbakla shim jingkheiñ,ha ka por ba u BP Katakey u sorjamin ïa ka jingdon ka jong u dewiong, kaba lam pat sha ka jingbakla ha ka jingbuh jingkheiñ ïa ka jingdon kaba shisha ka jong u dewiong.
Wat lada kumta pynban ym lap ym shem pat de hangno uta u dewiong, uba kut kum ka jingkheiñ jong kane ka Sorkar, uba haduh 13 Lakhs Metric Ton u don.
Halor katei ka jubab jong kane ka Sorkar ba ka long leh nohei ba ngin ïa khmih lynti ïa kaba kantohkit bniah mano kita kiba pynjahrngai noh ïa uta u dewiong uba haduh 13 lakhs Metric Ton, da kumno ki pynjahrngai ïa u bad ruh shano u jahrngai.
Ka jubab kaba ïaipynksan ïa kaei kaba ka ïailen, kata, ba ha kane ka jylla Meghalya ka jong ngi, tad haduh kine ki sngi kiba mynta, kam don kano kano ruh ka jingïaitih be-aiñ, ka jingïailumthup be-ain bad ka jingïaikhaïi be-aiñ ïa u dewiong.
Ka jingtih, ka jinglumthup, ka jingkit bad ka jingkhaii be-aiñ ïa u dewiong kan dang ïaibteng, ha baroh kawei ka jylla Meghalaya ka jong ngi bad ruh da baroh kiba don ka jingïadei kaba jan tam eh bad kane ka Sorkar MDA, ba la lamkhmat biang ruh sa shisien da kane hi ka NPP.
Ngim dei ban dang sngewphylla ïa kata wei ba kane hi ka NPP, kaba lamkhmat biang kumne sa shisien ïa kane hi ka Sorkar MDA, ka lah dep ban kren shai, naduh nyngkong ka sngi, ba kan plie lad plie lynti biang sa shisien ïa kane ka kam tang hapoh ki hynriew bnai ba ngin jied bad pynkupbor ïa ka.
Ka deihalor jong kane ka nongrim ba ka sa wan shisha kumto ha ka bor, myn ha u 2018, bad ba ka hap ban leh shisha kumta kumba ka la kular.
Ka dei halor kata ka juh ka nongrim ba ka sa wan biang ruh kumne mynta u 2023 ha ka bor synshar.
Kan dang ïaisei ki daw ki dong ba kam long ka kam kaba suk ïa ka, katba kan khang shisyndon ïa ka jingkhaïi be-aiñ ïa u dewiong, kata naduh ïa ka jingtih be-aiñ, ka jinglum thup be-aiñ tad haduh ïa ka jingkit be-aiñ ïa u.
Kan dang ïai kyntiat ban rah la ka kti pyrshah ïa ka kam tih be-aiñ bad khaïi be-aiñ ïa u dewiong.
Kan dang ïai phai syndon hi ruh wak da la ka lyng-kdong ïa ka kam khaïi be-aiñ ïa u dewiong.
Ngim dei ban dang sngewphylla ïa kane kaei kaei wei ba kane ka Sorkar MDA ka da dei shisha ka Sorkar ka jong kita ki ‘Coal & Limestone Barons’, kata, nalor ki kato ki katne ki ‘Business Tycoons’.
Kane kam dei ka Sorkar ka jong u paid knup paid trap.
Ka kam kaba la eh shisha ban korbar wat da kine kiba ngi la jied kyrpang ba kin korbar.
Ngin ïa phai biang ruh sa sha kita ki ‘illegal toll gates’ ne ki khyrdop khrong khajna be-aiñ, kiba pher ba pher bad kiba kat kum kata ka jinglap ka jingshem jong ka Meghalaya Commercial Truck Owners’ and Drivers’ Association (MCTO& DA).
Kiba don baroh kumba 30 tylli, kat haduh ba ki da ktah jur ïaka kamai ka kajih ka jong ki trai ‘truck’.
Kiba wat hadien ba ki la dep ban siew ïa kat ka khajna ba la oh kyrpang da ki kyrdop khrongkhajna jong ka Khasi Hills Autonomous District Council (KHADC) pynban ki dang hap pat de ban siew khajna sa ha ki kyrdopkhrong khajna jong ka Hima Mylliem.
Ki khyrdop khrong khajna kaba la ioh lad ban speh kum ki tit jong ka lyiur kat haduh ba wat ka KHADC hi ruh kam lah tip shuh katno na kita ki kyrdop khrong khajna ki da dei shisha ki jong ka.
Ka long kaba sngewtynnad ban tip ba ka MCTO& DA ka lah rai skhem ba kan nym siew shuh ïa kata ka khajna sha ka KHADC, tad ynda ka KHADC kan pynthikna shwa ïa kata ka ‘working plan’ ka jong ka, kaba ïadei bad ki khyrdop khrong khajna ki jong ka.
Shwa ban ïa kut noh nga kubur ba ngi u paid knup paid trap ngin dang ïai mad ïa shibun bah ki jingeh, ha ka jingim ka jong ngi kaba man la ka sngi, wei ba ngi jied bad phah pynban da ki ‘shrewd businessmen’ sha kat ka ingdorbar thaw aiñ bad ym da ki nongsaiñ hima-sima.
Ngin dang ïai mad ïa ki jingehwei ba ngi dang ïai shah ïalam beit thik tang ha la ki jong ki jingsngew (emotions) ki jong ngi.
Ngi lah baklajurwei ba ngi dang ïaipynkub bor sa ïa ki Autonomous District Council (ADC) ba ki ruh kin synshar don borhalor jong ngi.
Ngi dei ma ngi hi kiba kyntiew skong ïa ki ADC ba kin long pynban ka jingkit kaba khia ïa ngi.
Te tad lano ngin shemphang ba ngi la kum ïa bsa ïa pjiah pynban wat ïa ki hati khrew ki bym lah bor ban pynmyntoi ei ei ruh em ïa ngi.
Ha ka jingbym tip ngi la kum ngeit biej kat ban dang ïai shukor ruh dalade ïalade.
Ka Amlarem Social Club bad ka Seinbhalang Shkentalang ki la wan ha ka kyrdan ba hakhlieh duh jong ka miej ïakheiñ point jong ka Super Division Football League ba la pynïaid da ka Amlarem Sub Division Sports Association (ASSA).
Ha ka sien ïakhun kaba mar hynñiew, ka Amlarem Social Club bad ka Seinbhalang Shkentalang ki la kamai mar 14 point, ka Jarain 13 point, ka Dongmihsngi Mupyut 11, ka Youth Club Pdengkarong 8, ka Man-i-bha 5, ka Umladkhur 4 bad ka Thangbuli 3.
Haba phai sha ka jingïakhun kaba la long ha ka sngi Ba-ar ha Mini Stadium Ladjaplem, Amlarem, ka Seinbhalang Shkentalang ka la pynliem ïa ka Youth club Pdengkerong lyngba ka shi kol ba la thep da u Abul Sabar ha ka minit kaba 56.
Ka jingïalehkai kaba khatduh jong kane ka kylla kan long ha ka sngi Balang hadpeng ka Man I bha bad ka Umladkhur SC ha ka por 2 baje nohphai sngi.
Haba phai sha ka jingïakhun semi final kaba nyngkong jong ka jingïalehkai Upper Division Football Tournament, ka Lumpynngad SC ka la pynliem ïa ka Sohlawait SC lyng-ba ka tie-breaker da 5-4 kol hadien ba kim shym la lah ban thep kol haduh kaba kut ka jingïalehkai.
Ka jingphohsniew bad jingmutdur jong u briew lyng-ba ki spah bad hajar snem mynshuwa ba un kynjoh ïa u Bnai, ka la kup bad wan  urlong ha ka 21tarik u Naitung jong kane ka snem khadhyndai spah hynriew phew khyndai.
Ka dei ka kam bah bakhraw tam ym tang jong kane ka pateng bynriew, hynrei lah ruh ban niew ba ka long ka kam kaba niar ba kiwei kiwei ki pateng ba la leit kin lah ban ïa nujor bad kano kano ka jingjop jong u khun bynriew.
U briew ha u Bnai, ka long ka khubor kaba satlak ka pyrthei ka ap – miet, ka ap – sngi, kaba naduh ba ka lieng Apollo – khadwei ka kiew na kaad haw haw Cape Kennedy haduh ba kan da wan phai pat ha duriaw bah Pacific, da ki phew million ngut ki briew ki shong  syndah ha la ki television bad radio ban bud dien thik pa thik ïa kane ka jing-leit.
Ym ju don koit ka jingleit ka ban ioh ïa ki jingkyrkhu bad jingkitbok na jan baroh ki hima kiba pher jong ka pyrthei – ka jingleit kaba la pyntylli lut ïa ki jingmut jingpyrkhat bapher hapdeng u paid bynriew, kaba la pynklet ruh ïa ki jingiashun bad jingïaisih uwei ïa uwei ha kane ka sla pyrthei.
Ki lai ngut ki nongher haw haw ka America,ki la  pynbna ba ki wan da ka jingsuk na ka bynta u paid bynriew bad ka la long ruh kumta.
Hato kane ka juk kam la dei ban pyrkhat thymmai ba ki hima ki dei ban ïa syllok lang ha kum kine ki kam bakhraw, ha ka jaka ban pynlut kai ïa ka bor, ka por bad ka pisa ban ïa kieng wait kieng stieh bad ia pyniap  uwei ïa uwei.
Kane ka long ka jingkylli lehse ba ki Ri bapher ka pyrthei kin hap ban jubab kloi, lada ki thmu hok shisha ban bud dien ïa ki dienjat ba la iuh u briew ha u Bnai.
Ka jingleit sha u Bnai ka la long ka jingsdang jong ka juk haw haw, ha-dien ka jingprat lynti jong ka Russia  bad America ban pynkhreh ïa kiei kiei mynta la kumba shiphew snem ei ei.
Katto ka thong nym long shuh sa tang sha u Bnai, hynrei ka thwei bah baiong jong ka haw haw ka bun hajar tylli ki dew lynnong kiba u briew u lah ban leit ban tip ïa ka maian ba ki buhrieh baroh shi katta.
Ki met bneng Mars bad Venus ki long mynta ka jingangnud jong u briew ban tip shuh shuh ïa ki bad ïa kane ka jingpynkhreh ka la da sdang bad ïaid shakhmat.
Kam don namarkata ka jingkut ïa u briew ba un tip bniah ïa katei ka haw haw kaba sdien ki khlur, kaba long kaba phylla bad maian.
Namar ba ka long kaba phylla bad maian mih ki jingkylli kiba dawa ïa u briew ba un jubab bad ha i bor iba rit, ong u, u briew u la pyrshang kyrdan pa kyrdan.
Ka bor kaba khraw tam ha u briew ka long ka jingsngewrit bad ka jingngeit skhem ha ka jingsuk para briew bad ïa kiei kiei kiba haneng.
Lehse u briew un nym lah ban poi sha ki pyrthei kiba don ha ki spah snem lynti, sha kiwei pat ki pyrthei kiba don sha ki pyrthei kiba don lyndet jong ka lyngwiar jong katei ka Mei – ngi, hynrei ka mynsiem bashlur jong u briew kaba u la pynpaw kan nym khang ïa kiei kiei kiba u lah ban kynjoh.
Ka jingjop ïa u Bnai, uba don ar lak san spah mer na kane ka pyrthei ka lah ban long tang ka jam kaba rit tam hakhmat ka jingkhang bah jong ka haw haw, hynrei ka long ruh ka jingryngkoh kaba khraw ba un poi sha kiwei kiei pat ki pyrthei kum ha u Mars, ka ban shimpor haduh 156 sngi lynti na kane ka pyrthei.
U briew u la lah ban lait na ka bor jingtan ka pyrthei, bad ka dei ruh ka kamram jong uwei pa uwei ban lait na ki jingkhim pyrkhat bad jingkhim mynsiem jong ka pyrthei bad ban plie ïa la ki jingmut bad jingthmu sha ka jingïar bad jingkylluid jong ka haw haw, kaba la long ruh mynta, ka bynta jong ka pyrthei jong ngi.
Ha ka Sngi Ba-ar la ong ba kawei ka bos ka la kum leit tynrah ia uwei u dieng ha ka nongbah Bangkok ha kaba 14 ngut ki nongleit jingleit ki la khlad ha shen bad kumba 20 ngut pat ki la ngat bad mynsaw lang ha katei ka jingjia.
Kane ka la jia ha ka phang Sepngi jong ka nongbah Prachuap Khiri jong ka ri Thailand ha ka por shiteng miet, ha kaba la iohi ia ka bynta ba shakhmat jong katei ka bos kaba la kad arliang bad jot rathai hadien katei ka jingleit tynrah beit- beit ia utei u dieng uba don harud katei ka surok.
Kumta la ong ruh ba ki briew jong ka kynhun iarap ki la leit ban sei ia kitei ki nongleit jingleit kiba shong hapoh jong katei ka bos bad ki bym lah shuh ban mih shabar ka bos namar ki jingmynsaw ba ki la ngat na kaba tyngkhuh bad dei ha ki bynta bynta bad ki tiar kiba don hapoh jong katei ka bos.
Ia baroh kito kiba la mynsaw la pynkit noh sha ka hospital kaba don ha katei hi ka thaiñ naka bynta ki jingsumar kiba bniah.
Ki pulit ki la iathuh ruh ba ka jingtohkit kan dang iaid shakhmat ban wad ia ka daw jong katei ka jingleit tynrah jong katei ka bos ia utei u dieng ha ka por shiteng miet ka bym dei shuh ka por kaba bun ki kali kum ha ka por mynsngi.
Ha ka snem 1951 ki nongïaidkai pyrthei kiba la wan sha India ki long baroh tang 16,829 ngut.
Lyngba jong ki, ka India ka la ioh 7.
7 klur tyngka ka kamai bar – ri.
Ha ka snem 1980, ka jingwan jong ki nongïaidkai pyrthei kiba la wan sha India ka la kiew sha ka 800, 150ngut.
Ka kamai bar ri ba ka India ka la ioh na ki, ka long 482 klur tyngka.
Ka jingroi jong ki briew ha ka liang ka ioh ka kot ha kylleng ka pyrthei hadien ka thma bah kaba Ar bad ka jing-long ba khambha ha ka liang ka ïaid ka ïeng bad ki lynti suiñ, ka kam ïaidkai pyrthei ka la ioh ka jaka ba ha kliar kum ka phang ne ka bynta treikam ha ki ri ka pyrthei.
Ka la long mynta ka phang treikam kaba ar ha ka jingheh duh ha ka pyrthei.
Ka kam ïaidkai pyrthei, ha ka jingshisha kam dei ka kam ne jingtrei kaba dang thymmai.
Ki briew kila ju mlien ban leit jingleit na kawei ka jaka sha kawei pat naduh ki hajar snem mynshwa, kum ka jingïaid pilkrim lane ha kaba wad ïa ki jaka ne ki ri bad kumta ter ter.
Hynrei ka kuam ïaidkai pyrthei, kumba ngi tip mynta, ka dei ka kam ne ka bynta jong ka jingtrei kaba mih hadien ka Thma Bah kaba Ar.
Ka la long ka jaid jingtrei kaba ïaid sted shibun ha kine ki laiphew snem ba la dep.
Ha India, shwa ïa ka snem 1980, kane ka jaid kam ka long ka bym shym da tip ne paw pyrthei.
Dei tad haduh ka snem 1951 ba kane ka kam ka la sdang ban kyndit thiah.
Ha katei ka snem, ki nongïaidkai pyrthei kiba la wan sha India ki long tang 16, 829 ngut bad ka kamai bar ri ba la ioh na ki ka long tang 7.
7 klur tyngka.
Kat haduh ka snem 1955, 33, 269 ngut ki nongïaidkai pyrthei ki la wan sha India, kaba la wallam 10.
30 klur tyngka ka kamai bar – ri.
Ha ka snem 1970, ki nongïaidkai pyrthei ki bakla wan sha India ki la kynjoh sha ka 280, 821 ngut bad ka kamai bar ri ka la kiew sha ka 40.
60 klut tyngka.
Ha ka snem 1980, ki nongïaid kai pyrthei ki la kynjoh sha ka 800, 150 ngut bad ka kamai bar – ri ruh ka la kiew sha ka 482 klur tyngka.
Ka jingwan jong ki nongïaidkai pyrthei sha India, lada ïa nujor bad ka jingbun jong ki nongïaidkai ha ka pyrthei shityllup ka long tang 0.
21 bynta na ka 100 bynta bad kamai bar – ri ka long tang 0.
65 bynta na ka 100 bynta.
Kane ka jinglong kam shym ai satia ka jingsngewhun.
Ha kane ka bynta, ka India ka don shibun ki lad ban nand pynïar bad pynïaid shaphrang shuh shuh la ka kam ïaidkai pyrthei.
Ka jingïaid shaphrang jong ka kam ha India ha kine ki laiphew snem ka long kaba ai jingkyrmen bad kan nang ïai roi katba ki snem ki nangwan.
Ha ka snem 1979, ka jingkiew ha ka liang ka jingbun ki nongïaidkai pyrthei kiba la wan sha India ka long tang 2.
2 bynta na ka 100 bynta.
Ha ka snem 1980 ka la kham kiew, kata, 4.
6 bynta na ka 100 bynta.
Hynrei ha ki hynriew bnai banyngkong jong kane ka snem bamynta, ka jingkiew ka la long haduh 10 bynta na ka 100 bynta.
Wat la kane ka jingkiew kam  shym long kaba pynhun pynban ka long tang ma ka, ka tnat treikam kaba ïai kiew ha ka liang kamai kajih, kaba long 14.
6 bynta na ka 100 bynta ha ka shiphew snem (1968 – 78).
Nalor ka kamai bar – ri shibeit, kaba long kum ba 500 klur tyngka, ka kam ïaidkai pyrthei, ka kyntiew ruh ïa ka khih ka khan jong ka ri, kaba long haduh 3.
27 shah.
Kane ka mat ba ka 500 klur tyngka ka kamai bar – ri ka kyntiew ïa ka khih ka khan jong  ka ri baroh kawei  haduh 1635 klur tyngka ha ka snem 1980.
ïa ka kam iaidkai pyrthei ym dei satia ban thew ban woh ne shim jingmyntoi tang ha ka liang  ka pisa – tyngka.
Don shibun kiwei pat ki jingmyntoi kiba kham khraw ba ngi lah ban ioh na ka.
Ka kam ïaidkai pyrthei ka wanrah ïa ka jingïabynta ba mar ryngkat ha ka liang ka kamai kajih ne ka ioh ne ka kot, ka jingpynmih jingtrei jingktah ïa ki briew khamtam ha ki  nongkyndong bad ha ka juh ka por ka wan rah ruh  ïa ka jingsngew bad jingialong kawei hapdeng ki jaidbynriew bapher bapher hapoh ka ri, ka jingïa-sngewthuh jingmut bad ka jingïabha salonsar hapdeng para – bynriew.
Ka Nepal ha ka Sngi Ba-ar, ka la kyntu ia ka Russia ban ym pynrung kam shipai ia ki nongshong shnong jong ka hapoh jong ka tnat shipai Russia bad nangta ruh ka la kyntu ia ka Russia ba kan phah noh ia kino-kino ki shipai Nepal kiba trei bad ka Russia lada don kiba kum kita.
Ka Nepal ka la leh ia kane hadien ba la ioh jingtip ba ki don kumba 6 ngut ki shipai Nepal kiba don hapoh ka tnat shipai Russia, kiba la khlad noh hapdeng ka jingiakhun thma bad ka Ukraine.
Ki shipai Nepal, ba ju khot kum ki Gurkhas, ki long kiba la bna nam namar ka jingshlur bad ki rukom iakhun ba kyrpang jong ki, bad ki la ioh ban iatrei lang bad ki tnat shipai jong ka Britain bad ka tnat shipai India hadien ka jingioh lait luit jong ka ri India ha u snem 1947 hapoh ka jing-iakut ban iatrei lang jong kitei ki 3 tylli ki ri.
Namar la ong ba ka Nepal kam shym la don kano-kano ruh ka jingiateh soskular bad ka Russia ban pyntrei ia ki shipai jong ka, hynrei dei tang bad ka China bad India ba ka leh kumta.
Namar kata la ong ba ka jing pyndonkam jong ka Russia da ki shipai jongka Nepal ka long kaba be-aiñ khamtam ba ka jingleit hiar thma jong ka Russia ka long pyrshah ia ka Ukraine, ka ri kaba dang rit bad ka bym pat kot bor ban ialeh pyrshah ia ka lada ym dei da ka jingkyrshan jong kiwei pat ki para marjan ri.
Ka Sorkar Nepal ha kane ka kynti, ka la iathuh ba ka la ioh jingtip shaphang ki 6 ngut ki nongshong shnong jongka, kiba la shah pynrung kam shipai ha ka Russia bad kiba iakhun naka bynta ka Russia hynrei kiba la khlad noh hapdeng ka jingiakhun thma jong ka Russia bad ka Ukraine kaba la sdang naduh u Rymphang jong u snem ba la leit.
Ha kajuh ka por ruh ka sorkar Nepal ka la pan ia ka jingpynshai na ka sorkar Russia bad ka la bthah ia ka Russia ba ka dei ban pynpoi noh mar-mar ia ka met jong kitei ki 6 ngut ki nongshong shnong jongka kiba la khlad noh bad kumjuh ruh la ong ba ka Russia ka dei ban siew da ka bai lut ksan sha ki bahaiing- hasem jong kitei kiba khlad baroh.
La ong ruh ba ki don da ki Million ngut ki paid nongshong shnong ka Nepal kiba la trei kum ki nong bylla ha kiwei ruh ki ri khamtam ha south Korea, Malaysia bad ha Middle East.
U rangbah uba ju sngewtynnat ban mareh mara-thon bad uba la ïoh khur bun ki jingjop ha ka ïakob mareh, u Bah Badon Sing Tham u la wan ha ka kyrdan ba nyngkong ha ka Goal India Limited Guwahati Half Marathon kaba la long ha ka 3 tarik mynta u bnai ha Guwahati.
Une u nongmareh ba shong ba sah ha Mawlai, uba la mihkhmat ïa ka Meghalaya Police, u la lah ban pyndep ha ka por 39 minit, 42 sekhon ha ka jingïakob mareh kaba 10K jong ka kyrdan rta ïakob kaba 50 haduh 59 snem rta.
Katba u Ramesh Chamlegi u la wan ha ka kyrdan ba-ar bad u Brig.
Hari Kirpal Singh u la wan balai.
Ha ka Open Category, u nongmareh ka Jylla u Teiboklang Biam na ka shnong Sabahmuswang, West Jaiñtia Hills, u la wan ha ka kyrdan balai hadien ba u la lah ban pyndep ha ka 1 kynta, 11 minit & 38 sekhon.
Ïa ka kyrdan ba nyngkong la jop da u nongmareh jong ka Indian Army bad ba-ar na ka Assam Rifles.
Ha ka 10K, ki kynthei jong ka kyrdan rta 50-59 la wan nyngkong ka Kong Ibameri Shullai, ba-ar ka Soniya Sharma bad balai la khur da ka Vihaya Gupta.
Ha ka 10K jong kiba 40-44 snem jong ki kynthei la wan nyngkong ka Bandana Baruah, ba-ar ka ‘thei na ka jylla ka Benita Nongrum bad balai Basanti Sonar.
Ka ‘thei na ka jylla ka Starina Jasain ka la wan ba-ar ha ka jingïakob mareh 21K ha ka kyrdan rta ba 50 snem shaneng.
Katba ha ka ïakob mareh 10K jong ki kynthei kiba ha ka kyrdan rta ba 25-29, la wan nyngkong da ka Sangita Bordoloi, ba-ar ka Tarali Phukan bad balai ka ‘thei na Meghalaya ka Dakahi Kyndait (kaba la mihkhmat ïa ka Megha-laya Police).
Ha ka 60-69 jong ka 10K la wan nyngkong u James Tamang uba na Meghalaya, ba-ar u Uday Rai bad balai u Arabinda Deka.
Ha kane ka Half Marathon ki la don palat ïa ka 5000 ngut kiba la poi ban ïashim bynta haka 21K, 10K bad 5K ha ki kyrdan rta bapher bapher.
Kiba duna dkhot met ruh ki shim bynta ha ka 5K bad ki don ruh haduh 800 ngut ki kynthei kiba la ïashim bynta.
Ïa kane ka Half Marathon ha Guwahati la pynlong da ka Indian Army ryngkat bad ka sorkar Assam.
Kiba wan nyngkong ha ka 21K ki long u Nazeem Pulikkal na ki shynrang bad ka Phurba Tamang na ki kynthei.
I meirad Kmoin Wahlang ruh i la poi shim bynta ha kane ka jingïamareh bad i la ïoh ïa ka jingjop ha ka kyrdan rta jong i.
Katkum ki khubor la ong ba ka jingdon jong kiba khlad na ka jingbthei u Lum mihding hapoh Indonesia ka la kiew sha ka 13 ngut hadien ba ki tnat iarap jong ka Indonesia ki la ioh ban sei sa 2 tylli ki metiap ha ka Sngi Ba-ar.
U heh jong ka tnat Padang Search & Rescue Agency, u Abdul Malik ha ka Sngi Ba-ar u la iathuh ba ka jingdon jong kiba khlad tad haduh kane ka khyllipmat ka long 13 ngut baroh.
Katba 10 ngut nalor jong kine, ki dei kiba dang jah rngai naduh katei ka sngi ba bthei u Lum mihding ha katei ka jaka.
Kumjuh ruh ia kiwei pat ki 52 ngut la ioh ban pynkynriah noh sha ki jaka kiba kham shngaiñ.
Ia ka met jong kitei ki 2 ngut pat la ioh tam ha ka miet Sngi Nyngkong, hadien ka jingiakhun shitom jong ki tnat iarap ban tih bad bud dien wat hapdeng ka jingkhriat bad ka jingsniew jong ka suiñ bneng ha kine ki 2-3 sngi mynta.
La ong ba ki dpei kiba mih na utei u Lum mihding ki la hiar lut sha kjat jong utei u lum, bad kaba la wanrah jingeh ia ka kynhun jong ki tnat iarap ba kin tih bad wad ia kitei kiba khlad bad kiba shah tap ha ki kynrum- kynram ha katei ka jaka ba la twa bad julor bad kaba la shah tap ha ki dpei kiba mih na utei u Lum.
Ia ki 11 ngut ki nongkiew lum ba la khlad, la lap bad ioh tam ha ka Sngi Nyngkong najan jong u lum Mount Marapi jong ka dew lynnong Sumatra.
Katba ia kiwei pat kiba dang lait im, la shem na katei hi ka jaka bad la ialam noh ia ki sha trai jong utei u Lum bad la pynkynriah noh sha ki jaka kiba shngaiñ.
Utei u Lum mihding ha ka Sngi U Blei u la bthei bad kynshait ia ki dpei uba don napoh shaduh kumba 3,000 Metre shalor suiñ bad kham shajrong shuh- shuh ban ia ka rynieng jong utei u lum ruh.
Ka kyntien ‘Mount Marapi’ ka mut ‘U Lum Ding’ bad utei u lum u dei uba khlaiñ tam ban bthei ne mih ding na baroh ki Lum mih ding kiba don ha katei ka thaiñ Sumatra.
La ong ruh ba ka Indonesia ka ju ioh mad bha ia ka jingbthei ki Lum mih ding bad ka daw ka long namar ba ka Indonesia ka don ha ka bynta ba don ka Pacific ‘Ring of Fire’.
Katei ka ri ka don kumba 130 tylli ki Lum mih ding kiba dang treikam bad kiba ju bthei na ka por sha ka por.
La ong ba utei u Lum mihding ‘Mount Marapi’ uba don ha ka dew lynnong Sumatra, u don kumba 2,891 Metre (9,484 phut) ka jing jrong, u la bthei ha ka Sngi U Blei, ha kaba ki la mih ki um ding na utei u Lum bad kiba kynshait haduh kumba 3,000 metre shajrong suiñ ha katei ka sngi.
Katkum ka jingkheiñ ba la buh kyllum, ki don kumba 26 ngut ki nongkiew lum ha katei ka thaiñ shuwa ban bthei utei u Lum mihding, hynrei ki bor pyniaid ka Indonesia ki la lah ban shem tang 14 ngut napdeng kitei baroh, ha kaba 3 ngut ki dei kiba dang lait im bad 11 ngut pat ki la khlad noh ha ka jingtwa bad jingtuid ki lum thah ha katei ka thaiñ lum jong ka Indonesia.
Shuh shuh ruh la ong ba ki don 75 ngut ki nongkiew lum ha ka Sngi Saitjaiñ, ha kaba 12 ngut ki la jah rngai noh bad 49 ngut pat ki la hiar bad khlem leit kiew shuh namar ka jing bym ibiang ia ka jinglong ka suiñ bneng naduh katei ka sngi.
Ka Sikkim Manipal University, kaba long ka skulbah kaba la ïoh ïa ka NAAC A+ bad kaba la ai jingshakri ha ka pule-puthi mynta la palat 28 snem, mynta ka la pynmih sa ïa ki ar tylli ki jingpule Undergraduate bad san tylli ki jingpule Postgraduate kiba lah ban leh Online.
Ki jingpule Online jong ka SMU ki dei kiba la ithuh da ka UGC bad kiba ïaryngkat ruh bad ki jinghikai kiba ki samla pule ki ïoh haba ki pule ha ki jaka pule.
Ïa kine ki 7 tylli ki program lyngba ka Online la pyllait ha ka  and  jingpule Undergraduate ba la pyllait da ka SMU lyngba ka Online ki kynthup ïa ka Bachelor of Arts (BA) ha kaba ki Subjek ki long ka English, Political Science & Sociology bad ka Bachelor of Commerce (BCom).
Ka skulbah ka la pyllait ruh ïa ki san tylli ki jingpule Postgraduate ba kynthup ïa ka: Master of Arts ha ka English, Political Science, Sociology, Commerce, bad Master of Computer Applications.
Ki jingpule Online ki long ki bym don jingteh, kiba pyllait ruh ïa ki samla na ka jinghap ban leit sha jaka pule bad ailad ïa kito ki samla pule ba kin ïoh ban pule ïa ki kot ki sla ha kano kano ka por ba ha kano kano ka jaka ba ki don.
Kane ka jingpule ka long kaba ïaryngkat bad ki jingpule ha kiba ki samla ki leit shah hikai ha ki jaka pule, kumta kine ki jingpule lyngba ka Online ki long ki jingpule ba jied bha da kito kiba la trei, kito kiba dang sdang ban pule, kiba treikam lajong, bad kito kiba kwah ban bteng biang ïa ka kam jong ki.
U Dr.
Dilip Chandra Agarwal, VSM (Vishisht Seva Medal recipient), uba long u Air Vice-Marshal ba la shongthait bad U Vice-Chancellor of Sikkim Manipal University, u ong, “Da ka jingpynthymmai ïa ka jingtrei jong ngi na ka bynta ban pynlong ïa kine ki jingpule kiba biang na ka bynta ki samla pule ban nang kiew ha ki kam ki jam jong ki, ka SMU ka sngewtynnad ba kan lah ban leh ïa kine lyngba ka Online bad ïarap ïa kito kiba pule na kylleng ki jaka ba ki bynta bapher bapher.
".
Ka Vi, kaba long ka kompani ban ai jingshakri ha ka liang ka Telecom, ka la lah ban ïoh ïa ka Guinness World Record namar ka jinglah jong ka ban ai Notebook kaba heh tam, bad kane ka pynpaw ïa ka jingtreikam ba radbah sha ka jingïalap paidbah kaba long ‘Be Someone’s We’, kaba thmu ban wanrah ïa ka jingïeid bad ka jingkit khia hapdeng ki briew, kiba pyndonkam 23071 ki Notebook.
Ka Vi ka la noh synñiang ïa palat 23000 sha ki khynnah kiba duna ka ïoh ka kot lyngba ka tnad pule puthi, ka sorkar Uttar Pradesh.
U Symbud Myntri Rangbah ka jylla Uttar Pradesh, u Brijesh Pathak Ji, u la ïadon lang ban kyrshan ïa kane ka sienjam treikam da ka Vi.
U la pynlut ïa ka por jong u bad ki khynnah na ki NGOs bad ki nongtrei ka Vi ban ai mynsiem ïa baroh na ka bynta kane ka World Record.
Ha ka Janeshwar Mishra Park ha Lucknow, Uttar Pradesh, palat 700 ngut ki briew, kynthup ruh ïa ki nongtrei ka Vi bad ki bahaïing hasem, bad ki 500 ngut ki khynnah kiba duna ka ïoh na kot na ki kynhun treimon sngewbha bapher bapher, ki la lah ban ïoh sam ïa ki Notebook ha ka rukom kaba heh tam ha ka pyrthei, bad kane ka ïarap ban kyntiew ïa ka mynsiem jong ka jingkynthup lang ïa ki briew bad ka jingïatreilang lyngba ka khubor ‘Be Someone’s We’.
Haba pynpaw ïa ka jingkmen ban ïoh jam sa sha une uwei u mawmer u Pravir Kumar, Operations Director, Vodafone Idea, u ong, “Mynta ka sngi ngi la lah ban long, ‘We’ ne ‘Mangi’ na ka bynta ki khynnah, bad ngi thrang ban ïai bteng ïa kane ka jingïaid lynti jong ka jingïatreilang na ka bynta kiwei ruh kumjuh.
"Ka Vi kan noh synñiang haduh 23071 ki Notebook ba la pyndonkam na ka bynta ka World Record sha ka tnad pule puthi- ka Uttar Pradesh.
Ka thong ka long ban pyni kumno la treikam ban wanrah lang ïa ka imlang-sahlang, ba la lah ban thaw ruh ïa ka jingïajan hapdeng ki briew, ka kyntiew ruh ïa ka mynsiem jong ka jingkynthup lang, bad wanrah ïa ka mynsiem jong ka jingïatreilang, ba la ïoh mynsiem na ka jingim ba man la ka sngi.
U President jong ka seng Congress u Mallikarjun Kharge hynnin ka sngi u la kyntu ïa ka sorkar kmie ba ka la dei ban pynbiang ïa baroh ki jingdonkam sha ki jylla kiba la shah ktah jur na ka jingkhie jong ka ‘erïong ‘Michaung’.
Ha ka jingphah khubor jong u ha ka rynsan X, u Kharge u la ong ba ka long kaei kaei kaba ktah mynsiem haba sakhi ïa ka jingshah ktah jur na ka jingkhie ka ‘erïong ha Tamil Nadu, ha kaba ki la don ki mynsiem briew kiba la duhnoh.
Ka ‘erïong mynta kumba la khmih lynti la ong ba kan sa beh sa sha ki bynta jong ka jylla Andhra Pradesh, Odisha bad Puducherry, bad kane kan sa pynjur slap ha Jharkhand.
“Baroh ki sorkar jylla ki la dei ban ïoh ki lad jingïarap bad jingkyrshan na ka sorkar kmie ha kum kine ki kynta ba ki donkam.
Ngi la dei ban ïatreilang khnang ban lah ban weng ïa kino kino ki jingeh," la ong u heh nongïalam jong ka seng Congress.
Ha kaba ïadei bad ka jingong ba ka jingshngaiñ ïa ki briew ka dei ka bynta kaba hakhmat eh, u la buh ka jingkyrpad ïa ki nongbud  jong ka seng Congress ba kin ai ka jingïarap sha ki para dkhot bad kumjuh sha ki paidbah kiba ïakynduh jingeh kum ha kane ka por.
U President barim jong ka seng Congress u Rahul Gandhi u la pynpaw ka jingsngewlem halor ka jingkhlad noh jong ki mynsiem briew na ka daw jong ka jingkhie ka ‘erïong.
U Lakhbir Singh Rode, uba long u heh jong ka kynhun lehnoh kaba la shah ñiew beaiñ ka Khalistan Liberation Force (KLF) bad jong ka International Sikh Youth Federation, u la khlad noh ha Pakistan.
U Rode u la shah buh kyrteng ha ka thup jong ki lehnoh hapoh ka jingtreikam jong ka Unlawful Activities (Prevention) Act bad u la sah ha Pakistan hadien ba u la phet rieh na India.
Une u lehnoh uba la phet rieh na ka ri uba la 72 snem ka rta u la khlad noh na ka daw ka jingkem pang kynsan na ka jingthut treikam u klong snam.
Une u la long u pyrsa jong u lehnoh Khalistani uba la shah pynïap u Jarnail Singh Bhindranwale.
U para jong u Lakhbir Singh Rode bad u Akal Takht Jathedar barim u Jasbir Singh Rode u la pyntikna halor kane ka khubor.
Hadien ba u la khlad, la  pyndep ïa ki rukom niam bad burom khatduh ïa ka met u Lakhbir Singh Rode bad la thang noh ha Pakistan, la ong u Jasbir.
Hashwa kane, kata ha u bnai Risaw, ka ïingbishar bakyrpang jong ka kynhun National Investigation Agency (NIA) ha Mohali kaba don ha Punjab ka la hukum ba la dei ban dawa ïa ka jaka kaba dei jong u Lakhbir Singh hapoh ka jingtreikam jong ka kyndon 33 (5) jong ka  Unlawful Activities (Prevention) Act.
Ka ïingbishar ka la pynsangeh shwa ban buh jingmudui halor ka mukotduma kaba long pyrshah ïa u Rode ha ka 1 tarik, Risaw, 2021, halor kiba bun ki jingshah kynnoh kiba la shah pynhap hapoh ka kyndon 3, 4, 5 & 6 jong ka Explosive Substances Act 1908; ki kyndon 16, 17, 18, 18B, 20, 38 & 39 jong ka UA(P) Act 1967, ka kyndon 21B, 27A, 29 jong ka NDPS Act 1985, bad ka kyndon 120B jong ka IPC.
Hadien ka jingpynbna na ka jingmih ka ilekshon shapoh ka ïingdorbar thawaiñ jong ka jylla Mizoram la ïohi ba ka saiñpyrthei hapoh katei ka jylla ka la kylla kynsan ha kaba ka seng saiñ pyrthei kaba thymmai ha Mizoram kata ka Zoram People’s Movement (ZPM) ka la jop kput ha katei ka ilekshon bad lyngba katei ka ilekshon la ïohi ruh ba ki paidbah katei ka jylla ki la kyntait ïa ki sengsaiñ pyrthei kiba heh kata ïa ka Indian National Congress (INC) bad ïa ka Bharatiya Janata Party(BJP).
Ha kaba ïadei bad kane, na ka liang u Myntri Rangbah ka jylla, u Conrad K Sangma u la ong ba ym lah satia ban shu peit tang na kawei ka ilekshon kaba la long hynrei kaei kaba hap ban sngewthuh ka long ba man ka ilekshon ka ïapher kawei na kawei bad kawei ka jylla ruh ka ïapher na kawei pat.
“Ngim lah ban shu peit ïa ka jinglong tang lyngba kawei ka ilekshon hynrei ngi hap ban sngewthuh ba baroh ki ilekshon ki ïapher bad baroh ki jylla ki ïapher bad ki jinglong jingman ha kaba ïadei bad ki ilekshon ki ju ïapher na kawei ka jaka sha kawei ka jaka", la ong u Myntri Rangbah.
Ha kaba ïadei bad ka jingleh sniew jong ka Congress ha ki 5 tylli ki ilekshon shapoh ka ïingdorbar thawaiñ kata ha Telangana, Rajasthan, Mizoram, Chhattisgarh, Madhya Pradesh, na ka liang u Mynti Rangbah u la ong um kwah ban kren eiei halor ka jingleh sniew jong katei ka seng ha kitei ki ilekshon namar ba kata ka dei ka kam jong ka seng ban rai kumno ba kin leh ban jam shakhmat.
“Ngam don eiei ban ong namar kata ka dei ka kam seng jong ka Congress bad ki hap ban rai kumno ba kin lah ban ïaid shakhmat, bad ngam sngewtynnad ban kren eiei shaphang kano kano ka sengsaiñ pyrthei", la ong u Myntri Rangbah.
U President ka Khasi Authors’ Society (KAS), Dr.
D.
R.
L.
Nonglait ha ka Lah Sngi U Blei u la kren shai ba un ym pan tiket shuh ban ïakhun ïa ka ilekshon ban wan sha ka Lok Sabha la ka long na ka United Democratic Party (UDP) ne na kano-kano ka seng saiñ pyrthei.
“Nga kwah ban kren shai ba ha ka jingshisha ym dei ma nga ba pan tiket.
Ki la don katto-katne ki dkhot ka UDP kiba la tyrwa ïa ka kyrteng jong nga.
Ym dei ba ki tyrwa tiket ïa nga, hynrei ki tyrwa ïa ka kyrteng jong nga," la ong u Dr.
Nonglait haba pynshai ïa ka jingpaw kyrteng jong u kum uwei na kiba kwah ïakhun ïa ka ilekshon MP na ka UDP.
Haba pynkynmaw ba u dang don sha Delhi na bynta ka ‘National Seminar’ halor ka Ktien Khasi haba u la ïohi ïa ka khubor haba ïadei bad ka jingmih kyrteng jong u, u la ong ba u la pan jingshai na ki nongïalam ka seng halor katei ka bynta.
U la ong ba ynda u la wan sha Shillong, u la ïakynduh ïa ki nongïalam ka seng bad hadien ka jingïakren, u la shem ba kam long kaba biang ïa u ban ieh noh ïa ka kam kaba u bat mynta.
“Na kata ka daw, ngan ym pan ïa ka tiket na ka UDP ne na kano-kano ka seng," ong u Dr.
Nonglait.
Haba kylli la ka dei ka jingangnud jong u ban ïakhun shuwa ban pynrung ïa ka Ktien Khasi ha ka Khyrnit Baphra ba nym shim ïa katei ka sienjam, utei u nongïalam u la kubur ba kane ka long kawei na ki daw namar ka jingdawa jong ka KAS ka dang long kaba jur.
“Nga dang donkam ban ïalam ïa ka KAS bad ka samoi treikam kan dang kut haduh u 2025.
Ngam mut ban ong ba ngi kyrduh briew ha ka KAS.
Ka shu long ba ka jingdawa ka dang donkam ba ngan trei, bad kawei ka long ban dawa pynlong ‘Official Language’ ne Ktien Sorkar ïa ka Ktien Khasi," u la ong, da kaba bynrap, “Ban leit noh sha ka kam saiñ pyrthei na ka jinglong nonghikai, ka dei ka rai kaba nga hap pyrkhat bunsien.
"Haba jubab, u la ong ba man ba long Dorbar Parliament, ki MP kiba kwah ban kren ha ïingdorbar ki ju kynjoh ktien ïa u bad u hap ban phah ïa ki jingtip, ki kot ki sla na bynta ba kin leh ïa kaba donkam.
“Kiba bun ki ïohi ba ka don ka nongrim lada nga leit ban kren hi ïa kane ka kam ha ka jaka ba ngan shu ai jingtip sah la da ki 10-15 snem.
Hynrei kam dei pat kaba suk ïa nga ban shim ïa kata ka sienjam namar ban ïaleh ïa ka ilekshon MP kam dei ka kam kaba rit…ki jingkit kiba nga bat mynta ruh ki long kiba bun syrtap kiba ngam pat sngewlong ba ngan ieh noh ïa ki," la ong u Dr.
Nonglait.
Na ka liang jong u, u la pynshai ruh ba um don bynta eiei ban ïaknieh tiket na ka UDP na bynta ka ilekshon MP ban wan kumba la paw ha ki lad pathai khubor.
“Ki la don ki lad pathai khubor kiba ong ba ka don ka jingïaknieh kaba jur ïa ka tiket UDP…hynrei lada don kaba kum kata, kam dei na ka liang jong nga," u la ong.
Halor ka jingmih khubor ba ka la don ka jingpynkhreh shaid-shaid ba un rung noh sha ka UDP lyngba ka Mawthadraishan UDP Circle, u Dr.
Nonglait u la pynshai, “Khlem pep ka don ka jingkwah, mano bym kwah ban ïatreilang, hynrei ka jingïatreilang jong nga ka long na bynta ki mat treikam.
"Shuh shuh u la bynrap, “Hynrei ngam pat shym ai ktien ba ngan rung noh sha ka seng bad khamtam mynta haba ngam don jingmut ban ïakhun ïa kano-kano ka ilekshon, te ka jingkylli ban rung sha ka UDP ne kano-kano ka seng kam mih.
".
U Myntri Rangbah u Conrad K Sangma u la ong ba ka Sorkar Jylla ka la dep phah jingthoh sha ka Sorkar Pdeng tang hadien khyndiat sngi ba la ïakynduh bad ka Khasi Authors’ Society (KAS) halor ka jingdawa jong ka ban wanrah ïa ka Bill (aiñrew) ha Parliament haba ïadei bad ka ktien Khasi ban pynrung hapoh ka Riti Synshar jong ka ri.
U Myntri Rangbah u la pynshai ïa kane haba kylli halor ka jingkynnoh u President ka Khasi Authors’ Society (KAS) u Dr DRL Nonglait ba ka Sorkar Jylla ka khlem phah jingthoh ei ei sha ka Sorkar Pdeng wat hadien ka jingïakynduh bad ka KAS.
U Myntri Rangbah u la ong ba kita kiba kynthoh ki la dei ban wad jingtip na ka Sorkar ym ban shu kynthoh khlem nongrim, namar ka Sorkar ka la phah jingthoh hadien ba la ïakynduh bad ka KAS.
U la ïathuh ba ka Sorkar Jylla ym tangba ka la wanrah ïa ka rai kaba la mynjur da ka Ïingdorbar Thawaiñ ka Jylla ban kyrpad ïa ka Sorkar Pdeng ban pynrung ïa ka ktien Khasi bad Garo hapoh ka Khyrnit Baphra ka Riti Synshar ka ri hynrei ka la ju buddien ruh bunsien haba ïadei bad kane ka mat.
Ka tnat Social Welfare jong ka sorkar jylla ha ka Sngi Ba-ar ka la pynlong ïa ka prokram Drug Rehabilitation, Elimination and Action Mission (DREAM) bad ka Bringing Unity in Locale Against Drugs (BUILD) kiba dei ki artylli ki prokram halor ka jingtehlakam ïa ka jingjyllei jong u drok hapoh ka jylla.
Ïa katei ka prokram la pynlong ha U Soso Tham Auditorium ha ka jingïadonlang jong u Myntri ka tnad Social Welfare, u Bah Paul Lyngdoh, ka Myntri ka tnad ka koit ka khiah, ka Dr.
Mazel Ampareen Lyngdoh, u MLA ka Mawkyrwat, u Bah Renikton Lyngdoh Tongkhar, u Director General of Police (DGP), u Dr.
L.
R Bishnoi bad kiwei kiwei ki heh ophisar bad ha katei ka sngi u Myntri Rangbah ka jylla, u Conrad K Sangma u la long kum u kongsan.
Haba ai jingkren ha katei ka sngi, u Myntri Rangbah ka jylla, u Conrad K Sangma, u la pynpaw ka jingsngewkmen ba u la don bynta ha katei ka sngi, bad kumjuh ruh ban plie ïa ka prokram BUILD kaba dei halor ka jingrat dyngkhong ïa ka jingkyrni u drok hapoh ka jylla.
U Myntri Rangbah u la ong ba ki khun samla ki dei kiwei kiba lah pynmih ïa ka jingdon jingem na ka bynta ka jylla bad ka ri baroh kawei.
“Kiba bun ki rukom treikam bad ki prokram jong ka sorkar ki dei na ka bynta ki khun samla ban ai ka jingkyrshan ban ngin ïaleh tyngeh kaei kaba kham donkam ïa ngi ka long na ka bynta ki khun samla jong ngi", la ong u Myntri Rangbah.
Shuh shuh u Myntri Rangbah u la ong ba ki khynnah kim ïoh satia ïa ka jingbtin lynti ha ka por kaba biang bad kane kadei kawei na ki daw tynrai kaba la ïalam sha ka jingkyrni ïa u drok.
Ha kajuh ka por, u la kdew ruh halor kumno ki jait prokram bapher bapher jong ka sorkar jylla kiba kynthup ïa ki jingïalehkai kilan met, ka jingput jingtem bad ka jingseng kam lade, ki dei kiba don jingïadei bad ki khun samla khnang ba kin lah ban pyni ïa ka sap ka phong bad ka jinglah jong ki ha ki jingïalehkai bad ha ki kam bapher bapher bad kin nym ngop satia ha ka ban pyndonkam ïa u drok.
“Shisien ba ki don ka thong bad ka jingthmu ha ka jingim jong ki, kin pynleit jingmut bad kin trei shitom haduh ba kin da ïoh ïa ka jingkwah", la ong u Myntri Rangbah.
U Myntri Rangbah u la pyntip ruh ba ka program CM Elevate kan don ïa ka jaka ban buh kyrpang na ka bynta kiba kwah ban ïehnoh ïa u drok, bad na ka bynta kito kiba seng kam lade, kiba la iehnoh bad kiba khlem pyndonkam shuh ïa u drok.
Ha kaba ïadei pat ka prokram BUILD, u Myntri Rangbah u la ong ba ka jylla Meghalaya ka dei kaba khlaiñ bha ha ki bor synshar shnong bad ki nongsynshar shnong ki don ïa ka bynta bapher bapher ha ka imlang ka sahlang.
“Na ka bynta ka jingeh kaba ka imlang ka sahlang ka mad kum ka jingkyrni ïa u drok, ki nongsynshar shnong ki dei kiba donkam ym tang ban pynduhjait ïa u drok hynrei ban buh ruh ïa ki jaka ai jingsumar na ka bynta kito kiba la kyrni ha u drok", la ong u Myntri Rangbah.
U la ong ba watla ki tnad bapher bapher jong ka sorkar jylla ki la ïatrei ryngkat ban rat dyngkhong ïa u drok kum ka tnad pulit, ka tnad ka koit ka khiah bad ka tnad Social Welfare hynrei ka long ruh kaba donkam ban ïatreilang ryngkat bad ki nongsynshar shnong bad ki nongshong shnong ruh kumjuh.
Na ka Liang u Myntri Sorkar, u Bah Paul Lyngdoh, u la ong ba ka sorkar ka ïai trei shitom ban pyntikna ha ka ban rat dyngkhong halor ka jingpyndonkam ki briew ïa u drok hapoh ka jylla bad ka sokar jylla ka la ïaleh tyngeh ha kaba ïadei bad kane.
U Bah Paul u la ai khublei ruh ïa ki sengbhalang, ki nongkitkam ñiam, ki dorbar shnong kiba la ïasnohkti lang ban ïarap ha ka ban tehlakam ïa ka jingdon u drok hapoh ka jylla.
Ha katei ka sngi ki nongshah khot sngewbha bad ki nongmihkhmat jong ki kynhun bapher bapher bad ki kynhun niam ki la ïasoi ïa ka Community Accord ban ïakhun tyngeh halor ka jingkyrni pyndonkam ïa u drok bad u Myntri Rangbah u la aiti ruh ïa ka song pisa kaba T.
6 lak sha ka Mawlai Dorbar na ka bynta ka sienjam bad ka jingtrei shitom ban buh ïa ki jaka sumar na ka bynta kiba la ngop ha u drok.
Ha katei ka sngi, u Myntri Rangbah u la pyntip ba ka project DREAM ka la sdang ban treikam ha Nongbah Shillong, bad shen yn sa sdang sa ha Jowai bad kumta ter ter, bad namar ka jingdonkam ban hap peit bniah ïa ki jaka, kumta ka jingpyntreikam ïa kane ka prokram sha kiwei pat ki jaka ka dang ïaid Suki Suki.
Haba kren halor ka jingdon ki jaka sumar shimet kiba ka dor jingsiew ka rem bad ka shem jingeh ïa kiba kyrni drok ban siew, kumta u Myntri Rangbah u la ong ba ka sorkar kan ïatreilang bad ki jaka sumar shimet bad ki sengbhalang bapher bapher ban wanrah ïa ki lad jingïada na ka bynta kito kiba kyrni ïa u drok.
Da kane ka jingïatreilang kine ki jaka sumar shimet ruh kin lah ban ai ka jingsumar kaba biang tam ha ka dor kaba biang.
U Myntri Rangbah ka Jylla Conrad K Sangma u la ong na ka bynta ban pynstep ha kaba ïadei bad ka rukom thungkam thungjam, na ka liang jong ka Sorkar Jylla ka la pynkylla ïa ka rukom treikam ka Meghalaya Public Service Commission (MPSC) bad ïa ka rukom thungkam baroh da kaba thaw bun ki Recruitment Board.
Haba kren bad ki lad pathai khubor ha ka Sngi Ba-ar, u Myntri Rangbah u la ong, “Ngi la pynkylla ïa ka rukom treikam ka MPSC bad ka rukom thungkam baroh kawei da kaba pynkha kham bun ki Board khnang ba kan pynsted bad pynkloi ha kaba ïadei bad ka thungkam thungjam.
Ha ka por ba la mih ka Health Recruitment Board, ka kam thung ïa ki doktor kaba la sahteng haduh san snem, la lah ban pyndep noh tang hapoh lai bnai".
U Conrad u la ong ba ka jingthmu hi ka long ban pynthikna ba ka rukom thungkam thungjam kan ïaid beit ïaid ryntih bad kumta khnang ban pynthikna ba ki jingthungkam kin ïaid beit, ka jingpynkha ïa ki Board bapher bapher kan ailad ban pyntreikam bad thungkam mar-mar bad kaei kaba la leh mynta ka dei shibynta jong ka jingpynkylla.
Ha kajuh ka por u la ong ba ki don ruh ki skul Sorkar, ki Higher Secondary School kiba hap ban thung ïa ki Principal bad ka kam ka la sahteng la san snem bad ka MPSC ka la hap ban kit ïa ka lyngkor bakhia.
Khnang ban pynthikna ba kam dei ban slem ka jingthungkam, ka sorkar ka la sdang ban thung ïa ki board bathymmai ban pynkylla ïa ka rukom thungkam.
Ka MCTA, Sengkmie, ka la pynbna ban weng noh ïa ka Non Cooperation Movement (NCM) pyrshah ïa ka North Eastern Hills University (NEHU) hadien ka rai kaba la shim ha ka jingïalang Extended Executive Committee (EEC) kaba la long ha ka Sngi Ba-ar.
Ka NCM kaba la sdang ha ka1 tarik Nailar, 2023, ka long ka jubab halor ka jingpyntreikam be-aiñ ïa ka New Education Policy (NEP) 2020, khamtam haba ïadei bad ka Fourth Year Undergraduate Programme (FYUP).
Ka rai ban weng ka la sdang na ka Post-Facto Approval ba dang shen na bynta ka jingpyntreikam ïa ka NEP-2020 ha ka jingïalang Emergent Academic Council, NEHU, ha ka 26 tarik Risaw, 2023.
Katei ka jingweng ïa ka NCM ka la treikam mardor hadien ba kut ka jingïalang.
Hapdeng ka jingweng noh ïa ka NCM, ka MCTA ka ïeng skhem ha ka nongrim ban shimkhia ïa kiwei pat ki jingeh ba ïadei bad ka NEP-2020.
Ka seng ka la ong ba kan ïai bteng ban ïakren bad ka NEHU bad lada donkam, bad ka Sorkar khnang ban pynbeit ïa ki mat kiba dang shateng.
Ka MCTA ka pynpaw ruh ka jingsngewnguh sha baroh ki dkhot na bynta ka jingkyrshan jong ki ïa ka NCM.
Ha kajuh ka por, ka seng ai khublei ïa kito kiba la kitbok kitrwiang ïa ka, ki kynhun ki samla pule, kynhun seng ka imlang-sahlang bad ki lad pathai khubor ïa ka jingkyrshan jong ki.
Kane ka long katkum ka kyrwoh na u General Secretary, Dr.
A.
W.
Rani.
U Myntri ka tnat Jngohkai u Bah Paul Lyngdoh u la ong ba ka mang pisa na ka bynta ki jingtei hapoh ka ‘Rural Eco Tourism Circuit’ ha ki 12 tylli ki jaka ha Rilum Garo lyngba ka North Eastern Council (NEC) ka long T.
14.
39 klur bad u la buh jingkylli kylla ïa ka jingkynnoh ba ka don ka jyrsieh haduh T.
1300 klur haba ïadei bad kine jingtei jingshna.
Haba kren sha ki lad pathai khubor ha ka Sngi Ba-ar, u Bah Paul u la ong ba na ki 12 tylli ki jaka kiba tei lyngba ka ‘Rural Eco Tourism Circuit’, 9 tylli ki dei ha East Garo Hills, kawei ha West Garo Hills bad 2 tylli ha South West Garo Hills district.
Une u Myntri u la ïathuh ba ïa kawei-kawei ka jingtei la mang 99 lak,91 hajar, 467 tyngka bad ïa kawei ka surok la mang 2 klur, 40 lak tyngka.
U Bah Paul u la ong ba kine ki jingtei kiba long kum ki jaka sah, la aiti ban pyntrei ïa ka kam naduh u bnai Jylliew ha u snem 2017, hynrei namar ki katto-katne ki daw khamtam ba don ka ilekshon shiteng samoi ha East Garo Hills bad jingshah ktah ha u COVID-19 bad ki jingpyrkhing ha ka por ba pynjari ïa ka jingkhangdam ym shym la lah ban pynïaid sted ïa ki kam.
Kumta dei haduh u bnai Jymmang, 2021 ba ki kam ban pyndep ïa ki jingtei ki la ïaid shaid-shaid ha kaba ki don ki jingtei kiba la dep ban trei bad ki don ruh kiba lajan dep artad.
Shuh shuh u Bah Paul u la pynshai na ka T.
14.
39 klur, ka pisa kaba la dep pyllait bad siew sha ki kontraktor ka long 1361.
41 lak tyngka, bad kata ka jingkynnoh ba ka don ka jyrsieh kaba 1300 klur ka dei ka bym don nongrim eiei.
U Bah Paul u la ong ba kane ka jingkynnoh ba ka don ka jyrsieh ka dei kaba pynjahburom ïa ka tnat jngohkai bad ïa ka Sorkar namar tang ka mang tyngka jong ka tnat jngohkai jong une u snem ka dei T.
91 klur bad Meghalayan Age Limited ka dei T.
130 klur.
Ha ka Sngi Ba-ar ki briew ba leit sha ïew Mawkyrwat ki la lap ïa ka metïap jong uwei u rangbah kaba la thiah bad dem khrup hajan jong ka basa die doh jong kane ka ïew.
Ki pulit jong ka Mawkyrwat ha ka por mynsngi jong ka 1 baje eiei ki la ïoh jingtip ba la lap ïa kawei ka metïap jong u rangbah najan basa doh ha ïew Mawkyrwat.
Hadien ba ki la wan poi sha kane ka jaka bad hadien ka jingtohkit, ki pulit ki la ïathuh ba une u rangbah uba la khlad u dei ba la tip kyrteng kum u Tyngshaiñlang Lyngdoh Marshilong, 30 snem ka rta na ka shnong Pyndenspar, Jakrem ha South West Khasi Hills District.
Katkum ka jingïathuh na ka liang jong ka kmie une u rangbah, la ong ba u Tyngshaiñlang Lyngdoh Marshillong ha kine ki khyndiat sngi kata naduh ka 2 tarik mynta u bnai ym tip u don aïu ha mynsiem hynrei u la shu pynlut por tang ha kaba dih kyiad bad khlem bam eiei shuh.
Ka kmie ka la ïathuh ruh ba naduh ka janmiet jong ka 4 tarik kaba dei ka Sngi U Blei, u Tyngshaiñlang u la mih ban leit kai bad u khlem wan phai shuh sha ïing.
Dei tat haduh ka 5 tarik ba la lap ïa u da ki briew najan ka basa doh ha Mawkyrwat ha ka por kumba 11 baje eiei mynstep ba u la don hapdeng ka jingbuiad bha.
Ha kaba ïadei bad kane ka jingkhlad jong une u rangbah, ki bahaïing hasem kim don ka jingsuba sniew ïano-ïano bad ïa ka met une u rangbah la aiti noh sha ki bahaïing ba kin pyndep ïa ka niam ka rukom.
U Dr.
Ricky A.
J Syngkon uba dei u kyrtong MP Lok Sabha na Shillong Parliamentary Konstitwensi jong ka Voice of the People Party (VPP) u la pyntip ba ki dang bun ki shnong kiba um pat poi lut hynrei un pyrshang ban poi lut sha ki shnong jong ki 36 tylli ki konstitwensi haduh ban da dei ka por thep vote.
U Dr.
Syngkon u la ïathuh ba man ba ka seng VPP hapoh ka jingïalam u Bah Ardent Basaïawmoit ki leit sha ki shnong, u ïoh lad ban ai jingpynshai ïa ka nongrim jong ka seng.
Haba kylli kumno ka jingpynkhreh ïa ka ilekshon haba ka NPP kaba bat ïa ka bor synshar ha ka sorkar jylla ka la pynbna ïa ka Kong Ampareen Lyngdoh kum ka kyrtong MP na Shillong Parliamentary Konstitwensi, u Dr.
Syngkon um kwah ban ong eiei namar ka rai baroh ka shong ha ki paidbah.
Haba kylli kan don ne em ka jingktah ïa ki seng riewlum namar ka VPP ka pynïeng kyrtong katba ka UDP kaba la kyrshan lang da ka HSPDP kin pynïeng ïa la u jong u kyrtong, u Dr.
Syngkon u la ïathuh ba kan nym ktah namar ka shong ha ki paidbah ba kin bishar namar ka seng VPP ka don ha la ka jong ka nongrim.
U la ong ba haduh mynta ki shakri ki la kylla kynrad katba ki kynrad ki la kylla kum ki shakri namar ki shakri kim burom shuh ïa ki kynrad.
Shuh shuh haba kylli ïano yn pynïeng kyrtong ha ilekshon MDC na Umsning konstitwensi haba phim ïakhun shuh, u la pyntip kumba ka seng ka kwah ban don kawei ka kam haba u la shah jied ban long kum u kyrtong MP Lok Sabha un hap ban ïa pynbeit ïano yn jied ban ïakhun ïa ka ilekshon MDC ka ban sa long la shem snem.
Kum ban shu pynkynmaw, u Dr.
Syngkon u dei u kyrtong uba la ïakhun ïa ka ilekshon MLA na Umsning konstitwensi, Ri Bhoi district hynrei mynta ka seng VPP ka la jied ïa u ban long kum u kyrtong MP Lok Sabha.
Nalor kane, u Dr.
Syngkon u la ïathuh haba u leit ai jingkren sha ki jinglang u ju pynshai ba ki paidbah kin sngewthuh ïa ka jingkordor haba ki jied ïa u nongmihkhmat khlem da pyndonkam ïa ka pisa.
Namar kata, u don jingkyrmen ba ka VPP wat la ka dei ka seng kaba thymmai hynrei u la ïohi ïa ka jingshitrhem ki paidbah namar ki kwah ban wanrah ïa ka jingkylla.
Halor ka ilekshon MDC, u la pyntip ba ka seng kan nym pat pynbna kyrkieh ïa ki kyrtong hynrei kan dang shong pyrkhat ynda la dei ka por kaba biang.
U CEM jong ka Jaiñtia Hills Autonomous District Council (JHADC), u Ma Thombor Shiwat u la pynpaw ïa ka jing-sngewkhia halor ka jingïakhih khah-khah da ki nongtrei jong ka JHADC halor ka jingbym ïoh tulop, ïoh ba kan don ka jingleh politik da mano-re-mano lyngba jong ki na bynta ka jingmyntoi jongno-re-jongno.
Ïa kane u Ma Thombor Shiwat u la pynpaw ha ka Sngi Ba-ar, haba ai jingkren ha ka jingïalang plie paidbah ïa ka Additional Office Building jong ka JHADC.
Kane ka jingkren ka la wan hadien ba ki nongtrei jong ka JHADC ki khlem wan ïashim bynta ha ka jingïalang plie paidbah ïa ka shlem treikam thymmai jong ka JHADC.
U CEM u la kyntu ïa ki ophisar bad nongïalam jong ka JHADC Staff Association ba kin nym ïalam bakla ïa ki nongtrei jong ka JHADC namar ba ka EC ka khlem shong kli-kti haba ïakhun ïa ka jingïoh tulop ka jong ki.
Shuh shuh ha kaba ïadei bad ka jingkynthoh jong kiba bun, ba balei donkam ban tei ïing paki thymmai ha ka jaka ban siew shwa ïa ka tulop ba dangsah jong ki nongtrei ka JHADC, u Ma Thombor u la pynshai ba ïa ka skhim ban shna ïa ka ïing paki ka la don ha ka guideline ne kyndon ka jong ka, ka bym lah ban pynkynriah (transfer) ne siew sha ka tulop.
U la pynkynmaw ruh ïa ka jingshim kylliang na ka SAG na ka bynta ban siew tulop ïa ki nongtrei jong ka JHADC, hynrei u la shah ai mukotduma pynban ha u Ma Lakhon Biam da kaba kynnoh ba u CEM ka JHADC u pyndonkam bakla ïa ka Fund SAG sha ka tulop, hynrei u CEM u la ong ba ha ka jingshisha ym dei ka jingpyndonkam bakla hynrei ka jingshim kylliang bad hadien ba la ïoh ïa ka bhah la pynphai noh ïa kata ka pisa.
“Ka por ka dang biang, to ngin pynduh pyndam ka jingbym ïasngewthuh jingmut, ka jingrah lama ïong, ka jingïakhih kam long kaba donkam namar kaba dei hi ban ïoh lada ym pynlong da ki jingïakhih ruh ngin ïoh beit", la ong u Ma Thombor bad kyntu jur ïa ki nongïalam bad nongtrei ka JHADC ban ïatreilang na ka bynta ka bha ka miat jong ka council.
U Lamphang (Speaker) ka ïingdorbar thawaiñ ka Jylla u Thomas A Sangma ha ka Sngi Ba-ar u la hiar ban jurip ïa ka jingtei kaba dang ïaid shakhmat jong ka ïingdorbar thawaiñ bathymmai ha Mawdiangdiang, New Shillong Township.
Ha kane ka jingjurip hadien ba u la ïoh ban sakhi ïa ka jingtrei kaba dang ïaid shakhmat bad lyngba ki jingtip na ki ophisar, u la buh ïa ka thong ba ïa kane ka ïingdorbar dei ban pyndep hapoh u bnai Nailar jong u snem 2024, na ka bynta ban ïoh shong ïa ka Dorbar Synrai.
Hadien ba u la dep ban jurip, na ka liang u Lamphang u la lum pat sa ïa ka jingïalang ban ïakren bad khmih biang halor ka jingïaid ka jingtrei jong kane ka ïingdorbar.
Ha kane ka jingïalang la ïadon lang ryngkat u Symbud Lamphang ka ïingdorbar u Timothy D Shira, u Commissioner and Secretary ka Meghalaya Legislative Assembly Bah Andrew Simons, ki ophisar na ki tnat treikam bapher ka sorkar lem bad kiwei.
Na ka liang jong u Thomas A Sangma hadien ba u la dep ban jurip bad shong bishar kam, u la pynthikna ba ïa kane ka ïingdorbar yn pyndep kham kloi katba lah.
U la pyntip ruh ba ka por kaba la buh ban pyndep ïa ka ïing paki jong ka ïingdorbar bathymmai ka long ha u bnai Naitung ne Nailar, 2024.
Ka jingthmu hi ka long ban ïoh pynlong ne shong noh ïa ka dorbar synrai ha kane ka ïingdorbar kaba thymmai.
Haba kren ha ka jingïalang, u Lamphang u la ong, “Ngi la khot ïa ki tnat bapher bapher ha kane ka sngi, kata ngi la khot ïa ka PHE ka ban shimkhia ha kaba ïadei bad ka jingpynpoi um hapoh ka complex, ka Social Forestry ban pynitynnad ïa ka phyllaw bad sawdong sawkun, ka Arts & Culture ka ban pynitynnad ïa ka rup ka rong ka ban long na la tynrai jong ka ïingdorbar bad ruh kiwei ki tnat kum ka IT bad NIC.
Ngi la dep ruh ban shim ki jingai jingmut na ki tnat bapher bapher, bad ka jingtrei ruh ka la ïaid ha ka rukom kaba paka, kumta ngim kwah ba kane ka kam kan suki".
Haba jubab pat halor ka jingshna ïa ka tnum pyllun ne dome, u Lamphang u la pyntip ba baroh ki lyngkhot lyngkhai na ka jingtwa la dep ban pynkhuid lut bad ka jingbuh dak ïa ka jingtei ka la ïaid shaid-shaid.
U la pyntip ba ïa ka tnum pyllun bathymmai yn tei noh da kaba pyndonkam ïa ki prefabicrated steel ki ban sa poi ha une u bnai ba mynta bad Kyllalyngkot.
La khmih lynti ba ka jingpyndait ïa kine ki steel kan sdang ha u Rymphang bad yn dep ha u Ïaïong.
Nalor kane, u la pyntip ba ka jingtei ïa kane ka tnum pyllun bathymmai kan dei kaba khmih lang da ka IIT Guwahati bad IIT Roorkee.
Haba kren halor ka Phase-II jong ka projek, u Lamphang u la pyntip ba ka Ministry of Development of North East Region (DoNER) ka la ai jingkular ban bei tyngka ïa ka Phase-II bad ka jingpynkhreh ïa ka Detailed Project Report (DPR) ka la ïaid shakhmat.
Ka seng Congress ha ka Sngi Ba-Ar ka la pynbna ïa ka kyrteng jong u Revanth Reddy ba un long kum u Myntri Rangbah bathymmai ka Telangana.
U Reddy, uba dei ruh u President ka seng Congress ha Telangana, un bam smai ha ka 7 tarik Nohprah, la pynbna ka seng Congress.
Haba kren sha ki lad pathai khubor, u General Secretary ka seng Congress, u KC Venugopal, u la ong, “Halor ka rai ba la ai da ki MLA ka seng bad ka kaiphod na ki nongpeit pyrman bad General Secretary, u President ka seng Congress, u Mallikarjun Kharge, u la thung ïa u Revanth Reddy kum u nongïalam ki MLA ka seng Congress ha Telangana.
"Haba ai jingïaroh ïa u Reddy, uba la ïalam ïa ka jingïalap ilekshon, u Venugopal u la ong, “U Reddy u la ïalam ïa ka jingïalap ilekshon kaba radbah bad kaba jop.
Ngi don ka jingkyrmen kaba skhem ba un long u nongsynshar uba biang bad ka Congress kan ïatreilang kum ka kynhun ban shakri ïa ki paidbah ka Telangana.
