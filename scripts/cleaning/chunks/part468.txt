Ka jingioh kamai ha ka quarter kaba saw, kaba long da 1.
6 percent, ka dei kaba da hiar shaba palat, namar ba wat ki kam ki jam ha India, ki la plie lut, naduh U Kyllalyngkot haduh U Lber 2021.
U Chidambaram, u la ong ba ka jinghiar jong ka jing ioh kaai shimet jong u briew, kaba long da  – ₹ 99,694, kaba hiar da 8.
2 per cent, na u snem ba ladep, ka pyni shai, ba ki nong India, ki la duk ar shah, na kaba ki ia long ar snem mynshwa.
U Chidambaram, u pyni ruh ia ka kaiphot jong ka Centre for Monitoring Indian Economy (CMIE), kaba pyni ba ki don palat shi klur ngut ki nong India, kiba la duh kam, na ka daw jong ka khlam covid bad sa 97 percent ka jing ioh kamai jong kawei kawei ka long iing, ka la hiar shi katdei, naduh ba ka wan kane ka khlam ha U Kyllalyngkot jong u snem ba ladep.
Shillong: U Publicity Secretary ka HYC War Jaintia Circle, u Bah Ricky Mukhim, hynnin ka sngi  u la pynher shithi sha u Chief Minister ka sorkar jylla u Conrad K.
Sangma, sha u Bah Lahkmen Rymbui Education Minister bad sha U Jt.
Director Higher & Technical Education ka jylla Meghalaya halor ka jingdawa jong u ban pyllait noh kloi ia ka baibam ki khynnah bad samla pule ka jylla Meghalaya lyngba ka Umbrella scheme 2.
0 Pre-Matric & Post-Matric Scholarship 2020-21.
U Bah Mukhim ha ka dorkhas ba u la phah hynnin ka sngi u la kyrpad ia u Chief Minister, Education Minister bad ia U Jt.
Director ban pyllait noh kloi iaka bai bam ki khynnah bad samla pule ka jylla jong ka bhah u snem 2020-21 halor ka nongrim ba u la pynpaw ba kat kumba long mynta shibun ki longiing longsem ki kmie ki kpa ki khynnah bad samla pule kiba wan naki longiing ba duk ba kup shiliang sem shiliang ki mad iaka jingeh kaba khraw naka jingkyrduh bam ha iing ha sem naka jingwan lyngshop ka khlam Covid-19.
Shillong: Ka HYC Riwar Mihngi Circle lyngba u kyrwoh na u Samla Edmund K.
Khongngai President ka seng, ka la byrngem ba kan leit ban khang tala ia ka ophis jong ka State Bank of India, kaba don ha ka Shnong Pomshutia lada ka jingtreikam jong kane ka Bank ka long kumba ka long mynta.
Ka seng ka la lap ba mynta ka sngi, 01/06/2021, ba wat la hapdeng ka jingbun jongki briew ba mut ban wan donkam ban sei bad thep pisa, hynrei la lap pynban ba ki kor computer kim treikam satia bad ym dei tang mynin ka sngi hynrei ha kiwei ki sngi kiba kane ka bank ka plie.
Ym tang katta wat ka kor ATM ruh kam treikam la shi bnai mynta, kum ka jinglap bad ka jingioh ujor na ki paitbah nongshong shnong ba kane ka kor ATM ka ba don ha syndah bad kane ka branch kam treikam naduh ba don ka lock down.
Une u nongialam u la ong ruh ba u la ioh iakren lyngba ka telephone bad ki nongtrei jong kane ka state bank kaba don ha Pomshutia haba ma ki ruh ki la ong ba ka don shisha ka jingdkoh ha ka rukom treikam namar ba ki machine ki juh pynthut bad ki hap ban pyntip sha kiba halor.
Na ka liang ka seng, ka dawa naki bor ba dei khmih bad kumjuh iaki bor District ban tuklar mardor halor kine ki jingduna hapoh kane ka Bank kiba la buh jingeh iaki paitbah jong kane ka thain border khamtam ha kumne ka ka jingdon ka lockdown bad ka jingplie ia ki bank ka long kat kum ka jingbtah ka sorkar.
Ka seng ka la maham ruh ba ki nongtrei ba don ha kane ka Bank ki dei ban trei hok bad wan tista haka bank.
Ban pynsted haki rukom treikam bad ban pynbiang bad weng ia baroh ki jingduna lem kumta ka Seng kan leit ban khang tala syndon ia kane ka Bank lada kam lah ban ai iaka jingshakri kumba la khmih lynti daki paitbah.
Nongpoh: Ha kawei ka jingjia aksiden ba sngewsih, kaba la jia hynnin ka janmiet ha ka por 5 baje ei ei janmiet, uwei u rangbah uba la tip kyrteng kum u Bah Laurence Biam, uba dei ruh u Pulit uba trei ha ka tnat Fire service ha Shillong, u la khlad noh hashen, kata hadien ba ka kali kaba u niah, ka la kum leit ban tynrah beit nakhmat jong kawei ka trok kaba wan pyrshah ha ka surok kaba u iaid.
La ioh jingtip, ba katei ka Maruti Atlo kaba don ia u number ML-05-P-6266, kaba la niah da utei u rangbah, ka thmu ban leit sha ki thain Bhoirymbong, hynrei haba la poi ha ki bynta ka Khapmara, katei ka kali ka la kum leit tynrah ia kawei ka trok kaba wan na ka liang pyrshah bad kaba don ia u number NL-01-AB-4737, ha katei ka jingjia utei u nongniah jong katei ka kali rit, u la khlad noh hashen bad katei ka kali kaba u niah ka la julor bha.
Kiba la iohi ha katei ka jingjia, ki la ong ba katei ka kali ka la pynher stet bha bad haba la poi ha katei ka jaka bad kynduh ia katei ka Trok, u nongniah ia katei ka kali, um lah shuh ban tehlakam ia ka kali kaba u niah bad kaba la wanrah ia katei ka jingjia aksiden kaba sngewsih.
Nongpoh: Uwei u heprit uba dang phra snem ka rta bad uba dang pule Class-2 ha kawei ka skul shimet (Private School) ba la paw bha ha Nongpoh bad ha Ri Bhoi hi baroh kawei, u kyndit eh haba u la tip ba kham heh ka jingsiew ki Nonghikai ha kito ki skul LP bad UP (Govt School), ban ia kito ki Nonghikai ha ki skul shimet, kiba hikai ha kito ki skul kiba don ia ki Building kiba bha, ba stai bad kiba biang lut nadong shadong.
Kum uwei na ki nonglum khubor, nga la ioh ban iakren shi slem bha bad utei u heprit, ha kaba nga la ioh ban iakren halor kaei kaba u sngew haba iadei bad ka jingbym iohlad shuh ban leit skul, kata hadien ka jingwan ka khlam COVID-19, ka long pat kaba sngewtynnad ban iohsngew ia ka sur jong utei u heprit, uba la pynpaw ba ha kaba kum kane ka por ba ka COVID-19, ka bha hi ban khang ki skul, khnang ban lait na ka jingsaphriang ka khlam COVID-19, bad katei ka jubab jong u lehse, ka dei namar ba u la iohsngew ia ka jingkren ki kmie ki kpa jong u ne u iohsngew na kiwei ym tip.
Ha ka jingiakren shibun kiei kiei kiba iadei bad ki jaka pule na bynta ki khynnah rit.
Nga la shu kum kylli kawei ia u bad kata ka jingkylli ka dei halor ka jingsiew ia ki Nonghikai, ha kaba nga la kylli na u “Mano ba kham ioh bun pisa, kito ki Nonghikai kiba hikai ha kito ki skul shnong ba jot (Govt School) ne kham ioh bun kito ki Nonghikai kiba hikai iaphi? Ka jubab kaba i kumba u sngew kumba dei ka ka jubab jong u, u ong kham heh jingsiew kito kiba hikai ia u, namar ki long kiba lehstai, kiba biang por, kiba hikai bha bad kumta ter ter.
Haba nga la iathuh hok ia u bad nga la ong, ba kham heh bun shah kito ki Nonghikai ha kito ki jot ban ia kito ki Nonghikai hapoh la skul kaba u leit, la iohi ba utei u heprit u la kyndit eh bad u la lyngoh hi ngain, ban tip ba kham heh jingsiew kito ki Nonghikai kiba hikai ha kito ki skul shnong (Govt School) ban ia kito ki Nonghikai kiba hikai ha kito ki skul ba bha bad kiba biang ka rukom ai jinghikai kaba biang ia ki khynnah.
Haba u la tip ba kham heh jingsiew kito ki Nonghikai ha ki skul jot, utei u Heprit u la buh jingkylli kylla, da kaba ong ba balei pat kham i stad kito ki khynnah kiba leit shah hikai ha kito ki Nonghikai ba duna jingsiew, katba kito ki khynnah kiba leit ha kito ki skul ba ki Nonghikai ki ioh jingsiew kaba heh, pynban ki khynnah kim da long kiba stad bad nalorkata, ka rukom pynlong skul kam long kumba long ha ka skul kaba nga leit.
Na ka jingkren utei u Heprit ba dang 8 snem, watla um pat kot ka jingmut jingpyrkhat ka jong u, hynrei la sngewthuh ba u sngewkhia eh ban tip ba noh shilliang ka rukom siew sha ki Nonghikai, lehse namar u iohi ba kito ki Nonghikai kiba trei shitom, ki duna ha ka jingioh, katba kito ki Nonghikai kiba ym da trei shitom bad nalorkata ba ki hikai ha ki skul kiba jot ba pei, hynrei ki ioh pat ia ka jingsiew kaba heh na ka sorkar.
Kaei ka jingthmu ba phi kwah ban wanrah lyngba kane.
Sngewbha pynshai.
Da nga pule nga sngew kumba pule jingiathuh khana lorni jongno re jongno.
Nga kwah ioh ka jingthmu ka ba shai.
Khublei shibunKane ka dei ka jingshisha ngi kiba hikai ha ki skul Pvt ka jingioh ka long Duna shaba palat ban ia nujor bd ki govt skul.
Ym dei ba ngi hikai bha hynrei ngi shim ia ki khynnah Kum khun lade bad ngi ialeh katba lah ban pynbiang ha ki ym tang ka jingstad hynrei wat ka akor ka burom ruh.
Kane ka khubor ka la dei ban leit sha ki shkor kiba halor lada long kaba lahKa jingnang thok kat u Rupang te wat ialehkai.
Ki lah shu pynkit pop ia u khynnah 8 snem.
Kane baroh dei tang la jingbishni.
Namar u to u khynnah u dangrit ta kd daw um sngewthuh , Ynda u ra rangbah un sa tip lut balei heh jinsiew ki bymwan tista-biangpor-ter² ban ia ki ba biang por-tista-ter².
Kadaw ka long kito kiba hikai ha ki skul jot bymbiang nadong shadong dei ki ba la buh da ki briew badon ha ka bor.
Nongpoh:Namar ba la don uwei na ki nongtrei hapoh ka Meghalaya Cooperative Apex Bank Limited, Nongpoh Branch u la ioh COVID-19, ka District Magistrate jong ka Ri Bhoi, ka la pynbna paidbah ba yn khang shipor ia katei ka SBI Bank, ka ban sdang naduh ka 1 tarik u Jylliew haduh 7 tarik u Jylliew.
Ka District Magistrate, ka la kyrpad ba kino kino ki briew kiba la leit rung sha katei ka Bank, ba ki dei shong khop ha iing kumba 10 sngi, kata da kaba sngapthuh ia ka koit ka khiah ha ka met jong ki bad lada ki sngew ba ki don jingsngew shitom, ki dei ban pyntip sha u District Control Number 03638232028/1077 ne sha u Helpline number 8787520449.
Shillong:Ka kynhun ki nongtrei ha Garo Hills Autonomous District Council (GHADC), hapoh ka jingialam ka Non-Gazetted Employees Association (NGEA), kiba la don kumba 300 ngut ei ei kynthei bad shynrang, myn hynnin ka sngi ki la pynlong ia ka jingiamih paidbah ha phyllaw ka GHADC, kata na ka bynta ban pynpaw ia ka jingpyrshah kaba jur halor ka jingkyntait u Conrad K.
Sangma, Myntri Rangbah ka sorkar jylla bad kumjuh ruh ia u Benedick R Marak, CEM ka GHADC, kiba la kyntait ban siew ia ka tulop kaba ki la dawa.
Katei ka kynhun ki nongtrei ha GHADC, ki la dawa na ka sorkar jylla bad GHADC, ba ki dei ban siew ia ka tulop kaba 12 bnai na ki 34 bnai ha ka jingsiew ba thymmai, kata katkum ka Meghalaya Fifth Pay Commission bad kumba la dep ban pdiang da ka EC barim kaba la lamkhmat da ka NPP ha u bnai April u snem 2018.
Pynban hapdeng ka jingdawa bad ka jingiakhih da kitei ki nongtrei ha GHADC, kane ka EC kaba mynta ka la pynbor ia ki nongtrei ba kin pdiang ia ka tulop kaba 5 bnai bad kata ka long ha ka jingsiew barim.
Ka kyrwoh kaba la phah da u Flaming B.
Marak, Joint Secretary ka NGEA, la pynpaw ba katei ka kynhun, ka la kyndit bad sngew bynniaw eh, hadien ba u Myntri Rangbah ka sorkar jylla bad u CEM ka GHADC, kiba la pynbna ha ki Social Media, ba ia ka tulop kaba 5 bnai yn sa siew sha ki nongtrei jong ka GHADC, ha kaba katei ka dei tang ka jingpynbna kai bad kaba long kum ka khubor lamler.
Haba iadei bad ka jingiakhih kaba myn hynnin ka sngi, katei ka kyrwoh ka la pynpaw ruh ba ka NGEA, ka pynrem jur ia ka sorkar MDA bad ia ka ophis Deputy Commissioner, namar ka jingpynjari jong ki ia ka kyndon 144 Cr.
PC ha phyllaw ka GHADC, da kaba ong ba la pynjari ia katei ka Ain na ka bynta ban tehlakam ia ka jingsaphriang ka khlam COVID-19, hynrei ha ka jingshisha ka jingthmu ka jingthmu ba sha lyndet ka sorkar ka long ban nion ia ki nongtrei ka GHADC, khnang ba kin nym ioh ban mih madan, na ka bynta ban dawa iala ka jong ka hok.
Katei ka kyrwoh, ka la buh jingkylli ruh na ka sorkar jylla, da kaba ong ba lada ka sorkar ka sngewkhia eh halor ka jingsaphriang ka jingpang COVID-19 bad sngewkhia lada ki briew kin iap na ka khlam COVID-19, te balei pat kim shimkhia ban siew ia ka tulop kaba 34 bnai ha ki nongtrei ka GHADC.
La pynpaw ruh ba lada ka sorkar ka sngewkhia ba ki briew kin iohpang ne iap na ka jingpang COVID-19, ka dei ruh ban sngewthuh ia ka jingiap thngan kaba yn sa kynduh da ki nongtrei ha GHADC, namar lada ka long kum kaba mynta, kin sa don bun ngut ki nongtrei ha GHADC kin sa iap thngan, tang namar ka jingbym ioh tulop.
Ha katei ka jingialang ban dawa tulop hynnin ka sngi, baroh ki nongtrei ka GHADC ki la kyrshan ia ka NGEA.
Ha ka jingkren uwei hadien uwei pat ha katei ka sngi baroh ki la shim ia ka rai ba kin iakhun tyngeh bad kin iai bteng ha ka ban dawa ban ioh iala ka jong ka hok tad haduh ka jingdawa jong ki kan urlong, la pynpaw shuh shuh ha katei ka kyrwoh.
Ha ka sur kyllumlang jong baroh, kitei ki nongtrei ka GHADC ki la pynpaw ba ka sorkar ka tieng eh ioh ban ki briew kin iap na ka jingpang COVID-19, hynrei ka sorkar kam khein kor lada ki briew kin iap thngan, nalorkata katei ka kynhun ka la kyrpad ia ki paid Garo ba kin kyrshan ia kitei ki nongtrei GHADC, kiba la dawa na bynta ka hok na ka bynta ka jingdonkam ki paid Garo hi baroh kawei.
Shillong: Ka Hynniewtrep Youth’s Council (H.
Y.
C) shillong city mynta ka sngi ka 31 tarik ka lah phah da ka jingthoh sha u Director of health services (M.
I) Dr Aman War, ban pan jingshai bad dawa toh kit ha kaba iadei bad ka jing khlad noh jing kawei na ki nurse kaba trei ha Ganesh Das Hospital shillong kaba kyrteng ka kong Manisha Turnia ba 33 snem ka rta na ka jingpang covid -19.
Ka Seng ka la pynpaw ba katkum ki jingtip ba la ioh lum lah ong ba ka  nurse, ka don ha pdeng ka jing armet kumba 6 bnai bad la phah, ba kan trei  kumba ju long, hynrei ha ki khyndiat sngi ka la pynsngew sha ki bor ba halor ba kam khlain bad pan shuti, hynrei na ka liang ki bor ba dei peit jong ka Ganesh Das Hospital ki la kyntait ban ai shuti bad phah wan trei beit bad pyni ba duna nongtrei.
Na ka liang katei ka seng, ka lah buh jing kylli hato ka protocol balah pynmih daka tnat ka koit ka khiah ba ki nongtrei kiba don jing duna bad kiba longkmie kiba armet ki lah ban shim shuti bad trei na ing hato kam trei kam iaki nongtrei kiba dei jongka tnat ka koit ka khiah bad kumno ka tnad ka koit ka khia kaba pynmih hi ia ka protocol, hynrei nongpyniaid jongka pynban kiba pynkhein.
Na ka liang ka Seng ka dawa ban pynlong ia ka jing toh kit bad pyn shitom tyngeh ia kiba donkti ban kyntait ia ka jing pan shuti, ka Seng ka dawa ruh na ka sorkar ka dei ban siew iaka bai lut ksan sha kiba ha ing hasem jong ka nos.
Shillong:Hadien ba la mih ki khubor ha twitter jong uwei u briew u ba la tip kyrteng kum u Karimul Bari, u ba la thoh ha ka tweet jong u, ba ki la don 5 ngut haduh 7 ngut ki nongbylla kiba dei na ka jylla Assam kiba la iap la kumba 2 sngi eiei mynta ha ka krem dewiong kaba don ha Meghalaya bad u ba iathuh ruh ba kitei ki met iap ki don ha ka jingjylliew kaba 500 phut shapoh jong kawei ka krem kaba don ha Meghalaya bad ha ka 30 tarik u Jymmang 2021, na ka liang jong ki pulit ka Silchar Assam, ki la kam ba ki la don haduh 6 ngut kiba la shah tap ha kawei ka krem kaba don ha Sutnga, Umleng kaba hap hapoh East Jaiñtia Hills District.
Haba kren sha ki lad pathai khubor, u Myntri ki kam pohiing ka jylla, u Bah Lahkmen Rymbui, u la iathuh ba na ka liang jong ki pulit ki la leit ban kem noh ia utei u trai jong kawei ka par dewiong bad u ba la tip kyrteng kum u K Chyrmang, ban tohkit halor kane ka jingjia, hynrei namar ba u la ioh ia ka jingpang Covid-19, kumta ym shym pat lah ban tohkit ia u bad ia mynta hi u dang don hapoh Corona Care Centre.
Haba wad ia u Sordar u ba dei peit ia katei ka krem bad u ba dei ruh na ka jait Muslim ban tohkit halor katei ka jingjia, hynrei ym shym la lap satia ia u bad u dang lait phet haduh mynta.
Shuh shuh u Bah Lahkmen u la iathuh ba na ka liang jong u Superintendent of Police jong ka Silchar, u la pyntip halor katei ka jingjia sha ki pulit jong ka East Jaiñtia Hills District ba ki don ki nongbylla kiba dei na ka jylla Assam kiba la shah tep hapoh kawei ka par dewiong kaba don ha ka jylla Meghalaya.
Kumta na ka liang jong ki pulit ka East Jaiñtia Hills District ban lap ia ka jingshisha halor katei ka jingjia ki la leit mar mar sha katei ka par dewiong ban tohkit, hynrei namar ka jingjur palat u slap ki la hap ban sangeh shwa bad leit peit biang mynta ka sngi bad haba ki la poi ha katei ka par dewiong ki la lap pynban ba ym don nongtrei satia hynrei tang ka jaka kaba la shu ieh shrah kumto bad la shu suba ba ka lah ban dei ka jaka kaba ki mut ban sa sdang ban tih biang ia u dewiong ha katei ka jaka.
U Bah Lahkmen u la ong ruh ba ka lah ban dei ba kitei ki nongtrei bylla ki la leit ha katei ka jaka ban pynkhuid shwa ia katei ka jaka, khnang ban ioh sdang noh ia ka kam ban tih dewiong, hynrei wat la kata ruh ym pat shym la lah ban batai bha ia ka jingshisha bad ia mynta hi ki dang iai kyrmen ban ioh kem sa ia u Sordar ban lap shuh shuh ia ka jingshisha halor kane.
La sngewthuh ba kitei ki dei ki nong bylla kiba na Assam.
Mynta ka sngi, uwei U Karimul Bari, ula thoh ha ka tweet jongu, ba ki don 5 haduh 7ngut ki nong bylla, kiba na Assam, kiba la iap, la 2 sngi eiei ha ka krem dewiong ha ka krem dewiong ha Meghalaya.
U iathuh ruh ba ki met iap, ki don ha ka jing jylliew kaba 500 phut shapoh jong ka krem.
Na kitei kiba khlad, ki kynthup ia U Abdul Karim na Boko, Assam, U Abdul Kalam na Barpeta, Assam bad U Shyamcharan Debbarma na Tripura.
Sa ar ngut kiwei pat, ki dei kiba na Silchar, tangba ym shym tip kyrteng satia.
Shillong: Ka Khasi Jaintia Fresh Vegetables Supply Association, ha ryngkat ka jingsynran lang bad ka Federation of Khasi Jaintia Garo people, myn hynnin ka sngi ki la leit ban kynduh ia u Myntri rangbah ka jylla u Conrad K Sangma ban pynsngew ia u halor ka jingeh ka ba ki nongkhaii jhur na ka jylla ki mad.
Haba iakren bad ki lad pathai khubor, u General secretary jong ka FKJGP u bah Dondi Khongsit, u la iathuh ba kat kum ka jinglap jong ka seng ka don ka jingshah nioñ bein ia ki nongniah kali kit jhur kiba wan kit ia ki mar rep sha ka jylla.
Haba pynshai halor kane ka bynta, u la iathuh ba ki nongniah kit jhur ki shah nioñ bein ha ki artylli ki jaka thew (weight bridge) kaba don ha Ratachera Jaintia Hills bad ha Umling Ribhoi, ha kaba ki truck ki ba kit ia ki mar rep lada ki kit tam tang 300 kg ruh ki nongtrei ha kine ki jaka thew ki dawa pisa na ki T.
4000 haduh T.
5000 kawei ka truck.
U la ong ruh ba ki nongkhaii ha ka jylla kiba leit ban shim ia ki mar rep na ki nongrep ha ka jylla ki mad ia ka jingeh ha ka ban shallan ia ki mar rep sha bar ka jylla.
Kumba long mynta ha ka jylla ka dang dei ka por ba kin pynmih shibun ki mar rep bad ki dang donkam ruh ban shalan ia ki mar shabar ka jylla lyngba ki nongkhaii, hynrei ka jingeh ka long ia ki truck kit mar rep ki kynduh ka long ia ki kali ba wan na Assam sha ki kudam jong ki nongkhaii u la bynrap.
“Ngi sngewthuh ba ka long ka ba donkam ban leh ia ka test ia ki briew ki ba wan sha ka jylla ban teh lakam ia ka jingwanrah jingpang ha ka jylla hynrei lada long ka ba lah ka sorkar ka dei ban wad ia ki lad ki lynti ban ym don ka jingshah nioñ bein ki nongniah kali kit jhur" u la ong.
U la pynpaw ruh ba na ka liang ka FKJGP ka ju leit ban ai jinghikai ia ki nongrep kylleng kylleng hynrei haba dei ka por pyniaid iew ia ki mar ki kynduh bun ki jingeh bad kadei halor kane ka jingsngewkhiah ba ki la wan iakynduh ia u myntri rangbah.
“Ka dei kaba donkam ban pynlong ia ka jingtest ia ki nongniah kali, hynrei ka seng ka la ai jingmut ia ka sorkar ba kin bynshet ha ki nongkhaii ba kin shim ka jingkitkhlieh ba kin ai ia ki kyrteng ki ba pura ki number kali jong ki nongniah kali ba wan kit jhur na ka jylla"u la ong.
U bah Khongsit u la iathuh ba na ka liang u Myntri rangbah u la kular ban ia tai ia kane ka mat ha ka jingialang kyrpang mynta ka sngi ban pynthikna ba kan ym don ka jingpynwit ia ki kali ba kit ia ki marrep na ka jylla.
U Pher Nongbet, 57 na Mawlai Syllaikariah EKHLeit sumar ha Civil Hospital Shillong ha ka 30-05-2021Khlad ha ka 30-05-2021Cause of death: Covid-19 PneumoniaKa Phioda Shabong, 52 na Sawlad Laitlyngkot EKHLeit sumar ha Civil Hospital Shillong ha ka 22-05-2021Khlad ha ka 30-05-2021Cause of death: Covid-19 Pneumonia with co-morbiditiesU Oswel Mawa, 60 na Laitumkhrah Nongrimbah EKHLeit sumar ha Supercare Hospital Shillong ha ka 12-05-2021Khlad ha ka 31-05-2021Cause of death: Covid-19 Pneumonia with co-morbiditiesKa Leela Bareh, 47 na Mawkdok Swer EKHLeit sumar ha Civil Hospital Shillong ha ka 17-05-2021Khlad ha ka 31-05-2021Cause of death: Covid-19 PneumoniaKa Seraphine M.
Kharshiing, 47 na Mawlai Mawbatbaki EKHLeit sumar ha NEIGRIHMS Hospital Shillong ha ka 28-05-2021Khlad ha ka 31-05-2021Cause of death: Covid-19 PneumoniaKa Belinda Wahlang, 64 na Ladsharai Damsite Ri BhoiLeit sumar ha Dr.
H.
G.
Roberts Hospital Shillong ha ka 24-05-2021Khlad ha ka 31-05-2021Cause of death: Covid-19 Pneumonia with co-morbiditiesU Kriolin K.
Lyngdoh, 70 na Mawkyrwat SWKHLeit rah ha Supercare Hospital bad khlad noh ha ka 31-05-2021Cause of death: Covid-19 PositiveKa Nedalis Pyrbot, 73 na Upper Mawprem EKHLeit sumar ha Civil Hospital Shillong ha ka 30-05-2021Khlad ha ka 30-05-2021Cause of death: Covid-19 PneumoniaKa Manisha Turnia, 32 na Umpling Lumdiengmet EKHSumar ha Ganesh Das Hospital Shillong ha ka 23-05-2021Khlad ha ka 30-05-2021Cause of death: Covid-19 Pneumonia and 24 weeks PregnancyU Stoling Marwein, 64 na Pyndenglitha Nongspung, EKHKhlad ha iing ha ka 30-05-2021Cause of death: Covid-19 PositiveKa Malkila Rynjah, 59 na Laitmawlong Wahpein Laitlyngkot, EKHKhlad ha iing ha ka 31-05-2021Cause of death: Covid-19 Pneumonia with co-morbiditiesKa Damonlang Mawlong, 40 na Nongthymmai Umsning Ri BhoiLeit sumar ha Civil Hospital Shillong ha ka 29-05-2021Khlad ha ka 30-05-2021Cause of death: Covid-19 Pneumonia with co-morbiditiesKa Pinki Das, 36 na Malidaspara Mahendraganj SWGHLeit sumar ha Mahendraganj CHC ha ka 29-05-2021Khlad ha ka 29-05-2021Cause of death: Covid-19 Pneumonia with co-morbiditiesKa Byeless Phawa, 57 na Khliehtyrchi Jowai WJHLeit sumar ha Woodland Hospital ha ka 23-05-2021Khlad ha ka 30-05-2021Cause of death: Covid-19 Pneumonia.
Shillong: U Director ka tnad ka koit ka khiah, u Dr Aman War ha ba pynshai halor ka jingkhad jong kawei ka nurse, ka kong Manisha Turnia jong ka Ganesh Das Hospital kaba dang armet na ka daw ba ka la ngat ha ka jingpang covid-19, u la ong ba kane ka nurse kam dei kaba don duty ha Covid Ward hynrei la buh duty ha general ward.
Haba ia kren bad ki lad pathai khubor u Dr War, u la iathuh ba shisien hi ki nongtrei ka tnad ka koit ka khiah, ki la pyntip ba ki la armet ka hospital kam ju ai duty shuh ia ki ha ki Covid ward bad kane ka nurse ruh kam dei kaba don duty ha covid Ward, hynrei ka trei ha general ward.
U Dr war u la ong ba ki nongtrei ka tnad ka koit ka khiah kam lah ban bit jingpang na ki hospital, namar ba ki hospital ki dei ki ba shngain tam, hynrei ka jingbit jingpang jong ki ka lah ban long haba ki iaid ki ieng bad ba kim shim khia.
Ula iathuh ruh ba haduh mynta ki nurse bad ki doctor kiba la ngat ha kane ka jingpang ki long 40 ngut ha ka ba 2 ngut ki la khlad na kane ka jingpang.
La iathuh ruh ba kat kum ka jingbthah ka ba la mih na ka liang ka sorkar ka long ba ki longkmie ki ba la armet ki lah ban trei na ing ha ka por ba don ka khlam, hynrei ha ba iadei bad ki briew ka tnad ka koit ka khiah kim lah ban trei na ing hynrei ka hospital kam lah ban ai duty ia ki ha Covid ward.
U DHS, u iathuh ruh ba hapoh ka health sector ka don ka jingduna ki nongtrei bad u la kyntu ruh ia ki nongtrei ka tnad ka koit ka khia ba ki dei ban shimkhia bad ki dei ruh ban phikir bha ialade.
Ka jingpynshai halor ka jingkwah jingshai I Bah E Sohtun, East Khasi Hills, Bah J Lyngdoh Marshillong, South West Khasi Hills, Bah N Chen Bareh, Jaintia Hills, Bah A Nongkhlaw, Ri bhoi District bad kiwei kiwei, kiba la pan jingshai na nga ha ka Kot Khubor khasi U Rupang kaba la mih ha ka 27 tarik Jymmang 2021 halor ka jingkren ka jong nga kaba nga la ha ki lad pathai Khubor ha ka 25 tarik Jymmang 2021.
Haba iadei bad katei ka jingpang jingpynshai, nga don ban pynshai kumne harum: 1.
Nyngkong eh nga ai khublei kyrpang ia baroh kine ki Rangbah kiba la pan jingshai na nga.
Nga pdiang ba ka Ri India ka dei ka Ri ba ngi don ka jinglaitluid (Secularism) la ha kano kano ka niam, katkum ka Constitution ka Ri India.
Ka jingong jong nga ba ka Meghalaya ka dei ka Christian State kam dei ba nga buaid niam lane pynshit niam lane ba nga wanrah ka jingsngewpher niam iano iano, hynrei nga kwah ban iathuh ha phi ba nga dei uwei na ki Nongialam uba pyrshah ia kiwei ruh kiba kren shaphang ka jingsngew iapher niam, haba ngi imlang bad sahlang ha kane ka Jylla baieid jong ngi, nga sngew ba ngi long kum shipara.
Hynrei nga kwah ban pynshai ba ka dei tang ka jingmut jongnga ban ong ba ka Jylla kaba ki ba bun ki Nongialam ha ka Saiñhima Sima ki dei ki Khristan bad kiba bun ki Nongshong Shnong ki dei ki Khristan, namar ba ka Jylla Meghalaya katkum ka census 2011 ki Khristan ki don kumba 75%.
2.
Ka jingthmu jongnga ban kren ha kato ka sngi, ka long beit thik ia ki para Nongialam ban kyrpad ba ngim dei tang ban shu ia kawang ktieh ha kum kane ka por kaba ka Jylla jongngi ka dang iakhun ia ka khlam COVID-19.
Hynrei ban ai ruh ia ki jingmut, ha kato ka jingkren jongng ruh ngam don kano kano ka jingiashah liang iano iano nga la kren ruh ba ki Nongialam ha ka sorkar haba don kiba kren pyrshah bad ai jingmut ia ka sorkar ka dei ban pynphai lane jubab ha kata rukom kaba donburom bad ka ba ai jinghun ia kito ki nongbuh jingkylli bad khamtam eh ia ki paidbah.
Khatduh eh nga kwah hi ban pynpaw ba marwei bad shimet te ngam lah pat ban len ba nga ngeit ha U Blei u ba nga Shakri, U Trai bad U Nongpynim jongnga U Jisu Khrist, uba la shah Iap halor ka Diengphna na bynta ki pop ki jong nga, uba la mih pat na jingtep ha ka sngi kaba lai bad mynta u don ha ka kti kamon Jong U Blei, nga ngeit ruh ba un sa wan pat sa shisien bad un sa bishar ruh ia ki jingleh Jong nga baroh.
nga ruh nga mynjur ia kata ba hangne ha Meghalaya te kham bun ki khristan kumta bun sien ngi kum ong ka jylla khristan.
Good bah Charles ….
ngi kyrshan iaphiNga ai ka jingkyrshan ia ka jingkren bad jubab I bah Charles,namar I kren ia ki jingshisha ym da kaba buaid niam kumba sngew manore.
Ka biang Bah Marngar ngi ki paid Khristan ngi sngew dei ia kaba phi pashat jingmut, nang ai jingmut nangne sha khmat ia kaba dei ngin pdiang ia ka bym dei ngin sa ia bynrap lemkhublei bah Charles, ieng skhem bad iai sakhi ia la U Kynrad.
wat tieng wat smiej, ma U hi un hikai kumnophin jubab.
ngin duwai na ka bynta jong phi.
Boi ka jylla iong u pa mi sae, la da bun nae kha jiak , I ki wmtoh Kristan wymtoh u tymmoh Lang pho ya I , han la sah su shitroh hi Leh iong I te I iong I hi mo lok,Ham mut u ioh pho u pynbiet ke, yei wa shah ah tdong heh mi ya me mut mi u pyntohlang sha ki wi.
Ha ka por kaba biang bha, u khnam ba la mih na ka ryntieh i kong Leba , u rung sbuk ha skum, i kyntu ba ia ki nongsiat ba dang bieit ym pat dei ban ailad, ba poi lut ki khnam sha khlaw sha btap.
I kong Leba, imat iba la bud dien bha bad iba la iohi, lane la mad hi dalade ia ki soh bakthang, ila iohi ba “U Nongialam" ba i la thoh khlem jingriej ne jing ar-lai jingmut, ha u Mawphor dated 19.
5.
21, i ong, u dei ban long “uba stad bad shemphang.
" Ila  pynshongnia ruh balei bym dei ban jied ia ki babieit ba duna, namar i ong ba “ym poi shano shano ha ki nongialam bym shemphang.
" I kong Leba i kylli ruh, “iano ngin kynnoh, iano ngin kynthoh, iano ngin kdew kti, iano ngin bein ne iaroh? Hato ia ki nongmih khmat ne ia ngi u paidbah ba la jied ia ki?" Ki kyntien kiba khia shisha bad ka jingkylli kaba thar ban jubab.
Nangta i kong Leba ila kdew ia ki nongialam ba la leit noh jong ki juk barim, “kiba long shisha kiba shlur, bashemphang, kiba dei shisha ruh kiba stad (political intellectual) kiba donkam jingiohi jngai na ka bynta ka lawei.
"  Ila kdew sa ia ki kyrteng ki nognialam, kum ia u Dr.
H.
Lyngdoh Prof.
R.
R.
Thomas, Prof.
G.
G.
Swell, Rev.
J.
J.
M.
Nichols Roy, Kong Mavis Dunn, Kong B.
Khongmen bad kiwei-kiwei jong ka juk hyndai bad ia ka jinglong nongialam bakordor bad sah kynmaw jong ki.
Ia ka juk kaba mynta pat ila kynthoh ba ki paidbah ki la shah pynbieit tang ha ki jingkular por election, hynrei sahkut lut ki kam pynbeit ia u pud u sam, ia ka ktien khasi bym ioh rung shuh ha ka 8th Schedule, ia ka jingbym ioh kam  ioh jam ki samla, hynrei ioh tang kito kiba don bahaing ha ki bor synshar.
Ha kaba kut i kong Leba Lamin i wer ia baroh da kaba i ong, “Ngim dei shuh ban long kiba biej…" (Kawei kaba bun ngim pat iohsngew ka dei kata ka Seng dkhar prajamandal kaba i pyniadei bad u Rev.
J.
J.
Nichols Roy.
In sngewbha ban pynshai namar ngim ju iohsngew shaphang kata.
)Ki khana pisa kiba kum kine ki bun bha, kynthup ruh ia kato ka khana Tirot Sing kaba hana ki iakhar pisa shuwa, sa lait noh ki nongshun.
Kane ka khana te ka shu ai jinghikai, hynrei kam don jingshisha ei-ei, la shu don ba nang pynheh shaphang ki shipai u Tirot Sing, tang ban shu pynbang.
Dang shen nga la thoh bad kylli ia ki paidbah, hato ki ju buh draibar ne mistri da kiba dang duna ne kiba tanglang, namar lada ai kum ha kita, shano ka kali kan poi, lane katno ka ing kan shan.
Nangta nga la thoh ha ki kot khubor shaphang ka jingleit wad nongialehkai ki club phutbol kylleng-kylleng, da siew ruh da ka dor kaba rem, katba ia ki nongmihkhmat pat jied kat ia uba ai pisa, uba tuh kylla hadien ia ka hok ki paidbah nongjied, u biej kumba ong i kong Leba ubym tip ka bneng ka khyndew.
Nangta uba pi surok ruh uto, uba tyllun kali sha khap ruh uto, uba iaid ar-lai khlieh ruh uto, uba kumta te- ter ruh uto.
Sa jot bad tyllun khongpong ki kam ki jam na ka daw kita ki biej bad kiba leh lymwir.
Ha ka jingshisha ki don kiba dang dei ban ban long shuwa ki nongbud, hynrei ki kwah noh ban long nongialam.
Kam mut pat tang ba la stad la long, hap ban peit bha ruh ia ki jaitbriew, namar haba leh stad u bieit dang shi rukom, hynrei lada leh biet u stad te, la wai ka pyrthei Kumba nga la kdew bad ai jingmut ba ngin long noh kiba husiar, I kong Leba ruh I la ong kumjuh, ba ngim dei shuh ban long kiba biej.
Nga ju iai khot kyrpad bad tied ia ki jingkhang ing jong ki riew shemphang, balei ba ki shong jngai sharud hapdeng kat kine ki jingthombor ia ka synshar khadar? Ki nongialam niam ki rangbah tip briew tip Blei ruh ki ju jyrpad bad kyntu-kynpham man ka por halor kane ka bynta hynrei bun kibym patiaw.
To ngin iapeit sa mynta shisien, lada ngi dei ban im ha ki nongrim tip briew, tip akor, tip burom, khamtam ban pyrkhat tam eh ban bit ban biang ki longing-longsem lajong, ban plie lad-plie lynti ha ki kam ki jam bad kiwei ki bynta jong ka kamai-kajih bad ka roi ka par batikna ha ka jingim, ngi donkam ban kylla.
Lada ngi iai bakla, ngin nang ngam shaba kham jylliew.
Ynda la ngam pat shaba jylliew, la ktah ialade, sa mih ki jingud laiphew jait.
Ynda ud ruh ym lah leh ei-ei shuh, haba la leh kita ki biet kiba la iajied hi te!.
Tang jingkynmaw ha nga kin sah,Ïa por jinglong khynnah;Ka por ba shlei jingkmen kyrhai,Bym ju don jingkhuslai.
Kum sim barit ba rwai sngewbha,Bym ju don jingpyrwa;Jinglong khynnah por ba sngewbha,Hangno ngan shem kum ka.
Dang ngir nga khie ki khmat nga bta,Da ki um kiba pjah;Halor ki lum bad ki madan,Lyer pyngngad ban ioh bam.
Sohtyngkoh bad ki khun jakai,Bad ki lok nga lehkai;Nga kiew ki lum nga hiar ki riat,Khlem kheiñ ma shit ka khriat.
Bunsien haba dang shit ka sngi,Sha wah ngi her ban jngi;Bad u ryngwiang ngi kham ha kti,Sha wah ban khwai dohthli.
Mynmiet shuwa ban lip ki khmat,Nga bang bad sngewtynnad;Ban sngap ia ki khana hyndai,Shaphang ki laiphew jait.
Jinglong khynnah, jinglong shida,Ïa rong pyrthei ngam rhah;Ki jingsngewsih ki jingkhuslai,Ha nga kim don jaka.
Ï’u dieng sympat nga tieng thot thot,Ban saitlah ngam ju nud;Kiba halor nga burom bha,Khamtam ï’i mei i pa.
Ko por kordor jinglong khynnah,Sa shisien ïa phi nga kwah;Hynrei nga tip ngan ym lah shuh,Ïa phi ban iakynduh.
Bunsien haba nga ju kynmaw,Ïa por jinglong khynnah;Nga lung mynsiem bad jaw ummat,Haba nga poi pyrkhat.
Khublei khublei ko lok jong nga,Ko lok ki por khynnah;Ïa phi ngam klet, nga iai kynmaw,Watla ummat ki jaw.
Kyrteng: Carmel Fedrick MalngiangJaka sah:- Wahkaliar, SohraPhone Number:- 6009594917.
Shillong: Ka long kaei kaei ka jingiam kthang bad ka jingduh nong kaba khraw bha ia ka jylla Meghalaya baroh kawei ha kaba kawei na ki shipai kaba hakhmat tam ban iakhun ia kane ka khlam Covid-19 ka la duh noh ia la ka jong ka jingim ha kane ka jingshitom.
Ha ka sngi u Blei kata ka 30 tarik u Jymmang 2021, ka jylla Meghalaya ka la duh biang sa ia kawei ka nos ha ka sien kaba ar bad ia katei ka nos la tip kyrteng kum ka Kong Manisha Turnia kaba dang 32 snem ka rta bad kadei ka nos kaba trei ha ka Ganesh Das Hospital, Shillong.
Katkum ki lad pathai khubor ba la ioh lum la iathuh ba halor katei ka jingjia, ka Trained Nurse Association Of India jong ka Ganesh Das Government Maternal and Child Health Hospital, Shillong ryngkat bad ka TNAI Shillong Branch bad kynthup ruh ia ka Meghalaya Branch ka la pynpaw ia ka jingsngewsih kaba kthang haduh katta katta ban duh noh kynsan kynsan tang shiteng por ia kawei na ki shipai iakhun thma ha ka por ba ka jylla ka dang don hapdeng ka madan thma ban ialeh pyrshah bad kane ka khlam bad kitei ki lai tylli ki kynhun jong ki nos jong ka jylla Meghalaya ki la phah ruh ia ka kyrwoh sngewlem sha ka iing ka sem jong ka Kong Manisha Turnia kaba hap ban iakynduh ia kane ka jingjia kaba pynpait dohnud bad kaba pynsngewsih haduh katta katta ba u mynsiem bakhuid un iai don lem bad ki khnang ba kin ioh ia ka jingtngen ha ka mynsiem ka jong ki.
Shuh shuh ki tyllong khubor ki iathuh ruh ba ka Kong Manisha Turnia ka dang don hapdeng ka jingarmet bad ka dang kit ia itei i khunlung hapoh kpoh i ba la don kumba 6 bnai eiei bad i khun nyngkong pat i ba la don 6 snem ka rta.
Ka Juhi Chawla, ka aktress ba pawnam jong ka India, mynta ka sngi, ka la ujor pyrshah ha ka Delhi High Court, ban pyn trei kam ia ka  5G wireless network, ha kaba ka ong, ba katei ka network, kan pynsniew ia ka koit ka khiah jong ki briew, ia ki mrad, ia ki syntiew bad ki jingthung jingtep ruh.
Ka Chawla, ka ong ba lada katei ka 5G, kan trei kam, kumta u briew, u mrad, ki sim ki doh bad ki khniang kin nym lait na ka jingshah ktah, kaba 24 kynta shi sngi, 365 sngi shem bad ka jingshah ktah, kan long ha ka level RF radiation kaba  10x sha 100x shah, na kaba ju long mynta.
Katei ka network 5G, kan ktah jur ia ka jingim briew, nangta kan ktah ruh ia ka jinglong jingman jong ka mariang hi baroh kawei, ong ka Juhi Chawla.
New Delhi: Ka Supreme Court mynta ka sngi, ka la sangah tyngeh ia ka sorkar India, halor ka jing teh lakam jongka, ia ka khlam corona bad khamtam ha kaba iadei bad ka jing khot ai kyrteng, ban ai injek, ia ki paidbah, lyngba ka CoWin website.
Ka kashari, ba la khlieh da U  Justice D Y Chandrachud, L N Rao bad U S Ravindrabhat, ka la kylli, ia kaei ka jingmut, kaba don ha ka sorkar India, halor kata ka digital system jongka, da kaba ka bthah ia ki paidbah, ba kin pynrung kyrteng shwa ban ioh injek ha ka  CoWin.
“Phi kren kajuh shi kajuh, da kaba ong ba ka jing pynbeit, ka iaid beit iaid ryntih, hynrei sngap ia la ki jong ki shkor, ia kaei kaba jia ha madan.
Phi kren man ka sngi, ia kata ka digital India, hynrei, katei kam shym jia satia ha ki nongkyndong.
Kumno u briew u bym nang pule ha Jharkhand ba un tip, ban leit shah injek ialade sha Rajasthan.
Kren shai, ia kaei kaba phi mut, ban leh halor kata ka jing bym biang ka ktien  digital," ong ka bench  ia U Tushar Mehta, u  Solicitor General ka sorkar India.
U Mehta, ula jubab, ba ka jing pynrung kyrteng ha ka CoWin, ka dei ban buddien ia kito ki briew, na ka bynta ka sien injek kaba ar, katba ha ki nong kyndong, la aiti ha ki centre, ba kin pynrung kyrteng ialade.
Ka kashari, ka ong shuh shuh ba ka sorkar ka kwah ban injek ia baroh, ha kaba kut jong u snem 2021, hynrei, ka ong shuh shuh  “Na ka bynta u paidlang jong ka Ri baroh kawei, ka sorkar India, ka la rai ban thied hi ia ka dawai injek, hynrei ia kito kiba  18-44, la phiah mar shiteng hapdeng ki sorkar jylla bad  ka sorkar India bad ia ka dor, la buh da ka sorkar India, katba ia kaba tam, la aiti sha ki hospital praibed.
Kaei ka jingthmu halor kane" tangon ka kashari.
La kylli shuh shuh, ba mynta ki jylla, kum ka Punjab bad ka Delhi, ki dang wad ia ki nong shalan dawai injek na kylleng ka pyrthei bad wat ki Municipal ruh, ki wad ia ki nongdie dawai jong ka pyrthei, kum ka  Brihanmumbai Municipal Corporation.
“Hato kane ka dei ka rukom trei kam, ba wat ki Municipal ruh kin thied dawai, ne ka dei ia ka sorkar India, ba kan thied na ka bynta jongki.
Ngi kwah ban shai bha halor kane" ong ka kashari.
Ka kashari, ka kylli shuh shuh, ba ha kano ka dur, ba ia kajuh ka dawai, ki sorkar jylla, ki hap siew rem dor, katba ka sorkar India, ka hap siew tad dor.
La ai por ia ka sorkar India, ba kan jubab hapoh ar taiew.
Shillong: Kiba pang covid thymmai mynta ka sngi, ki don 408ngut.
Ka East Khasi hills, ka don 272 ngut.
Baroh kiba la jem na ka jingpang, ki long 977ngut bad kiba iap ki long 14ngut.
Nongpoh: Ka Dorbar Shnong Umran Niangbyrnai, ka la mih madan na ka bynta ban pynshai paidbah halor ka jingmih ha ki lad pathaikhubor ba ka kali kit Nongpang (Ambulance) na katei k shnong, ka la kylla long kum ka kali kit Kyiad.
Haba pynshai halor katei ka jingjia, la donlang naduh u Bah Stephen Kharbani, Rangbah Shnong, nangta u Bah Tistrong Iawsai, Secretary shnong lem bad kiwei ki dkhot ka shnong, ha kaba ki la ong ba ka Dorbar Shnong, ka khlem phah ia u Nongniah katei ka Ambulance ba kin leit kit Kyiad, hynrei ka dei ka jingshim kabu da u Nongniah, namar ha ka por ba u pan ia katei ka Ambulance, u ong ba leit shim dawai ia uwei u Nongpang sha Shillong.
Ka shnong ka la pynpaw ia ka jingsngkhia kaba jur halor katei ka jingjia, ha kaba ki la panmab na ka NEEPCO kaba la ai sngewbha ia katei ka Ambulance sha ka shnong bad kumjuh ruh ia ki paidbah, da kaba ong ba kim dei ban sngewthuh bakla, namar ka shnong kam shym la phah kit Kyiad ha katei ka kali kit Nongpang, hynrei ka dei tang ka kam kaba la leh da utei u Nongniah katei ka Ambulance.
Ka shnong ka sngewkhia ban tip, ba ki Pulit ki la pyllait noh ia kitei ki lai ngut ki briew kiba la shah kem, katba ia ka Ambulance pat ki dang bat, ha kaba na ka liang ka shnong ka kyntu ia ki Pulit ba kin pyllait noh ia katei ka Ambulance, hynrei ia ki briew kiba la kit Kyiad ha katei ka kali kit Nongpang, ka shnong ha ki ba kin leh ia kaba donkam baroh.
Shillong: Ki lad khubor, ba la ioh lum ki iathuh, ba ki don hapdeng 5 haduh 7ngut, ki nongbylla tih dewiong, kiba la iap ei, ha ka krem dewiong, ha ka shnong Kymplen, jong ka thain Sutnga.
La sngewthuh ba kitei ki dei ki nong bylla kiba na Assam.
Uwei U Karimul Bari, ula thoh ha ka tweet jongu, ba ki don 5 haduh 7ngut ki nong bylla, kiba na Assam, kiba la iap, la 2 sngi eiei ha ka krem dewiong ha ka krem dewiong ha Meghalaya.
U iathuh ruh ba ki met iap, ki don ha ka jing jylliew kaba 500 phut shapoh jong ka krem.
MADURAI: Ha kane ka por ba ka khlam corona, ka trei jubor tyngeh ha India, la iohi, sa ki hospital kiba shim kabu ban tangon, da ka dor kaba heh shi katdei.
Kawei ka hospital ha  Chinnachokkikulam, ka oh dor T.
1lak, na ka bynta ka bai shah sumar, na ka bynta ar sngi, ia u nongpang covid.
Utei u dei u nongpang, uba 49 snem ka rta bad u leit shah sumar, ha ka 12tarik bad mih noh h aka 14tarik Jymmang 2021 bad ka bai shah sumar, ka long T.
1,00.
356Ka jingkhein, kaba la pynmih ia katei ka dor, ka long kumne harum –Visiting consulting charges – Rs 15,000Room rent charges – Rs 15,000Nursing charges – Rs 13,500Doctor Fee – Rs 25,000Disposable charges – Rs 13,000Pharmacy – Rs 10,856Lab – Rs 4,500Food – Rs 3’500Total – Rs 1,00,356Nalor ba la oh, ha ka dor kaba rem shi katdei, hynrei, la pyn kylla shynrang ruh, ia ka nongpang, kaba dei ka kynthei.
Shillong:Kiba ioh pang corona virus, myn hynnin ka sngi, ki don 742ngut bad ka East Khasi hills, ka don 316ngut ki riew paidbah, kiba ioh pang thymmai.
Kiba jem na ka jingpang, ki long 974ngut bad kiba iap, ki long 13ngut.
Baroh kiba la ioh ia ka jingpang, ki long 35,190 bad kiba dang don ha ka jingpang, ki long 7,496ngut.
Kiba la jem baroh ki long 27,130ngut bad kiba iap, ki long 564ngut.
Na kitei ki 742ngut, kiba ioh pang, ki kynthup ia 12ngut ha East Garo hills, 35ngut ha East Jaintia hills bad na kitei ki don 23ngut ki nongtrei ha ki karkhana.
Ka East Khasi hills, ka don 316ngut, ha kaba ha Golflink, ki don 9ngut, ha Jaiaw, ki don 9ngut, ha Laban 11ngut, ha Laitkor 21ngut, ha Lawmei 6ngut, ha Lumparing 7ngut, ha Madanryting 21ngut, ha Marbisu 9ngut, ha Mawlai 20ngut, ha Mawprem 7ngut, ha Nongmynsong 11ngut, ha Nongthymmai 9ngut, ha Rajbhavan 25ngut, ha Umpling 9ngut, Umthli 13ngut.
Ha Ribhoi, ki don 65ngut, ha kaba ha Iew Mawlong, ki don 13ngut, ha Jyntru 6ngut bad ha St Claret 15ngut, ha Umden 6ngut.
Ka South West Khasi hills, ka don 80ngut, ha kaba ha Jashiar ki don 65 ngut, Mawkyrwat 6ngut, Mawlangwir 7ngut.
Ka West Jaintia hills, ka don 62ngut, ha kaba ha Moopyllait Syiar ki don 10ngut, ha Salini 6ngut.
Ha West Khasi hills, ki don 12ngut, ha kaba Umdein ki don 6ngut.
Kat kum ka khubor ba la wan na Raj Bhavan, la ia thuh ba ha ka 28 tarik u jymmang, 2021 ka la don ka jingpynlong ia ka jingtest ia ki high risk contacts kiba iakynduh ia ki ba pang COVID-19 positive cases ha Raj Bhavan ki ba la lap ba ki long positive ha ka 24 tarik mynta u bnai ha kaba haduh 18 ngut ki briew ki long positive ha ka 24 tarik.
Hynnin ka sngi kat kum ka kaiphot ba la ioh na ka jingtest ia kine ki High risk na 80 ngut ki high risk 25 ngut ki dei ki ba la iabit ia kane ka jingpang, ha ka ba la lap bah haduh 43 ngut ki nongtrei bad ki bahaing jong ki ki la ngat ha kane ka jingpang.
La iathuh ruh ba na kine ki 43 ngut ki ba la ngat ha ka jingpang Covid -19 ki dei ruh 10 ngut ki khynnah ki ba dang hapoh ka 15 snem ka rta bad 3 ngut ki dei ki ba don ia ka jingpang ka ba la bat slem ia ki (co-morbodities).
Ka Raj Bhavan ka dei ka jaka ka ba la shah ktah bha ha ka second wave jong ka khlam COVID-19 ha kaba dang ha u bnai ba la dep ha ka juh ka por haduh 28 ngut ki briew ki la long positive ha ka ba 23 ngut na ki ,ki la ioh ia ka jingkoit ba pura.
Ha kane ka sien ba ka Raj Bhavan ka la shah ktah biang ha ka khlam ka kynthup ia ki babun na ki, ki dei ki nongtrei personal ki ba trei ha ka Main Building na ka bynta u Lat ka jylla u Satya Pal Malik.
Ka Raj Bhavan secretariat bad ki doctor ki long ki ba peitngor ha baroh kine ki bynta ban iarap ha ka sumar sukher bad ban iarap ia ki nongtrei bad ki ba ha ing ha sem ki ba la ngat ha kane ka jingpang.
Ka Raj Bhavan ka la pynpaw ia ka jingsngewnguh ia ka sorkar jylla bad ia ka tnad ka koit ka khiah, kaba la shim khia ban pynlong ia ka jingtest ia ki high risk cases bad ban peitngor ia ki nongpang bad ruh ban ai vaccination ia baroh ki nongtrei ha Raj Bhavan.
New Delhi: Ka dor jong ka petrol, ka la poi mynta ka sngi sha ka T.
100.
47 shi litar ha Mumbai.
Mynta ka sngi, ka dor jong ka petrol, ka kiew da  28-29 pisa shi litre, ka diesel ka kiew, da  26-28 pisa shi litre.
Ha Delhi, ka dor jong ka petrol, ka long T.
94.
23 shi litar, ka diesel, ka long T.
85.
15 shi litar.
Kane ka dei ka jingkiew dor kaba 16 sngi kynthih, hadien ka 4tarik Jymmang.
Kham mynshwa, ki kompeni die petrol, ki la sangeh haduh 18 sngi kynthih, ban kynting ia ka dor petrol, na ka daw jong ka elekshon sha ki dorbar jylla bapher.
kam dei ia ngi ban ialehpyrshah ia ka bor sorkar kaba leh ia kiei kiei baroh na ka bynta ka jingbha jong ka Ri bad ka jaidbynriew.
kane ka kyrwoh ka dei kaba mih na ka dohnud kaba i kum kaba bha pynban ka ban ialam sha ka jingsniew, ka jing bymkohnguh ia ka bor synshar, ka ban pynjot ia ka jaid bynriew.
Ko sorkar pyrkhat jingiarap lem iangi kiba bylla myngsngi bam damiet seh,namar ngim ioh shuh Tang ban bam ruh,kiba I’m tulop te lehse Kim da sngewthuh ia ka jingsohsat jongngi.
Ka la wan ka khubor ba bha, ia ki syllen khlieh bad kata ka long, ba ki stad jong ka America, ki la ioh ia ki kynja dawai ban pynmih shniuh buh ia kito ki khlieh syllen.
Kumta katei ka khubor, kan pyn kmen ia kito ki syllen kylleng ka pyrthei bad kumjuh ia U Patrick Stewart, uba dei uwei na ki khlur ak phlim, uba ju ak ia ka Star Trek, ba un sa mih shniuh shen, ha ka khleh ba syllen jongu.
Ki stad ka US, ki la lap mynta ia ka kynja protein, ka ban pyniong ngain da u shniuh ia ka khlieh jong uno uno u synlen lane u men lyngkhung bad mynta ki stad, ki la lah ban pyn urlong, da kaba ki la pyrshang ia katei ka buit jongki ha ki khnai, kiba la iong ngain ki met jongki, da katei ka protein kaba dang shu lap thymmai bad la iathuh ba la pyntrei kam ia kata, da kaba ki stad ki weng noh ia ki adrenal glands, kiba don ha ki khnai.
La ju iathuh ba ka jing bun kam lane ka jingbun jingmut jing pyrkhat, ka dei ka daw, kaba pyn syllen ia kiba bun bah ki briew bad U Patrick (80),uba shim ia ka bynta jong U    Jean-Luc Picard ha ka  phlim Star Trek, ula syllen khlieh, naduh ba u dang don 19 snem ka rta.
I have lost my hair.
“U la poi kham jan sha ka Nongbah (Jerusalem), bad haba u la їohi ia ka, u la їam na ka bynta jong ka…" (Lukas 19:41).
U Lukas u їathuhkhana ba u Jisu u їam na ka bynta ka Jerusalem, hynrei balei u їam ka long ka mat kaba lehse ngin sa ia puson ha kawei pat ka por.
Naduh ka spah snem ba nyngkong bad haduh mynta ka Jerusalem ka dei ka Nongbah jong ka jingїaumsnam.
Ha ka por ka Hima Rom ka Jerusalem bad ka temple ki la shah hiar thma bad shah pynjot bunsien.
Ha ki thma “crusade" ka Nongbah Jerusalem ka la lyngkien da ka snam namar ka jingїapynїap kaba shyrkhei bad mynta hapoh ka Ri Israel ki nong Palestine lane ki Arab jong ka Palestine kim don ka jaka shongneh, ki im syier mynsiem bad ki sheptieng ia ka Sorkar Israel kaba thombor ia ki.
Kumta ki angnud bad їakhih na ka bynta ka jinglaitluid, ban synshar hi da lade їalade bad kane ka jingїakhun ka kynthup ruh ia ka hok ban їoh kynti ia ka Nongbah Jerusalem.
Shi snem mynshuwa, ka jingrwai Jerusalema kaba la thaw bad rwai da u Master KG bad ka Nomkebo Zekode, ka la long ka jingrwai kaba pawnam bad ka la saphriang kylleng ka pyrthei.
Kane ka jingrwai ka la nang paw bad saphriang shuh shuh sha ki kyndong kynshrot jong ka pyrthei hadien ba shi kynhun ki samla na Angola, kiba la tip kum ki “Fenomenos" ki la shad sngewbha ha ki sur kynjih bad ki kyntien kiba shoh mynsiem jong kane ka jingrwai.
Kane ka jingrwai ka la long ruh ka dawai bah ha ka por jong ka khlam Covid19 bad ha kylleng ka pyrthei la sakhi ba ki briew, bad khamtam ki nongtrei ka koit ka khiah ki shad pynjahthait, ki shad pyntngen bad ki shad da ka jingkyrmen ha ki sur kiba bang kiba u Master KG u la thaw.
Ym lah ban len ba ka jingrwai Jerusalema ka long ka sur jingtngen bad ka sur jingkyrmen.
Ka jingrwai ka la pawnam kat haduh u pud ba la pynlong ia ka “Jerusalema Dance Challenge" ha ki rynsan jong ki social media bad naduh ki Nongsynshar haduh ki Riewniam ki kubur bad їashim bynta.
Ka jingrwai bad jingshad Jerusalema ka mih na ka khyndew jong ka Ri South Africa, ka dei ka jingrwai bad jingduwai jong u/ka nongrwai ba u Blei un ialam ia u/ka sha ka nongbah jong ka jingsuk.
Katkum ka kotkhubor Vanguard, ka jingrwai Jerusalema ka ai mynsiem bad ai jingkyrmen khamtam eh ia ki nong Palestine ne ki Arab jong ka Palestine bad ha ka video kaba la ring ha ka kyntoit shnong kaba kyrteng ka Babal Majlies kaba don ha East Jerusalem, ki samla ki їashad ha ka sur jong kane jingrwai ryngkat ka rukom shad tynrai jong ki.
Kaei kaba shon bad ktah eh ia ki nong Palestine ne Arab jong ka Palestine ka dei ki kyntien bad ka jingmut kiba don ha kane ka jingrwai.
Ka jingrwai ka dei ka jingduwai ba u Blei un ai pat ia ka Nongbah jong ka jingsuk.
Ha kajuh ka por ka dei ruh ka jingduwai ban ioh ka jingїada, ka jingїalam lynti bad ka jingkmen.
Bad ki kyntien jong ka jingrwai ki long kumne:“Jerusalema ikhaya lami (Jerusalem ka dei ka їing jong nga)Ngilondoloze (Їada/sumar ia nga)Uhambe name (Їaid bad nga)Zungangishiyi lana (Wat ym їehnoh ia nga)Jerusalema ikhaya lami (Jerusalem ka dei ka їing jong nga)Ndawo yami ayikho lana (Kane kam dei ka jaka jong nga)Mbuso wami awukho lana" (Ka Hima jong nga kam don hangne)Katkum u Samer Hussam Abu-Esheh, u samla nongrwai u ong ba kane ka dei ka jingrwai kaba kyrpang jong ki nong Palestine bad u sngew kumba u nongthaw bad nongrwai jong kane ka jingrwai ki dei ki nong Palestine.
Ki nong Palestine ne ki Arab jong ka Palestine ki їam pait dohnud bad ki mong ka mynsiem haba ki pyrkhat ia la ka jong ka Nongbah kaba kim lah ban kam trai.
Hoid, ka kyntien Jerusalem ka mut ka Nongbah jong ka jingsuk, hynrei ha Jerusalem ym don jingsuk bad lyngba ki por ka dei ka Nongbah jong ka jingїaleh thma.
Ha ka snem 1948 ka Ri Israel ka la phiah ia ka Jerusalem ha ki ar bynta, kawei ka Jerusalem Sepngi na ka bynta ki nong Israel bad kawei pat ka Jerusalem Mihngi na ka bynta ki nong Palestine.
Ka pyrthei ka sakhi ruh ia ka jingїakynad hapdeng ki Jiw bad ki Arab jong ka Palestine bad ruh ia ka jingthombor jong ka Sorkar Israel.
Ha kane ka jingїakynad bad jingthombor da ki hajar bad phew hajar ngut ki Arab jong ka Palestine ki la duh noh ia ki їing ki sem, ki jingdon jingem, ka khyndew ka shyiap bad ki la kylla nongwei ha la ka jong ka Ri bad da ki phew hajar ngut ruh ki la phetwir sha kylleng ka pyrthei.
Mynta ki nong Palestine bad kito kiba la phetwir ki thrang dik dik ban leit phai sha la ka Ri bad ka Nongbah ba ki їeit thep mynsiem.
Kumta ka jingrwai Jerusalema ka pynkyndeh, ka ai mynsiem bad ai jingkyrmen ia ki.
Hoid ka jingrwai bad jingshad Jerusalema ka long kaba pawnam, hynrei kam dei pat ka jingrwai kaba thymmai.
La pynїadei ne pynїahap ia ka bad kawei pat ka jingrwai Gospel tynrai kaba kyrteng “Jerusalem Ikhaya Lami" kaba don ha ka kot jingrwai jong ka Balang Methodist, ka “IsiXhosa Methodist Church hymn book" bad ki riewngeit Khristan ha ka dewbah Africa ki la їarwai shit rhem ia kane ka jingrwai ha ki sur shem mynsiem jong ka dewbah.
Katkum u Noksi Mlambo, ka jingrwai Gospel tynrai ka kren shaphang ka Jerusalem kaba thymmai jong ka Kitab Jingpynpaw bad ka jingkular jong u Blei ban thaw ia ka bneng bathymmai bad pyrthei bathymmai (Jingpynpaw 21:1-2).
U Їoannis u angnud bad їohipaw ba ha kawei ka sngi u Blei sa shisien pat un shong un sah ryngkat junom bad ki khun bynriew, bad ka pyrthei-mariang kan dap da ka jingsuk bad jingkmen.
U nongthoh ia ka shithi sha ki Hebrew ruh u pynpaw ia kata ha kine ki kyntien- “namar ngim don hangne ka nongbah ba їaineh, hynrei ngi ap khmih lynti їakata ka ban sa wan".
(Hebrew 13:14)Ka jingrwai Gospel tynrai ka “Jerusalem Ikhaya Lami" ka kdew ia ka pyrthei ka ban sa wan bad ka dei ka jingduwai jong u nongrwai shem mynsiem ban їoh shongthait junom ha ka Jerusalem bathymmai, ka shnong ha kaba ki jingpang kim don shuh, ki kam pyntriem, ki kam runar kim don shuh bad ki ummat ruh kim jaw shuh.
Kane ka dei ka jaka ha kaba baroh ki nongїaid pilgrim kin pynkut ia ka jingїaid lynti.
Ki Khristan ki ngeit ba ka pyrthei kam dei kaba kut ia ki bad ki ap khmih lynti ia kawei pat ka pyrthei kaba khambha, kaba ki nam ka Bneng.
Ki ngeit ruh ba u Jisu u la pynkhreh ia ka Bneng na ka bynta ki khun bynriew.
Wat la ka don ka jingїapher hapdeng ka jingrwai Jerusalema ba la thaw da u Master KG bad ka jingrwai Gospel tynrai ka “Jerusalem Ikhaya Lami", hynrei u Master KG u pynpaw ia ka jingthrang ban im bad їohshong ha ka shnong ne ka pyrthei kaba khambha.
Ban im ha ka imlang sahlang kaba shngaiῆ, kaba dap da ka jingkmen, jingsuk bad jingkyrmen.
Ha ka jingrwai Jerusalema u Master KG u kdew ba ka Jerusalem ka dei ka їing bad u nongrwai u mutdur ruh ia ka їing kaba sha lyndet ka pyrthei.
Ki lain kiba bud pat ki pynpaw ba u Master KG bad ka Nomkebo Zekode ki їakren badno re badno uba lah ban sumar bad їada ia ka jingim jong ki mynta.
Ka Nomkebo Zekode ka nongrwai kaba rwai ia ka Jerusalema ka ong ba ka thrang dik dik ba u Blei un їalam ia ka sha ka Nongbah Jerusalem, ka shnong jong ka jingsuk bad jingtngen.
Ha ka saiῆpyrkhat jong ka, ka Jerusalema kam dei ka Jerusalem jong ka Ri Israel kaba mynta, hynrei ma ka ruh ka їohipaw, ka duwai bad angnud ban im ha ka shnong jong ka jingsuk, ka jingkmen bad ka jingkyrmen.
Sa shisien pat ngi їoh ia ka aїom pyrem, ka aїom jong ka jingkyrmen bad jingim bathymmai.
Ha kane ka aїom ngi kynmaw ruh ia ka jingmihpat u Jisu Khrist.
Ka jingmihpat ka thew ia ka jingkyrmen bad jingim bathymmai.
Ka jingrwai bad jingshad Jerusalema ka pynpaw ia ka jingkyrmen ban їoh ia ka Ri kaba suk bad ba shngaiῆ.
Ka dei ruh ka jingїaksaid bad jingkyrpad ba u Blei un kdew lynti, un sumar, un їarap bad їada ha ka jingїakhun na ka bynta ka pyrthei bathymmai.
Amen(Їa kane ka sermon la ring jingmut de na ki artikl jong u Suraya Dadoo bad Nkosi Mlambo.
La kyrpad ia ki nongpule ban peit bad sngap ia ka jingrwai JERUSALEMA ha ki video kiba lah ban їoh ha ki youtube channel).
Kiba shah injek covid, ha ka 3tarik Iaiong 2021, haduh ka por 7 baje mynta ka janmiet.
Kiba la shah injek mynta ka sngi bad kiba la pyndep ia baroh ar sien ka pali jongki, ki long  758 ngut.
Ki nongtrei ka koit ka khiah, kiba shah injek nyngkong, ki long  22,465.
Ki nongtrei ka koit ka khiah, kiba la dep ia ka sien kaba ar, ki long 15,166.
Baroh kito kiba trei ha khmat, ban iada na ka jingpang corona, kiba la shah injek nyngkong, ki long  32,860ngut bad kiba la dep ia ka sien kaba ar, ki long  18,390 ngut.
Ki paidbah, kiba la shah injek nyngkong, ki long 31,512ngut bad kiba la dep ha ka sien kaba ar, ki long  877ngut.
Ki paidbah, kiba shah injek mynta ka sngi, ki long 631 ngut bad ki dawai ba la pyndonkam baroh haduh mynta ki long   1,21,270 bad kiba la pyndep ia baroh ar sien ka injek covid, ki long  34,433 ngut.
Ka dei ka jingjia, ka bym pat ju jia ha ka pyrthei, ha kaba la kha ia uwei u khyllung, uba don lai tylli ki tiar jinglong shynrang.
Ki doktor ha Iraq, kiba lap ia katei ka jingjia, ki iathuh ba utei u khyllung, u dei uba nyngkong eh ha ka pyrthei, ban kha bad lai tylli ki tiar jinglong shynrang bad la kha, ia utei u khyllung, la lai bnai mynshwa bad ki doktor, ki khot ia katei ka jing don sim lai tylli, da ka ktien kaba ong  triphallia.
Katei ka jingjia, ka dei ha  Duhok, kaba don shatei jong ka Iraq.
Uwei u sim jongu, u dei uba jrong 2 centimetre, uwei pat uba jrong shi centimetre bad tang uwei na kitei, u dei uba biang bad uba trei kam.
U  Dr Shakir Saleem Jabali, u thoh ha ka  International Journal of Surgery Case, ba ki la lap ia katei ka jingjia Triphallia, ha uwei u khyllung bad la iathuh ruh ba ka jing sumar, ban weng ia kitei ki ar tylli ki tiar jinglong shynrang, ka long kaba eh shibun, ong utei u doktor.
La iathuh ba ki don ki jingjia tyngkhat ia kito kiba don ar tylli ki tiar jinglong shynrang, lane kiba la tip Diphallia, ha kaba ka ju jia, ia uwei na ki hynriew million ngut ki khynnah shynrang bad katei ka jingjia, ka jia nyngkong ha u snem  1609, ha kaba la lap da U  doctor Johannes Jacob Wecker na Switzerland.
Haduh mynta, ki don 1hajar ngut, kiba la kha bad ar tylli ki tiar jinglong shynrang.
Shillong: Ka khlam corona, ka la nang kiew ha ka jylla bad mynta ka sngi, ki don 24 ngut ki riew paidbah, kiba ioh pang thymmai tang ha East Khasi Hills.
Baroh kiba dang don ha ka jingpang, ki long 88ngut bad ha East Khasi Hills, ki don 58ngut, ha West Khasi hills 1, ha Ribhoi 6, ha West Garo hills 23 ngut.
Na kitei ki 24ngut, ki kynthup ia 22ngut kiba wan na shabar bad nangta sa 2ngut kiba wan shangkai bad kiba leh screening.
Shillong: Ka Shad Sukra ka Sein Raij Muthlong, West Jaintia Hills District, kaba juh long man la u snem, mynta u snem kan sdang naduh ka 6 tarik bad kut ha ka 7 tarik u iaiong ha Madan Nohrong ha Thadmuthlong.
Kumba juh long man la u snem ha kane ka Shad Sukra kan don ka jingkyntip, jingiakop kiba la pynkhreh kyrpang da ki khun ka Sein Raij bapher bapher kum ka Rwai ka Siaw, ka shad Pliang, ka Phawer ka Kynhoi, Mawpoin, Siat Knam, Quiz, Singing competition, ka Shad ka Kmen ka put ka tem tynrai bad kiwei kiwei ha ka ban pynneh pynsah iaka Riti Dustur ka jait bynriew ka bri u Hyniew Trep.
Kumta ka Sein Raij Muthlong ka khot ka wer ia ki khun ka Bri U Hynniew Trep baroh kiba don ha kylleng ki jaka ban iapoi, ban sakhi lang ban pyn shong shit iakane ka shad sukra.
Ka Sein Raij Muthlong ka kyrpad ia baroh kiba wan sha kane ka Shad Sukra ban long kiba tip Briew Tip Blei, ba yn ym leh kiei kiei ki bym ia hap ha ka imlang sahlang, te la da shem ia kino kino kiba leh kulmar ha kane ka Shad Sukra yn pynshitom kat kum ain, ong ka  khubor na u General Secretary u bah K.
Ymbon.
Shillong: La pyntip mynta ka sngi, ba ia ka  Physical Efficiency Test (PET), kaba dei ban sdang, naduh ka 5tarik Iaiong, 2021 ha 1″ MLP Bn.
, Mawiong bad naduh ka 19tarik Iaiong, 2021 ha  2nd MLP Bn.
, Goeragre la buhteng shwa, namar ba kam pat don ka jingioh jingbit na ki bor pyniaid ka tnat ka koit ka khiah.
La bthah ia kito kiba applai kam, ba kin peit ia ki mesej bad kiwei de ki jingbthah, da kaba peit ha ka  Meghalaya PoliceWebsite ( ong ka kyrwoh na U bah MK Dkhar Inspector General of Police Cum Chairman Central Recruitment Board, Meghalaya, Shillong.
Ka sorkar Bangladesh, ka la pyn jari, da ka pakhang shnong, kaba shi taiew kynthih, kaba sdang trei kam naduh ka 5tarik Iaiong 2021, na ka daw jong ka jing nang kiew stet ka khlam corona ha katei ka Ri.
U myntri ka kit ka bah ka sorkar Bangladesh, U  Obaidul Quader, ula pyntip paidbah, lyngba ka jing iakren bad ki kotkhubor mynta ka sngi ha Dhaka.
U myntri khynnah, ba dei peit ia ka  Public Administration, U  Farhad Hossain, u iathuh ba yn sa pynmih shen ia ki kyndon, na ka bynta kito ki ban pyllait noh, na ka jing pakhang shnong.
La iathuh ba ki karkhana, kin trei kam beit, tangba ki dei ban bud ia ki kyndon.
Ka pakhang shnong, kaba nyngkong, la pynjari ha ka 26tarik Lber 2020 bad nangta la khang ruh ia ki jaka pule, naduh ka 17tarik Lber 2020 bad hadien kata, la plie ia ki ophis, ia ki kali bad ki kad liengsuin, naduh ka 31tarik Jymmang 2020, hadien ka khang shnong, kaba ar bnai kynthih.
Ki don 6,830 ngut kiba ioh pang covid thymmai, ha ka sngi thohdieng ha Bangladesh bad baroh kiba ioh pang, ki la poi sha ka 624,594 ngut bad kiba iap, ki long 50ngut ha ki 24 kynta ba ladep bad baroh kiba iap, ki la poi sha ka 9,155ngut.
Ki don  89,129 ngut kiba ioh pang covid thymmai ha ka Ri India baroh kawei ha ka sngi thohdieng, ong ka khubor na ka  Union Health Ministry.
Kiba don ia katei ka jingpang, mynta ki long  6.
58 lak katba kiba la jem, ki long  1,15,69,241 ngut.
Ki don 714ngut kiba iap, ha ki 24 kynta ba ladep bad kiba kham bun, ki dei ki bym pat ioh jingkhein kham mynshwa na  Maharashtra bad kiba iap ha katei ka jylla, ki long  481 ngut bad 279 ngut, dei kiba pynbeit thymmai ka jiangkhein.
Kiba ioh pang ha Maharashtra, ki long  47,913ngut; ka Karnataka 4,900ngut, ka Delhi 3,594ngut bad ka Punjab, ka don 57ngut kiba iap,  Chhattisgarh 43.
Ka Madhya Pradesh bad ka Uttar Pradesh mar 16ngut kiba iap.
Ka sorkar India, ka sngewkhia bha, halor ka jingkiew ka jingpang khlam ha ki 11 tylli ki jylla bad kitei ki kynthup ia ka  Maharashtra, Punjab, Karnataka, Kerala, Chhattisgarh, Chandigarh, Gujarat, Madhya Pradesh, Tamil Nadu, Delhi bad Haryana, kiba la pynmih ia 90 percent kiba ioh pang bad nangta 90.
5 kiba iap covid ha ki 14 sngi ba ladep ha India.
Ha   Maharashtra, kiba ioh pang baroh ki long  29.
04 lak bad 3.
89 ngut, kiba dang don ia ka jingpang, ha kine ki sngi.
Nongpoh: Ki nongkitkam ka Mawlein Youth Sports Club, ki la pynbna paidbah ba ki pynlong biang ia ka Open to All Knock Out Football Tournament bad ruh ia ka Veteran Tournament, na ka bynta kito kiba la kynjoh sha ka 40 snem kyrta bad yn shah ruh 6 ngut kiba 35 snem.
U Bah Sumarlang Swer, Chairman ka Football Tournament bad u Samla J Mawlong, President ka MYSC, ha ryngkat ka jingdonlang Bah Stensil Mawlong ka Sohkyndur, ki la pyntip ba katei ka lympung ialehkai yn sdang naduh ka 24 tarik mynta u bnai.
Ki la pyntip ruh, ba ka klob ka la pynkhreh ia ki khusnam pisa, kaba long T.
1 lah ia kaba rah namlahduh bad T.
50 hajar ia kaba wan ba-ar.
Katba ha ka Veteran Tournament ka khusnam kan long T.
30 hajar ia kaba rah namlahduh bad T.
15 hajar ia kaba ba-ar.
Ki la pyntip ruh, ba ka bai rung kan long T.
3500/- naka bynta ki senior bad T.
2000/- naka bynta ki veteran.
Ia ki form na bynta kito ki klob kiba kwah shim bynta ha katei ka lympung ialehkai, lah ban ioh na ki dkhot ka MYSC, ABK Tea Stall Mawlai Nongkwar pyrshah Bazar India, RJN Sports for you (Umsning), Ri-Bhoi Home Care Nongpoh, Everest Global Store (Bhoirymbong) bad ka tarik kaba khatduh ban pynpoi ia ki entry form kan long ha ka 15 tarik mynta u Bnai.
Nongpoh: Ha ka sien ba-ar, ki paidbah na ki katto katne tylli ki shnong khappud kiba don ha ka thain Umtyrnga ha Ri Bhoi, hynnin ka sngi Palei, ki la iamih paidbah biang, na ka bynta ban dawa pynioh surok bha na Chibra ter ter shaduh Umsen.
Katei ka jingdawa ka la wan, ka dei hadien ki paidbah na 12 tylli ki shnong kiba don ha katei ka thain, ki la khmieh lynti bha ba kin ioh surok bha na ka surok ba T.
84 klur, pynban ka nongrim kaba la pynlong ia ki paidbah ba kin mih paidbah, ka dei hadien ba ki la iohi ba ia katei ka surok la pyniaid na kawei pat ka jaka, kaba yn ioh jingmyntoi tang ar-tylli ki shnong.
Lyngba katei ka jingiaiaid paidbah da ki katto katne ki riew paidbah katei ka thain, la sngewthuh ba ka nongrim kaba la pynlong ia ki ba kin ia mih paidbah, ka dei namar ba ha kine ki khyndiat bnai ba la dep, ki briew nongthew surok, ki la dep ban thew ban woh ne Survey lyngba ka surok na Chibra ter ter sha Umsen, hynrei ynda la pyntrei pat, ki pynkynriah ia katei ka surok da kaba iaid lyngba ar-tylli ki shnong, kata lyngba ka shnong Bainanodi bad Pynker B.
Na ka jingiathuh ki paidbah jong katei ka thain, la ong ba ki shnong ki ban duh jingmyntoi na ka jingpynriah ia katei ka surok, ki kynthup ia ka shnong Chibra, Jorsyiem, Nagrabil, Jyrmang, Pillingku A bad B, ka Tamalbari A bad B, ka Pahamjila, Umlathu, Pynker C, Pynker A bad shaduh Umsen.
Haba iadei bad katei ka sngi, ki paidbah na kitei ki shnong, ki la ong ruh ba watla kim lah ban pyrshah ei ei halor ka jingpynkynriah ia katei ka surok, hynrei kin iai bteng ia ka sorkar jylla, b aka dei ban pynioh surok na Chibra sha Umsen, namar ha kitei ki bynta jong katei ka thain ki don shibun tylli ki shnong bad ba ki paidbah ki donkam shisha ban ioh surok.
Ki briew na kitei ki shnong, ki la ong ba ki la kwah surok eh, namar naduh ba la seng kitei ki shnong da ki phew phew snem bad kiba la ioh ia shibun ki nongmihkhmat, hynrei kat haduh mynta kim pat ioh surok, namarkata ki la dawa na ka sorkar jylla ba ka dei ban pynioh surok beit ia katei ka thain, khnang ba suk ka leit ka wan ki paidbah.
Shillong:Ki nonghikai contract ki la pynpaw ba kim treh, ban shim bynta ha ka Examin jong ka Meghalaya Teacher Eligibility Test ka ban sa pynlong biang da ka sorkar jylla, lada ka sorkar kam pyrkhat kyrpang ia ki.
Haba ia kren bad U Rupang, u  President jong ka Megha laya Government Lower Primary School Teachers Association (officiating on contract basis) u bah bah Birbor Riangtem, u la iathuh ba na ka liang ki nonghikai contract, kin ym treh shuh ban ialeh ia ka exam MTET, lada ka sorkar kam kular ban ai da ka jing iarap ba kyrpang na ka bynta jongki.
U Bah Riangtem, u la pynpaw ruh ba ka jingbym lah jong kine ki nonghikai ban pass ia ka MTET exam ha u snem 2018, ka dei na ka daw ba ki dei ki nonghikai kiba don ha ka kam bad kim ioh ban pynkhreh ia kane ka exam bad na ka daw ba ki bunkam ban pynkhreh ia ka examin, ki khynnah ha ki skul jong ki.
Ka sorkar ka khlem shim khia ban pynlong ia kane ka exam, naduh u snem 2006 bad ki dang pynlong haduh u snem 2018 ha kaba ia kane ka MTET exam, la dei ban pynlong shisien ha ka 3 snem bad mynta ka snem jong ki, ka la nang iaid bad lada don da ka eksamin ba kyrpang, te kan bha,u la bynrap.
Ula ong ruh ba ki nonghikai ki la sdang biang ka jingiakhih shong kyllain myngngor ha madam Malki ban pynkynmaw ia ka sorkar halor ka kular jong ka, ha ka ba iadei ban khot ia kren ia ki, hynrei ha ka 1tarik Iaiong 2021, ki la pynsangeh biang ia ka jingiakhih jong ki namar ka  jing ia burom ia ka sorkar bad ka bor pyniaid election GHADC  ha Garo Hill.
Ki nonghikai ki la pynpaw ba lada ka sorkar kam pat treh ban khot ia ki, hadien ka election ha GHADC, khlem pep kin sa sdang biang ia ka jingiakhih jong ki ha ka 19 tarik u iaiong 2021.
Ka ba mut Kim pat long eligible kum ki nonghikai haba ki dang tieng ia ki exam.
khublei.
Nongpoh: Ha kane ka taiew ba la dep, kata ha ka por ba ki nongialam bad dkhot ka RBYF, ki la leit ban pynkhuid ia ki bynta ba la jaboh eh ka Wah Umran, la iohi ba katei ka Wah Umran, ka la jaboh shaba palat bad don ki bynta ba lang jaboh ha katei ka wah, ka la long beit thik kum ki jaboh ha Wah Umkhrah ha Nongbah Shillong.
Na kaei kaba la lap na ka jingjaboh ha katei ka Wah, la iohi ba baroh ki jaboh jabain kiba don ha katei ka Wah, ki dei kiba la mih na ka jingbret kaba khlem akor da ki paidbah, ia kaba ym lah ban tip la dei kito ki briew kiba sah ha ki shnong kiba don harud katei ka wah ne dei na ka jingleit bretw pathar da ki nongleit nongwan.
Haba iadei bad ka jingjoboh palat katei ka wah, shi bynta la dei ban ai jingiaroh ia ki nongialam bad dkhot ka RBYF, kiba la pynkyndit bynriew da kaba leit ban pynkhuid ia katei ka wah kaba la jaboh sat bad kaba shen lei kam long shuh ba ki paidbah kin pyndonkam ia katei ka wah kum ja kaba ban sum ban sait.
Na ka bynta ban khuid katei ka Wah Umran, kaba la dei kawei na ki Wah ba la paw ha Ri Bhoi, ka donkam eh ia ki Bor sorkar bad kumjuh ruh ia ki bor shnong kiba don harud katei ka Wah, ba kin pynsngewthuh sha ki paidbah halor ka jingdonkam ban pynkhuid ia ka Wah Umran, namar kumba ka long mynta lada iatreilang da baroh, dang don ka lad ban pynkhuid ia ka, hynrei lada ym don kiba shim lem ia kata ka jingkitkhlieh, ym slem ba katei ka Wah donnam ha Ri Bhoi, kan sa kylla long kum ka Wah Umkhrah, ka wah kaba la satah tang da ki jaboh jabain bad kaba la pynsniew dur eh ia katei ka wah.
Shillong:Ka 91.
1 Mirchi, kawei na ki radio station ba pawnam jong ka Ri India, ka rakhe ia ka jingdap 4 snem jong ka jingwan iuhkjat jong ka ha Shillong.
Naduh ba ka sdang ha u snem 2017, katei ka radio station, ka lah wanrah ia shibun ki jing pynbyrngia bad kum juh ruh ki khubor na ka bynta ki paidbah jong ka Shillong.
Ka lah ialeh ruh ban pynpaw ia ki jing donkam jong ka imlang sahlang bad ki lad jingiada ia ka mariang.
Ha ka jing rakhe jong ka jingdap 4 snem, U James Sangma, myntri ka sorkar Jylla, uba dei peit ia ka tnat pathai khubor, u la leit jngoh ia ka 91.
1 Mirchi bad u lah kren ruh on air, kum u RJ Jamie.
Ka la don ruh ka jingiathuhkhana lyngkot hapdeng jong u bad u Mirchi RJ Nicky J, ha kaba u la kren shaphang ka jingiaid lynti jong u ha ka jingim jong u bad u la kyntu ruh ia ki samla ba kin ia mih khmat ban ia shim bynta ha ka politics.
Hajo:U Badruddin Ajmal, u heh duh ka All India United Democratic Front (AIUDF), u kren shai mynta ka sngi, ba ka BJP, ka pyntrei kam ia ka CAA, da ka jingthmu ban wan rah ia ki khar Bangladesh sha Assam.
Haba kynthoh halor ka jingkren jong U Amit Shah bad U Narendra Modi, ba ka dei ka AIUDF, kaba wan rah ia ki khar poi ei, U Ajmal, u kylli “Ha ki 6 snem ba ladep, katno ngut ki la beh shnong ia ki ki khar poi ei? U Modi bad U Shah, ki ju ong ia ki nongthep vote, ban jied ia ki, ba kin pynher krad ia ki khar Bangladesh.
Hynrei haduh mynta, kim lah ban pynsakhi, la ki la beh ne em tang 100ngut ki khar Bangladesh, ha ki san snem ba ladep, hynrei ki dei toi ma ki, kiba wan rah khar Bangladesh, lyngba ka ain CAA.
Ym dei ma nga; hynrei mangi, ngin beh krad ia ki poi ei Bangladeshi, lada ngin wan ha ka sorkar".
Hadien, ba ula dep thep ia ka vote jongu, U Ajmal, u ong ba ka Congress lem bad ka kynhun Mahajot, kin sa thaw ia ka sorkar ha Assam bad ula ong ba ka jingkhanglad ia ka jingwan ki mynder ri bad ka jing weng noh ia ka ain jong ka Citizenship Amendment Act, ki dei ki mat kiba ha khmat duh jong ka sorkar, ka ban sa wan.
U Ajmal, u ong shuh ba dei ban thaw ia ki lad ioh kam ioh jam, ban beh ia ki poiwir Bangladeshi, ban weng ia ka jingeh, na ka jingshlei um, ban pynduh noh ia ka ain CAA bad ban pynbeit noh ia ka NRC bad kumjuh ia ka D-voter bad ban siew bai nong T.
365 shi sngi, ia ki nongtrei kper slasla bad ban siew T.
2,000 shibnai ia ki kynthei.
U Ajmal, u ong shuh shuh ba ka BJP, ka kam, ba kan jop palat ia ka 100ngut ki MLA, ha kane ka elekshon, hynrei mynta, ki la kylla ktien, da kaba ki ong, ba kim nym ioh satia palat ia ki 35 ngut bad ka pyni, ba ki pdiang, ba ki la rem ha ka jing ialeh elekshon, kaba dang iaid mynta ha Assam.
Shillong:U Joint Director ka MBOSE, u bah M Marbaniang, u la ong ba lada ka don ka jingiakhih jong ki nonghikai deficit, kan ym lah ban pynthut ia ka jingthoh exam jong ki khynnah ba ialeh ia ka exam MBOSE ka ban wan.
Haba iakren bad u bah Marba niang, u la ong ba na ka liang ka MBOSE, ka la ai bor ha ki ophisar incharge jong ki Exam Center ban khmih ia ka jingiaid beit jong ki exam.
U la ong ruh “Ka dei ka kamram jong ki ophisar incharge jong ki exam centre, ban pynbiang ia kane lada don ka jingiakhih jong ki nonghikai deficit".
U bah Marba niang, u la ong ruh ba lada ki nonghikai Deficit ki don jingthmu ban ia khih ha ka por ba don ka exam MBOSE, kane ka long ka bym iahap.
“Haba don daw ia ka sorkar,  hynrei kin leh noh ia ki khynnah, te kam iahap, namar kane kam dei ka kam khyllung khynnah bad na ka liang ki nonghikai ki dei ban pyrkhat rangbah ia kane" u la ong.
Ha ka snem 2020, wat la ki nonghikai ki khlem leit sha ki skul, hynrei na ka liang ka sorkar ka pynbiang ia ka tulop jong ki bad ka sorkar ka la pynlut bun ha ka por ba don ka khlam covid bad bun na ki ophisar ki duh ia ka arear jong ki, bad kumta, ka dei ia ki nonghikai ba kin don ka jingpyrkhat lang, u la bynrap.
Ka Russia, hynnin ka sngi, ka la byrthen tyngeh, ba kan shim da kiwei pat ki lad kiba kham eh, lada jia ba ka NATO, ka phah ia ki shipai ki swar jongka, ban kyrshan ia ka Ukraine.
Haduh mynta, la iathuh ba U  Vladimir Putin, President jong ka Russia, ula phah ia 4hajar ngut ki shipai lem bad ki tup ki man sha khappud bad ka Ukraine.
U nongkren ka Kremlin, U  Dmitry Peskov, ula ong ba ka Russia, kan shim ia ki lad kiba kham eh, halor ka jingthmu jong ka NATO ban pynmih ia ka jing ia kynad ha ka thain.
Na ka liang ka NATO, ka kren shai ba ka Russia, kam shim khia, halor ka jingthmu ban pyn thanda, ia ka jing ia kynad bad ki nongmihkhmat sorkar jong ka NATO, ki la ia kynduh ha ka sngi palei, ha kaba ki la iakren halor kane ka mat.
U President jong ka Ukraine, U  Volodymyr Zelensky, u kam ba ka ka jing pynthut jong ka Russia sha khappud, ka dei kaba katei ka Ri, ka ju mlien hi man ka por.
Ka US, ka pynthikna ba kan kyrshan ia ka Ukraine, ha kaba ka mynjur ruh ia ka jingdon jong ki ehrang na ka jaitbynriew Donbass, kiba don ha khappud jong ka Ukraine, ba ki dei kiba la kyrshan da ka Moscow.
Ka Pentagon, haduh mynta, ka la nang buddien sani bha ia katei ka kam, ha kaba ki kam ba ki peit bha ia ka jinglong jingman jong katei ka thain.
La iohi ruh ia ki tup ki man, ki tiar ialeh, kiba don ha khappud jong ka Ukraine, ha kaba la iathuh, ba katei ka dei ka jingthmu jong ka Russia, ban kurup noh ia ka Ukraine.
Shillong:Kiba ioh pang covid thymmai mynta ka sngi, ki don 15 ngut bad kitei ki kynthup ia 13ngut na East Khasi hills, ha kaba 12ngut, ki dei ki riew paidbah.
Na kitei ka West Garo hills, ka don iwei bad ka West Khasi Hills, ka don iwei.
Kiba don ia ka jingpang, ki long baroh 64ngut haduh mynta bad kitei ki kynthup ia 34ngut ha East Khasi Hills, 1 ha West Khasi hills, 6ngut ha Ribhoi, 23ngut ha West Garo hills.
Baroh kiba la jem na katei ka jingpang, ki long 13868ngut bad kiba iap ki long 150ngut.
Shillong: Kà STIEH kà pyrshah jur halor ka jingshah pyniap bein jong u samla ha Golflink, ha ki riewshim kabu haduh ban da shim ia ka jingim jongu.
Dei halor kane ka mat, ka STIEH, kan pynlong ia ka jingiaid paidbah, ha ka 5tarik Ïaiong 2021, ha ka por 12 baje nohphaisngi bad ka phang, ka long ban dawa na ka sorkar jylla ban pynsted ia ka jingwad bniah bad tohkit halor ka jingjia ha katei ka jaka, kaba lah jia ha kà 21tarik Lber 2021, ha kaba 2ngut ki samla na Wahkaji ki lah shah shoh ha katei ka janmiet bad uwei na ki u la khlad noh ha ka 28tarik Lber 2021.
Ka STIEH, ka khot ka wer lang ia baroh naduh ki nongialam shnong ki seng longkmie, ki seng Bhalang bapher bapher lem ruh ia ki paidbah nongshong shnong sha kane ka jingiaid paitbah bad jingialang.
Ka la mih ka jing khie bitar ki seng sain pyrthei bapher, haba la lap ia ka mashin EVM, ha ka kali jong ka tnga jongu kyrtong jong ka seng BJP, U  Krishnendu Paul.
Halor katei ka jing ieng pyrshah jong ki seng bapher, U Paul, ula kyntait, ba ula rong tuh ia katei ka mashin Electronic Voting Machine.
Haba kren ha ka India Today, U  Krishnendu Paul, u ong ba u nongniah kali jongu, u shu iarap ban kit ia ka mashin bad ki nongtrei, kiba pyniaid thep vote, namar ba ki pan jing iarap.
“U draibar jongnga, u don hapoh kali.
Ki nong pyniaid thep vote, ki pan jing iarap bad kumta ngi la kohnguh.
Ka don ka pass, ha ka kali jongnga, kaba pyni ba nga dei u kandidet ka seng BJP bad ngam tip, la ki nong pyniaid thep vote, ki tip ne em, hynrei ngi shu iarap ia ki" ula ong shuh shuh.
La lap ia ka mashin EVM, ha ka miet sngi palei, ha ka kali jong ka tnga jong U  Krishnendu Paul bad katei ka la pynmih ia ka jingkhih bitar ki seng sain pyrthei, ba katei ka mashin, ka dei kaba la leh tuh.
Ha katei ka miet, ka la mih ka jingkhih bitar ki paidbah ha Karimganj, ha kaba ki la mut ban shoh ia ki nongtrei elekshon bad katei ka la pynlong ia ki pulit, ba kin bom lathi naphang ia ki paidbah, kiba don ha katei ka jaka.
Mynta ka sngi, ka elekshon komishon, ka la pynbna ba ia ki 3ngut kiba don ha katei ka jing pyniaid thep vote, la weng kam shipor bad la pynbna ruh ban ia thep vote biang ha kawei ka jaka thep vote jong ka  Ratabari assembly.
Shillong: Ki paid riewngeit Khristan ha pyrthei salonsar, kyrpang ki riewngeit ka Balang Katholik, mynta ka sngi ki la kynmaw burom ïa ka sngi shah sdien jong U Jisu halor ka diengphna kaba la tip ka sngi Thohdieng Bakhuid ne ka Good Friday.
Ïa kane ka sngi ba kyrpang la pyndonburom kyrpang ruh da kiwei pat ki riewngeit Khristan ha ki kynhun Balang bapher bapher lyngba ki jinglehniam bad jingduwai bapher bapher ban puson halor ka jingshah ïap ba sngewtriem ba shyrkhei tam, hynrei kaba U Jisu u la pynim ïa ka pyrthei baroh kawei.
Ha kaba ïadei bad kane ka jingkynmaw burom, wat hapdeng ka jingdang īai kynrei jong ka jingpang khlam Coronavirus, hynrei katei ka khlam kam shym la pyntieng pynsmeij ïa ki riewngeit ha kaba lah ïohi ïa ka jingïashim bynta ba shitrhem jong kiba bun ki riewngeit.
Hapoh Mawlai Parish, kaba dei kawei na ki parish kaba kham heh hapoh Jyllaniambah Shillong ne Shillong Archdiocese, lah ïohi ïa ka jingïaid beit ka jinglehniam ha ki bynta bapher bapher.
Ka jingkynmaw burom ïa ka Good Friday lah sdang da ka jingdem pyllup ki Lyngdoh sohblei, bud sa ka riti ka ktien U Blei, ka jingleh burom ïa ka diengphna bad ka jingpynmynta ïa ka Eucharist.
Haba batai lyngkot shaphang ka jingshah ïap U Jisu u Phadar Rangbah ka Mawlai Parish, u Rev.
Fr.
Marius Thongni u la ong ba ki la don haduh 7 bynta kiba U Jisu u la kren, kiba long kongsan, ha ka jingshah sahnarphna jong U.
“Ka ktien banyngkong dei, ‘Ko Pa to mab ïa ki naba kim tip ïa kaei ba ki leh’ ha kaba kane ka la pynlyngoh ïa ka pyrthei ba kumno U Jisu U ieid ïa ki nongshun.
Ka kyntien ba-ar pat, ‘Shisha nga ong ha phi naduh mynta ka sngi phin don bad nga ha paradise,’ kaba pyni ba U mab ïa kiba pop," pynkynmaw u Rev.
Thongni.
Kaba lai pat, bynrap u Sohblei Thongni dei, ‘Ko Mei une u khun jong phi nangta U phai sha u synran u Ïoannis, ko khun Ine I Mei jong phi,’ kaba mut ba U la aiti ïa ka Maria ha u synran ban īai bteng ïa ka kam ïalap shwa ban shimnoh ïa ka Maria sha bneng, kaba pyni syndon ba ka long ka kmie ka Balang.
"Ka bynta kaba saw, katkum u Sohblei Thongni kadei, ‘Ko Blei jong nga balei Me iehnoh ïa nga,’ kaba pyni ïa ka jingsngew kynjah sngewsah marwei ha ka jinglong briew, ha U Blei.
Ka bynta kaba san ka long, ‘Nga sliang,’ kaba mut ba u dang angnud ban pyndep shuh shuh ki kam ïalap.
Ka bynta kaba hynriew ka long, ‘La tep,’ kaba mut ba ki jingangnud jong U ki la urlong katkum ka jingkwah U Kpa Bakhuid jong U," bynrap u Sohblei Thongni.
Kaba khatduh eh ka kyntien ba la pyndonkam da U Jisu kadei, ‘Ko Pa ha ki kti jong Me nga aiti ïa la ka mynsiem,’ ym don jingïap kaba khamsuk ban ïa kane, kaba pyni ba U la hun ïa kiei kiei baroh, bynrap u Sohblei Thongni.
Ha ka jingleh burom Sngi Thohdieng Bakhuid, ha ki ïingmane Katholik ka lah don ruh ka jingleh burom ïa ka diengphna ha kaba ki paid riewngeit ki la nguh ïa la ki khlieh hakhmat ka diengphna ban ainguh halor ka jingkitnoh jong U Jisu ïa ki pop ka pyrthei, kumba lah batai ha ka jinglehniam.
Ha ka por janmiet pat ki don sa kiwei pat ki jingleh burom kum ka Lynti diengphna bad kiwei ki jinglehniam.
Ka  Priyanka Gandhi Vadra, nongialam jong ka seng Congress, ka hap shong kyrpang ha kine ki khyndiat sngi ban sa wan, na ka daw, ba U Robert Vadra, u tnga jongka, ula ioh ia ka khlam Covid 19.
Ka Vadra, ka la hap ban pyn sangeh ia ki prokram kanbas elekshon jongka, na ka bynta lai sngi ha   Assam, Kerala bad ha Tamil Nadu.
U Robert Vadra,  u pyntip paidbah mynta ka step, ba ula ioh ia ka jingpang covid 19.
“Manga bad ka Priyanka, ngi don ha ka jing ia shong kyrpang bad ka Priyanka, kam shym la ioh satia ia katei ka jingpang iabit" ong U Vadra ha ka facebook peij jongu.
La iathuh ba ki khun, kim shym don lang satia bad kiwei ruh, kiba don ha iing, kim shym la ioh ia katei ka jingpang, ong shuh U Vadra.
Ka Priyanka, ha ka video mesej, ka iathuh ba ka la phah test hynnin ka sngi bad kam don satia ia ka jingpang corona, hynrei ka la hap ban shong kyrpang ha iing ha ki khyndiat sngi ban sa wan bad ka pyntip ba ki jing ialang elekshon jongka ha Assam, Tamil Nadu bad Kerela, la pyn sangeh noh.
Ngin plie ia ka khubor Good Friday ha kane ka por da ki kyntien na ka Gospel U Їoannis 11:49-50, “…u Kaїaphas uba la long u rangbah lyngdoh ha kata ka snem, u la ong.
“A katno phi long kiba bieit! Hato phim sngewthuh ba ka kham bha ia phi ban shah ba uwei u briew un їap na ka bynta ka jaitbynriew, ban ia kaba ka jaitbynriew baroh kawei kan jot noh?"- Kane kam dei ka jingkren rhem mynsiem ieit jaitbynriew jong u Kaїaphas ne ba u їaroh ia u Jisu ba u long u riewshlur uba їap na ka bynta kiwei pat.
Hynrei kane ka shat phalang ia ka seng pyrkhat kaba la pun hapoh u Kaїaphas bad ha ki dkhot jong ka Dorbar Sanhedrin kiba thrang dik dik ba u Jisu un їap noh bad ban pynkut noh ia ka jingim bad ki kam kiba khraw jong u.
Ka jingkren u Kaїaphas ka long hadien ka jingpynim pat ia u Lazarus.
Kat shaba u Jisu u leit ban їalap ia ka khubor babha bad leh ia ki kambah ki paidbah ki dap da ka jingkmen bad jingkyrmen.
Hadien ba u Jisu Khrist u la pynim pat ia u Lazarus ka shnong Bethania ka la khynwin da ka surkmen bad ka shnong baroh kawei ka kmen ka risa bad ka shlei da ka jingkyrmen.
Katba kiwei pat, ki pharisi, ki sadusi bad ki stad aiῆ kim sngewtynnat ia kaei kaba u Jisu u la leh.
Ban kham shai ia ka seng pyrkhat jong ki nongїalam ki Jiw, kata ki pharisi, ki sadusi bad ki stad aiῆ ngan sot na ka komentari I Phadar Sngi kumne- “tang shu їohsngew ia ka khanatang na ki nongbud nongrap jong ki, ka khanatang ba kim lah shuh ban len da lei lei ruh namarba ki la їohi da la ki khmat, ki la їohsngew da la ki skhor bad ktah da la ki kti, ki rangbah lyngdoh, pharisi bad stad aiῆ ki la їalum dorbar ban їaphylliew bad їamir aiu ba dei ban leh.
Ha ka dorbar ki la rai ba ym dei shuh ban shah da lei lei ruh ba u Jisu un leh katba mon.
Dei ban pakhang noh sbak da ka bor ka iktiar synshar khadar ia ka jingim bad ki kam jong u.
"U Kaїaphas um pyrkhat ei ei na ka bynta ka jaitbynriew Jiw ne na ka bynta ki paidbah, hynrei u pyrkhat tang їalade shimet bad ka jingbit jingbiang ka kynhun Lyngdoh sadusi bad ka Sanhedrin.
Kynmaw ki Lyngdoh sadusi ki dei ki nongpynїaid ia ka Dorbar Sanhedrin kaba long ka Dorbar synshar kaba ha khliehduh jong ki Jiw.
Kumta ki sadusi ki kwah ban bat ia ka synshar-khadar lynter tait da kaba pynїajan bad pynїadei jingmut bad ki Patsha ka Hima Rome.
Ki Lyngdoh sadusi, ki pharisi bad ki stad aiῆ kim ju kwah ban pynthut ne ban don mano re mano ban pynthut ne ban kob ne ban їeng їaleh pyrshah ia ki Patsha, wat la ki runar katno katno ruh.
Ha kawei pat ka liang ka khubor babha ba u Jisu u їalap bad ki kambah ba u leh, ki long ka jingma bad jingthut kaba khraw ia ki nongsynshar Jiw bad ia ki Patsha ka Hima Rom.
Ki Patsha ka Hima Rom kiba synshar lahduh ia ka Ri Palestine kim sngewbha ban mih ne ban don mano mano ki ban їeng їaleh pyrshah ia ka jingsynshar donbor jong ki bad na ka liang ki Lyngdoh sadusi, ki pharisi bad ki stad aiῆ ruh kim kwah ban pynthut ia ki Patsha, wat la ki ban beiῆ ia ki briew, namar kan pynduhnong shibun ia ki.
U Kaїaphas, ki Lyngdoh sadusi, ki pharisi bad ki stad aiῆ kim sngewtynnat ia ki kam jong u Jisu bad kumta ki shim ka rai ban pynkut noh shi syndon ia ka jingim jong u.
Sa tang ka jingїap hi kaba lah ban pynkut ia ka jingim bad ki kambah u Jisu Khrist.
Lah ban ong ba u Kaїaphas bad ka Sanhedrin baroh kawei ki їasylla bad donkti ha kaba pynїap ia u Jisu Khrist.
Ka jingbishar pyrshah ia u Jisu Khrist, lah ban ong ba ka sdang bad kut ha ka Dorbar Sanhedrin namar u Pilat uba long u Lyngskor jong ka Hima Rom ha Palestine um treh ban їadon kti ha kaba rai pynїap ia u Jisu Khrist bad u la kyntait ban shim ka jingkitkhlieh- “…u Pilat…u la shim khyndiat ka um, u la thet ia la ki kti hakhmat u paidbah, bad u la ong, “Ngam don jingkitkhlieh na ka bynta ka jingїap une u briew! Kane ka dei ka jingleh jong phi! U paidbah baroh u la jubab, “Ai ba ka jingkitkhlieh na ka bynta ka jingїap jong u kan hap halor jong ngi bad halor ki khun jong ngi!" (Mathaїos 27:24-25).
Khlem da ῆiewthala ia ka jingngeit bad jingshem mynsiem ba u Jisu Khrist u їap na ka bynta ka pop bad ka jot ka rem jong ka pyrthei, hynrei na ka komentari jong i Phadar Sngi ka paw ba don ar tylli ki daw kiba kongsan kiba їasnoh bad ka jingїap u Jisu Khrist halor ka diengphna.
Kawei, u Kaїaphas u kren shai, “ka myntoi ia phi"-kaba mut ba lada u Jisu u їap noh kan long ka jingmyntoi ia ki Lyngdoh sadusi, ki stad aiῆ bad ki pharisi, ym dei ia ki paidbah Israel.
Ka jingmyntoi ia ki sadusi ka long ba kin їoh bat lynter tait ia u lakam ka synshar ka khadar da kaba pynїadei bad ki nongsynshar lahduh, kata bad ki Patsha ka Hima Rom.
U Kaїaphas u pynpaw ruh ba ka don ka jingma bad jingsyier ba ma u bad kiwei ki sadusi kin duh ia ka bor synshar lada u Jisu u їohmon ban їai їalap ia ka khubor babha bad u їai leh ia ki kambah, namar ki briew baroh kin ngeit ha u.
Ka daw kaba ar, ki pharisi bad ki stad aiῆ pat ki sheptieng bad syier їoh ba na ka daw ka jingkhihwin bad ba ki paidbah ki bud ia u Jisu, ki bor synshar ka Hima Rom ki lah ban weng noh ia ka jinglaitluid ha ka jingїadei bad ka niam.
Lada jia kumta ki stad aiῆ bad ki pharisi kin duh kam noh kum ki nonghikai jong ka jaitbynriew Jiw bad kane kan ktah ia ki bad kin duh ia ka jingim ba pahuh pahai bad ka jingdonburom ha ka imlang sahlang da kaba shim kabu ia ka jingshida, jingbieit bad jinglong shi sur jong ki paidbah salonsar.
Kaei ka kam ba u Jisu u leh? Katkum ka Gospel u Markos u Jisu u sdang ia ka mishon jong u mar mar hadien ba u la pynlut saw phew sngi bad saw phew miet ha ka Ri khlaw.
Ha Ri khlaw u Jisu marwei u їaksaid bad u wad ia ka jingmut jong ka hok, ka synshar hok, ka bishar hok bad ka jingshisha.
U їaksaid ban sngewthuh ia ka jingmut jong ka jinglaitluid bad ka jingim ba dap kyrhai.
U їaksaid ban sngewthuh ia ka dor jong ka jingshai bad jingshemphang.
Ha kawei ka liang, ka Ri khlaw ka dei ka jaka kaba u Jisu u pynkhreh їalade na ka bynta ki jingїaleh kiba ap ia u.
Tang mar ia mih na ka Ri khlaw u Jisu u sdang ban їalap ia ka khubor babha bad u nam ia ka khubor babha da ka khubor ka Jingieit.
Ka jingieit ka kdup bad kynthup ia ka synshar hok, ka bishar hok bad ka jingieit ka nang pynskhem shuh shuh ia ka jingmut jong ka hok bad jingshisha.
Ka jingieit ka dawa ban synshar hok bad bishar hok, katba ki Lyngdoh sadusi, ki pharisi, ki stad aiῆ bad kiwei ki bakhraw ki їatrei bad їasylla pynban bad ki Patsha, ki Lyngskor ne ki Lat jong ka Hima Rom ban khῆiot bad ban beiῆ ia ki paidbah, khamtam ia ki rangli ki juki.
Kumta u Jisu u im ban їalap ia ka khubor ka Jingieit bad u shah pynїap namar jong ka.
Ki Lyngdoh sadusi, ki pharisi, ki stad aiῆ ki wit ia u Jisu Khrist bad ha ka Dorbar, u Kaїaphas u kren arsap- “ban ia kaba ka jaitbynriew baroh kawei kan jot".
Kane kam dei ka jingkren ieit jaitbynriew, hynrei katkum I Phadar Sngi, “U Kaїaphas u la sngewthuh ba khlem ka jaitbynriew ka bor synshar ka bor khadar jong u shimet bad ki para sadusi kam don nongrim bad kam don daw.
Khlem ka jaitbynriew kin synshar їano? Ka jaitbynriew ka dei ka lad ka lynti, ka dei ka tiar ka tar ba ki lah ban pyndonkam khnang ban їoh lad ban synshar ban khadar, ban kamai ia ka Longspah bad bam ia ka Longbriew ki paidbah salonsar"Balei u Jisu Khrist u їap? U їap namar ba u їeng pyrshah ia ki bor synshar kiba runar bad u їap namar ka khubor jong ka Jingieit bad ka jingim ba dap kyrhai.
Amen.
Ka nongbah  Kuldhara, ka don ha ka ri shyiap Thar, kaba ha Rajasthan  bad katei ka don ia ka khana kaba kham pher bad kata ka long ba uwei u paieid, uba trei kum u nongap khyrdop, uba 82 snem ka rta, ula lap biang ia kaba ieid kaba nyngkong jongu, kaba ula ia kynduh la 50snem mynshwa.
“Nga dang don 30 snem ka rta, ha ka por ba nga ia kynduh nyngkong eh ia ka Marina, ha kaba ka wan kai sha Jaisalmer na ka Ri jongka ha Australia" iathuh U Kuldhara bad katei ka dei ha u snem 1970.
Ha katei ka por U Kuldhara, um pat shym la trei satia ia ka kam ap khyrdop, hynrei, u dei uwei na ki nongniah Ut bad ula ioh lad ban hikai ia ka Marina, ba kan shong ia ka Ut, haduh san sngi kynthih.
“Ha katei ka jing ia shongkai bad ki Ut, ka  la rung noh pynban sa ka jingieid kaba jylliew sat ia kitei ki arngut bad baroh ar ngut, ngim shym la nud satia ban ia peit mar khmat iwei ia iwei pat" ong U Kuldhara.
Shwa ba kan leit phai sha Autralia, ka Marina, ka phla, da kaba ong “Nga da ieid thep mynsiem ia phi".
Hangta, ka Marina, ka la leit phai sha la ka Ri, hynrei, ki ju ia ioh lad ban ia thoh shithi tyngkhat, kum ka jing iai bteng ia ka jingieid iwei ia iwei pat.
Hadien, ka la khot ia U Kuldhara, ba un leit sha Australia bad kumta, ula shu pan ram T.
30hajar bad ula phet rieh sha Melbourne bad ula shong la sah hangta, na ka bynta lai bnai kynthih bad ha kitei ki lai bnai, ka jingim, ka long kum ka paradais, ula iathuh; hynrei ka mih pat ka jingeh, ba ka Marina, ka la pynbor, ba un ia poi kha noh bad ka bad ba un shong un sah noh ha Australia.
Hynrei, U Kuldhara, ula shu phet rieh na la iing bad kumta, u dei ban leit phai biang bad nangta, um don jingmut ruh ban shong ban sah shirta ialade ha Australia.
“Ka Marina, ka iam paitdohnud baroh shisngi, ha ka sngi, ba nga mih na Melbourne, hynrei nga hap ban iehnoh ia ka" ong U Kuldhara.
Ula wan phai noh sha la ka jong ka Ri bad kumta, ula ia poi kha noh shawei bad ula trei ruh ialade, kum u nongap khyrdop; hynrei ha ka jingmut jingmut jong U Kuldhara, um ju lah ban klet, haba iaid ba ieng bad wat ha ki jingphohsniew ieid jongu, shaphang ka Marina bad kumta, u ju kylli halade “Tip ka la ioh lok ne em shawei" “La ngan dang iohlad ne em ban ia kynduh biang ia ka sa shisien" bad ki jingmut jing pyrkhat, kiba har jait, ki mih ha U Kuldhara, tangba um ju nud satia ban thoh shithi shuh ia ka, namar ba um nang ban thoh phareng bad nangta, ba u nang pyrkhat, ba ka la don lok ruh shawei.
Ka por, ka la iaid bad ki khun jongu, ki la nang heh bad ialade ruh, ula noh tymmen bad khlem poi pyrkhat, ka tnga jongu, ka la iap mynta la ar snem.
“Mynta nga sngew kynjah, ba nga hap shong marwei, ha ka rta kaba 82 snem bad ngam sngew lah bor ruh ban iai ap khyrdop ha kane ka rta, nangta ha ka shnong kaba ha kyndong", ula ong.
Hynrei, hadien 50snem, haba um poi pyrkhat shuh satia shaphang ka jingieid bad ba ula nang pyrkhat shaphang ka jingiap, ka la poi khlem mutdur ka shithi na ka Marina.
“Hadien 50snem, ka wad biang ia nga", ula ong.
Mynta, um pyllait shuh bad ka Marina ruh kumjuh, ha kaba ki ia phone iwei ia iwei pat man ka sngi bad ka Marina, kan sa wan shen sha India.
“Ka la ong ruh ia nga ba kam shym la ia poi kha satia shawei pat, naduh ba ngi ia kynduh la 50 snem mynshwa.
Ngam tip shuh, shaei kan ialam ia ka lashai jongnga, hynrei tang kawei, nga sngewhun, ba kaba ieid nyngkong eh jongnga, ka la wan phai sha nga  bad katno ka jing hun mynsiem, kaba ngam don thylliej ban batai, haba nga ioh ban iakren bad ka man la ka sngi".
[kane ka dei ka khubor, kaba la sot na ka NDTV].
Ka khlam corona, ka la nang kiew stet biang ha India bad ha ki 24 kynta ba ladep, ki don  81,466 ngut kiba ioh pang Covid-19  bad katei ka dei ka jingkhein kaba bun tam, ha une u snem 2021.
Ki don sa  50,356 kiba la mih noh na hospital bad sa  469 ngut kiba iap, katba kum ka khubor jong ka  Union Health Ministry.
Mynta ki don  1,23,03,131 kiba la ioh ia katei ka jingpang ha India bad kiba la jem ki long  1,15,25,039 bad kiba dang don ha ka jingpang, ki long  6,14,696 bad kiba iap baroh ki long 1,63,396.
Ka Alia Bhatt, ka la ioh ia ka jingpang khlam covid 19 bad katei ka dei hadien ba u samla jongka, U Ranbir Kapoor, ula dep ioh ia katei ka jingpang, ha ki khyndiat taiew mynshwa.
Kumjuh ruh U Sanjay Leela, uba dei u director jong ka phlim, kaba ki ia ak lang bad U Ranbir, u ioh ia katei ka jingpang khlam covid 19.
Ka Alia, ha katei ka por, kam shym la ioh pang satia, hynrei mynta, ka dang shu ioh ia katei ka khlam bad ka don ha ka jingshong kyrpang ha kine ki sngi.
Nalor ka Alia, la iathuh ba U Bappi Lahiri ruh, uba dei uwei na ki nongrwai ba khraw jong ka bollywood, ula ioh ia katei ka jingpang khlam.
Shillong: Ka jinghap slap, ka la jur ha Sohra, ha ki 24 kynta ba ladep, ha kaba ka la poi sha ka 66.
4mm.
Ha katei kajuh ka por, kaba sdang naduh ka por 8baje hynnin mynstep bad haduh ka por 8baje mynta ka step, ka Shillong, ka ioh 0.
8mm, katba ka Umiam, kam don slap satia.
,.
Jinglamkhmat,Shwa ban poi ka sngi Good Friday ka la don jingkhih phaloh ba jur bha ha ka ka Mynsiem Jong nga ha ka ba ka mynsim ka kwah ban leh eiei na ka bynta ka Good Friday bad ka la kwah ruh ban thoh katto Katne haba iadei bad ka sngi Good Friday bad ban pynphriang ruh ia kane ka khubor lyngba ki Social media sha ki para samla kumjuh sha ki longkmie longkpa.
Haba nga pyrkhat bad puson ia ka sngi Good Friday ka long ka ba eh shisha ban pyrkhat bad lap ia Ka tynrai jong ka.
Nga kynmaw naduh ba dang shong ha ka kyrdan Junior ki nonghikai klas pynpaw ki la hikai ia ngi shaphang ka sngi Good Friday ba ka dei ka sngi ka ba khraw ia ki Khristan ha pyrthei baroh kawei.
Hooid nga sngewthuh ba ka long ka sngi kaba khraw ia kiba ngeit baroh ha ka pyrthei baroh kawei, hynrei kitei ki jingtip ba ki long ka sngi ka bakhraw ia ki ba ngeit Kam pynhun satia ia ka mynsim jong nga bad nga la pyrshang ban wad bniah shuh shuh bad ba ngan wanrah lang ruh ha phi mynta ia kane ka khubor ba lyngkot kat kum i jingtip barit jong nga.
Ka Mut aiu Good Friday?Ka Good Friday ka dei ka sngi kaba la sah narphna ia u Jisu Khrist,Balei la khot ia ka Good Friday?Ka dei namar ka jingshah iap U Trai halor ka Diengphna bad ka dei ka sngi ka ba kmen ia ngi ki Nongpop baroh.
Bad dei ha kane ka sngi la siewspah ia ki pop jong ngi, ka jingkhot ia kane ka sngi da ka Good Friday kadei namar ba ka Jingshah iap U Trai ka dei ha ka sngi basan Jong ka taiew (Sngi thohdieng/Friday) namar lada ngi pule na ka Ktien U Blei ka ia thuh ia ngi ba ka Jingshah iap Jong u ka dei shwa ka sngi Sabbaton ().
Bad haba pyrshang ban wad bniah shuh shuh ia ka sngi Good Friday don bun ki ri jong ka pyrthei ki bym shym la khot ia ka da ka Good Friday, kum ban shu kdew hangne ha ki Ri Isreal ia Ka Good Friday ki khot da ka Big Friday, nangta ha Germany ki khot da ka Friday of Lementation, nangta Hmha Denmark, Norway, Sweden, ki khot da ka Long Friday, ha Greece ki khot da ka Great Friday, bad ha England, Netherland, India, bad bun kiwei kiwei ki Ri ki khot da ia ka da ka.
Ka tarik kaba ki Riewstad Theology ki ngeit ba ka dei ha ka 3rd 33 AD ba la sah narphna ia u Jisu.
Dei ha Kane ka sngi ka jingdum ka la tap ha sla khyndew haka ba ka saian (science) ka batai da kata Lunar eclipse ha kaba ka syrngiew jong ka pyrthei ka la leit noh sha u Bnai bad kane ka jia ha ka por pyllun bnai haba ka pyrthei ka iaid ha ka Sngi bad u Bnai.
Ban pynshisha ba u Trai Jisu u wan sha ka pyrthei ban shah iap halor ka Diengphna bad U Blei u la pyni paw lypa ha u Ioannis ba un iathuh lypa ba U Jisu u dei u khun langbrot U Blei.
(Ioannis1:29) ïa kaba yn sa pynmih ia ka snam jong U bad ka snam jong U kan long ka jingsait ia ki pop Jong ngi.
U Trai Jisu da lade ruh u la iathuh lypa shaphang ka jingiap bad ka jingmih pat bad u pynsyriem ia lade bad u Jonah.
(Math 12:38-42) kumba u Jonah u long ka dak ia ki nong Ninabeh kumta ruh u khun u briew u long ka dak ia ka pateng bynriew.
Bad kumba u Moses u kyntiew ia U Bsein ha ri khlaw kumta ka dei ruh ban kyntiew ia u khun u Briew.
(Ioannis 3:14)U Jisu u la kren ha ki synran shaphang ka Jingshah iap halor ka diengphna bad u la kren ruh ha u Loukas.
(Luok 29:43-45.
15 :31-34) Hynrei ki synran jong u kim shym la pei phang eiei shaphang ka ne ka daw ka long namar ka jingbymngeit jong ki kam pynpei phang eiei ia ki.
Kine baroh ki jingiathuh u Jisu ki long ki dak ban pynshisha ba u jJisu u long u Messiah bad u wan sha ka pyrthei ban shah iap halor ka Diengphna ban siew spah ia nga bad ia phi na ka pop.
Khyndiat ngi shu ia Phai Sha Ka “DIENGPHNA"Ha ka por ki nong Rome ka diengphna ka dei ka dak jong ka jingleh rain, ka jingshahKyntait bad ka jingibein, bad ka jingshah u Trai halor ka diengphna lah ban ong ka dei ka jingiap kaba poh bad kaba i bein haduh katta katta, namar ka sorkar Rome ha kito ki por ka ju khein ba ka dei ka jingpyniap ia ki runar bad ki dakait kumba long mynta ia kino kino ki runar ba la leh palat ka iingbishar kan rai ha U tyllai phasi.
U Jisu u shah ia ka rain ka rem na ka bynta ki pop jong nga jong phi um khein ia ki kita baroh hynrei da ka jingieit u pynim ia ngi.
Bad ka Jingkylli mynta ka long.
Nga la ai la ka jingim.
AIU PHIN AI NGA?Nga ngeit phin ioh ki jingmyntoi lyngba kine ki jingthoh ba lyngkot eh jong nga halor ka Good Friday.
U Blei un kyrkhu ia phi baroh.
Good Friday, Balei la ong – Good Friday? Lane sngi thohdieng babha? Haba onf Good Friday baroh ngi ong ka sngi iap u Jisu.
Te balei ka bha? Haba iap uno uno u briew, ngi ong ka sngi kaba sniew kaba dum kaba sngewsih namar ka jingkhlad noh ne iap noh.
Hynrei  haba la iap pat da u Jisu u khun u Blei uba long u syiem ki syiem, ngi ong pynban good Friday! Kadaw ka long ba u Jisu u khun u Blei u la wan khnang naduh bneng sha pyrthei ban shah iap ka ong ka ktien u Blei.
U Jisu ju la iap ha ka sngi thohdieng (Friday) April 32 AD, kata shwa ba un iap u la leit poi ha Bethany ha u April 32 AD hi ka por haka ba u la leit sah ha ing u Lasaros ia uba u la pynmih pat na kiba iap, kaba mut ha ka por kaba u la leit rung shapoh Jerusalem kum u syiem ki Israel.
Ioanis 12:12-19.
Kumta ka jingiap u Jisu ka la jia ha ka janmiet   u bnai ba Nyngkong jong ki Israel uba long u bnai April.
Namar u bnai March udei u bnai kutsnem ha ki Jiw ne Israel (kumba long ka jingkut snem ka sorkar).
Shaphang ka jingiap u Jisu kamdei shuh kaba phylla, namar u la wan khnang ban shah iap naka bynta ki pop ki bynriew ka pyrthei, ka ktien u Blei ka la dep iathuhlypa ha u Isaiah ha ki Spah snem mynshwa, u Isaiah u ong uei uba la ngeit ia ka jingpynbna jongngi?…….
u la long uba la I bein ba la kyntait da ki briew, u briew  ki jingsngewsih uba tip ia ka khuslai…… la pynmong ia une dei namar ki ryngkang jongngi…….
Da ki jingjngem snam jong u la pynkhiah ia ngi…… u Trai u la bun halor jong u ia ki jingbymhok jongngi baroh.
Isaiah 53:1-6.
Kane ka jingiathuhlypa u Isaiah shaphang u Jisu, u khun u Blei ka lawan ban urlong.
U Jisu u lawan sha ka pyrthei, la pynbaptist ia u ha ka wah Jordan, Mathaios 3:13.
Ha shwa ia kane, u Ioanis u la kdew sha ki paidbah sha shilliang ka Jordan, u ong- “Ha khmih u khun langbrot jong u Blei, uba kit noh ia ka pop jong ka pyrthei" Ioanis 1:29.
Hangne u Ioanis naduh ba sdang u la iathuh ba u Jisu udei uta u langbrot u Blei (Lamb of God) uba lawan khnang ban shahiap ban kit ia ki pop ka pyrthei ki bynriew ka pyrthei.
Te balei u Blei ula pyllong langbrot ia la u khun? Kadaw ka long, ba kam treikam shuh ka snam ki mrad ki masi kyrtong bad ki blang ban kit ia ki pop u bynriew ka pyrthei.
Hebru 10:1-4.
“Namar ha kaba u la iap, u la iap noh shisien iap kein namar ka pop.
NongRom 6:10.
U Jisu u la pyndam noh ia ka pop da kaba knia ialade.
Hebru 9:24-28.
Ka jingshahiap u Jisu ha ka sngi Thohdieng u snem 32 AD.
Ka long ba u Blei u la pynim iaphi ha u Khrist, u la map noh ia ki pop jong phi, la pyndam noh ia ka ain ba don bad ki kyndon jong ka (having Cancelled the written code,with its Regulations) kiba long pyrshah ia ngi (that was against us and stood opposed to us), u la shim ia ka (He took it away) bad sahprek ha Diengphna (Nailing it to the cross) la sloit iktiar noh (having disarmed) ia ki Bor (powers) bad kiba donbor (Authorities) u la pynpaw paidbah iaka (He made a public spectacle of them), bad leh risa jingjop halor ka Diengphna (Triumphing over them by the cross).
Kolossai 2:13-15.
Halor diengphna, u ong – “La pyndep" It is Finished.
Ioanis 19:30.
Ah! Ka jingieit bah u Blei, u la phah ia la u khun ban shahiap ha ka jaka ban iap mangi, “Uei uei uba ngeit ha u, un ym jot shuh.
Ioanis 3:16.
Amen.
KA STROKE : Ki dak jingshitom halor ka jingma ban ngat na kane ka jingpang bad katto katne ki jingai jingmut ban pynduna naka jingshahktah ha kane ka jingpang.
Katba nang iaid ki sngi ki por la ju sakhi ba ka jingpang stroke ka dei ka jait jingpang kaba nangkynrei bha bad kaba pur sted bha bad ruh kadei ka jingpang kaba ktahjur khamtam ia kito kiba la heh ka rta.
Kane ka jingpang kaba la ju tip ruh kum ka Cerebro Vascular Accident (CVA) bad ka long ka jingpang kaba donkam jingsumar mardor lada phi ngat lane shah ktah naka.
Kane ka jingpang ka lah ban jia ha kano kano ka por bad ïano ïano ruh.
Ka daw halor ka jingwanjia khyndit kynsan kane ka jingpang kadei na ka jingthut treikam ki thied snam bad ka jingsahngeh kynsan ka jingiaid ka snam sha ka jabieng.
Ka jingthut treikam ka jabieng na kadaw ka jinglangsnam haka jabieng ki lah ban thaw shibun ki dak jingshitom ki balah ban buh jingma ia ka jingkoit jingkhiah wat ka jingkhlad ruh de.
Ki don ar jait jingpang stroke:1.
Ka Ischemic Stroke : Kane ka jait stroke ka ju wanjia lada don ka jinglang snam bad khanglad ia ka snam ban tuid sha ka jabieng.
Ki dak jingshitom ki ba paw halor ka jingma ban ngat na ka jingpang stroke:Ki dak jingshitom ki ba paw jong ka stroke ki iapher na uwei u briew sha uwei pat bad katto katne kiba iasyriem ki dei ka jingbymlah bad pynkhih shuh iaka met baroh kawei lane katto katne ki bynta jong ka dkhot met, ka jingbymlah ban pynkhih shiliang ka met, ka jingthut ka rukom kren, ka jingkulmar jingmut, ka jingbymlah treikam shuh ka jabieng, ka jingbymlah trei kam shuh ki dohksah bad kiwei kiwei de.
Ki jingjur jingkhia jong ka met, ka jingbym kilan met tista, ka jingkyrni ha ki jingdih pynbuaid kum ka jingdih kyiad bad dih sikret lane duma, ki dei kiba buh jingma halor ka jingngat na kane ka jingpang stroke.
Lada phim lah ban tehlakam ia kine ki jingeh, phin sakhi shuh shuh ia shibun kiwei pat ki jingshitom ha ka met kum ka jingkiew ka blood pressure, ka jingjur ka Cholesterol, ka jingpang shini bad ka jingthut thiah.
Ka jingai jingmut ban iada ialade na ka jingpang stroke :3.
Bam ki jingbam ba bun ki fibre : Ban bam ki jingbam kiba bun ka fibre haka por mynstep ka iarap pynduna iaka cholesterol haka met bad kane ka iarap halor ka jingtreikam bha jong u klongsnam bad pyllait naka jingma ban ngat na ka jingpang stroke.
4.
Ka dohkha : Ki dohkha ki don kyrhai ka fatty acids bad ka vitamin E haki na kata ka daw ban bam iaki la kumno kumno ar sien shi taiew ka iarap ban pynkhuid ia ki thied snam na ka jinglang jong ka snam bad ki jakhlia bad ka iarap ruh ban pynbiang ia ka blood pressure ha ka met.
5.
Ka vitamin B : Kane ka vitamin la ju tip ruh ba kalah ban iarap halor ka jingtuid bha ka snam sha baroh ki bynta jong ka met.
Twad jingmut na ki doktor shuwa ban dih iaki dawai vitamin B bad dih ia ki man la ka sngi ban pynduna ka jingma na ka jingioh iaka jingpang stroke.
6.
Ki Flax seed : Kine ki flax seed ki don kyrhai ka fatty acids haki bad ka jingkynthup lang ia ki ne ia ki umphniang flax seed ha ki jingbam jong phi ka lah ban iada na ka jingpang klongsnam bad stroke.
7.
Ka jingkilan met : Ka jingkilan met kalong kaba donkam tam naka bynta ka jingkoit jingkhiah jongka met bad kane ka dei kaba ai jingmyntoi ha baroh ki liang.
Ka jing kilan met la kumno kumno shikynta ha ka shi sngi ka iarap pynkhih ia ka met ka phad kaba wallam ia ka jingiaid beit ka snam bad pynbha iaki thiedsnam.
Ka jingkilan met ymtang ba kalah ban pyllait naka jingma ban ioh iaka jingpang stroke hynrei ka iarap ruh ban pyllait na shibun ki jingpang jingshitom, pynduna ka jingkhia ka met bad pynbiang iaka blood pressure haka met.
Khublei.
Shillong: Ha ka sngi rakhe dap 12 snem jong ka seng Hynniewtrep Achik National Movement(HANM), U Bah Prestone Tynsong, u ba dei u Symbud Myntri Rangbah jong ka Sorkar Jylla, u la ong ba ma u ruh u dei uwei napdeng ki samla, u ba la ju shoh dkhar ha ki snem 1979, hynrei u la ong pat ba kata ka long tang ka jingpynsngewthuh bad ka jingpynshai sha ki samla ba ka long tang kaei kaei kaba bakla, ba u la leh namar ban ieid shisha ia la ka jaitbynriew, kam dei da kaba shoh kaba dat ia u dkhar.
U Bah Prestone Tynsong, u la ong ba ha shwa ba ka Kong Ampareen Lyngdoh kaba dei ka nongmihkhmat jong ka seng Congress, kan kren eiei halor kane ka jingong ka jong u, ha katei ka jingialang, ka dei ban da pule bniah lut shwa ia ki kyntien baroh kiba u la kren ha katei ka sngi, namar katkum ka jingkynthoh ka Kong Amapreen, la sngewthuh ba ka shu pule tang shi laiñ ym baroh kawei ka laiñ.
U Bah Prestone u la ong ba katei ka jingong ka jong u, da kaba u la pynkynmaw ia ki snem kiba u dang samla ba u ruh u ju shoh dkhar ka dei tang ban pynkynmaw bad ban hikai ia ki sengbhalang bad ia ki khun samla ba kim dei satia ban leh kumta, namar ka long kaei kaei kaba bakla jur.
Shuh shuh u Bah Prestone, u la kren kynthah kylla ia ka Kong Ampareen ba ka ruh ka dei ban iathuh lang ia ki jingleh ki jong ka, la ki long kiba bha ne kiba sniew ha ka por mynshwa, khnang ban long ka jinghikai lem ia ki khun samla kiba dang heh dang san.
Nongpoh: Ki nongialam ka HYC Bhoirymbong Circle, hynnin ka sngi ki la leit ban kynduh ia u Bah R.
Kharkongor, EE PWD, na ka bynta ban kyntu ia u ba u dei ban phah maramot noh ia ka surok na Bhoirymbong ter ter shaduh Kyrdem, kaba dei ruh kawei na ki surok kaba donkam tam ha katei ka thain.
Ia katei ka kynhun ban leit kynduh ia EE PWD Umsning, la ialam da u samla Tyngshain Makri, president ka HYC Bhoirymbong circle, ha kaba ki la pynpaw hakhmat u EE PWD, ba u dei ban shimkhia ha ka ban maramot noh ia katei ka surok.
U samla Tyngshain Makri, u la ong ba kumba ka long mynta, ka tnat PWD ka la phah maramot ia katei ka surok da kaba pyndap khyndew, hynrei na ka liang ka seng kam sngew iahap ban shu pyndap khyndew, namar ki kwah ba dei ban maramot beit da ka rong, khnang ba katei ka surok kan neh slem bad ba kan long jingmyntoi ia ki paidbah.
Haba iadei bad katei ka jingdawa ka seng, u EE PWD Umsning, u la kular ban shimkhia na ka bynta ban maramot da ka rong ia kito ki bynta ba la sniew eh jong katei ka surok, u la bynrap.
Nongpoh: U Dr.
D.
D Lapang, Nongaibuit ka sorkar jylla, hynnin ka sngi u la leit ban plie paidbah ia ka Building ba thymmai ka skul Nehru Memorial Higher Secondary Umsning, ka building ba thymmai bad paka na ka bynta ki Higher Secondary.
Ia katei ka building kaba la plie paidbah hynnin ka sngi, la tei lyngba ka jingiarap pisa da ka Asian Development Bank, Supporting Human capital development in Meghalaya ha ka jinglut kaba la poi haduh T.
2.
69 klur.
Kiba la sakhi lang ha katei ka sngi, ki kynthup ia u Bah Jason Mawlong MLA Umsning, kong Macdalyn Mawlong MDC ka Umsning, Kong RM Kurbah Deputy Commissioner ka Ri-Bhoi District, Bah L Lapang Principal ka Nehru Memorial HSS, Bah N Nongsiej President ka MC, ki Rangbah Shnong, ki nonghikai, ki khynnah skul lem bad kiwei pat.
Katei ka iing building ba thymmai jong ka skul ka don ia ki library, science lab, bad digital classroom, computer room, girls activity room, arts and craft room bad kiwei kiwei kiba dei katkum ka juk ba mynta.
Nga sngew kumba peit series Netflix haba nga pule ia ki khubor shaphang ka MeECL ha kine ki sngi bad ki taiew kiba lah leit noh.
Ki jingiakhih, ki jingiadeng lama iong, ka jingiashah thngan jong ki engineers bad ki nongtrei MeECL bad ka jingdawa ban weng noh ia u Myntri ba dei ban khmih ia ka Tnad Bording bad kumjuh ruh ia ka/u CMD, MeECL ki dang iai bteng.
Mynta pat hadien ba u Arun Kumar Kembhavi, u Chairman-cum-Managing Director (CMD) jong ka MeECL u la leit jurip kyndit ïa kine ki karkhana ha ka 26 tarik, Kyllalyngkot, 2021, u lap ba ka don ka jingtuh bording kaba jur bha ha Byrnihat Industrial Estate ha kaba u la kam ba ki ophisar jong ka MeECL ruh ki ïadonkti lang.
Katkum ka khubor ba mih ha U Nongsain Hima ha ka 1 tarik u Iaiong, 2021, “Lap u CMD ïa ka buit ïasylla ki karkhana ha Byrnihat ban duhnong ka MeECL", u la ong ruh ba katkum ka kyndon, dei ban kylliang ïa ki meter man la ka san snem ïa baroh naduh ki karkhana haduh ki longïing, hynrei ka long kaba lyngngoh ba ha kane ka jaka, la lap ba ki pyndonkam tang da ki juh ki meter haduh mynta naduh u snem 2004, watla katkum ka kyndon, dei ban kylliang ïa u meter shisien san snem.
Hadien ka jingkhmihthuh bad jingbishar bniah ia kine kiei kiei ki jingjia kiban dang iai jia, nga kwah buh ia kine ki jingkylli kumne harum:-,,.
Guwahati:Ka jing kurup pisa bad kiwei de ki tiar, ka la jubor than ha kane ka elekshon kaba long mynta ha Assam.
Ka pisa bad kiwei ki tiar, ki kynthup ia ka kyiad, u droks bad kiwei de ki tiar, kiba shongdor T.
110klur, ong U Chief Electoral Officer ka Assam, U Nitin Khade.
Ha u snem 2016, ka jing ioh kurup ia ka pisa bad ki tiar, ka long tang T.
20klur.
Haba kren sha ki kotkhubor, U Khade, u ong ba ka jing kurup droks bad kiwei de ki jingdih ba sniew, ka long T.
34.
29klur, nangta sa 16.
61lak litar ka kyiad kaba shongdor T.
33.
44klur, nangta sa ka pisa kaba long T.
25.
40klur ha ryngkat ka ksiar, ka rupa bad kiwei ki mar remdor, kiba long T.
3.
68klur.
Ka elekshon, ha Assam, la pynlong ha ka sien kaba nyngkong, ha ka 27tarik Lber 2021, na ka bynta 39 seat bad ka sien kaba ar, ha ka 1tarik Iaiong 2021 bad ka sien kaba lai, ha ka 6tarik Iaiong 2021.
Shillong:U symbud myntri rangbah ka jylla, u bah Prestone Tynsong, u la ong ba ka sorkar jylla ka khmih lynti ia u Myntri kampohing ka sorkar pdeng u Amit Shah, ba un wan sha ka nongbah Shillong, hadien ba la kut ka por ban ialap election.
Haba ia kren bad ki lad pathai khubor u bah Prestone, u la iathuh ba ha kine ki sngi ba la dep ma u lem bad u myntri rangbah ka jylla u Conrad K Sangma, ki la leit ban kynduh ia u myntri kampohing ka sorkar pdeng u Amit Shah ha nongbah Delhi, hynrei ka ba sngewsih ka long ba ym shem la ioh ban kynduh ia u.
" Haba ngi leit sha Delhi ban kynduh ia u myntri kam pohing jong ka sorkar pdeng u Amit Shah, ha kine ki sngi ba la dep, ngi khlem kynduh namar ba u leit ban ialap election, kumta na ka liang u Myntri rangbah ka jylla u la shu thoh da ka shithi ia u bad mynta ngi dang ap ia ka jubab jong u"u la ong.
U bah Tyngsong u la ong ba dei hi u Amit shah u ba la ong ba ynnai wan ialam ia ki sengbhalang sha Delhi, hynrei un sa wan hi ma u sha Nongbah Shillong na ka bynta 2 sngi ban ioh ia kren sani bha halor ka ILP.
"Na ka liang u Symbud myntri rangbah ka jylla u la kyrpad ia ki sengbhalang ba kin iai shah lang bad ka sorkar namar ba baroh ki iohi ba u Amit Shah u bunkam ha ka jingialap election kylleng kylleng.
U la ong ruh “Ngi khmih lynti ba hadien ka jingkut jong ka jingialap election u Amit Shah yn sa wan sa nongbah Shillong.
"“Kum ka sorkar jylla, ngi sngewsih halor ka jing bym lah ban urlong ka jingkular ban wan ia kren ILP ha u bnai lber hynrei mynta ngin dang ap ia ka jubab jong u myntri ka tnad kampohing ka sorkar pdeng “,u la bynrap.
Shillong:Ka MLA jong ka seng Congress, ka Dr Ampareen Lyngdoh ka la ong ba na ka liang ki MLA jong ka Congress party, kin ym dawa ban hiar shuki ia ki myntri jong ka sorkar MDA, hynrei haba ka jylla ka mad shibun ki jingeh, ha ka liang ka shongsuk shongsain, ki don ia ka hok ba kan kylli na ka sorkar balei ki paidbah ki mad ia ka jingeh.
Haba ia kren bad U Rupang, na ka liang ka Dr Ampareen Lyngdoh, ka la ong ba ka jingdawa jong ka Meghalaya Pradesh Mahila Congress Commitee, ba un hiar shuki, u myntri ka tnad kam pohing ka dei, halor ka jingsngewkhia jong ki, namar ka jylla ka mad shibun ki jingeh khamtam ha kaba iadei bad ka jingbym don ka shongsuk shong shngain ha ka jylla.
“Dang mynta u bnai ka don ka jingjia leh beijot ha Jaintia hill, ka jingshah pyniap u khynnah ha Gulflink bad hynnin ka sngi ka jingshah thombor jong ki seng ka HNYF ha Pynursla bad ka jingbym lah bat ka jingkular ban ia kynduh jong ki sengbhalang bad u Home Minister ka sorkar pdeng u Amit Shah ha u bnai lber ha kaba kan lah ban wanrah ia ka jingbymshong suk shong shngain ha ka jylla bad kine baroh ki wanrah ia jingshong syier ha ka jylla" ka la ong.
Ka la ong ruh ba lada ka sorkar kam shimkhia halor ka ILP, khlem pep kane ka mat ruh kan sa khie biang, namar haba shu kular shi kular thok, kane kan buh ia ka jylla, halor ka jingbym shong suk shong shngain.
Ka la ong ruh “Ngi kren, ngi kylli, hadien ba ngi iohi ia ki jingjia bapher bapher kiba jia ha ka jylla bad haba don ka jingshong syier ha ka jylla, ka sorkar ka dei ban shim khia ia kane ka bynta ym ban shu iada beit ia lade.
".
Shillong:Hadien ka jingshah shoh jong ki lai ngut ki samla na Wahkaji ha Golflink, Shillong kaba la jia ha ka 21 tarik u Lber 2021, ha kaba uwei na kine ki samla u ba la tip kyrteng kum u Phershan Roy Myrthong u la khlad noh na kane ka sla pyrthei namar ka jingmynsaw jur ka jong u.
Myn hynnin ka sngi ka 31 tarik u Lber 2021 la iohi ia ka jingiamih paidbah ban ia iaid ha ka shnong Maw kyrwat kiba kynthup ia ki sengbhalang kiba pher ba pher kata ka Khasi Students Union(KSU), ka Federation of Khasi Jaintia and Garo People(FKJGP), ka Hynniewtrep Achik National Movement(HANM), ka Synjuk Seng Samla Shnong(SSSS), ka HUNM, ka UHM, ka Tulba, ka Seng Kynthei Saw Symper, ka Seng Langrin Youth Welfare Association bad kiwei kiwei ki riew rangbah jong kane ka thaiñ kiba kynthup lang ia ki longkmie, ki samla kynthei ba shynrang ban pynrem ia ki runar kiba donkti ha kane ka jingjia bad ban dawa na ka Sorkar Jylla ba ka dei ban shim khia halor kane ka jingshah shoh dusmon kitei ki laingut ha ki runar ki bym shym la ithuh satia ki dei kiei ha ryngkat ka jingrah placard.
Ia kane ka jingiaiaid paidbah la sdang na ka ophis Block bad la pynkut ia ka jingialang ha ka Iew Mawkyrwat.
Ha kane ka jingialang la ioh ia ka jingkren na u Bah Donald V Thabah u ba dei u General Secretary jong ka KSU, u Bah Eldy Newton Lyngdoh u ba dei u Vice President jong ka FKJGP jong ka sengkmie, u Bah Louis Dohtdong u ba dei u President jong ka seng HNYM, u Bah Wallam Syiemiong u ba dei u President jong ka SSSS jong ka South West Khasi Hills District, ka Kong B Kharbani kaba dei ka President jong ka Seng Kynthei Sawsymper bad kiwei kiwei de ki nongialam jong ki seng kiba pher ba pher bad ki riew paidbah jong kane ka thaiñ.
Ia kane ka jingialang la pyniaid da u Bah Forwardman Nongrem u ba dei u President jong ka KSU South West Khasi Hills District.
Ki nongkren ha kane ka sngi da kawei ka sur ki la pynrem ia ki runar kiba don kti ha ka kam bad ki dawa beit na ka Sorkar ba ka dei ban thwet jur ia kine ki runar bad ban kem mardor ia kine ki runar.
Nongpoh:Uwei u Heprit ba dang 10 snem ka rta bad uba la tip kyrteng kum u Yeomanla Dkhar, na ka shnong Umden Nongtluh ha Ri Bhoi, u la lah ban pyllait im ia la u para na kaba ngam jyllop ha kawei ka pung kaba ha katei hi ka shnong.
Katei ka jingjia ka la jia mynha ka 29 tarik mynta u bnai, ha kaba kitei utei u Heprit ha ryngkat bad arngut ki para jong u, ki la leit ban sum ha katei ka Pung, hynrei ha kaba kum katei ka uwei u para jong utei u Heprit, u la kum ngam ha katei ka Pung, pynban ha katei ka por la don kiwei ki khynnah kiba la iohi ba u para jong utei u Heprit 10 snem, u la ngam jyllop ha katei ka pung, kumta tang mar ia tip ba u para u la ngam jyllop, utei hymmen ba dang 10 snem, u la hiar sha katei ka pung na ka bynta ban sei iala u para.
Ha katei ka jia katei ka jingjia, ki kmie ki kpa kim don jingtip eiei ruh em, ha kaba ki sa tip tad haduh ba la don ki briew kiba la leit iathuh sha ki.
Kumta haba ki kmie ki kpa utei uba la jan ngam jyllop ki la tip ia katei ka jingjia, ki la rah noh ia u sha Umden PHC bad hadien kata pat ka rah noh ia u sha Nongpoh Civil Hospital, kumta haba la ioh jingsumar utei uba la jan ngam jyllop, u la don hapdeng ka met kaba shait ba khlain.
Shillong: Kiba ioh pang covid thymmai, mynta ka sngi, ki don 9 ngut bad kitei ki kynthup ia 6ngut na East Khasi Hills.
Na kitei ki kynthup ia ar ngut ki shipai, 2ngut kiba wan phai na shabar jylla, uwei u high risk contact, uwei uba leh screening.
Ka Ribhoi, ka don 2ngut kiba ioh pang, ha kaba uwei u dei uba leh screening, uwei uba don ILI Case, katba ka West Garo hills, ka don ia uwei uba pang, uba wan phai na shabar jylla.
Kiba jem na ka jingpang, ki long 5ngut mynta ka sngi.
Kiba dang don ia ka jingpang, ki long 49ngut bad kitei ki kynthup ia 21ngut ha East Khasi Hills, 6ngut ha Ribhoi, 22ngut ha West Garo hills.
Kiba la jem na ka jingpang, ki long mynta 13,866ngut bad kiba iap ki long 150ngut.
Shillong:U symbud myntri rangbah u bah Prestone Tynsong, u la ong ba halor ka jingkynnoh jong ki dkhot ka HNYF, ka ain ka don bad ka dei ka kamram jong ki pulit jong ka Pynursla police station kin wad ia ka jingshisha.
Haba iakren bad ki lad pathai khubor, u bah Prestone u la ong ba lada don ka jingjia ba shah thombor ki dkhot ka HNYF, ka ain ka don bad ka dei ka kamram jong ki pulit kane ka thain ba kin wad ia ka jingshisha halor ka ne ka jingkynnoh jong ki.
U bah Tynsong, u la ong ruh ba bunsien ka ju don ka jingkynnoh ka ba khlem nongrim ruh, ha ka ba ki ban tip shai ia kane kin dei tang ki field officer na katei ka thain, namar ba ki don ki ophis jong u SDO Civil, ki ophis jong u SDPO bad ka ophis jong u OC jong ka police station ha Pynursla bad ka ain kan leh ia kaba donkam halor kane ka bynta.
Kum ban shuh pynkynmaw u bah Sadon Blah u nongialam ka HNYF u la kynnoh ba hynnin ka sngi, ka kali Alto jong ki dkhot ka HNYF, Shillong Region, ka la shah tynrah nadien ha Shnong Wahlyngkhat, kaba haneng Pynursla; ha ka kali Bolero jong ka kompeni, kaba trei surok Shillong Dawki, ka ARSS Infrastructure Project Limited.
U bah Sadon Blah, u la iathuh ba ki dkhot jong katei ka seng, ki leit ban wad jingtip, ia uwei u nongtrei, uba mynsaw ha ki khyndiat taiew ba ladep, ha ka jingshah ban ha u maw bad ban iakren bad ki pulit, halor ka jing tohkit halor katei ka jingjia.
Ha shwa jong kata, ki la leit shwa ha ka jaka trei jong katei ka kompeni ha Siatbakon, hynrei ha ka por ba ki wan phai sha Shillong, ki la shah beh thong bad shah tynrah ka kali jongki, ha ka kali jong katei ka ARSS Company.
Mar ia shah tynrah, la iathuh ba ki dkhar, ki la hiar bad ki la sei da ki nar bad ki rod, da ka jingthmu ban bom ia ki dkhot jong katei ka seng, tangba donbok, ba ki la ioh ban phet krad ialade sha khlaw, kaba don ha katei ka jaka.
Shillong:U myntri ka tnad Community & Rural Development (C&RD) jong ka sorkar jylla uba long ruh u working president jong ka People’s Democratic Front (PDF).
U Bah Hamlet Dohling u la ong ba u Home Minister ka sorkar pdeng u Amit Shah u la dei ban kren da kaba shai, halor ka Inner Line Permit(ILP) la u shu kular kai ne u kwah shisha ban iakren bad ka sorkar halor kane ka mat.
Ha ka jingiakren bad ki lad pathai khubor, u Bah Hamlet, u ong ba kane ka jingleh jong u myntri korbarri ka la wanrah ka jingbitar ia ki paidbah ka jylla khamtam, haba u la kular ha khmat u myntri rangbah ka jylla ba un wan mynta u bnai sha ka jylla ban iatai halor kane ka phang, hynrei kat haduh mynta ka sngi kaba dei ka sngi ba khatduh jong u Lber na ka liang u Amit Shah u khlem ai khubor eiei.
U bah Hamlet u la ong ruh ba mynta la iohi ba u Amit Shah u bunkam ban leit ialap elekshon na kawei ka jylla sha kawei, pat hynrei um don por pat ban iakren iatai halor ka ILP ia kaba kat haduh mynta u khlem pat ai khubor eiei la u don jingthmu ban iatai sani ne tang ban shu pynbiej ia ki paidbah ka jylla.
U Bah Dohling, u la ong ruh ba kane ka jingleh jong u Amit Shah, ka la wanrah ka jingbitar ia ki nongsynshar, ba ki paidbah ki la jied bad ba ka jingangnud jong ki ka long ban shim ka jingkitkhlieh ban iakren bad pynurlong ia ka jingkwah ki paidbah ka jylla, hynrei kumno kein yn ia kren haba tang ban ia kynduh ruh ym ioh.
U bah Dohling, u la ong ba kane ka jingleh u Amit Shah ka long ba um kheinkor ia ka sorkar jylla, ia ki sengbhalang bad ia u paidbah ka jylla.
“Haba ngi tip ia ka khubor na u myntri rangbah ba u Amit Shah un wan ha u bnai Lber ngi la dap da ka jingkmen bad ka jingangnud ban ia kynduh bad u hynrei mynta pat la kut u bnai ruh ngim ioh jingtip ne khubor eiei ia ka jingthmu jong u, ngi sah ha ka jinglyngngoh" ong u nongialam ka PDF.
Shillong:Ka 4-Mowkaiaw Block Congress Commitee (BCC), ha ka 30tarik Lber 2021, ka la ioh ban plie donburom bad la aiti syndon ia ki artylli ki ing kiba la Shna da ka BCC bad ba la bei pisa da uwei na ki riew rangbah jongka Party Congress u Rangbah Firstly Syad sha ki ar tylli ki longiing, kiba la duh noh ia la ka iing ka sem ha kine ki snem bala dep namar ka jingpluh ding.
Kine ki longing ki dei jongka Kong You Timung bad ka Kong Kmenlang Lamin na ka Shnong Barato west Jaintia Hills.
Ia kine ki ar tylli ki iing la wan ban plie donburom ia ki da u nongaibuit (Adviser) ka 4-Mowkaiaw Block Congress Commitee (BCC) u Nehimaya Tyngkan uba la shimti ia ka jaka u Rangbah Firstly Syad kum u Kongsan, ha ka jingiadonlang u MDC jongka thain u Aiborlang Shadap, U President ka 4-Mowkaiaw Block Congress Commitee (BCC), u Rikut N Parien, ka Secretary ka Mahila Congress Committee ka Kong Hababiang Wan, ki riew rangbah jongka Shnong bad kiwei kiwei.
Ha shwa ban plie bad aiti ia kine ki iing la pynlong ia ka jingialang ba lyngkot ha phyllaw jong kawei na kine ki ing ia kaba la pyniaid da u Rangbah B.
Talang.
U Nehimaya Tyngkan ha ka jingkren jongu kum u kongsan, u la pynpaw ia ka jingsngew nguh kaba khraw ia u Rangbah Firstly Syad, namar ka jingbha jingsbun jongu, tad haduh ba u la kloi ban pyllut na ka bynta ban shna ia kine ki artylli ki iing bad ha kajuh ka por u la kyntu kynpham ia kine ki longing ban nangtrei shitom bad u kitbok kitrwiang ruh iaki ba kin shongsuk shongsain bad ban ioh ka koid ka khiah.
Ka Kong You Timung, kawei na kine ki longing, haba ai jingkren ai khublei ka da jaw hi brub ki ummat jingsngew kmen bad ka la phla ruh ba kane hi ka dei ka jingkyrkhu kaba wan na sha lyndet kaba dei tang u Blei hi uba tip.
Shuh shuh ka la pynpaw iaka sngewnguh ia u Rangbah Firstly Syad bad iaka 4-Mowkaiaw Block Congress Commit (BCC) baroh kawei.
Kiwei pat kiba ai jingkren ha kane ka sngi ki long u Rikut.
N Parien president BCC, u MDC ka thain u Aiborlang Shadap bad kiwei kiwei.
Shillong:Ka Ri Bhoi kaba la ialeh jubor ha ka sien kaba ar na ki ar tylli ki sngi, mynta ka la lah ban rung sha ka semi final jong ka Meghalaya Cricket Association U-19 Girls Cricket Tournament hadien ba ka la pynliem noh ia ka All Jaintia Cricket Association da 7 wicket ba la ialeh ha Nongstoin mynnin ka sngi.
Ka Ri Bhoi kaba na ka Group A ka la jop ia ka toss bad ka la jied ban kawang bad ap bol shuwa.
Ka Bancyful Mynsong ka la ioh mait 2/3 bad ka Dolina Marten ka ioh 2/16 hadien ba ki nongtied ka AJCA ki la khyllem lut da 56 run hadien ba ka Kermina Challam ka la ioh tied bun da 19 run.
Ha ka jingpynphai na ka Ri Bhoi pat wat lada ka la duh noh 3 ngut ki wicket, hadien ba ka Ritreki Pohshna ka la ioh mait 2/14, hynrei ka Ri Bhoi kam shym la artatien ban ioh beh ia ka thong jong ka AJCA kata tang hapoh ka 7 over.
Ka Ankita Sharma kaba la ioh 26 run bad kumjuh iwei i wicket na ka kylla step ka la ioh ban khur ia ka nam ‘Player of the match’.
Ha ka jinglehkai kaba bud pat la iohi ia ka jingthlieh kaba shyrkhei jong ka Sanchisa M Sangma kaba la ioh 104 run bad da kane ka la iarap shibun ia ka Tura District Cricket Association ban pynliem noh ia ka East Khasi Hills da 78 run kiba la ia mih madan na ka Group C.
Ka Sangma ka ba la ioh 104 tang na ki 68 bol, la pynkham ha ka ia ka nam ‘Player of the match’ hadien ba la kyn hun ka la ioh ban kamai 173/2 na ki 20 over.
Ki arngut ki wicket jong ka TDCA la shim da ka Dawanshisha War larpih (1/25) bad ka Badapbiang Lawai (1/39).
Ha ka jingpynphai na ka EKH, ka la lah ban poi tang 95 run hadien ka jingkhyllem lut jong baroh ki wicket.
Ka Cheambe M Sangma ka nongkawang kaba shyr khei ka la ioh ban mait haduh 4/15 katba ka Grim chi Sangma ka la ioh 2/10.
Shillong: Ki saw tylli ki sengbhalang, ba kynthup ia ka KSU, FKJGP, HNYF bad ka RBYF, ki sngew kyndit ban iohsngew halor ka jing iakren ha ka jing shong dorbar ba dang shu dep, kaba pyni, ba ka sorkar Meghalaya, ka thmu ban lilam noh ia ka MeECL sha ki riew shimet.
Ha ka jing pynmih khubor mynta ka sngi, la kren shai ba kitei ki saw seng, ki pyrshah jur, ia kano kano ka jingthmu ban die sha ki riew shimet ia katei ka tnat kaba pyn ioh nong ia ka jylla.
Ka jingthmu ban die ia ka MeECL, ka dei ka jingleh ban myntoi ki riew sain pyrthei bad jong ki katto katne, hynrei, kan nym pyn myntoi satia ia u paidlang ka Jylla.
La ong shuh shuh, ba kane ka jingleh, kan ktah ruh, ha kaba iadei bad ka dor ka khyndew, lada jia ba ka sorkar, ka kwah ban khein dor ia ka jaka, ha kaba ki ophis jong ka MeECL, ki don, namar katei ka pynkhein ruh ia ka kyndon jong ka Land Transfer Act.
Ki sengbhalang, ki kren shai namarkata, ba kin pyrshah horkit hordang, ia ka jingthmu ban aiti sha ki kompeni jong ki riew shimet, namar ba katei kan plie lad ruh ia ka jing wan tuid ki bar jylla, ong ka kyrwoh na U bah Lambokstar Marngar, President KSU, Welbirth Rani, President FKJGP, Sadon K.
Blah President HNYF bad U Bah Bipul Thangkhiew, President RBYF.
Nongpoh: Mynta ka janmiet kata ha ka por 6 baje ei ei janmiet, ki bor pulit ka Ri Bhoi District, ki la ioh ban bat ia kawei ka Tourist Taxi kaba don ia u Number ML-05-S-6275 bad haba ki la khynra ia katei ka kali, ki la lap shibun u Drok Heroin bad haba pynshong dor ha ka pisa, ka la poi haduh T.
52 lak eiei.
Hapoh katei ka kali, la shong da lai ngut ki briew lem bad u nongniah katei ka Tourist Taxi, kaba kiew na Guahati sha Nongbah Shillong bad ia katei ka kali, la bat da ki Pulit ha surok kaba dei ka jaka shwa ban poi ka thanad Umsning.
Ia katei ka tourist taxi, la niah da uwei u rangbah Khasi bad ha ka jingiathuh jong la ong ba u la kit ia kitei ki lai ngut ki briew na Jerobad, kata hadien ba la don uwei u briew uba la wan ban ai ia kitei ki passengers kiba thmu ban kiew sha Shillong.
Kitei ki briew kiba shong ha katei ka kali, ki long uwei na ka Jylla Mizoram, uwei na West Bengal bad uwei pat u dei na ka jylla Assam.
Kitei ki lai ngut ki briew lem bad ia u nongniah, ki la shah rah noh ha ki Pulit, na ka bynta ban pynlong ia ka jingtohkit bad ban lap ba mano uba donkti ha katei ka kam ban shalan beain ia utei u Drok Heroin.
Shillong:U bah BM Lanong, uba dei u nong ai jingmut ba rangbah jong ka seng UDP, ula ong ba ka jinglap ksai ba shyrkhei da u CMD ka MeECL, Mr.
A.
Kembhavi halor ka jingtuh bording da ki karkhana kiba don hapoh ka Industrial Area Byrnihat, da ka jingiarap ki nongtrei ka MeECL hi, ka la pynpaw pyrthei ia ki kam tuh ba leh buit shalak da ki stad, lynter ha kine ki phew snem, kaba la ktah shibun ia ki paidbah, na ka daw ki jingpynlip ding khah-khah bad ka jingduh bajur ruh ia ka sorkar halor ka jingbam ei ia ka bor ding ka ban shongdor da ki klur tyngka.
Hynrei ka don kawei pat ka khubor kaba pynphriang kylleng, hana ba katei ka jingshem u CMD, kam long kaba shisha, ong shuh U Bah Lanong.
“Lada don jingshisha, dei ban iaroh ia u CMD na ka bynta ka jingshlur jong u ba un lap hi bad pynmih pyrthei kat ia kane ka kam bamsap.
Nga ai jingmut ia ka sorkar ba kum ka rukom, dei ban phah kem shuwa ia kito baroh kiba iadon kti ha kane ka kambah bad ban dawa ruh ia ka jingduh ka sorkar kaba la dei ban ioh (arrear) ha kine ki phew snem ba la leit noh".
La ai jingmut ruh ban thung ia ka Enquiry Committee kaban tohkit ia kine ki kam tuh ha baroh kiwei pat ki Industrial area ka jylla bad sha ki karkhana heh ruh jong ki briew shimet kiba don sha kylleng.
Hynnin ka sngi, U CMD of Meghalaya Energy Corporation Limited (MeECL), U Arunkumar Kembhavi, ula aiti ia katei ka jing tohkit halor ka jing tuh bor ding ha Byrnihat, sha ka State Vigilance department, hadien ka jingtohkit jongu, ia ka jing tuhding, da ki katto katne ki nongthang ding ha katei ka jaka trei karkhana.
Ha kawei pat ka khubor, ka la don ka jing kynnoh jong ki nongtrei ka MeECL, ba U CMD lem bad ki katto katne ngut ki ophisar, kiba trei ha ka 33/11 KV Rajabagan sub-station, ki la leit rung sha katei ka karkhana, khlem da pyntip lypa.
U Kembhavi, u ong ba ula leit dalade sha Rajabagan sub-station bad ka dei ruh ha ka sien nyngkong, ba U CMD, ka MeECL, un leit jngoh dalade ia ka sub-station.
“Nga don ia ki sakhi ban pyni ba ki don bun bah ki karkhana, kiba thang ding tuh ha katei ka jaka trei karkhana bad ba ki don ki briew jong ka MeECL, kiba donkti ha katei ka kam" bad u iathuh shuh shuh, ba ha ka por ba u plie ia ki meter box jong 10 tylli ki karkhana, hynrei ia ka ding ilektrik, la shu shim tuh bad sam sha ki karkhana.
“Nga don ia ki jingthoh kiba biang, lem bad ki video bad ki dur ruh bad ym don ba lah satia ban ia kajia bad ki meter box ruh la dep seal bad ym don shuh mano mano ba lah ban plie" ula ong shuh shuh.
Ula ong shuh shuh ba ka jinglum pisa jong ka MeECL, ka long tang kumba T.
62 bad T.
65klur, hynrei ha U Kyllalyngkot bad U Rymphang, ka kiew sha ka T.
62 bad T.
65klur bad ha U Lber, kan kiew sha ka T.
100klur, ula ong shuh shuh.
La ong shuh shuh, da U Kembhavi, ba ki meter, ki dei ban bujli shisien san snem, hynrei hangtei, ym shym la bujli satia, wat haba ki la kot palat 17 snem.
Ym don Officer ha Meghalaya kum u Kembhavi.
Um ju tieng ban pynpaw ia ka jingshisha ia ka jingshisha.
Shillong: La pyntip, ba la pynmih ia ki jingbthah na ka bynta kito kiba kwah ban ialeh ia ka Physical Efficiency Test (P.
E.
T), na bynta ki kam AB/UB Group bad Followers ha ka tnat Meghalaya Police, ha 1st MLP BN, Mawiong, naduh ka 5tarik Iaiong 2021 bad ha ka 2nd MLP BN, Goeragre, naduh ka 19tarik Iaiong 2021.
Na ka bynta ki jingtip, yn lah ban ioh na ka website jong ka Meghalaya Police  ka daw jong ka khlam covid 19, la bthah ia ki kandidet, ba kin bud bha ia jingbthah, ha kaba iadei bad ka Physical Efficiency Test (P.
E.
T).
Ga kwh plese leh kmnoka postponed biang ne ka dei tang ka delay tang kata ngabkwah shai khublei shibun.
Jowai:Myn hynnin ka step ki riew paidbah ka shnong Takhniang ha West Jaintia Hills Elaka Nongjngi ki la lap ia ka metiap uwei u rangbah ba la 46 snem ka rta bad la ithuh ba udei uba la tip kyrteng kum u Moris Lamin uba na ka shnong Nongjngi, Khliehriat.
Hadien ba la pyntip sha ki pulit ki la wan ban shimti ia katei ka met bad kit sha Jowai Civil Hospital Ialong ban pyndep ia ka Post Mortem.
La iathuh ba utei u rangbah u la shah pyniap ha ki riew runar kiba la suba jur ba ki dei na ka shnong Nongjngi hi hynrei la leit bret ia ka metiap jong u sha katei ka jaka.
Shillong: Ha ka 31 tarik u Lber 2021, u Myntri Rangbah jong ka Sorkar Jylla, u Conrad K Sangma, ha ka jingkren ba u la ai ha ka jingialang ha Manai ha ka por ba u la plie ia ka surok shnong, ia ka dorbar hall, ka jaka shong paidbah ha madan phutbol ha Manai, ba ka Mairang Civi Sub-division kan sa kiew kyrdan noh kum ka District.
U Myntri Rangbah u la ong ba u la ai distrik ia ka Mairang, namar ba ka West Khasi Hills District ka dei kawei na ki district kaba sahdien tam ha ka jylla ha kaba don ha ka kyrdan kaba shiphew kaba tam tang ia ka South West Khasi Hills District.
Ha katei ka jingkren u Conrad K Sangma, u la ong ba u da kmen shikat dei eh ban pynbna ba ka Mairang kan sa ioh ia la ka jong ka district namar u la ong ba ka Mairang ka dei kawei na ki district kaba u tip kaba dei hok ban ioh ia la ka jong ka Disrltrict.
Ha shwa ban pynbna ia kane da u Myntri Rangbah ka jylla, u Bah Metbah Lyngdoh u ba dei u nongmihkhmat jong ka Mairang bad ha kajuh ka por u ba dei u Lamphang jong ka iing dorbar thawaiñ bad u Bah Brolding Nongsiej u ba dei u nongmihkhmat jong ka Mawthadraishan bad u ba dei ruh u Myntri jong ka Sorkar Jylla ki la kyntu ia u Myntri Rangbah ba dei ban kyntiew noh ia ka Mairang Civil Sub-division sha ka district bad ban pynbna, ia kane ka khubor ha kane ka jingialang.
Shillong:"Ki bording na ka sngi ka long kaba donkam bha ha kine ki por mynta khamtam ha ki shnong kiba bun na ki street light kim treikam ha ki jaka ba kyndong kynshrot ba kynrei ki kam sniew," ong u MLA ka 17 North Shillong u Bah Adelbert Nongrum ha shwa ban sam ïa ki solar light sha ki 16 tylli ki dorbar shnong ka konstitwensi hapoh community Hall ka Dorbar Shnong Jaïaw Shyiap bad Lumpyllon mynta ka sngi.
Ula ong ruh ba um kmen tang ban long nongmihkhmat, hynrei ban ïasaid, bad ban thaw aiñ.
“Kine ki 200 tylli ki solar light kiba shong dor T.
41 lak ki long ha ka bynta ba nyngkong bad ki dorbar shnong kin hap shim ka burom halor kine namar ki la pynshai ïa nga.
Ngam lah ban trei marwei khlem ka jingkyrshan ki shnong bad kine ki light ki lah poi naduh u nohprah mynshem snem hynrei bym pat lah ban jurip lut ki jaka ym pat ïoh sam.
Ki dang don bun ki skhim ba dang sahteng, hynrei mynta lah kumba 12 tylli ki la longkam bad ki kam pynroi ki dei ban ïaid lang bat ki mat ka jaitbynriew," ong u MLA.
U la ong ruh ba un ym ïashim bynta bad ka jingrakhe 50 snem ka jylla katba ka Sorkar kam pat pyndep ïa ki mat ba kongsan kum ki kam pynbeit pud, ka pule puthi, ki kam ki samla, ka sawdong sawkun bad kiwei kiba kongsan namar mynta lah 49 ki snem kam shym don ka jingkylla.
Haba ai khublei ïa ki Rangbah Shnong halor ki jingai jingmut kiba konsan, u Bah Nongrum u la ong, “Ka Wahumkhrah kadei ka mat kaba kongsan tam kaba lah donkam ban leh kyrkieh, nalor kiwei ki mat shwa ban rakhe 50 snem ka jylla.
U la ong ruh ba kine ki solar light kidei ki Inbuild solar, 5 snem ïoh jingpynshna ei, bad ki long kiba bha tam.
Kiwei ki Rangbah Shnong kiba lah kren ki la pynpaw bun ki jingmyntoi ba ïoh ki solar light namar ka ïarap ïa ki Tymmen ki lei, ki khyllung khynnah ban ïoh jingshai ha ka por lip bording.
Ki la pynpaw halor ka jingdonkam ban don ki rukom treikam pynkhuid Wahumkhrah, ka jingdonkam ban don ka Civic civil Administration kaba khlaiñ ban ïarap ïa ka Shillong Munipal board namar ka jingtlot jong ka, halor ka jingïoh umbam umdih na SMB bad PHE ka bym long ban dih, halor ka jingkharoi ki jingdih drok bad die kiad beaiñ, ha thaiñ Polo, nalor kiwei ki jingdonkam.
Jowai: Myn hynnin ka sngi da ki hajar ki paidbah nongshong shnong ka Hingaria, Huroi, Lejri bad Lahaleiñ ha ryngkat ki dkhot bad nongialam ka KSU EJH bad ka EJNC ki la pynlong ia ka jingiaiaid paidbah shaduh ka Ophi u Deputy Commissioner ha Khlieh riat ha ryngkat ki banner, ki placard ba la thoh ba dawa surok, PHC bad Mobile sha katei ka thain kaba don ha khappud India bad Bangladesh ha East Jaintia.
Ki paidbah kiba la wan na kitei ki shnong da ki kali pick-up bad Sumo ki la hiar ha Deiñchynrum ban iaid da ka kjat shaduh DC Ophis ryngkat ka jingpyrta ban dawa shna surok noh bad ki don ruh ki jingthoh bad jingpyrta ban pynrem ia ka sorkar MDA halor ka jingshah ieh khunswet katei ka thain kaba la ktah um tang ia ka roi ka par hynrei ia ka ioh ka kot bad ha ka pang ka shitom.
Ki rangbah shnong, Secretary Shnong bad ki paidbah nongshong shnong ba la synran ruh da u Local MLA u ma Shitlang Pale bad ar ngut ki MDC u ma Emlang Lamare bad u Dr.
Sanki Shangpung ki la pynlong ia ka jingialang paidbah ha ka jaka kaba ieng u mot u Kiang Nangbah ban kren halor ka jingeh ki paidbah ka thain khamtam ha kaba iadei bad u surok uba la sahteng naduh ka ba sdang ka jylla Meghalaya.
Ka jingialang ka dawa ruh ban kyntiew kyrdan ia ka health Sub-Centre sha ka PHC bad ban pynioh mobile tower sha kitei ki shnong.
U Kynsaimon Amse uba dei u President ka Joint Action Committee u la ong ba ka sorkar ka la ieh khunswet ia katei ka thain shaba palat.
Haba pang ba shitom la hap ban kit bah bad ban iarah da kaba iaid kjat bun kynta ban poi sha ki jaka Sumar.
U la ong ruh ba katei ka thain kam pat don mobile network bad kane ka la buh jingeh ia ki kmie ki kpa kiba don khun shabar na shnong ban shong skul kumjuh ruh khamtam ha kaba iadei bad ka online class ha kane ka juk.
U rangbah shnong ka Huroi u bah Golden Marbaniang u la pynpaw ba u surok naduh na Borkhat shaduh Sunapur la dep ban mang haduh 148 klur hynrei kane ka project ka la shu jahrngai bad haduh mynta ym pat ioh surok satia.
“Ngi ioh mobile network na Bangladesh bad lada jia ba shah hiar thma ha u khar Bangla katban ioh jingtip ka sorkar ban iarap ia ngi ka la dier ka por namar ymdon surok bad mobile network.
Na ka liang j local MLA haba kren u la pynpaw ba ki paidbah ka thain ki ia kynduh jingeh shisha bad u la ong ruh ba na ka liang jong u u la pyrshang ban iakren bad u Myntri ka tnad PWD na k por sha ka por bad kum u nongmihkhmat un rah biang ia kane sha ka sorkar bad ban kyrpad ban iarap ia ka thain.
Kiwei pat kiba la ai jingkren ki kynthup ia ki ar ngut ki MDC, u President ka KSU EJHD u ma Ohibait Dkhar bad u President ka EJNC nalor kiwei kiwei.
Shillong:Ka HNYF Pynursla unit, ka pynpaw ia ka jingsngewsih bad jingsngewkyndit kaba khraw halor ka jingshah thombor kaba kyndit kynsan jong ki dkhot Ka seng HNYF Central Body ha Wahlyngkhat.
Halor kane ka jingjia ka seng HNYF pynursla unit ka dawa mardor ia ka company ban weng noh ia ki dkhar kiba don kti ban thombor ia ki dkhot jong ka seng.
Ka HNYF pynursla unit, ka dawa ruh ban pynsa ngeh shwa ia ka jingtrei, katba ka company kam pat lah ban weng ia ki dkhar kiba don kti ha Ka jingthombor ia ki dkhot ka seng bad lada ka company ka iaid shakhmat ban pyntrei ia ka kam khlem da weng ia kine ki dkhar kiba donkti ha kane ka kam thombor, na ka liang ka seng, kam don jingkit khlieh lada jia eiei.
Shillong:Myn hynnin ka sngi, ka kali Alto jong ki dkhot ka HNYF, Shillong Region, ka la shah tynrah beit nadien ha Shnong Wahlyngkhat, kaba haneng Pynursla; ha ka kali Bolero jong ka kompeni, kaba trei surok Shillong Dawki; ka ARSS Infrastructure Project Limited.
Ka khubor pulit, ka iathuh ba ki nongtrei ka ARSS, ki la ujor sha ki pulit, ba ki dkhot ka HNYF, ha ka jing ialam jong U Bah Bless Dkhar, uba dei U President ka Shillong Region, lem bad kiwei pat ki dkhot, ki la ktah kti ia uwei na ki nongtrei jong katei ka kompeni bad halor katei ka jingjia, kitei ki dkhar, ki la beh thong ia kitei ki dkhot jong ka seng, kiba iaid da ka kali Alto bad ki la tynrah beit nadien jong katei ka kali ha Wahlyngkhat.
Ym tang katta, la kynnoh ruh ba ki dkhot ka HNYF, ki leit ban dawa pisa bad byrngem ia kitei ki dkhar, kiba don ha katei ka jaka trei kam jongki ha Siatbakon.
Haba iakren bad U bah Sadon Blah, uba dei u nong ialam ka HNYF, u iathuh ba ki dkhot jong katei ka seng, ki leit ban wad jingtip, ia uwei u nongtrei, uba mynsaw ha ki khyndiat taiew ba ladep, ha ka jingshah ban ha u maw bad ban iakren bad ki pulit, halor ka jing tohkit halor katei ka jingjia.
Ha shwa jong kata, ki la leit shwa ha ka jaka trei jong katei ka kompeni ha Siatbakon, hynrei ha ka por ba ki wan phai sha Shillong, ki la shah beh thong bad shah tynrah ka kali jongki, ha ka kali jong katei ka ARSS Company.
Mar ia shah tynrah, la iathuh ba ki dkhar, ki la hiar bad ki la sei da ki nar bad ki rod, da ka jingthmu ban bom ia ki dkhot jong katei ka seng, tangba donbok, ba ki la ioh ban phet krad ialade sha khlaw, kaba don ha katei ka jaka.
Ki pulit ki la register case ia kitei ki arliang mamla, halor katei ka jingjia, kaba la jia mynta ka sngi, ha ka por 1 baje nohsngi bad la iathuh ba ki dkhot jong ka HNYF, ki la shah kem 2 ngut, ba kynthup ia U bah Bless Dkhar, uba dei U President ka Shillong Region.
Lah ban pyn kynmaw, ba ha ka 19tarik mynta, u bnai, uwei u rangbah u ba la tip kyrteng kum u bah Bokstar Khongstid 35 snem ka rta u la ngat ha ka jingmynsaw jur hadien ba hap u maw na khlieh jong u, ha ka jaka ba pyntrei ia ka surok Shillong -Dawki.
Katei ka jingjia, ka dei ha kaba ka kali puh shilum ka ba dang trei ha katei ka jaka ka dang khat ia ki maw bad ka khyndew ban thep ha ka truck, ka la pynhap da uwei u maw ba heh na ka khlieh jong u U bah Bokstar.
La iathuh ba u bah Bokstar mynta u dang don ha ICU bad u don hapdeng ka jingbymtipbriew haduh ha kine ki sngi.
Shillong:U myntri ka tnad kampohing u bah Lahkmen Rymbui, u la ong ba u briew u ba leh ia ka kam sniew, wat la u dei na kano kano ka jaitbynriew ruh u dei hi u nonglehkam sniew bad ka dei ka ain ka ban pynsaja ia kiba donkti; hynrei na ka bynta ki pulit kin hap ban tohkit bha bad kam dei ka basuk ba kan shu kem katba don khlem da biang ki sabut sakhi ba paka.
Haba ia kren bad ki lad pathai khubor, u Bah Lahkmen u la ong ba ha kano kano ka jingjia kin don beit ki briew kiba pynmih ia la ka jong ki agenda, hynrei na ka bynta ka tnad pulit ki nongleh kam sniew ki dei hi ki nongleh kamsniew bad ka ain kam ju pyllait ia ki.
U bah Lahkmen u la ong ruh ba u pynrem jur, halor ka jingshah thombor jong ki 2 ngut ki samla khasi ha Golflink bad ban tohkit ia kane, ki pulit ki la thung ia ka Special Investigation Team.
Ula iathuh ruh ba ia ka SIT la buh por ban pyndep ia ka jingtohkit ha kine ki 3 bnai, hynrei u la kyntu ia ki briew kiba iohi ia kane ka jingjia ba kin wan sha khmat ban iarap ia ki pulit khnang ba ki pulit kin ioh ban kem ia kine ki nongpyniap briew.
Ula ong ba ka sorkar ka shimkhia halor kane ka jingjia bad dei na kane ka daw ba ki pulit ki la thaw ia ka SIT.
Shillong:Ha ka jing lehkai kaba mynnin ka sngi jong ka Meghalaya Cricket Association’s Inter District U-19 Girls Cricket Tournament ba la ialeh ha Nongstoin, ka Ri Bhoi ka la lah ban pynliem noh ia ka East Garo Hills da 87 run.
Na ka daw ka jinghap slap la pynduna noh ia ki over da mar 6 overs.
Kiba la ioh tied nyngkong na Ri Bhoi, ka Banrisha Wahlang 29 bad ka Ankita Sharma 24 ki la lah ban pynkamai ia ka Ri Bhoi haduh 108 kaba la kynthup lem ka jingioh bun tylli ki extra.
Kine ki arngut ki la iaineh haduh kaba kut bad da kane, ka kynhun Ri Bhoi ka la lait na ka jingduh jong ki wicket.
Ha ka jing pynphai na ka East Garo Hills, ka la shah pynkut noh tang 21/3 ha kaba ka Angelica Maring bad ka Dolina Marten ki long kiba la shim ia kine ki wicket.
Ha kane ka jinglehkai ka Wahlang ka la ioh ban khur ia ka nam ‘Player of the match’.
Ngi na ka National Student Union of India NSUI west khasi Hills District ngi pynpaw Ka jingsngewkhia bha halor Kane Ka jingduh light khah khah ha west khasi hills khamtam ha ki jaka ba kham kyndong kum sha Mawshynrut bad kiwei kiwei.
U Samla Joiningstar Rongrin uba dei ruh u president Jong ka NSUI west khasi Hills District u la ong,ba  khlem da khein ia kata ka load shedding; ka jingduh light ha West khasi Hills District, ka la long palat haduh kata kata.
Haba ngi phai sha Ka Bill light Ka kham heh pynban ki Nongkyndong ban iaka sor watla Ka jingduh light Ka long palat ruh.
Haba ngi phai sha Ki nongtrei light , bun ba ki ong Kim dei ki nongtrei light ba thung daka sorkar hynrei ki dei tang ki nongbylla ba leit kylleng kylleng kat kiba khot ki briew ban wan trei.
