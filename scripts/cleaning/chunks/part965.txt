Ka Kyrteng “Sengbhalang" hi ka kubur ïa kata.
Phewse, lada ki kam jong ki, ki kren markhongpong ïa kane, kum kita ki la dei ban shim noh hi da ka Kyrteng “Sengsniewlang" ne “Sengbhahlang" !! Ki Seng ne ki Riewshimet kiba shim Kabu ha ka Kyrteng jong ka Politik ban wanrah ïa ka Jingsngewpher hapdeng u Khynriam, u Pnar, u Bhoi, u War, u Maram, u Lyngam, u Muliang, u Rimen, tt.
lah ban ong ba lehse ki dei kita ki bym don ïa ka Snam jong ka Jaitbynriew lane ka Snam jongki ka la kylla Ksuit noh – kaba mut ba ka la pyut bad ki kwah ruh ban pynpyut lang ïa kiwei.
Lada ka Mynnor ka pyni ba ka Jingsngewlong kawei Jaitbynriew ka la don wat hapdeng ka Jingbun ki Hima Khasi, ban sloit noh ïa kata ha kane ka Juk kan ïaryngkat bad ka Jinglong ingkhong-shyllangmat.
Shaphrang shaphrang ngin tur Samla,Ban jop la im la ïap;La ha Pyrthei ka don ka Thma,Bad bun Jingeh kin lap.
Shaphrang shaphrang ngin tur Samla,Da nuksa bajanai;Jaitbynriew wat pynpait pynpra,Ka Lawei ban phyrnai.
Shillong, 24 Naitung:Khnang ban ktik ia ka jingmut jong ki samla ban shim ha ka lian jingpule ha ka sobjek Saian, u Myntri Rangbah ka jylla u Dr Mukul Sangma u la ong ba ka soakr kan sa pynmih ia ka skhim baibai ba kyrpang ia ki samla pule ka jylla ban ktik ia ka mynsiem jongki ban leit pule ha ka lain saian.
U Myntri Rangbah u la ong ia kane ha kane ka sngi Balang haba plie ia ka International Seminar on -‘Attracting Best Talents in Basic Sciences.
Ka sorkar ka la rai ban pyntreikam noh da ka baibam ba kyrpang ia ki samla ba pule ha ka lian saian nalor ba kin ioh sa kiwei ki baibam ba la ju ai da ka sorkar.
Kane ka baibam kan long na ka bynta ban pynktik ia ka mynsiem ia ki samla ban bteng ia ka jingpule ha ka sojek saian.
U la ong ba kumba T.
600 klur ka projek la mang na ka bynta ban pynbha ia ka pule puthi ha kane ka jylla ba la mynjur da ka sorkar pdeng bad la khmih lynti ban pyntreikam ha kaba kut jong mynta u snem.
Kane ka jingmang kan long na ka bynta ban pynbha ka pule puthi, ka rukom hikai, ki tiar bad ki jingdonkam jong ki skul.
Katkum ka jingong u Dr Mukul kane ka projek la thaw jingmut na ka bynta ban ai ia ka jinghikai kaba paka sha ki samla jong ka jylla.
U la ong ba ki district ba jngai na ka nongbah kum ka South bad ka West Garo Hills ki la iakynduh jingeh ha ka liang ka jingpule bad kane ka la sakhi ha ka jingioh ia ka result jong ka klas X eksamin ha kaba ka jingpas ka long tang hapoh 25 per cent.
Kane ka jingmang pisa kan pynkylla dur ia ka pule puthi ha kane ka jylla bad khamtam sha ki jaka ba long kyndong eh ha kaba ka jingpule ka long ka jingeh ha kiba bun ki liang, u la ong.
Shillong,24 Naitung:Ka jingdheng kali ha iew Mawlong ka long ka kaba ju jia khah khah bad la jan man ka sngi, kane ka jingdheng kali ka dei namar ka daw ka jingrung jong ki trok ha ka por mynsngi.
Ki trok kiba wan pynhap tiar sha ki dukan khar kaia ki la bun bha ha kine ki sngi ba la dep hynrei mynta hadien ba la mana ban rung kitei ki trok heh ka kham duna, wat la ki dang don hi katto katne na ki kiba dang wan rung ha ka por mynsngi.
Nalor ki trok heh la iohi ruh sa ia ki trok rit kiba wan pynhap phan bad kiwei ki mar ha ka por mynsngi ha Iew Mawlong kaba la wanrah ia ka jingdheng kali kaba jur hangtei khamtam ha ki jaka ba ieng ki Bus Sohra.
Shuh shuh nalor kitei ki trok sa ki kali kit nuit ka tnad Municipal ki la wan ban pynkhapngiah ha kaba la iohi ba kitei ki kali kit nuit ki wan ban thep nuit ha ka por mynsngi kaba baroh shi katta ki ju wan ha ka por mynstep.
Shillong, 24 Naitung:Ki samla ka UDP Shillong city ki la pynrem jur ia ka jinglong nong peitkai ka sorkar Congress ha kane ka jylla ia ka jingthombor ka Assam ban pynpra ia ka skul SSA ha shnong Sabuda kaba don ha Ri-Bhoi district.
“Ka long kaba sngew lyngngoh shisha balei ka Congress kaba ialam ia ka sorkar ka long nongpeitkai jar jar ia katei ka jingjia" la ong ka UDP Shillong city.
Ka Shillong city jong ki samla kaba iakynduh ha kane ka sngi Hatmajai ka la pynpaw ia ka jingsngew khia ia ka jingkiew ki kam runar ha kane ka jylla khamtam ia ki kynthei bad ki khynnah.
“Kane ka dei ka jingkdew ba ka sorkar kam don ka jingkitkhlieh.
Ka jingshisha ka long ba ka kaiphod jong ka CBI halor ka jingthung ia ki nonghikai skul, ka jingjia ha ka CMJ  University bad u Nurul Islam ki dang sah teng bad ka pyni ia ka jinglong ka sorkar"  la ong ki samla ka UDP Shillong city.
Ka jingialang ka la iakren ruh ia ka jingkiew dor jong ka petrol, kaba ktah ia ka marbam mardih ha ka iew ha hat bad ktah kylla ia ki paidbah baduk ba jynjar.
Ka jingialang ka la kyrshan ruh ia ka jingpyrshah jongki sengbhalang ia ka jingthmu ban wanrah lynti rel sha kane ka jylla.
Ka jingialang ka la ai jingmut ia ka sorkar ban thaw noh da ka District Selection Committee, kumba long ka State Public Commission.
Ki samla ka UDP Shillong city ki la ong ba kane kan wanrah ka jingshaniah ia ki paidbah.
Ka jingialang ka la pan jingshai ruh na u Chief Secretary halor ka jinglong ki syrnod schedule tribe jong u Myntri Rsngbah Dr Mukul Sangma bad u paa jongu, u Zenith Sangma namar ba la mih ka jingkynnoh pyrshah ia ki kumba jia ia u  nongialam barim ka Congress uba dei ruh u Myntri Rangbah u Ajit Jogi jong ka jylla Chattisgarh kaba la paw ha ki lad pathai khubor ba ktah ia ka jingmut jingpyrkhat jong ki paidbah.
Shillong, 24 Naitung:Ki bor shipai ki la lap haduh 49 ngut ki briew kiba wanrah ia ki syrnod ne ki kot ki sla kiba thok kum ki nong shong shnong ha ka jingpynrungkam shipai kaba dang iaid shaid shaid haduh mynta ha JN Stadium, Polo.
Haba pyntip ia kane, u SP (City) u Bah Vivek Syiem u la iathuh ba ki bor shi[ai ki la lap ia kine kiba pyndonkam da ki kot ki sla ba thok  haba pynlong ia ka jingbishar bniah ia kito kiba wan ban iakhun ia ka kam shipai.
Ki shipai ki la aiti ia kitei ki briew sha ki pulit ban leh ia kaba donkam.
“Ngi la rejister kes (case) halor kane", la ong u Bah Vivek.
U SP (City) u la iathuh ba la don sa kumba 40 ngut ei ei kiba ai da ki kot ki slab a thok ha kaba iadei bad ka jaka sah jongki.
“Hynrei kim shym la wan sha ka jingmareh hadien ba la tip ba kito kiba wanrah da ki kot ki sla kiba thok ki la shah kem" la ong u Bah Vivek.
U la ong ba kiba bun ki kot ki sla kiba thok ba la wanrah da ki kandidet ki dei na ka Dimapur  katba kiba bun kiba la lap ki dei na Uttar Pradesh.
Shillong,24 Naitung:Dang mynhynin ka sngi ka seng ki nongniah kali ha Laitlyngkot, ki la maramot dalade hi ia ka surok naduh na Laitlyng kot shaduh Nongkynrih.
Hynrei mynta pat sa ka  seng  ki nonghniah kali Mawkyrwat ki la ia mih ryntih hapoh ka lama jong ka Mawkyrwat local Taxi Driver and Owner Association ha kaba baroh ki nongniah kali kamai hapoh ka thain Mawkyrwat ki la ia mih ban maramot hi ia ka surok ba la shu ieh kput da ka PWD khlem da pynbha la bun bun snem.
“Ngim banse ban maramot dalade h ia ka surok namar ka la wanrah jingeh ia ki nongniah kumjuh ruh ia ki nongleit nongwan ba shong kali" ong u President katei ka seng ki nongniah u Bah Tolentine Wahlang,haba ia kren bad ki nongthohkhubor.
U Bah Wahlang u la iathuh ba mynshwa na ka liang jong ka seng ka la dep phah shithi ruh sha u Executive Engineer jong ka tnat PWD ha kaba ka la kyrpad jur ia ka Sorkar ba kan pynbha lem ia kane ka surok, hynrei kaba sngewsih ka long ba haduh kam shym la  leh eiei satia.
Katei ka seng ki nongniah kali kamai ha Mawkyrwat ki la kyrpad ia ka tnad PWD ba kan leh eiei noh ban pynbha ia atei ka surok kumjuh ruh ka la kyrpad ruh ban maramot ia ka surok  Photjaud War, Rangmaw, Sakwang, Marshillong, Mawranglang bad khamtam eh ia ka surok Jashiar-Larem-Mawthong bad ka surok na Mawthawpdah haduh Rangblang, kiba la sniew kata-katta haduh ba ki kali rit ki la shem shitom ban iaid ban ieng.
Shillong,24 Naitung:Ka jingbishar jong ka Supreme Court, ha ka 19tarik mynta u bnai, ka la pynmih ia ka hukum jongka, ba lada ia U CM Jha, yn kem da ki bor pulit jong ka Jylla, hynrei, la bthah ba dei ban ai jamin noh ia u; tangba katei kan dei, hadien ba ki bor tohkit jong ka sorkar jylla, kin sngew mynjur ia katei ka nongrim, kaba dei halor ka jingtohkit jongki ia u.
Katei ka kashari, lyngba ki nongbishar, ba kynthup ia U Justice AK Patnaik bad U Justice MY Egbal, ka la pynmih ia katei ka rai, halor ka jingshah mudui jong U Jha, ha ki pulit CID jong ka Jylla bad ba la pynhap ia u hapoh ka hapoh ka section 420,406/466 IPC.
Shillong,24 Naitung:Ka jingwan tuh maw jong ki khar Bangla na ki wah kiba don ha shilynter ka Wah Dawki ka long kaba ju jia man ka por ha kaba ki khar Bangla ki ju wan da ki phew tylli k lieng ban khlong ia ki maw bad ban kit sha ka jaka la jong bad kane ka jingwan tuh jong ki ka ju jia bha ha ka por mynmiet ha ka por ba ki briew ki ioh thiah lyngngai.
Dang mynhynne ka miet kumba 15 tylli ki lieng ki khar Bangla ki la wan tur sha ka ka wah kaba don ha ka shnong Khyn dong Mawprah kaba jngai tang kumba 200 mitar eiei na ka shnong Dawki bad kitei ki lieng jong ki khar Bangla ki la  wan  ha ka por 12:30 eiei mynmiet.
Ki BSF bad ki pulit home Guard kiba la ap siar bha ia katei ka jingwan rung ki khar Bangla da k lieng ban tuh maw marsien iohi ia ki kynhun ki khar Bangla ba ki la wan rung hapoh u pud u sam jong ka India ki la kthong ia ki, la iathuh ruh ba ki khar Bangla marsien iohi ba ki BSF bad ki pulit Home Guard ki la kthong ki la wan ki la mareh khlem tip briew shuh ha kaba 3ne saw tylli ki lieng jong ki ryngkat bad ki maw ki la ngam hapoh um.
Ha katei ka jingkthong ki pulit kim shym la ioh kem satia ia kitei ki khar Bangla bad kumjuh ruh kim pat lah haduh mynta ban sei ia ki lieng jong kitei ki khar Bangla namar ki la ngam ha ka thwei ba jylliew bah bad khamtam ruh ba ka ka um ka dang heh bha namar ka jingther u slap.
Shillong, 24 Naitung:U Myntri  Rangbah ka jylla u Dr Mukul Sangma u la shaiong ngain ban lap ba ym don satia ki ophisar na ka tnad pule puthi ka jylla kiba wan ban iadon bynta ha ka jingrakhe dap san phew snem ka jinghikai saian jong ka Shillong College kaba long hynne.
Ka International Seminar halor ka ‘Attracting Best Talents in Basic Science’, la pynlong hynne ban dap san phew snem ka Teaching Science ha Shillong College ha kane ka sngi Balang.
Dr Mukul ba long u kongsan ha kane ka jingialang, u la plie ia kane ka jingialang kaba ar sngi, u la pynpaw ia ka jingsngewsih ban iohi bay m don uwei ruh u ophisar na ka tnad pule puthi ka jylla kin wan ban sakhi ha kane ka jingialang.
“Nga khmih lynti ban iohi shibun ki ophisar ban wan ha kane ka jingialang kaba donkam" la ong u Myntri Rangbah.
Ha kane ka sngi, u Myntri Rangbah u la pynbna ruh ba ka sorkar kan sa ai baibam sha kito ki samla pule kiba pule ha ka jinghikai saian nalor kiwei ki baibam ba ki ju ioh.
“Kane kan long ka jingpynshlur ia ki ban bteng ia ka jingpule ha ka lain saian", la ong u Dr Mukul.
Shillong,24 Naitung:Ki bor pyniaid District mynta ka sngi ka la pynbna ia ka jari 144 CrPC, hadien ba ka la don ka jingsuba ba ki Sengbha lang ki lah ban leit tur sha Secretariat  lashai ka sngi, na ka bynta ban pyrshah  halor ka kam shim jaka ha New Shillong.
U Additional District Magistrate ka East Khasi Hills u la pynbna ia ka jari kaba ym shah ia kino kino ki sengbhalang ban pyn long ia ka jingialum lym bung ne ne ban iaid paid bah ha ka jingjngai, kaba 500 mitar pyllun  ka Secretariat,  hadien ba ki bor pyniaid District ki la ioh jingtip wur wur wer wer ba lah ban don ki rally ne ki jingiaid paidbah jong ki sengbhalang.
Katkum ka khubor ba la ioh lum la sngewthuh ba ki lah ban don ki Sengbhalang ki ban leit tur sha Secretariat  lashai ka sngi, tangba ym shym la ioh ban pynthikna na kano kano ka kynhun jong ki sengbhalang.
Shillong, 24 Naitung:Ki nongtrei ka Shil long Municipal Board (SMB) hapoh ka lama jong ka Shillong Municipal Employees Association (SMEA), ki la byrngem ban pynlong ia ka jingia khih ba tyngeh lada ka sorkar kam lah ban ai ia ki jingdawa jongki.
“Ngi la iai shah hyn rei ngim lah ban iai shah slem.
Lada ka sorkar kam sngap ia ki jingdawa jong ngi, ngi hap ban mih sha madan ban iakhuh" la ong u Bah S Pyngrope u president ka SMEA.
Katkum ka jingong jong u Bah Pyngrope, ki nongtrei kim pat ioh ia ka arrear jaba dei naduh u snem 2007.
“Ka sorkar dang shen ka la pynlait T.
47 klur ia ki nonghikai kolej, kumno ka bhah jong ngi pat kaba tang T.
3 klur ruh kam lah" u la pynpaw ia ka jingsngew lyngngoh bad bynrap ba la pyrshang ban iakynduh ia u chief executive officer ka SMB hynrei ym shym la ioh satia.
U la ong ba u CEO u wan ha ka por mynstep bad janmiet, hynrei lehse u tip ia ka jingthmu jong ki nongtrei bad u khlem wan" la ong u Bah Pyngrope.
U President ka SMEA u la bynniaw ia ka jingle jong ka sorkar ia ki nongtrei ka Municipal kiba iakynduh shibun ki jingeh kum ka jingbym pynlait biang ia ka tulop, ka jingbat ia ka jingkiew kyrdan ki nongtrei.
U la ong ba ha u snem 2010,  ka myntri ba peit ia ka tnad municipal ka dei kajuh haduh mynta bad ka ju kular ban peit ia ka jingeh jong ki nongtrei hynrei sngewsih ba kane kam urlong satia haduh mynta ki sngi.
Kumba T.
65 lak shi bnai donkam ban siew sha ki nongtrei ka municipal kiba don 450 ngut ki nongtrei.
Shillong, 24  Naitung:Ka iew Khyndai Lad ka dei kawei na ki iew ka ba pawnam tam ha ka jylla Meghalaya hynrei haba peit ia ka jingkylla jong kane ka iew la iohi ba ka la kylla ka iew die shana.
Kane ka iew mynta ha ba peit la iohi kum ka iew luri lura namar la bun tang ki khar ki ba la ia shong pathar ha madan jong ki lynti synkein jong ka surok.
Mynshwa ka Khyndai Lad ka dei kawei na ka iew kaba itynnad bha ha kaba bun na ki briew kiba wan jngoh kai pynthei ki ju wan iuh kjat ha kane ka iew namar ba ka long ka iew kaba pdeng  ha kane ka jylla hynrei ha ba peit mynta ka jingitynnad jong ka iew Khyndai Lad mynta ka la shu pulom lut tang namar  ba la shu iashong iaieng die pathar ha ki lynti synkien.
Nalor ba katei ka iew Khyndai Lad ka long ka iew kaba khapngiah hynrei mynta ka dang kham palat shuh shuh ka jingkhapngiah namar ha ba phai  sha ka diang bad ka mon ngin iohi tang ia ki nongdie madan kiba la pynkhapngiah shuh shuh ia ki surok ki lynti synkein iaid jong ki paidbah.
Kane ka jinglong  jong kane ka iew ka pyni ia ka dur ka dar jong ka ha ki briew kiba wan nabar hynrei ia ki trai shnong la long myllen.
Shillong, 24 Naitung:Bun ki nongpyniaid jong ki skul bapher bapher haduh mynta ki dang sah lyngngoh ia ka jingthmu jong ka sorkar ban shimti hi noh ia ki skul Deficit ki bym dei jong kano kano ka niam lait noh ia ki skul ba dei niam.
Dang shen ka sor kar ka la ai jingthoh sha baroh ki nongpyniaid jong ki skul ba ki dei ban ai ki jingtip sha ka sorkar sha phang baroh ki jingdon jingem jong ka skul khnang ba ka sorkar kan ioh leh ia kaba donkam shwa ba kan shimti noh.
Hynrei katkum ka jingtip la tip ba bun ki nongpyniaid jong ki skul bapher bapher kim pat lah ban shemphang halor ka nongrim ba ka sorkar ka thmu ban leh.
U Rupang u ba la ioh ban iakren bad ki katto katne ngut ki briew na ka tnad Education ki la iathuh ba haduh mynta na ka liang jong ki kim tip eiei halor kane ka kam ba ka sorkar ka thmu hynrei haduh mynta ki dang ioh sngew tang ia ka ktien provincialise hynrei ia ki kam ba dang sah halor kane kim tip eiei namar ba ka dang don ha ka kti jong u Minister.
“Shisien ba la shimti ka sorkar ia ki skul Deficit baroh la hap lut ha ka bor pyniaid jong ka sokar", la ong uwei u nongtrei jong ka tnad Education.
Bun ki skul ha kane ka jylla ki dei ba pyniaid da ki kynhun niam kane ka jingthmu jong ka sorkar ban shimti tang ia ki skul bym dei niam ka lah ban pynsah umdum ia kiwei pat ki nongpyniaid skul.
Lah ban pynkynmaw ba kham mynshuwa ki nonghikai ki ba hap hapoh ka lama jong ka Khasi Jaintia Deficit School Teachers Association (KJDSTA) ki la dawa na ka sorkar ba ka dei ban shimti tang ia ka kam hikai ym ba kan shimti ia ki bor pyniaid jong ki skul.
Shillong, 24 Naitung:Ban peit ia ka jinglar kam ka jingpyntreikam ia ka skhim aibam ia kiba duk ha ka jylla, ka Food Security Scheme (FSS) ha ka jylla, ka sorkar kan thaw da ka Commission.
Kane ka FSS ka dei ka skhim jong ka sorkar pdeng.
U Myntri Rangbah ka jylla u Dr Mukul Sang ma u la iathuh mynta ka sngi, ba ka sorkar kan sa pyntreikam noh ia ka Food Security Commission (FSC) shaid shaid da kaba thung da ka Commission ban peit ia kane ka kam khnang ba kan long kaba larkam shisha sha ki paidbah ka jylla.
U la iathuh ba ka FSC, kan rai kumno ban pyntreikam ia ka FSS, ha ka jylla kan long kaba larkam katkum ki kyndon jong ka Food Security Ordinance kaba la mynjur da u President ka ri dang shen.
Ha kane ka skhim aibam ia kiba duk ha ka dor tad, kumba 21 lak ngut ki nongshong shnong ka jylla kin sa ioh jingmyntoi kynthup ar lak ngut kiba duk ne BPL.
Katkum kane ka skhim ia u khaw yn ioh ha ka dor kaba tad kata T.
3 kilo katba u kew bad kiwei ki jingbam yn ioh ha ka dor T.
2 bad T.
1 ha ka shi kilo.
Ka sorkar pdeng ka la rai ha u bnai ba la dep ban pynmih ia ka hukum ha kaba baroh kumba ar na ka lai bynta kin ioh 5 kilo u marbam man u bnai ha ka dor tad.
Ka food security programme kan sa ai jingmyntoi haduh T.
1, 25,000 klur man u snem ban ai bam tad dor ha kaba 62 million ton u khaw, u kew bad kiwei ki marbam yn sam sha ki 67 percent ki nongshong shnong ka ri.
Da U Josper S Dura, NongshkenLa sot na ka kot “Ki Symboh Pyrkhat"Ki khynnah bam ja khluit ki khih pisa bad lyng-a ynda haba ki la ngat ha ki kam rangbah, namar ki shu kynrup ruma khlem pyrkhat.
Nga kynmaw ia uwei u paralok jongnga u ba la shim ia ka jinglong kpa khlem da pyrkhat bishar ia ka jingkit ba u dei ban kit ban bah.
Nga la sngewsynei ba u iathuh haduh katno ba u la shah niew bein ha ka kiaw kurim.
La katta u ud, u iaineh hajuh.
Ki sngi ki snem ki iaid khlem sngewthuh u la ioh lai ngut ki khun.
Ha kine ki lai phim lah niew la katno sien u la shong khynraw haiing kur.
Ynda la bunsien eh ka leh khynnah, ka kmie ka la thnum ia ka khun miet sngi.
Ka khun ruh ka la sngewsih sat ba shu ap ja bad ki khun na iing.
Ka la thait, ka la ngiah bad ka la kut jingmut katba long.
“Haba phim mon shuh ban iashong bag nga, wad noh shawei ba nga ruh ngan khmih la ka lynti," ka ong ia u.
“Pha eh shisha, to ngam wan shuh sha pha," la phaidien dom u kpa.
Lai bnai u bnai u ngen bad ha u ba saw u sngew kynmaw kmie hir-hir, hynrei lehrain ban jan mynsngi mynshai sha tyngkong ka kmie ki khun.
U par mynmiet sor bad tok tok u tied na jingkhangit na khlieh thiah jong ka.
(ym phylla mo, u lok u tip ia la lok hangno ka thiah),Mano ita?Manga, u kpa ki khun.
Men leit shano katta miet?Nga kwah khmih khun.
O! Kumta, ap shipor.
Ka plie ia ka jingkhangit bad rah naba thiah uwei u khun hadien uwei pat.
Une u Number one, me iohi;Une u Number Two, bad une patU Number Three.
Katto la biang.
Tdam ka khang ia ka jingkhangit bad u lok u peit mat seh kumba dei shi kuli.
U ud, u bynniaw:-Plie seh.
Ka khla kynthei na kren ka kyriat bnait bad ka byrngem:-Me kwah aiu pat,Ha i sur ba pynrit, wo mi hi kyntien:-Nga kwah eh  ia phi.
Shi kyntien na u nongsot ia katei ka khana lyngkot:Khlem kut jingmut bad khlem ia sngewthuh jingmut ka mih ka jinglehrain.
La ioh ne duh, phi ki samla wat ia kyrsum lang ha iing ki kiaw ki kthaw,khamtam lada don ki para shongkha kiba kham heh kyrdan ne kham don spah ban iaphi.
Ka kiaw kurim (mother-in-law) kam dei ka kmie ba shisha jongphi (mother-in-fact), ka dei tang ka kmie ha ka ain.
Kumjuh ruh, u kthaw kurim jongphi (father-in-law) u dei u kpa jongphi tang ha ka ain,um dei u kpa ba shisha jongphi (father-in-fact).
Kine ki ieit ia phi um kum ia u khun, hynrei ki ieit iaphi namar ba phi dei u pyrsa kurim jongki.
La ju iohi ia ki longing longsem kiba bira-biri ki nia na ka daw ka jingmushlia bad jingkorbar thanda ki kiaw ki kthaw.
Ha iing ki kiaw ki kthaw, phin shu sngewpoh hi ialade.
Phin sa shu sngewrit mynsiem.
Phim ym sngewsuk ha mynsiem.
Phin shu pyrkhat ruh ba kito kiba shonglang bad phi, ki peit niew bein ia phi.
Phi kwah ban thiah sngi khyndiat haba phi sngewniun ka met, hynrei phi hap ban pynbor ialade ban khie dangstep.
Phi kwah ban thiah dang shai ba thait ba jrem ka met haba la wanphai shaiing na ki jingtrei bad ki kam jongphi, hynrei phim nud ban leh kumta, namar phi sngewlehrain ioh kin ong ia phi u ba leh mon.
Kum ban shu ia ong noh, phin sngew ba ki shiah ki thar na ka mon bad na ka diang, bad ba ki dieng-tyndung kiba nep ki iai kynthah bad iai dung ia ka mynsiem jongphi (inner torments).
Phi ki  samla shynrang phi long kynrad ha la i jong it rep i skum.
Kaba shong sha jngai na i kiaw i kthaw ka jingieit ka suhsieng bad ka jingbha ka mih.
Ha ka poitri, ka Biria u Bieit, u Myllung Soso Tham u thoh-Lada don bneng ha snieh pyrthei,Ha trep ne haiing, syiem,-Ka dei ha Eden- ba arngutKi ia phylliew mynsiem.
Ki Proberd 17:1 Ki ong- Lah kaba shikyntien ka ja suda haba bad ka jingsuk, ban ia ka iing kaba dap da ka jingkhawai lem bad ka jingialeh.
Thiruvananthapuram, 25 Naitung:Ki nongdie khaw reshon ha ka lama jong ka All India Ration Dealers Association kin pynlong ia ka jingiakhih jong ki da kaba shah thngan ha ka 2 tarik u risaw da kaba kam ba na ka scheme thymmai, ba  ka sorkar kan pynioh khaw tang T.
3 tyngka shi kilo, hynrei kin don haduh 40 klur ngut ki ki briew ki ban duh khaw.
Katei ka seng ka dawa ruh na ka sorkar ba ka dei ban thaw thymmai ia ki buit ki lad kumno ban ithuh ia ki briew ba dei ban ioh ia ki rashon jong ki.
" Ka Association kan pynlong da ka jingiakhih shah thngan" ong ki nongialam katei ka seng baha kren sha ki nongthohkhubor.
Katei ka jingshah thngan bad ka jingiakhih jong ki nongdie reshon , kaba la ia sngewthuh jingmut bad ki 5 lak ngut ki nongdie rashon ha kylleng ka India kin pynlong ruh ia ka sngi jingsngewsih  ne ka sngi ba ki nong sam khaw reshon, kin ia shong khrui ban ia bam da k kynja jingbam kiba long kum u shaw ne Maggi ha ka 20 tarik u bnai ban wan kum ka dak ka jingpynkhlain bad ka jingkyrshan ia katei ka jingdawa jong ki na ka sorkar, ong  u general secretary ka Association u Babychan Mukkadan.
" Ka sorkar kam dei ban pyntreikam ia ki ain khlem ka jingbuh ryntih bad ki plan ba janai ban wad ia kita ki briew kiba dei ban ioh hok ban ban pynkhreh ia ki kyrteng jong ki, ban pynbor ia ka sorkar ban sngap ia ki jingdawa jong ngi ngi la pynkhreh da ka jingiakhih baroh shityllup ka ri" bynrap biang utei u nongialam ki nongdie rashon da kaba byrngem ba lymda kumta ki nongdie rashon ki la ong ba ki briew ba dei ioh kin duh marshiteng ha nongkyndong bad 25 na ka shipah ha sor.
Ha Kerala ki dkhot ka Association kin pynlong ka jingshah thngan ha ka 23 tarik u Nailur ha khmat ka Secretariat.
Shillong,25Naitung:Ka Jaintia Student Union (JSU) mynta ka sngi ka la pynlong ia ka jingialang paidbah jong ka ha Iaw Musiang, Jowai, ban pan ka jingkyrshan bad ban pynsngewthuh ia ki paidbah halor ka mat ba ka seng ka iakhih.
Ha katei ka jingia lang ki paidbah ki la kular ban ai ka jingiatreilang bad ka seng ha kino kino ki lynti ba ka seng ka shim ia ki jingiakhih.
Ia ka rai ia khih, ka JSU ka la dep ban shim mynta ka sngi, hynrei u President jong ka seng u  Bah Rikut N Parien, u la ong ba ia mynta ka seng kan ym  pat pynbna ia ka rai bad lashai ka sngi yn pynbna paidbah ia ka lynti iakhih kaba ka seng ka la dep ban shim rai.
“Mynta ka kynti ka seng ka la rai ban shim da ka rai ban pynlong da ki jingiakhih kiba tyngeh, hynrei ia mynta ngi la pynlong ia ka jingialang paidbah ban pan ka jingkyrshan na ki ban ia mih paidbah lang ha kita ki jingiakhih ba ka seng kan sa pynbna lashai"  “Ngi la pynsngewthuh ruh ia ki paidbah ha ka jingialang mynhyne ka sngi ia ka mat ba ka seng ka pyrshah namar ka ktah ia ka shongiew shonghat jong u paidbah" ong u President ka JSU.
Shillong, 25 Naitung:Tang hapdeng 11 snem ka jingwan kai jong ki briew ha kane ka nanpolok ka la kiew man u snem.
Katkum ka jingtip ba la ioh lum na kane ka tnad Forest la kdew ba ka jingiohnong jong kane ka Tnad ka la kiew na ka T.
7lak sha ka T.
18lak tang hapdeng kine 11 snem.
Tang ha u snem 2002-2003Ka la ioh lum T.
7,35, 469, ha u 2003-2004 la ioh T.
5,72,560, 2004-2005 la ioh T.
8,57,657, ha u 2005-2006 la ioh lum T.
10, 08,558, ha u snem 2006-2007 la iohlum T.
12,68, 328, ha 2007-2008 la ioh T.
10,83,229, ha u 2008-2009 la ioh lum T.
13,85, 692, 2009-2010 la iohlum T.
16,18,280, 2010-2011 la iohlum T.
13,34,234, 2011-2012 la iohlum T.
14,94, 997, ha u snem 2012-2013 la iohlum T.
18,07,716 bad mynta u snem tang ha pdeng u bnai Iaiong haduh u bnai Jylliew kane ka tnad jong ka Forest ka la iohlum haduh T.
5,85,690.
Tang mynta u snem 2012-2013 ki nongwan rungkai ha kane ka nan polok ki poi  8,33,28 ngut ki briew kynthup lang naduh kiba rit haduh kiba heh ba san.
Kane ka Nanpolok kadei ka ba la seng da u William Erskine Ward ha u snem 1893-1894 bad ka jingheh jong kane ka nanpolok kadei 6.
28 hecteres.
Ha u snem 2001 kane ka park la aiti noh ha ka jingpyniaid jong ka tnad Forest & EnvironmentKa tnad Forest ka peit tang ia ki ba iadei bad ka jingpynkhuid  ia katei ka park bad ia ki syntiew ki sku, katba ia ka jingshonglieng bad ka dukan bam la peit da ka tnad jong ka Tourism Development Corporation.
Kane ka Nanpolok na u bnai Lber haduh u bnai Risaw ka por plie jong ka ka long naduh 8:30 mynstep haduh 6:30 janmiet, ha u bnai Naiwieng haduh u Rymphang ka plie 8:30 mynstep haduh 4:30 janmiet lait noh ha ka sngi baar ki khang.
Ka Nan Polok  ka la kham itynnad hadien ba la pynshna ki shipai ia ka pung kynshait da ka bording bad nalor kiwei ki jingpynitynnad.
Shillong,25 Naitung:Ka sorkar ka la pyn mih ia ka ain ba thymmai ba dei ban Rejistar bad ban pynrung kyrteng ha ka National Population Register (NPR) khnang ban ithuh ba baroh kiba don kyrteng ha ka  NPR ki dei ki nong India.
Ha katei ka jingpyn rung kyrteng ha ka thup jong ka NPR ka sorkar India ka la buh ba baroh kiba kam ia lade ba ki dei ki nongshong shnong jong ka India ki dei ban pynrung kyrteng ha ka NPR naduh 5 snem shajrong.
Ia katei ka ain ka sorkar India ka la wanrah katkum ka Provision jong ka Citizenship Act 1955 bad ka Citizenship Rule 2003 kaba mut ban sam ia ki Identity Card sha baroh ki ki nong India.
Ka thong ba ka sorkar India ka la buh da kaba pyntreikam ia ka NPR ka long ban tip bad ban ithuh ia baroh ki nong India bad kan iarap ruh ban pyntreikam bha ia baroh ki scheme bad ki jingmyntoi ba ioh na ka sorkar.
Ka jingpyntreikam ia ka NPR ka long ruh kum ka jingioh bat ia ka jingiapher ki nong India bad ki bym dei nong India lyngba ki Identity Card  namar ka jingjur palat ka jingwan buhai shnong jong ki nongwei ha ka jaka India.
Ka ingpynrung kyrteng ha ka NPR ka long tang ia kito kiba kam ialade b ki dei ki nong India bad kiba la shong la sah haduh hynriew bnai hapoh India, kumjh ruh ka long na ka bynta kito ki ban dang thmu ban kynriah jaka sah nawei sha India hapoh ka hynriew bnai ha kaba yn air uh ia ki ia ka Adhar nombar ban pynmih kyrteng da ka Unique ID Card.
Kat kum ka section14A, ka long salonsar ia baroh ki nong India ban pynrung kyrteng ha ka National Register of India Citizen (NRIC)  ka Citizenship Act 1955.
Ki bym dei ki nong India kim lah ban rung kyrteng ha ka NPR hynrei yn pynrung kyrteng ia ki hadien ynda ki la wan phai ban shong ban sah ha India.
Shillong,25Naitung:Ka kynhun jong ki riew shemphang bad ki stad saian na Germany ki la wan ban iuh kjat mynta ka sngi ha Nongbah Shil long ban ia kynduh ia u Myntri Rangbah ka jylla u Dr.
Mukul Sangma ban ia kren kumno ban pyn jyrngam mariang lyngba ki juk stad mynta.
Ka kynhun na German kaba la ialam da ka Dr Utta Bolhoef, na ka  German Development Cooperation ki la wan sha kane ka jylla ban ai jingmut ia ki buit bad ki lad ban pyntrei ha ki bun rukom ban wanrah biang ia ka jingjyrngam ka mariang, kaba la sdang ban tlor noh hak kane ka jylla kaba la tip kum ka nongbah kaba jyrngam.
Haba kren sha ki lad pathai khubor hadien ba la wai ka jingialang jong ki, u Dr.
Mukul Sangma u la ong ba ka GDC kan long ka paralok ka ban ia treilang bad ka Meghalaya bad ka ban ialam lynti ban kyrshan da ki buit bad ki lad ha kane ka jingkylla ka mariang ha ka jylla kaba la ktah ia ka jylla.
Ka Dr.
Bolhoef ka la ong ba ka sorkar jylla ka donkam ka dei ban pyntreikam noh da ka buit stad thymmai bad ban ia syllok bad ki jylla ba marjan ka Thain Shatei Lam Mihngi.
“Ka Meghalaya ka la donkam shisha ban pynbna paidbah ia ka mat kaba donkam ban iada bad pynneh pynsah ia ka mariang" ong ka Bolhoef.
Shillong, 25 Naitung:U Lat ka jylla u Dr Krishan Kant Paul u la ong ba ka lyer, ka um bad ka khyndew ki dei ki spah ba dei ban pynneh bad ban iada bha ia ki  bad bynrap ba ka mariang ka dei ka nongmuna ba donkam ban sumar bha ia ka.
“Ka mariang ka dei ka nongmuna bad ngi dei ban sumar bha ia ka", la ong u Dr Paul haba kren ha ka jingialang jong ka “Citizen’s Conference on Environmental Goverance" ba la pynlong da ka Informed Conscious and Responsible Existence (ICARE).
U Dr Paul u la ong ba wat ka riti synshar ka ri, ka la pynkup bor ba ka dei kamram jong baroh ki nongshong shnong ban pynneh ia ka mariang.
Katkum ka Article 51A (g) jong ka ririt synshar ka ri, ka dei ka kamram jong man u nongshong shnong ban iada bad ban pynbha ka mariang kynthup ka khlaw, ki kynja baim, ki wah, bad kiba don ha ka.
U Lat u la ong ba uwei u briew um lah ban iada bad donkam ban shim ia ka jingkitkhliehlang jong baroh.
U Dr Paul u la ong ba ki briew kiba im ha ki jaka nongkyndong ki la pynjot ia ka mariang na ka bynta ka jingdonkam jongki hynrei sa ka jingwan jong kane ka juk, ka jingstad hyndai ka la duh noh.
“Ka jingdonkam eh ka long ban leit bad ban pynneh ia ka maeiang, ha ka imlang sahlang bad lyngba ka  bor pisa ruh" la ong u Lat.
U Dr Paul u la ban ba ka ioh ka kot bad ka mariang ka dei ban iaid lang.
Shwa ia kane, u Principal Secretary, (Home) u KS Kropha u la kdew ba ki ain bad ki rukom pyniaid barim ki ju iatakhuh bad ki ain ba shna da ka sorkar.
“Ka long kaba eh ban pyntreikam ia ki ain ban iada ia ka mariang bad ki rukom pyndonkam katkum kane ka juk bad ka jingpyrshah ki rukom pyniaid kiba don ha kylleng kane ka jylla" la ong u Kropha.
U Kropha u la ong ba watla la don ki ain jong ka Forest kiba thmu ban iada ia ki khlaw hynrei kine ki ain kim lah ban treikam pura.
Shillong, 25 Naitung:Ka jingthmu jong ki sengbhalang ban iaid proseshon ban pynpaw pyrshah ia ki kam thombor pyrshah ia ki khynnah bad ki kynthei ha  kane ka jylla, ka la pulom noh hadien ba u DC u la pynjari 144CrPC ha ka nongbah kaba mana pyrshah.
Ha ka jingshisha ki sengbhalang bapher bapher ki la thmu ban pynlong da ka  jingiaid ban pynpaw pyrshah ia ki jingshah thombor jong ki kynthei khamtam ka jingshah batbor.
Hynrei ki pulit ki la pynap lai tylli ki bus ha Madan Student Jaiaw, ban kit  lada iaid jubor hadien ba la khang u Deputy Commissioner ka East Khasi Hills.
Ia kane ka jingthmu la khot da ka Indigenous Biodiversity and Social Welfare Organisation (IBSWO) bad namar ka jingbym shah, la shu pynlong ia ka jingialang ha Dinam Hall Shillong, watla ka la don ka jingduna jong ka jingwan ki nongiashim bynta khamtam ki longkmie.
Ki nongkren bapher bapher na ki seng bad nongialam niam, kila pynrem jur halor ka jingjyllei ki kam thom bor ia ki kynthei, khynnah bad kumjuh ruh ia ki longkmie.
Ki la sngew ba ka jingnud jong ki runar ban leh ia ka kam beain, ka dei namar ka jingtlot palat ki ain ban iada bad ban pynshitom ia ki nongleh beijot.
“Ngi dei ban mih shakhmat ban dawa na ka sorkar ban pynshitom ia kiba leh ia ki kam bymman ym tang ba ki leh beijot hynrei don ruh kiba pynduh syndon ia ka jingim," ong u Nobo Wisor CSD, CEO (NEDF).
Ula kynthah jur ba wat ki briew ha ka sopti uniform ne ki pulit ki iamujia lang ha kane ka kam namar kim shim khia.
“Bun ki sakhi ki jah noh ha ka por ba ujor naba jur palat ka jingpynbam pisa" ula ong.
Ula ong ruh ba ka seng kan pynkhreh ia ka kaiphod bad lada ka sorkar kam shna ki ain ban iada na kine ki kam sniew, kin leit rah ia ka kaiphod wat shaduh UNO.
U Pastor J F Jyrwa ula pynrem ia kane ka kam sang, ka jingleh bor naba ka la long shaba palat katba u Pastor PBM Basaiawmoit ula ong ba ka jingshah thombor ki kynthei ha kane ka ri ka wan balai ha ka pyrthei.
Mynta ka la mih ka jingbym shaniah shuh ia u kpa, mama, kpa khynnah naba ka ju jia ruh ba kine ki leh ia kane ka kam.
U la ong ba ki ain ki bun ban iada na ka jingshah thombor,  hynrei ka jingleh donbor ka nang kiew, ula ong.
I Samla Patricia Dohtdong na ka Women’s College ila ong ba ka riam kam dei satia ka daw ba ki kynthei ki shah batbor.
Ka President CSWO (I) Kong Irene Hujon ka la ong ba dei ban hikai ia ki khun na la ïing.
Ka la ong ba ha kane ka juk ym don por shuh ki kmie ki kpa ban sneng bad kawei ruh ka daw jong ka jingkynrei ka kam batbor ka dei ka jingkynrei ki phone bad Internet kaba la pynshlur.
La ioh ruh ia kiwei ki jingkren bad ka la don ruh ka jingbuh ia ki jingthoh pynrem kiba pher bapher na ka jingsyrtap ki pulit naba ka don ka jingthmu ban iaid procession.
Shillong, 25 Naitung:Ka myntri ba peit ia ka  Municipal ka Kong Am pareen Lyngdoh ka la pynshai ba ka long kaba ialam bakla shibun ban kynnoh ba ka sorkar kam shym la sngap ei ei ia ki jingeh jong ki nongtrei ka Shillong Municipal Board (SMB) khamtam bym pynlait ia ka arrear ba dang sah.
“Ka jingshisha ka long ba ka sorkar jylla ka trei palat ruh ia ka por na ka bynta ban pynmih khajna ban siew sha ki nongtrei," la ong ka Kong Ampareen.
Ka la ong ba ka tnad ka dang ap ia ka jingai pisa na ka sorkar ban long T.
2 klur ban iateh na ka bynta ka jingdonkam ban siew ia ka tulop ki nongtrei bad kiwei ki jingai.
“Ka sorkar myn shem snem ka la pynlait T.
1.
6 klur bad shwa ia kata, ka la pynlait T.
1.
4 klur ia ka jingdonkam jong ka Municipal", la ong ka Kong Ampareen.
Ha kajuh ka por, ka la ong ba ka tulop ba sah jong ki nongtrei ka dei shi bnai, ym ar bnai kumba ki la kam.
“Ka jingkyrpad jongki na ka bynta  u Jylliew ka dang sahteng bad namar ka jingsiew ka long hapdeng bnai, u Naitung um paw jingkhein", la ong ka Kong Ampareen.
Ka la ong ba ka jingkynnoh ba ka sorkar kam sngap ia ki jingeh jongki, kam long kaba shisha namar ba ka tnad ka la trei miet bad la sngi ban pynmoh pisa ban siew sha ki nongtrei.
Ka la pynpaw ia ka jingbynniaw ia ka jingmih ka sur ha kane ka tnad namar ba kam lah ban pynmih khajna nalade.
“Kumba 25 percent kiba sah ym pat lah ban pyndep da ka Municipal bad kane ka dei ka jingeh ban pynlait ia ka tulop man u bnai", ka la ong.
Ka la ioh pat ia ka Tura Municipal Board (TMB) kaba lah ban pynmih pisa hi nalade ban siew ia ka tulop ki nongtrei.
“Ka TMB kam ap ia ka sorkar ban siew tulop bad ka siew nalade", la ong ka ong Ampareen.
Shillong, 25 Naitung:Uwei u dkhot jong ka seng kaikhlaw jong ka  Garo National Liberation Army (GNLA), uba la lait phet, ha ka por ba ki pulit ki ioh kurup ia ki tiar siat, ula leit pyndem hi ialade ha ki pulit.
U Sophon N Sang ma,uba la tip kum U  Rongrim/Taklu, ula leit pyndem ialade ha U SP jong ka East Garo Hills, U  JFK Marak ha ryngkat bad ki tiar ialeh.
La iathuh da U Marak, ba utei u dkhot, u don ia ka pistol.
22 bad hynriew tylli ki kuli.
Kham mynshwa, ha ka 18tarik Naitung, la ioh ban kem ia U Bit A Sangma, katba U Taklu bad U Kari Ao, ki la leit phet na kti jong ki pulit, ha kaba la ioh kurup ia ki tiar siat, kiba dang wan kit na Dimapur sha Garo Hills.
Shillong,25 Naitung:Ka  Ministry Road Transport and Highways (MRTH) ka la rai ban pyndonkam da ka Engineering Procurement Construction (EPC) ban pyntikna ia ka jingtrei ka jingkieng Dawki bad ban kham pynstet ia ka jingtrei jong katei ka jingkieng kaba pyniasoh ia ka Meghalaya bad ka Jaintia hills ditrict.
Katei ka project ban shna ia ka jingkieng Daw ki ka la shu sahkut noh la saw snem mynta naduh ba la buh mawnongrim ia ka da u Union Minister of State for Road Transport and Highways Mahadev Singh Khandela ha u 2009.
“Ka tnad mynta ka dang pynkhreh ban wanrah da ka EPC ban pyntikna ba katei ka project yn lah ban pyndep hapoh ka por ba la buh" ong u Myntri ka tnad PWD ka jylla u Ma  Sniawbhalang DharU Ma Sniawbha u la ong ba la shim ia katei ka rai hadien ba la khot shi khot tender ia katei ka project shna  jingkieng ha Dawki namar ka jingbym don kiba wan thep tender.
U la iathuh ruh ba ha u 2010 ki la don haduh lai ngut kiba la thep  tender ia katei ka kam  na ka bynta ban pyntrei ia katei ka Project hynrei la kyntait noh ia ki hadien ba kim lah ban pynbiang ia ki kot donkam  ba la pan da katei ka tnad.
“Ngi la hap ban khot biang ia ka tender ha u 2011, ha katei ka snem ruh ki juh hi ki ba la dep ha u 2010 ki la wan thep bad la kyntait biang ia ki" bynrap biang u Dhar.
Katkum ka jingong jong u Myntri ka tnad PWD ka jingpynslem ban pyntrei ia ka project ka jingkeng Dawki ka dei na ka daw ka jingbym don ki kontraktor kiba biang ban trei ia katei ka kam.
Katei ka jingkieng dewbilat (RCC) kaba 165-mitar ha ka wah umngot kaba la thmu ban pyntrei noh kan long ruh ka jingkieng kaba yn bujli noh ia ka jingkieng kaba don mynta bad kaba la neh naduh kip or ba la shna ka sorkar phareng ha u snem 1932.
La mang ban shna ia katei ka jingkieng hapoh ka jinglut kaba T.
23.
12 klur tyngka, katei ka jingkieng ka dei kaba ka sorkar jylla ka la buh thong ban pynsdep ha u snem 2011.
Shillong,25 Naitung:Haba pynpaw ka jingkyrshan ba pura ia ka KSU kaba la dawa ban pynkynriah kam ia u DC ka Ri-Bhoi, ka HNYF Northearn region ka la ong ba ngi donka ia u pa trai uba tip bad sngewthuh kham bha kumno iaka ing la shna ha ka rukom ban skhem, ym u panah bymtip eiei bad u ba shu wan shong suk.
Ka HNYF ka la pynpaw ruh ba ka Assam-Meghalaya cadre ka pynpaw shai ba lada  u bym dei Khasi u long DC, umnud ban ia khun pyrshah ia ka Assam namar ioh u poi trei ha katei ka Jylla te u la shah khniot, kumta u hap ban shu pynbiej katba lah iaki paidbah ba iai shah ka Jylla.
Ka HNYF lyngba ka kyrwoh ba la pyllait paidbah da u President ka seng u samla Ban Kharnaior ka la pynpaw ba katei ka seng ka ai ka jingkyrshan kaba pura ia ka KSU bad ban ia snoh kti lang ruh ha kino kino ki prokram na ka bynta ban wanrah da la u kpa trai ym tang ia u  DC hynrei wat ia u SP ruh kumjuh.
‘Kine kumno kin iarap ia ka khunruit, lada long lei lei kumba jia ha kine ki sngi kin batbor pynban ia ki’ ong ka kyrwoh na ka HNYF.
Shillong,25Naitung:Ki kontraktor ha ka jylla hapoh ka lama jong ka All Meghalaya contractor & Suplier Associa tion(AMC&SA) ka la kyn noh ba ka jingsahkut jong ka jingtei ia ka ing baduk jong ka sorkar ha Nong mynsong ka dei namar ka jingbym ai lad jong ka ia ki kontraktor ka jylla ban pyntrei ia katei ka kam.
“Jin da ki la ailad ia ngi ban trei kan ym long kumtei katei ka jingtei ing baduk" ong ka kyrwoh na u Publicity Secretary ka seng u Bah rebel Pariat.
Ka seng ki kontraktor ka la kyntu jur ia ka sorkar ba ngne shakhmat kam dei shuh ban dang khot tender ia k kompeni ba nabar ban pyntrei ia kum kitei ki project.
Ka seng ka kyntu ruh ia ka sorkar ba kam dei ban ai ia kiba kum kitei ki project sha ki state Construction agency kum ka PWD,MGCC,PHE,MeECL bad kiwei khnang ba kan long kum ka lad ioh kam ioh jam ia ki kontraktor trai jaka ba kin pyntrei ia kum kitei ki project bah eh da kaba ia phiah ne ia sam ban ia trei mar khyndiat.
Kum ban shu pynkynmaw ba ia ka Nongmyn song Housing  Project la shu ieh khlem pyndep kaba la dei ban pyndep naduh u bnai Nailar 2009 bad Kyllalyngkot 2010 h baroh ki bynta.
Ia katei ka Project la pyntrei da ka Hindustan Prefab Limited ha ka jinglut kaba T.
30.
44 klur tyngka.
Ka AMC&SA ka la pyntip ruh sha baroh ki kontraktor ha ka jylla ba ka seng kan sa ia shong pyrkhat bad u Commissioner Income Tax TDS na Guwahati ha ka 29 tarik mynta u bnai ha ophis Income Tax Shillong, ban ia kren halor ka jingsangeh ban shim khajna  jong ka Income Tax ia ki riewlum jong ka jylla.
New Delhi,25  Naitung:U nongai ktien ka Congress u Raj Babbar  mynta ka sngi, u la ong ba ka long kaba lah ban ioh bam ja kdang  bam tang ha ka dor T.
12 tyngka shisien bam wat mynta ruh.
Halor katei ka jingkren U Raj Babbar, uba dei ruh uwei na ki khlur ka bollywood, na ka liang jong ka seng BJP, ka la kynthah, da kaba ong ba katei ka jingkren ka pyn rkhie iapler bad ka dei tang ka jing kren kai bad ka kam biria suda.
U Babar u la ong ia kitei ki kyn tien ha dien ka jing ialang ka AICC, haba u la pyr shang ban pyn shai ba ka wat la ki dor ki nang kiew,  hynrei ka jing duk jingkyr duh pat ka la nang hiar.
U Ba bar u la jubab, halor ka jingkylli ba kiba duk ki lah ban im, ha ka jinglut ka ba  T.
28 lane T.
32 tyngka shisngi.
“Ki paid bah ki dei ban ioh bam arsien shisngi , ka dei ka jingkylli kaba sngewtynnad bha kaba la kylli da mano re.
Mynta ha Mumbai nga lah ban ioh bam ja kdang shisien bam,  ha ka dor T.
12 tyngka shisngi, nga ioh ka ja, u dai bad ki jhur ruh" ong u Babar.
Haba la kylli ia ka jingkiew dor u sohsaw u Babar u la jubab ba lada ngi ia kren ia ka jingduk na u sohsaw, phi lah ban ym ioh sohsaw ha sor hynrei ki briew kiba duk ha nongkyndong kin shu kheit ia u sohsaw bad bam, iathuh ia nga hato u tei u nongkyndong u dei uba duk ne uba riewspah" ong u Babar u ba la ong ruh ba ym donkam ban pynshai ia ka jingmut jong ka jingduk.
Haba bynrap lang ha katei ka jingiatai, u nongialam ka Congress u ba long ruh u MP Lok Sabha barim u   Rasheed Masood u la ong ba ha Delhi lah ban ioh shisien bam ka ja, tang ha ka dor T.
5 tyngka kata hajan Jama Masjid.
Shillong, 25 Naitung:Ka All India Poetess Conference (AIPC) Meghalaya Chapter kan pynlong ïa ka jingïakop thoh poitri kaba la tip kum ka “4th Meghalaya Poetry Competition 2013" na bynta ki khynnah skul, kolej bad kumjuh ruh ïa ki paidbah.
Ïa ki phom na bynta ki skul bad kolej la dep phah.
Na bynta ki paidbah ïa ki phom ki lah ban ïoh na (i) Adon Books Corner, Police Bazar, pyrshah jong ka Assembly Building rim bad(ii)na Khasi Book Stall, Room No-38, Synod Complex, Mawkhar.
Ka tarik ba khatduh ban pdiang ïa ki phom kan long ha lane shwa ka 15 tarik u Nailur (Sept) 2013, ong ka kyrwoh na I Kong Minimon Laloo, General Secretery, ka AIPC Meghalaya Chapter.
Shillong, 25 Naitung:Ka South Khasi Hills Youth Development Organisation (SKHYDO) H.
Q.
Mawsynram ka la pynpaw ba ka jingthaw ka sorkar ia ki komiti ba pher bapher bad ka Boundary Commission halor ki khappud bad ka sorkar Assam ka long tang ban pynthame ia ki paidbah hynrei katba ka sorkar ka dang thaw ia ki komiti, ka Assam ka dang iai kyntur ia ki jaka jong ka Meghalaya.
Ka seng ka pynpaw ka jingsngewkhia halor ki jingjia kiba la jia ha shnong Sabuda kaba hap ha Block-II kane ka pyni shai kdar ia ka jinglong khawpud jong ka sorkar jylla.
Ki khynnah skul ha ryngkat ki uniform, kim banse ban tur bad ban pynpaw pyrshah namar ki sngewthuh ba kane ka dei ka hok bad ba kim dei ban duh noh ia ki jaka ki puta hynrei ka jingkylli mynta ka long haduh katno ka sorkar jylla ka sngewthuh ia kine ki jingeh.
Ka seng ka buh jingkylli sa katno ngut dang hap ban shah bom shah tied bad sa katno ngut ki mynsiem briew dang donkam na ka bynta ban ioh noh ia la u pud u sam balei ka sorkar ka sngap jar jar kat kine ki jingpyni bor ka sorkar Assam.
Ha ka juh ka por ka seng ka la kyntu ia ka sorkar jylla ba kan pynduh noh ia kito ki committee ia dihsha ka la dei ka por ban pyni bor noh da ka kam bad ban leh eiei noh ia u pud u sam.
Kane ka long katkum ka kyrwoh ba la phah da u Bah Pynsuk Myrthong, Publicity secretary ka SKHYDO.
Shillong, 26 Naitung:Ka Nan Polok ka dei kawei na ki jaka shongkai pynngad jong ki briew kynthup naduh kiba rit haduh ki tymmen pynban ka long ka jingpynwit namar la ju don ka jingleh khlemakor hapoh ka park ba la ju lap da ki nongtrei kiba peit ia kane ka park.
Kaba kham  sngew phylla ba ju lap hapoh kane ka park ka long ba dei ki trai shnong kiba ju leh khlem akor.
Bunsien ki briew haba ki wan rung hangne hapoh ha ka jingshisha, ba kin wan iaid kai pangngad hynrei ki ju leh da ki kam khlemakor ha kaba ki ju pynlong da ka jingiadih iabam hapoh ka park haduh ba ki nongpeit teng teng ki isait met ban peit khamtam ki khynnah bad rangbah.
Katkum ka jingia thuh u heh jong katei ka tnad Forest, la ju lap bunsien ia kum kitei ki kam khlem akor ha katei ka park bad dei na kane ka daw ba ka tnad Forest kala ju iatreilang bad ka tnad jong ki Police ban trei naphang lada lap ia kum kitei ki briew ki ba leh khlemakor.
“ki briew jong ngi ki long khlemakor bha haba ki wan rung hapoh hynrei kaba sngewtynnad ka long ba ki briew ki ba wan nabar jylla ki kham don akor bad ki burom bha ia ka rukom pyniaid haba ki rung hapoh kane ka park", la ong uwei na ki heh Forest uba dei peit ia kane ka park.
U la iathuh ruh ba ki la don ka jingmut bala don ka jingtyrwa ba kin buh noh da ka CCTV hapoh kane kane ka park khnang ban pynsuk ban lap ia kito ki bal eh ia ka kam khlemakor.
Kane ka CCTV kan long ruh ka jing pyntieng ia ki briew khnang ba kin nym leh shuh ia ki kam  khlemakor kiba kthah ia ka burom akor.
" ngi la pyrkhat ban buh noh da ka CCTV hapoh kane ka park khnang ban pyntieng ia kito ki briew ki ba wan leh ia ki kam khlemakor", u la ong bad u la bynrap ba ki nongtrei ki shem jingeh ban lap ia kito ki briew ki ba leh ia kitei ki kam namar ba katei ka park kam don jingker kaba biang.
Ha kajuh ka por ula iathuh ruh ba na ka liang jong ka tnad Forest ki la don ka jingthmmu ban ker kynroh jrong sawdong hapoh katei kapark hynrei la mih ka jingpyrshah da kaba ai daw ba ka dei ka jaka paidbah bad ka jingthmu jong kane ka tnad ka la shu sahkut noh.
Lah ban kdew hangne kane ka tnad Forest ka la iohlum na ka T.
7 lak sha ka T.
18lak tang hapdeng kine 11 snem.
Tang mynta u snem 2012-2013 ki nongwan rungkai ha kane ka nanpolok ki poi  8,33,28 ngut ki briew kynthup lang naduh kiba rit haduh kiba heh ba san.
Kane ka Nan Polok kadei ka ba la seng da u William Erskine Ward ha u snem 1893-1894 bad ka jingheh jong kane ka nanpolok kadei 6.
28 hecteres.
Ha u snem 2001 ka tnad Forest & Environment ka la shimti ban pyniaid ia kane ka park.
Ka tnad Forest ka peit tang ia ki ba iadei bad ka jingpynkhuid  ia katei ka park bad ia ki syntiew ki sku, katba ia ka jingshonglieng bad ka dukan bam la peit da ka tnad jong ka Tourism Development Corporation.
Kane ka Nanpolok na u bnai Lber haduh u bnai Risaw ka por plie jong ka ka long naduh 8:30 mynstep haduh 6:30 janmiet, ha u bnai Naiwieng haduh u Rymphang ka plie 8:30 mynstep haduh 4:30 janmiet lait noh ha ka sngi baar ki khang.
Shillong, 26 Naitung:Ka Nan Polok ka dei kawei na ki jaka shongkai pynngad jong ki briew kynthup naduh kiba rit haduh ki tymmen pynban ka long ka jingpynwit namar la ju don ka jingleh khlemakor hapoh ka park ba la ju lap da ki nongtrei kiba peit ia kane ka park.
Kaba kham  sngew phylla ba ju lap hapoh kane ka park ka long ba dei ki trai shnong kiba ju leh khlem akor.
Bunsien ki briew haba ki wan rung hangne hapoh ha ka jingshisha, ba kin wan iaid kai pangngad hynrei ki ju leh da ki kam khlemakor ha kaba ki ju pynlong da ka jingiadih iabam hapoh ka park haduh ba ki nongpeit teng teng ki isait met ban peit khamtam ki khynnah bad rangbah.
Katkum ka jingia thuh u heh jong katei ka tnad Forest, la ju lap bunsien ia kum kitei ki kam khlem akor ha katei ka park bad dei na kane ka daw ba ka tnad Forest kala ju iatreilang bad ka tnad jong ki Police ban trei naphang lada lap ia kum kitei ki briew ki ba leh khlemakor.
“ki briew jong ngi ki long khlemakor bha haba ki wan rung hapoh hynrei kaba sngewtynnad ka long ba ki briew ki ba wan nabar jylla ki kham don akor bad ki burom bha ia ka rukom pyniaid haba ki rung hapoh kane ka park", la ong uwei na ki heh Forest uba dei peit ia kane ka park.
U la iathuh ruh ba ki la don ka jingmut bala don ka jingtyrwa ba kin buh noh da ka CCTV hapoh kane kane ka park khnang ban pynsuk ban lap ia kito ki bal eh ia ka kam khlemakor.
Kane ka CCTV kan long ruh ka jing pyntieng ia ki briew khnang ba kin nym leh shuh ia ki kam  khlemakor kiba kthah ia ka burom akor.
" ngi la pyrkhat ban buh noh da ka CCTV hapoh kane ka park khnang ban pyntieng ia kito ki briew ki ba wan leh ia ki kam khlemakor", u la ong bad u la bynrap ba ki nongtrei ki shem jingeh ban lap ia kito ki briew ki ba leh ia kitei ki kam namar ba katei ka park kam don jingker kaba biang.
Ha kajuh ka por ula iathuh ruh ba na ka liang jong ka tnad Forest ki la don ka jingthmmu ban ker kynroh jrong sawdong hapoh katei kapark hynrei la mih ka jingpyrshah da kaba ai daw ba ka dei ka jaka paidbah bad ka jingthmu jong kane ka tnad ka la shu sahkut noh.
Lah ban kdew hangne kane ka tnad Forest ka la iohlum na ka T.
7 lak sha ka T.
18lak tang hapdeng kine 11 snem.
Tang mynta u snem 2012-2013 ki nongwan rungkai ha kane ka nanpolok ki poi  8,33,28 ngut ki briew kynthup lang naduh kiba rit haduh kiba heh ba san.
Kane ka Nan Polok kadei ka ba la seng da u William Erskine Ward ha u snem 1893-1894 bad ka jingheh jong kane ka nanpolok kadei 6.
28 hecteres.
Ha u snem 2001 ka tnad Forest & Environment ka la shimti ban pyniaid ia kane ka park.
Ka tnad Forest ka peit tang ia ki ba iadei bad ka jingpynkhuid  ia katei ka park bad ia ki syntiew ki sku, katba ia ka jingshonglieng bad ka dukan bam la peit da ka tnad jong ka Tourism Development Corporation.
Kane ka Nanpolok na u bnai Lber haduh u bnai Risaw ka por plie jong ka ka long naduh 8:30 mynstep haduh 6:30 janmiet, ha u bnai Naiwieng haduh u Rymphang ka plie 8:30 mynstep haduh 4:30 janmiet lait noh ha ka sngi baar ki khang.
Shillong, 25 Naitung:U Rangbah shnong ka Mawsiatkhnam u Bah  Jones Majaw, u la ong ba ka dorbar shnong ka la shim ia ka rai ban die ia kajaka ha lum Kynlung sha kin kino kiba wan thied tang ban lait na ka jingshah pyndik  palat ha ki kam mukotduma ba la ialeh da kiwei ki shnong.
“Ngi la rai ban die ia ka jaka wat da wan thied u ksuid ruh, tang banlait na ka jingshah pyndik ba ngi iakynduh ha kine ki phew snem ba la wan ialeh mukotduma da ki shnong ka Tynring, bad ka Umsarang kiba wankam ei ia katei ka jaka", la ong u Bah Jones haba kren mynta ka sngi, ha kajingiakynduh bad ki nongialam ka KSU Mawlai circle ha shnong Mawsiat khnam ban iashai halor kano ka nongrim ka shnong ka thmu ban die ia katei ka jaka.
Ha ka jingshisha, u Bah Jones u la ong ba ka shnong kam kwah ban die ia ka jaka jong ka shnong hynrei hadien ba la mad bad iai shah pyndikda ki jingialeh mukotduma, la shim ia ka rai mynshem ha ka jingialang bah baroh ban die noh ia katei ka jaka tang ban lait na ka jingshah pynwit ia ka shnong.
Hynrei hadien ba la iakren bha bad ki nongialam ka KSU Mawlai circle, na ka liang ka bor ka la iapynbeit ban sangeh shwa ka jingthmu ban die sha ki bor shipai Assam Rifle ia katei ka lum.
“Ka  bor shnong ka la rai ban sangeh ban die ia katei ka jaka hadien ba ka nongialam ka KSU Mawlai circle ka kular ban iakren shwa bad ka bor shnong Umsarang ban pynbeit ia kane ka jingeh".
Ia ka KSU Mawlai circle la ialam da u Bah Donboklang Kharlyngdoh u president bad u general secretary Bah Biangbor Paliar.
Hadien ba la iapynbeit ia kane ka kam, na ka liang ki nongialam ka KSU Mawlai bad nongkitkam shnong Mawsiatkhnam ki la pynlong ia ka jingleit jngoh ia utei u lum ba thmu ban die sha ka Assam Rifle ha ka dor ba T.
68 klur ha ka jingheh kaba 200 akar.
“Ngin sangeh shwa ka jingthmu ban die ia katei ka jaka hadien ba la pynbeit bad ka KSU Mawlai kaba kular shim khia ia kane ka kam", la ong Bah Jones.
Shillong, 26 Naitung:Ka Meghalaya Film Makers Association (MeFilMA) ka kitbok kit rwiang ia I Kong Julia Kur bah iba dei na Mawngap iba la leit ban iashim bynta ha ka jingiakob shad Dance India Dance.
Na ka liang jong ka seng ka kyntu ia baroh ki para dkhot jong ka seng bad kumjuh ruh ia ki paidbah kiba ieit ban peit phlim Khasi bad kumjuh ruh kiba ju bang ban peit ia ki jingshad ba kin sngewbha ban ai ka jingkyrshan da kaba peit ia kane ka prokram bad vote ia i kong Julia Kurbah.
Ia kane ka prokram yn sa pyni lashai ka sngi 27tarik Naitung 2013 ha ka Zee TV bad ka seng ka kyrpad ia ki paidbah ba kin peit ia kane ka prokram bad kin peit ruh ia u code number na ka bynta ban vote ia ine i longkmie iba la leit iashim bynta ha kane ka jingiakob shad.
Kane ka long katkum ka kyrwoh khubor ba la phah lyngba u President jong ka MeFilMA, bah Commander Shangpliang.
NewDelhi,26 Naitung:Hadien ba la mih ki jingiakhluit namar ki jingkrenjong u Raj Babar, u nongaiktien ka Congress ba ha Mumbai lah ban ioh bam ja kdang tang T.
12 tyngka, utei u actor hyn dai u la pynpaw ia ka jingsngewbabe ia kitei ki jingkren kiba u la kum kren.
Ka seng  Congress mynta ka sngi ka la pynbna ba ia katei ka mat ia kren dei ban pynjah noh.
U Babar u la pyn paw a katei ka jingsngew babe ba u la kum kren kumtei dei hadien ba ki para nongialam jong ka seng Congress, kim da kyrshan ia ki jingkren jong u bad bun na ki ruh kim sngewtynnad ia katei ka jingkren jong u Babar bad u Rashid Masood uba la ong ba ioh ban ioh bam ja kdang ha Delhi ruh tang ha ka dor T.
5 tyngka.
“U Babar u la pyn paw ha ki jingthoh jong u ia ki jingsngew babe ba u la kum kren kumtei ha ka jingiatai, kumta ngi hap ban sangeh noh ia katei ka mat ia kren ia mynta hi" ong sa uwei u nongaiktien ka congress ka  Renuka Chowdhury  haba kren sha ki nongthohkhubor.
Ka Renuka ka la ong ruh ba ka jjingthoh ba la ioh na ka lad pathai khubor ka Congress ka la ong ba uu nongpeit ia katei ka tnad u Ajay Maken u la ong “Ngim sngew ia hap bad ka T.
12 bad T.
5 tyngka kumba la kren da kitei ki ar ngut ki nongialam ka seng" Ka bam kaba tang kattei kum ba la kren da kitei ki ar ngut ki nongialam ka congress ka long kaba pynjah burom bad ka jingbiej bd kumjuh ruh kaba khlem jingmut.
Ha kajuh ka por ka u Maken u la kynthah jur ia ka BJP na ka bynta ka jingbym hun jong ka ia ka T.
33.
30 klur Poverty Line jong ka planning Commission da kaba ong ruh ba katei ka liang pyrshah katei ban batai ba balei ka mih T.
16.
73 klur ha ka 59th NSSO survey jong u  2003  kaba la pdiang da ka sorkar  BJP/NDA.
Shillong,26 Naitung:Ka jingpynrung kam shipai ha Jawahar Lal  Nehru  Sports Complex, Shillong, ka dang iai bteng haduh mynta ha kaba kumba 13000 ngut ki samla ia khun kam shipai kila wan ban iakhun ha kine ki san sngi ba la pynlong ha Polo.
La ong ba ka jingbun jong ki samla kiba wan ban ia khun ban ioh rung sha ka kam shipai ka la long palat ban ia ka jingwan ki samla ha u snem ba la dep kaba la pynlong ha Tura bad Jowai.
Ki samla kiba la jop ha ka jingiamareh kin dang hap ban leit leh sa ia ki test kiba bunjait katkum ki jingdonkam  jong ka tnad shipai kaba hap ban da peit bniah ia ki nadong shadong bad kin hap ban pyndep ia kitei ki test jong ki ha ka 28 tarik mynta u bnai.
Ha katei ka jingpynmareh kam ka tnad pyniaid jong ka Army ka la pynkhreh bad leh ha ki rukom kiba I shongkun bha ha kaba ki la pynbiang nadong shadong ia ki um dih, ki jaka leit shabar, kumjuh ruh k pulit pahara kiba ieng shabar ka madan.
Katei ka tnad ka la pynbiang ruh ia ka bam na ka bynta ki samla ba wan iakhun.
Katei ka tnad shipai ka la pynkhreh ruh ban pynbeit noh da ki Coaching Class ia k samla jong ka Meghalaya ki ban a khun ia ka Common Entrance Examination.
U  Brig RV Singh, DDG Recruiting NE States  u la pynpaw a ka jingsngewhun ia ka jingpynbit pynbiang ka sorkar jyla ia ki jingdonkam ha katei ka jingpynrung kam shipai.
U la pynpaw ruh ia ki jingsngewnguh ia kiwei pat ki tnad shipai kiba la wan ban iarap ha kitei ki sngi naduh ka Assam riffle bad kiwei.
Shillong, 26 Naitung:Lai ngut ki nongkit kam shnong ka Mawryng kang kaba don sharum ka Pynursla, ki la shah kem mynta ka sngi.
Kine ki nongkitkam shnong ki la shah kem hadien ba ki la leit ban aiti hi ha u SP ka East Khasi Hills hadien ba ki la shah ujor FIR ha u DC ka East Khasi Hills.
Ha ka jingshisha ki pulit ki la leit sha katei ka shnong ban kem ia ki ha kane ka sngi Nyngkong hynrei ki la phet rieh noh.
Kiba shah kem ki long u Kerini Khongsit u rangbah shnong, Bah Thwer Tyn song Asst Rangbah Shnong, bad u Bah Jwatbor Khongmali u secretary ka shnong Mawryngkang.
Ha ka jingshisha ki pulit hapoh ka jingialam u SDPO u Bah Ian Onel Swer bad u ADM W Biam ki la hiar sha katei ka shnong ha ka 25 tarik Naitung ban kem ia ki hynrei ki la phet krad noh na shnong bad khlem lapdien satia.
“Dei hynne ka sngi ba ki la wan aiti hi hakhmat u SP ka East Khasi Hills", la ong u SP Bah Mariahom Kharkhrang.
Kine ki nongkitkam shnong ki lashah kem halor ka nongrim ba ki donkti ban pynbam eit briew ia u Bah Noping Khongsit uba la shah kynnoh men ai ksuid ia ki saw ngut ki kynthei ha katei ka shnong.
Ia kine baroh lai ngut la aiti sha ka Kashari hynne ka sngi hi, la ong u SP.
U Bah Noping Khongsit (60 snem) u la shah kynnoh ba ai ksuid ia saw ngut ki kynthei ha katei ka shnong bad halor kane ka nongrim ka shnong kum ka jingsneng ia u, ka la rai ban pynshitom da kaba pynbam eit briew.
Kane ka jingpynbam eit ka shnong Mawryngkang ka la leh ha ka 20 tarik Naitung.
Shillong, 26 Naitung:U Myntri Rangbah ka jylla u Dr Mukul Sangma u la iathuh ba ka sorkar kan pynkhreh shaid shaid ban pyntreikam ia ka National Food Security Ordinance, 2013  ha kane ka jylla ban sam khaw 5 kilo sha man uwei u nongshong shnong ha ka dor tad.
“Ngi la ai por lai taiew ban pynkhreh ia ki kyrteng jong ki longiing kiba dei ban ioh bynta na kane ka skhim ha ka dor kaba tad" la ong u Dr Mukul haba kren mynta ka sngi,  hadien ba la wai ka jingialang ka kynhun myntri.
Katkum ka thong ba la buh, kane ka prokram kan jingmyntoi kumba 76.
7 percent ia ki nong kyndong bad 63 percent ha ki jaka sor, la ong u Dr Mukul.
Katkum ka jingong jong u Myntri Rangbah, ka sorkar ka tip bha ba kam lah ban jop ia kane ka thong da kaba kynthup lang tang ia kito kiba hap ha ka Targeted Public Distribution System (TDPS)  ha kane ka prokram kaba thymmai.
U la ong ba la dep bthah ia ki ophisar ban thaw ia ki lad ki lynti khnang ba yn lah ba jop katkum ka thong ba la buh.
U la ai nuksa ba ki longiing kiba don ka jingioh T.
20,000 hapoh ha ka shi snem kin ioh ia kane ka skhim bad u bynrap ba ha kajuh ka por yn sa pyniar ia ka jingtreikam kane ka skhim ha kaba ki longiing ba ioh jingmih haduh T.
1 lak ruh lah ban kdup lang ha kane ka prokram haduh ban kot ia kaba la buh thong.
U la ong ba ka sorkar kan bishar ban jied ia ki nongioh bynta na kane ka skhim da kaba pynshong nongrim katkum ka jinglong ka ioh ka kot kaba la dep pynlong dang shen.
“hadien ba la dep jied, ki nongioh bynta kin hap ban wan ujor lada don hapoh 15 sngi" la ong u Myntri Rangbah bad bynrap ba kito kiba shah jied kin sa ioh ia ka ration card.
“Ngin ai por ar bnai ban pyndep ia ka jingdonkam baroh ban ioh ia kane ka skhim bad ban ai ia ka ration card" u la ong.
U la ong ba ka kyrteng jong ka khlieh ka longiing ha ka ration card kan dei ka kynthei.
Shillong,26 Naitung:Ki seng bhalang bapher bapher ba kynthup ia ka KSU, JSU, GSU, FKJGP, HNYF,JYF,RBYF ,CSWO kin pynlong ia ka jingialang paidbah ha ka 29 tarik mynta u bnai ha Jowai ban pynshai paid bah ia ka jingdonkam  ban pynbor ia ka sorkar ban pyntreikam noh ia ka Inner Line Permit (ILP) hapoh ka Jylla Meghalaya.
Ki sengbhalang ba pher bapher kin pynlong ia kane ka jingialang paid bah  ka long ban pynshai sha baroh ki nongshong jong ka Bri u Hynniewtrep na ka bynta ban dawa na ka  sorkar  ban pyntreikam noh ia kane ka ain ka ban tehlakam ia ka jingwanrung kyrthep ki mynder ri bad ki bar jylla sha Meghalaya khlem kano kano ka jingtehkyndon ne ka adong kumba leh kiwei pat ki jylla riewlum kum ka Nagaland bad Mizoram.
“Ko phi ki paidbah to ngin ia ieng tylli kawei ban dawa na ka sorkar jylla ban pyntreikam noh ia ka ILP, namar kadei ka bor ba la pynkup da ka ain ban khanglad ia ka jingwan rung kyrthep ki mynder, namar kajingwan ki mynder kan pynkylla ia ki riti ki dustur, kan pynkylla ia ka rukom bat khyndew bad kan don ka jinglehbor shimet (monopoly) ia ka khaii ka pateng jong ngi" ong ka kyrwoh na ki sengbhlang.
Ki seng ki la wer la khot sngewbha ia baroh ki paidbah jong ka Ri-Lum Jaintia ban ia mih paidbah na la ki jong ki ing ki sem ban wan sngap ha katei ka jingialang ban pynsha ia ka jingdonkam ka ILP.
Shilling,26 Naitung:Ka Dorbar Shnong Pommura kan sa pynlong iaka jingpynkhuid Shnong haka  29 tarik mynta u bnai naduh ka por 8:00 baje mynstep.
Ka dorbar shnong ka kyrpad ia baroh ki nongshong shnong khamtam kito kiba sah ha Shillong bad kiwei pat ki jaka ban ia poi hakatei ka sngi ba la buh.
Ka Dorbar shnong ka la kyntu ruh  ia ki nongshongwai ki nongshongdukan ba kin iamih lang ha katei ka sngi naduh kynthei bad shynrang.
Ka Dorbar Shnong kala pynbeit ban ia poi ryntih ha Madan phutbol  ka shnong shwa ban sdang ia ka kam bad kumjuh ruh shwa katei ka por bala buh, katkum ka kyrwoh ba la pyllait paidbah da u Bristar Mawthoh Finance Secretary ka dorbar Shnong.
Shillong,26 Naitung:U Shri Buddha Chandra sona mynta ka sngi u la phah ka jingujor jong u sha sadar Police station ba uwei u briew uba la tip kyrteng kum u Raju Das u la wan tyrwa kam ha u bad saw ngut kiwei pat ha kaba u la rahlang ruh ia ka shithi thungkam bad u la pan na u T.
3,16,000 hajar tyngka.
Hynrei katei ka shithi thungkam kaba u Raju u la ai ha u Sona ki long kiba shu thok.
Katei ka shithi thungkam kaba utei u Raju u la wan ai ha kitei ki saw ngut ka dei ka shithi thungkam ha ka ophis jong ka Eastern Air Command.
Shillong, 26 Naitung:Mynta ka sngi ki pulit ka jylla ki la kem ia ar ngut ki snar thok pisa kiba la tip kyrteng kum u Shahidul Islam bad Nilim Akash Medhi na Khana para (RB).
Kitei ar ngut kiba la shah kem ki dei kiba la donkti ha ka ban shna ia ki sertiphiket thok jong ka kompeni lum pisa ha Nongmynsong.
Shillong, 26 Naitung:Ki pulit na ka tnad CID  (Criminal Investigation Department) ka jylla ki la ioh kurup syrnod thok ba dei jong ka kyrdan PhD, ba la buhrieh ha ka kamra jong ka CMJ University kaba don ha Laitumkhrah, Shillong ha kane ka sngi Thohdieng.
Kumba 4000 tylli ki syrnod thok ba la dep shon la ioh kurup na kamra ba buhrieh la ioh kurup na kane ka university, la ong u heh ka tnad CID.
Kine ki syrnod thok ki dei halor ki sobjek Phd ba dei jong ki nongialehkai ka Gujarat.
Ki pulit ka CID ki la ong ba kumba 6000 tylli kiwei ki jingpule (theses) ha ka PhD la buh ha kane ka university kaba don ha Jorabad kaba don markhap hapdeng ka jylla Meghalaya bad ka Assam, la ioh kurup.
Kine ki sobjek ki dei ha ka jingpule ba iadei bad ka gynaecology, pharceutical, physical education, education, commerce bad kiwei ki sobjek kyllum, la ong ka tnad CID.
Ki pulit CID ki la suba jur ba kine ki syrnod thok kaba ioh kurup la shon ha kawei na ki jaka kaba don ha sor Kolkata haba bishar ia ka jinglong bad ka rukom shna ia ki.
Lah ban kdew ba ka CMJ University ka la shah takrain ha u Lat barim ka jylla u RS Mooshahary uba la kyndang hadien ba la lap ia ka jingbym iaid bad bym biang ka jingtreikam kane ka university.
U Lat barim u la dep ujor FIR pyrshah ruh ia kane ka university halor ka jingkynnoh ba ka la sam syrnod thok sha ki samla, kaba long kaba beain.
U Mooshahary uba dei ruh kum u visitor jong kane ka university, u la kynnoh ba kane ka university ka la pynkhein ia ki kyndon jong ka UGC bad bun kiwei ha ka rukom treikam jongka.
U la ai jingmut sha ka sorkar jylla ba dei ban pynwai noh ia kane ka university bad mynta kane ka kam ka dang sah teng haba ka bor pyniaid kane ka university ka la iakhun pyrshah ha ka Kashari.
Katba bun kiwei kynthup naduh u director, u registrar ki la shah kem hynrei u khaheh uba dei u Chancellor kane ka university, u CM Jha um pat shah kem satia namar ba u la phet rieh.
U Jha lyngba u nongiasaid ain jongu,u la pan jamin na ka Kashari High Court hynrei ka la kyntait bad u la leit pan noh sha ka Supreme Court bad dang shen ka Supreme Court ka la ong ba u Jha u dei ban leit aiti ha ki pulit bad dei ban ai jamin ia u.
Cairo, 28 Naitung:Ka don ka jingiapyni bor, kaba jur bha, ha ka nongbah Cairo mynta ka sngi bad katei ka dei hadien ba ki bor shipai, ki la hiar thma bad ialeh pyrshah ia ki nongkyrshan jong U President barim jong ka Egypt, U Mohammed Morsi hynnin ka sngi.
Haduh mynta ka sngi, ki maw it kiba ieng ban ker sawdong ia ka surok bah ha Nasr, ki dang ieng kynjreng, kaba dei ka nongbah ba sha mihngi jong ka Egypt, kaba pyni, ba katei ka dei ka dak jong ka jingialeh pyrshah hapdeng ki bor shipai bad ki riew paidbah.
Ka jingialum paidbah mynta ka sngi, ka long ka dak jong ka jingsngew pyrshah, halor ka jingshah siat jong ki riew paidbah, kiba ia lum lang hynnin ka sngi, ha shwa ka por ia duwai mynstep, ha kaba la iathuh ba ki pulit, ki siat da kaba thew beit na khlieh bad na shadem jong ki nongialeh pyrshah.
Ha katei ka jingshah siat, ki nongkyrshan jong U Morsi, ki la ialeh pyrshah bad ki pulit, da kaba ki ia lum paidbah, ki ia kawang da ki maw bad ki rieh ialade ha ki mawit, ba ki la ker skhem bha.
Ki don ruh da ki hajar ngut kiba rieh ialade, ha kawei ka iingmane jong ka nongbah Cairo bad ki don sa shibun kiba mynsaw, ha ka jingiasiat ha ki surok bah bad ka snam ka la lyngkien bad ki don bun bah, kiba la leit ialam mar mar sha Hospital bad wat ki met iap, ki don bun bah, kiba dang sah teng ha surok bah.
Na ka liang ki nongialeh pyrshah, ki la rai ba kin nym pyndem satia bad ki dawa, ba dei ban thung biang ia U Morsi, kum U President jong ka Ri, uba la shah weng jubor, ha ki shipai ha ki khyndiat taiew ba ladep bad mynta u don ha ka jingshah kem, ha kaba ki bor shipai, kin sa tian bishar ruh ia u.
Don ki lad khubor, kiba iathuh ba ki don haduh 200ngut ki riew ialeh pyrshah, kiba la iap naduh hynnin ka sngi, wat la ki lad khubor sorkar, ki iathuh ba ki don 72ngut.
Katei ka jingjia, ka la pynmih ia ka jingkhie bitar jong ki ri ka pyrthei, ba kynthup ia ka England, ka America, ha kaba la shim ba ka dei ka jingjia kaba jubor tam, naduh ba ka don ka jingialeh pyrshah, ha ka por ba iakhih pyrshah ia U President ba rim, U Hosni Mubarak.
U Secretery kam poh iing jong ka America, U  Chuck Hagel, ula kren ia u nongialam jong ka kynhun shipai, U  Abdel Fattah al-Sisi, uba don kti ban wer ia ka sorkar U Morsi, ha ka 3tarik Naitung 2013.
La iathuh ba ki shipai, ki siat naphang ia ki briew, kiba dang mih na kawei ka iingmane, ha ka step sngi saitjain bad ki khang lynti ia ki ba kin iaid ha ki bynta ba don sha mihngi jong ka Cairo.
U doktor, u iathuh ba ha ki hospital, kiba don ha kitei ki jaka iakhih, ki la khapngiah da ki met iap suda, ha kaba u iathuh ba u lap ia 38tylli ki met iap bad sa shibun kiba mynsaw.
Na ka liang ka tnat kam poh iing, ka kam ba ki la pyndonkam tang da ki lyer pynsatkhmat bad ki iathuh ba ki don 14ngut ki pulit bad 37ngut ki shipai kiba la mynsaw.
Na ka liang jong ka  Al Jazeera Egypt, ka kam ba kumba 4,500ngut ki briew, ki mynsaw, ha katei ka jingialeh pyrshah jong ki shipai bad ki riew paidbah hynnin ka sngi.
Shillong,26 Naitung:Ka Jaintia Student Union JSU ha ka jingialang jong ka kaba la long mynhynnin ka sngi ka la shim da ka rai iakhih ba tyngeh, namar ka jingbym patiaw ka sorkar ia ki lai tylli ki mat ba ka seng ka la dawa na ka.
Ka jingiakhih ba ka JSU ka la rai ban pynlong ka long da ka pakhang shnong kaba haduh 22 kynta ka ban sdang naduh ka  por 8:00 baje janmiet jong ka 1 tarik u Nailar bad kan kut haduh ka 2 tarik u Nailar ha ka por 6baje mynstep.
Ki lai tylli ki mat jingdawa ba ka JSU ka buh hakhmat ka sorkar ka long ban kyntiew kyrdan noh ia ka Jowai Civil Hospital, ban buh ia ka Blood Bank  ha Jowai  bad ban pyntrei kam  noh ia ka District Civil Hospital kba don ha ka shnong Ialong, kaba ka seng ka kdew ba  ki long ki mat ki ba donkam kyrkieh ha Ri-Jaintia  baroh kawei.
Haba iathuh ba ia kitei ki ar tylli ki hospital kumjuh ruh ia ka blood Bank la shu wan jngoh da ki heh sorkar, ki nongialam ka JSU ki la ong ba ka seng kam shaniah shuh ia kane ka jingwanjngoh jong ka sorkar hynrei ka la dawa beit ba dei ban pyni da ki kam.
“Ngi la shah thok bad shah pynbiej ha u Dr.
Mukul ngim kwah shuh ba ka Jaitbynriew jong ngi  kan dang shah tho bad shah pynbiej" ong  samla Emperor Bareh General Secretary ka JSU.
Ki nongialam  jong ka JSU ki la kynthoh ruh ba ka sorkar  ka la leh shiliang khmat palat ia ka Jaintia hills, haba ia nujor bad kiwei pat ki district ka jylla, ha kaba kitei ki nongialam ki la kynthoh ruh ba mynta ka por ka la ih na ka bynta jong ki ban ialeh na ka bynta ka hok ba ki dei ban ioh.
Shuh shuh na ka liang ka Union ka la buh ka jingkyrpad ia baroh ki paidbah bad ki nongshong shnong jong ka Ri-Lum Jaintia naduh ki nongshong dukan nongshong iew shong hat, ki kali ban ai ka jingiatreilang bad ban iai shah khnang ban ym mih kano kano ka jingsngewsih bd ban ioh ruh ia u soh na katei ka jingiakhih.
Ka seng ka la pyntip ruh ba katei ka pakhang shnong kan treikam ha baroh  kawei ka Ri-Lum Jaintia kaba kynthup ia ka East bad West Jaintia, bad hapoh kine ki kynta pakhang shnong yn shah tang ia ki kali kit nongpang, bad ki nongthoh khubor, ong ka kyrwoh na ka JSU.
Ha kawei pat ka khubor , Ka HNPF West bad East Jaintia ha ka jingialang mynta ka sngi ka la shim ia ka rai ban khot noh da ka pakhang surok ba ar miet lynter ha baroh ar tylli ki District jong ka West bad East Jaintia kata ha ka 30 bad 31 tarik mynta u bnai ka ban sdang naduh ka por 7 baje mynmiet ka 30 tarik  haduh ka 6:00 baje mynstep jong ka sngi kaba bud.
Katei ka seng ka la shim ia ka rai ban pynlong noh da ka pakhang shnong hadien ba ka tnad pulit bad ka sorkar jylla kam shym la shah shkor ia ka jingdawa jong ka seng ban [ynkynriah kam noh ia ar ngut ki heh pulit kata u ma W.
Muksor bad ia u ma W.
Rymbai kiba la trei slem slem bah haka juh ka jaka.
Ka kyrwoh na ki ar president jong ka HNPF East bad West Jaintia hills Ma Lone K.
Laloo bad u ma Marshall Biam  ka la ong ba kane ka pakhang shnong kan ktah ha baroh ar tylli ki District.
Ha katei ka pakhang yn shah tang ia ki kali kit nongpang bad ki kali nongthohkhubor ban iaid, Na ka liang ka seng ka la kyntu ia baroh ki paidbah ban iasnohkti lang ha katei ka pakhang shnong khnang ba kan ym mih kano kano ka jingthohbria na ki riew shim kabu ban pynbudnam ia ka seng.
Shillong, 26 Naitung:Ka sorkar jylla ka la pan jubab na ka CMJ University ba kan ai ia ka ju bab kaba shai balei ym dei ban khang khyrdep noh ia ka.
“Ngi la pan jubab halor ka jingpyn wai ne khang kdam noh ia kane ka CMJ university," la ong u Symbud Myntri Rangbah ba peit ia ka pule puthi u Prof Roytre C La loo hadien ba la wai ka jingialang jong ka kynhun myntri ha kane ka sngi Thohdieng.
U Prof Laloo u la ong ba kane ka university kam pat ai ia ka jubab jongka sha ka sorkar.
“Ngam don kano kano ka jingtip ba bniah ia ka jingbuh por sha kane ka skulbah ba kan ai ia ka jubab.
Hynrei la pan jubab katkum ki kyndon ba la pruid dak ha ka ain" Symbud Myntri Rangbah.
Jowai, 28 Naitung:Ka Jaintia students’ Union (JSU) kam pat lah satia ban shim iaka rai la yn pynsangeh noh ne yn iaid beit shakhmat ia ki prokram iakhih kata da ka pakhang Shnong kaba 22 kynta kaba dei ban sdang naduh ka 8 baje janmiet jong ka 1tarik Nailar 2013 bad kut haka 6 baje jan miet jongka sngi ba bud kata ka 2tarik Nailar 2013 namar na ka liang ka Union, ka la  dawa ba ka jing kular u myntri rangbah bad u myntri rangbah ba ar, ha ka sngi sait jain ha ka por ba plie ia ka District Court & Session Judge ha Jowai ka dei beit ban wan daka jingthoh.
Lada ka sorkar ka don shisha ia ka jingthmu ban pynioh ia kine ki jingdawa, kum ba la kular, ka dei ban ai da ka jingthoh, lane ban pynmih shisyndon iaka rai (Notification) namar kine ki dei ki jingdawa kiba la slem bad kiba don kam eh.
Ia ka rai ba khatduh yn shim lashai ka sngi ha ka por jan miet ha dien ka jingia kynduh lang ki nongialam ba hakhmat jongka Union, pynkut ka kyrwoh khubor na u General Secretary ka seng.
Shillong, 28 Naitung:U bah DD Lapang, President jong ka Megha laya Pradesh Congress Committee, uba long ruh u lamphang jong ka  North East Congress Coordination Committee (NECCC), ula leit sha ka jingialang jong ki President jong ki nongialam Congress ba pher bapher, ha kaba la don lang ruh u myntri ka sorkar India, U  Jairam Ramesh, kaba la long hynnin ka sngi ha New Delhi bad ka jingialang, ka dei ban iakren halor ka jingpyntreikam ia ka  National Food Security Ordinance.
U Rahul Gandhi, Vice President jong ka seng Congress, ula kren ia katei ka skhim, na ka bynta ban pyntreikam ia ka bha ka miat bad ka roi ka par jong ki paidbah ha ka Ri.
U bah Lapang, ha ka jingkren jongu, ula ai jingiaroh ia ka sorkar India, ha ka jingialam ka Sonia Gandhi bad U Manmohan Singh bad U Rahul Gandhi Vice President, ba ki la wan rah ia katei ka skhim na ka bynta ka jingmyntoi jong u paidbah jong ka Ri.
U la pynpaw ruh ia ka jingsngewnguh ba ka sorkar India, ka la mynjur ban pei tyngka, na bynta ka jinglut jingsep, halor ka jingpyntreikam ia katei ka skhim.
U bah Lapang, u iathuh ba ki jylla jong ka dong shatei Lam Mihngi, ki dei kiba shitom bha ha ka leit ka wan, ka kit ka bah bad kumta u kwah ba ka sorkar India, kan thaw ia ki lad, na ka bynta ban lah ban nym buh jingeh ia ki paidbah.
U bah Lapang, u ai jingmut ruh ia ka sorkar India, ba ka dei ban pynbeit ia ki kyrteng jong kiba duk, kiba don ha ka thup bpl, katba kum ka jinglong kaba mynta, ba kito kiba dei hok, kin ioh jingmyntoi na katei ka skhim, ong ka khubor na U bah Manbor S Warjri, General Secretery ba peit ia ki kam pyllait khubor jongka MPCC.
Shillong, 26 Naitung:Ka sor kar jylla ka la rai ban ai pisa T.
7.
50 lak sha kiba ha iing hasem jong ki nong trei sorkar kiba khlad haba ki don ha kam ha ki jaka ba jur ki kam lehnoh.
Ia kane ka rai la pynbna da ka myntri kam pohiing ka jylla ka Kong Roshan Warjri hadien ba la wai ka jingia lang ka kyn hun myntri, ha ka sngi Thohdieng.
Ka Kong Roshan ka la ong ba ka sorkar ka la pdiang ia kane ka rai bad nangne shakhmat kan treikam noh kane ka jingpynbna bad kane kan treikam ruh ia baroh ki nongtrei sorkar jylla kiba don bad trei ha ka thain ba jur ki kam lehnoh ha kane ka jylla.
Kane ka jingai jingiarap ba T.
7.
50 lak ka long kumjuh kumba ai ia ki pulit.
Lah ban kdew ba u assistant jailor u Bah Neil Warjri bad u jailor u bah Warder Sarai Thabah ki la shah siat iap ha ki lehnoh ha ha phatok ka Williamnagar ka East Garo Hills district ha ka 2 tarik Rymphang.
Shillong, 28 Naitung:Ha ka sngi saitjain jong ka taiew ba ladep ka Myntri kaba khmih ia ka tnad pohiing ka kong Ro shan Warjri, u MDC ka Mawkhar Constituency u bah JB Basaiawmoit bad u bah Sanlang Kharkongor, ki la plie ia ka top um bad ia ki nar um na ka bynta ban pynpoi umbam umdih sha ki nongshong shnong jong ka Wahthapbroo.
Ia kane ka top um la shna lyngba ka MDC Scheme kaba la kot ia ka T.
1 lak tam katba na ka liang u MLA barim jong ka Mawkhar u Dr Friday Lyngdoh lyngba ka MLA Scheme kaba la kot ia ka T.
4 lak tam ula noh synniang sha ka shnong, khnang ba kane ka um kan lah ban poi shaduh ki thiew iing jongki.
Ki paidbah kane ka shnong kin ioh ia kane ka umbam umdih na ka tnad Municipal Board bad kane kan pynsuk shibun ia ki ban lait na ka ieng lain ban ioh ia ka umbam umdih.
U Rangbah Shnong ka Wahthapbroo u bah K Latoo, ula pynpaw ia ka jingsngewnguh kaba khraw ia u MLA barim bad ia u bah Basaiawmoit kiba la pynioh ia kane ka scheme na ka bynta ban ai jingmyntoi ia u paid nongshong shnong bad ula pynpaw ruh ia ka jingsngewnguh ia ka kong Roshan Warjri kaba la pyllait por ban wan plie ia kane ka jaka sam umbam bad ia u bah S Kharkongor uba la wan mihkhmat ha ka jaka jong u kpa jong u, u Dr Friday Lyngdoh.
Shillong, 28 Naitung:U Chief Executive Member (CEM) ka KHA DC u Bah Pyng shngaiñ N Syiem u la ong ba um pat ioh pdiang ei ei na ka sorkar halor ka jingthmu ban thaw ia ka Delimitation Commission (DC) na ka bynta ban bishar ia ka jingphiah MDC constituency ha kane ka jylla.
‘Nga la ioh jingtip ia kane ka jingthmu ka sorkar lyngba ki lad pathai khubor hynrei ym pat don ei ei ka shithi ba poi sha ka Council"  la ong u Bah Pynshngainlang haba kren ha kane ka sngi u Blei.
U la ong ba ka jingthmu ban thaw ia ka DC ka la wan ha ka por haba ka Council ka la pas ia ka KHADC Autonomous District (Constitution of District Councils) Rules, 2013  kaba thmu ban pynduh bad ban pynkha thymmai ia ki MDC constituency.
Haba twad jingmut kaei kaban jia ia ka Bill jong ka KHADC lada thaw ia ka DC, u CEM u la ong ba kan long kaba eh ia u ban kren ei ei halor kane namar ba ym pat ioh ei ei la ka sorkar kan thaw ne em ia ka DC.
“Ngan hap ban khot ia ka jingialang jong ki MDC ban iakren ia kane ka jingthmu hadien ba la ioh ia ka jingthoh na ka sorkar.
Kan shong ha ki MDC la kin pyrshah ne kin pdiang ia ka jingthmu ban thaw ia ka DC," la ong u Bah Pynshngainlang.
Halor ka jingthmu jong ka sorkar ban pyniar ia ka por jong ki MDC, u la ong ba um lah ban buh jingkylli namar ba u Lat u lah ban ai bor ban pynjlan ia ka por jong ka Council.
Jowai, 28 Naitung:Ka  Myntriang Unit (EJHD) hapoh ka jingia lam jong u samla Iamaon Lapasam kum u President ka Unit, ha ka 24tarik Nai tung 2013, ka la ioh kem ia 3 ngut ki  mynder ri  ki bym lah ban pynshisha ia ka jinglong nong India jong ki.
Ha ka jingtohkit ia kine ki khar  mynder, la lap ba kim don ia ka Work permit ne ka Trading License ban ioh leit khaii sha ki thain Khasi-pnar kat kum ka jingsngewsngain ki trai jaka bad la iathuh ba ki dang don shibun kum ma ki ruh kiba trei beain sha kine ki thain Jaintia.
Hadien ba ka seng ka la ai jingsneng ia ki bad la phah ia ki ba kin leit phai noh sha ka jaka ba ki wan.
Guwahati, 28 Naitung:Uwei u lehnoh uba la suba ba lah ban dei u dkhot ka kynhun ULFA(I) mynta ka sngi u la bret da u bom Grenade hapdeng ka iew  Paltan bazaar ha kaba 14 ngut ki briew ki la mynsaw jur na katei ka jingjia.
Katei ka jingjia ka la jia ruh ha syndah jong ka Paltan Bazaar Police Station.
Utei u lehnoh u la wan sha katei ka jaka da ka thuk thuk.
Haba kren sha ki nongthoh khubor u Anand Prakash Tiwari SSP Guwahati, u la pyntip ba kane ka dei ka jingpyn triem ba ki kynhun lehnoh ki ju pyntriem ia ki paid bah ha kaba ki ju leh ruh ia kum kitei ki jait kam ha ka por mynmiet.
U la ong  ruh ba utei u lehnoh uba la pynbthei bom hangtei u la lah ban dei u dkhot jong ka ULFA(I) hapoh ka jingialam jong u Paresh Barua.
U SSP u la ong ruh napdeng 14 ngut kiba la mynsaw tang ar ngut ki dei kiba la mynsaw jur.
Lah ban pynkynmaw ba ka jngpyntriem jong ka ULFA(I) ka la sdang naduh ka taiew kaba la dep kum ka jingpyrshah ruh ia ka jingthmu u Myntri Rangbah ka Assam u Tarun Gogoi ban leit sha South Africa.
U Tarun Gogoi haba kren sha ki nongthohkhubor u la ong ba ki pulit ka jylla mynta ki la pynkhreh bha ban ap pahara ba kan ym mih kano kano kaba kum katei ka jingjia ha ka sngi rakhe laitluid ka jylla lane shuwa katei ka sngi.
Ngi ki bahaing jong I (L) Kyrshanbor Tynsong, ngi pynpaw ia ka jingsngewnguh ka bakhraw  iaphi  ki ba la wan ban sngewlem , pynshngain bad pyntngen ia ngi naduh ka sngi  19.
7.
2013 ba I khlad noh haduh ka sngi  ontep  21.
7.
2013.
Ngi ai khublei sngewnguh ia ka shnong Nongthymmai Khyriem, I Parish Priest , ki katekist, Rangbah balang ,  ka Seng  Longkmie  bad ki nongialam jong ka Parish Nongthymmai ki ba la pyndep ia ka niam ka rukom baroh,  ka Balang  Presbyterian Nongthymmai ,  I Bah Jamino  (MLA),  Bah Bindo La nong  ( Ex MLA),  Bah Latiplang Kharkongor (MDC), Bah Prestone Tynsong,   (Minister Govt.
to Meghalaya),  Bah Jansing.
M Tynsong (EM KHADC),   BDO Pynursla C&RD Block,  ki para shnong na Pynursla  bad ia baroh ki kur ki jait ki kha ki man ki bahaing hasem ki paralok parajor  ki ba najan bad najngai.
Ngi panmap lada ngi dang kum klet ban jer kyrteng, hynrei to pdiang ia kane ka jingsngewnguh kaba  kynthup lang  iaphi baroh  ki ba wan sngewlem ha kato ka sngi.
Kum ka ing ka sem ngim don eiei ban siew kylliang, hynrei tang ka jingsngewnguh.
To u Blei ka jingsuk un kyrkhu , don lem  bad phi baroh.
Bah Koren Wankhar (Kpa), Bah Aibor Tynsong ( Hymmen),  Kong Idahun Tynsong (para),Kong Merylang Nongrum (Hymmen Kynsi),  Bah C Mukhim (Kthaw) ,Kong A.
Khyriem (Kiaw), Kong Ridalin Khyriem (hymen kynsi), Kong Wandalin Khyriem (hymen kynsi), Kong Iadalin Khyriem (hymen Kynsi), Kong Jopdalin Khyriem (lok), Bahunlin Khyriem  (khun), Maphishisha Khyriem (khun), Mebanker Khyriem(Khun) ,   Kerborlang Khyriem (Khun), Mei San  meiduh, Ki Bakha  bad ki khunruit jongi baroh.
Shillong, 28 Naitung:U Rev LP Nongkseh u la ong mynhynnin ka sngi, ba ka jingwan jong ka Gospel ha kane ka ri jong ngi kadei ka jing pynkup daki jain thymmai ki dei ki dak ka jingkhuid katkum na ka kitab jong u Isaiah.
" Dei da ka bor jong u Blei ba ngi la lah ban law noh ia ki jain barim bad la lah ban ioh kup da ki jain itynnad", la ong u Rev Nongkseh.
U la bynrap ruh ba ki khun samla jong ka Balang kim dei ban klet ia u Blei ioh kan jia kumba long u Adam u ba la jngai noh na u Blei hadien ba u la leh pop.
U la ong ba u Adam u la leh ia ki pop bad u la hap law noh ia ki jain itynnad ba la ai u Blei.
Katkum na Bible, u Adam u la iaid palat ia ka hukum u Blei haba u la bam ia u soh Adong bad na kata ka daw ba u Blei u la jngai noh na u.
U Pastor u la ong ia kane, ha ka jingpynkup ia ka jingdap 25 snem jong ka jingiaseng samla Pariong bad Nongsynrih Presbytery ka tnad jong ka Shillong Branch.
Ka jingmih jong kane ka jingiaseng samla Presbytery 25 snem mynshwa ka long kum jingkyrsiew ia ki khun samla jong ka Pariong Nongsynrih Presbytery.
U la ong ruh ba ka jubilee ka dei ka jingrakhe jingkmen bad kane ka tnad Balang ha ka jingiaid lynti 25 snem ka la lah ban shakri ia ka imlang sahlang da ka bor jong u Blei.
Shwa ia kane la ioh ruh ia ka jingkren na u Tymmen basan u Dr DRL Nonglait u ba dei ruh u Editor jong ka Sovenir u la ong ba mynshwa ka jingsdang jong kane ka Balang da ki kam kiba rit ka la lah ban poi ha kane ka jinglong ba mynta lynba ka jing pyrsad mynsiem jong u Blei lyngba ki shakri jong u.
Ha kane ka jingrakhe la pynlong ruh da ki jinglehkai bapher bapher kum ka jingiakop rwai bad kiwei kiwei kum ka dak ban pynpaw ia ka rakhe ia ka jingdap 25 snem ka jingiaseng samla Presbytery.
Ha kane ka sngi u Pastor ruh ula pyllait ia kawei ka kot sah kynmaw, ia ka jingdap 25 snem jong katei ka Balang Pariong-Nongsynrieh Presbytery Shillong Branch.
Shillong,28 Naitung:Ka Synjuk  ki Rang bah Shnong East Jaintia Hills ryngkat bad ki saw seng kiba kynthup ia ka KSU Khliehriat Circle, ka AJYWO East Jaintia Zone bad ka FKJGP Khliehriat Circle, FKJGP Narpuh Cirlce bad ka HNYF-East Jaintia Zone ki la pynbna [paidbah mynta ka sngi ba kan ym don kano kano ka pakhang shnong ha katei ka District kumba la pynbna da ka HNPF ha ka 30 bad 31 mynta u bnai kata ar sngi lynter.
Ki Rangbah shnong bad ki saw seng ki la kyntait ia katei ka pakhang shnong da kaba ong ba ka dei ka mat kaba bym don nongrim ban pynthut bad pynmit ia u paidbah, bad ruh kumjuh ba katei ka pakhang shnong ka hap ha ka sngi rakhe ia ka sngi ioh distrist jong ka East Jaintia hills.
Ki Rangbah Shnong bad ki saw seng ki la byrngem ruh ia kino kino ki kynhun bad ki riew shimet kiba pyrshang ban pynthut ia ka leit ka wan jong u paidbah ha katei ka sngi kaba la khot pakhang shnong da ka HNPF,  da kaba ong ruh ba ka seng kan buh ia ki Volunteer ki ban peit ia ka shongsuk u paidbah ha katei ka sngi kaba la pynbna ia ka pakhang shnong ba ka Synjuk ki Rangbah shnong bad ki saw seng ki la weng da kaba pynbna paidbah ba kan ym don kata ka pakhang shnong.
Shillong, 28 Naitung:Kawei ka khynnah kaba dang 15 snem ka la lait im na kti u runar ha kane ka step sngi Saitjain.
Ia kane ka khynnah kaba sah ha Pohkseh, Shillong la ioh ban pynlait im da ki pulit jong ka East Khasi Hills District.
La iathuh ba katei ka khynnah kynthei Khasi ka la leit bud ia uwei u khar Muslim sha Barpeta, Assam hynrei la ioh ban wanrah sha Shillong myn ta ka sngi ha ka por 9 baje mynstep.
Ki khubor ba la ioh lum, la iathuh ba kane ka khynnah samla ka la shah rahbor ha uwei u ‘ khar Muslim uba kyrteng u Md.
Saiful Islam uba 19 snem ka rta na ïingsah jong ka ha Pohkseh, Shillong, East Khasi Hills District sha Barpeta, Assam ha ka 25 tarik mynta u bnai ha ka por 5 baje mynstep.
La iathuh ba kane ka khynnah mar shu poi ha Barpeta ka la shah pynbor ban riam da ka Sari namar baroh ki kynthei kiba sah ha kane ka jaka ki hap ban riam Sari.
Kane ka la pynlong ia ka ba kan sheptieng kat haduh ban pyntip da ka phun sha la ka kmie ba kan panmap ia kaei kaba ka leh.
Kumta ki bahaïing ki la pyntip sha ki pulit namar kane ka jaka ka la long kaba ma.
Kane ka jingphah riam sari la suba jur ba kino kino ki khynnah kynthei kiba shah rahbor la phah riam da ka sari ban pyndonkam ha ki kam awria, namar ia kane la leh ha jaka set ia ki kynthei ( Brothel) kaba don ha Silchar khnang ban nym ithuh ba ka dei ka khynnah rit.
Une u khar Muslim u dei uba la trei kum u nongshet jingbam ha Pohkseh, Shillong, Meghalaya kaba don marjan bad ka jaka sah jong kane ka khynnah Khasi la kumba shi bnai ei ei.
Hadien ba ka la jah, kiba haïing ha sem ki la leit ujor da ka FIR namar ki la pyrkhat ba kane ka khynnah ka la jah na la ïing ha ka 25 tarik mynta u bnai.
Hynrei kynsan kynsan ki la ioh jingtip ba ka la leit bud ia u Md.
Saiful Islam sha Barpeta, Assam.
Kiba haïing ki la pyntip sha ki pulit jong ka East Khasi Hills District ba katei ka khynnah ka la kwah ban wan phai sha iing bad ka don sha katei ka jaka bad ryngkat kiba haiing, ki pulit ki la leit sha Barpeta ka shnong jong une u Saiful bad ioh ban wanrah biang ia kane ka khynnah ha ka 27 tarik mynta u bnai ha ka por 9 baje mynstep.
Shillong,28  Naitung:Ka elekshon MDC ha u 2014, ka lah ban dang long da ki constituency barim watla bun ki MDC khamtam na ka liang syn shar ha ka KHADC ki kwah ba  kan long noh da kaba thymmai.
Katkum ka khubor ba la ioh , la iathuh ba ka la don lypa ka jingpyn khreh na ki katto katne ki pyrshah ban phiah MDC constituency ban ujor da ka dorkhas sha ka Kashari tang shu mynjur u Lat ia ka KHADC Delimitation Amnement Bills, 2013.
Katkum ka jingioh jingtip, la don katto katne ki briew kiba la pynkhreh ban ujor beit sha ka Kashari lada u Lat ka jylla, un ai ia ka jingmynjur ia katei ka Bill.
Katkum ka rukom, ia ka jingujor sha Kashari, ym lah ban leh khlem da soi shwa u Lat ba ka Bill ka la long ain bad dei tang hadien ba la soi u Lat ban pdiang, lah ban ujor sha ka Kashari.
Hynrei namar ba kane ka Bill ka dang sah ha ka kti jong ka sorkar bad u Lat, ym pat lah ban ong ei ei bad dang ap la u Lat un mynjur ne em ia ka.
“Tang shu ai jingmynjur u Lat, yn ujor da ka dorkhas ha ka Kashari ban kyrpad ban pynsangeh ia ka jingpyntreikam ia kane ka Bill halor kane", la ong ka tyllong khubor.
Lah ban kdew ba ka KHADC ka la pas ia ka Bill ban phiah ia ki constituency ha ka dorbar kaba long shen bad katkum kane ka Bill, ka Laitkroh kan jah noh bad kan mih thymmai ka Umsning constituency.
Nalor kane, la pynkynriah bad la pynrung ia ki shnong na kawei ka constituency sha kawei pat, haduh ba la mih bun ka jingpyrshah ia kane ka Bill na kiba bun.
Ka sorkar ka la thmu ban thaw ia ka Delimitation Commission ban bishar bniah ia kane ka Bill ka KHADC bad ka la don ruh ka jingthmu na ka liang ka sorkar jylla ban pynjlan wat ia ka por jong ki MDC khnang ban pynlah ban pyniaid shaphrang ia kane ka Bill kumba la thmu.
Katkum ka jingiathuh ki tyllong khubor, ka jingtreikam jong kane ka Bill kan shong ha ka Kashari lada kiba thmu ban ujor kin leh shisha.
U MDC ka Laitkroh Bah Carmel Sohtun u la pyrshah jur ia ka jingpas ka KHADC ia kane ka Bill ha ka por ba long dorbar.
U Bah Carmel u la iasaid nia ba ka jingpas ia kane ka Bill ka long khlem da iaid katkum ki kyndon ba dei ban leh kum ka jingpynlong ia ka jingbishar paidbah, ka jingpan ia ka jingsngew jong kiba bun hynrei ka Executive Committee ka la shu thombor da ka bor ban pas ia da ka lynti ka bym dei ban leh.
U MDC ka Laitkroh u la iakynduh ruh ia u Lat ka jylla dang shen u Dr KK Paul bad ha kane ka jingkynduh u Lat u la niat ba kane ka Bill ka don ha kti ka sorkar.
Umroi, 28 Naitung:Ka shnong Umden Umsaitprah ka la pyrshah jur ia ka jingshna surok ka tnad PWD tang ha ka jingheh kaba 10 metre.
Ha kane ka sngi Saitjain, ka shnong ka la mih ban pynsangeh syndon ia ka jingshna ia  ka surok ha dien ba ka tnad PWD kam shym la lah ban pdiang ia ka jingdawa ka shnong ban shna 12 meter ia ka jingeh ka surok.
Ka dorbar shnong ka la shim ia kane ka rai ha ka jingialang kaba long ha ka sngi Saitjain hapoh ka shnong.
U rangbah shnong u Bah Bah Thomlin Lyngdoh u la ong ba ka jingshna ia ka surok da ka tnad PWD kam shym long satia katkum ka jingkwah jong ka shnong.
“Lada ka iaid kawei ka kali, kawei kaba wan na kawei ka liang kan hap ban ieng shwa sharud surok namar ba ka jingheh kane ka surok ka long tang 10 meter kumba long kaba rim hi", la ong u Bah Thomlin.
U la iathuh ruh la dep ban iakynduh ia u engineer ba dei peit ia kane hynrei ka jubab kaba u la ioh ka long ba kum u engineer yn nym lah ban leh eiei namar ba u hap ban kohnguh ia ka jingbthah ka sorkar ne ki bor ba halor.
“Ngim don lad shuh da kumwei  bad ngi la rai ruh ha ka dorbar shnong ban khang noh shi syndon ia ka jingpyntrei ia kane ka surok, katba ka sorkar kam pat pyrkhat da kumwei.
Ngin nym shah ia ki nongtrei ba kin bteng ia ka jingtrei ka jong ki, katba ym pat lah ban pynbeit bad ai ia ka surok kumba ka long ka surok kaba rim," la ong u Bah Lyngdoh.
U la ong ba ka shnong ka la rai ban khang noh naduh ka sngi Nyngkong ban shna ia kane ka surok bad kan pyrshah tad haduh ban da ioh da ka surok kaba kham biang bad ka ban nym ktah ia ka leit ka wan ym tang jong ki kali hynrei wat ia ki paidbah ruh kumjuh.
U la iathuh ruh ba ka jingduh noh ia ka surok kaba rim, ka dei namar ka jingshim ka Airport Authority of India (AAI) ia ka jaka bad na ka liang ka sorkar ka la pynkhreh ban ai da kaba thymmai, hynrei haba peit pat ka surok ka long kaba rit bha namar lada iaid kawei kali, kawei kaba wan pyrshah kan hap ban ieng noh sharud bad ap haduh ban da lait kaba wan pyrshah namar ym long iaid ar tylli ki kali ha kajuh ka por.
Ka sorkar ka dei ban iakren bad ki bor ka AAI bad ban pynhap ia kane ka surok shabar ka kynroh ker pud jong ka AAI ym ban pynhap shapoh namar ym lah ban tip ioh hadien habud kin mih pat ki jingeh kiba kham heh shuh shuh ia ka iaid ka ieng ki kali, u la ong.
Shillong, 28 Naitung:U Myntri Rangbah ka jylla u Dr.
Mukul Sang ma u la kyrpad ia baroh ki paidbah ka jylla ba kin ai ka jingkyrshan jong ki ia ka Juliana T Kurbah, kaba la rung sha ka phainal jong ka jingiakhun ha ka ‘Dance India Dance – Super Moms’  ka lympung ia kop shad kaba la pyni paidbah ha ka  Zee TV manla ka sngi saitjain bad ka sngi U blei haka por 9 :00 baje mynmiet.
“Ki briew jong ngi kim sahdien shuh ha baroh ki liang bad dei tang hadien ba ki la trei shitom ban pyni ia ki sap jong ki ba ka pyrthei ka sa tip shaphang jon g ki" ong u Myntri Rangbah uba la iathuh ba bun ki ki samla ka jylla ki la jop ha manla ki jait jingiapyni sap kum ha ka tem ka put ka rwai ka siaw badkiwei pat ki jingialehkai bad ka u la ong ruh ba ka  Juliana ka dei kawei napdeng kia donsap ban leit ia shim bynta ha katei ka lympung.
“Nga sngew ba ka don ia ka hok ia ka sorkar ban pynshlur ia ka bad ban kyrshan ia ka haduh ba kan da poi sha kliar jong ka jingjop bad ban long kawei na ki khlur kaba lah ban wanrah nam bad burom ia ka jylla" bynrap biang u Mukul.
U Mukul u la pynpaw ka jingkyrmen skhem ba ki paidbah ka jylla sa shisien biang kin ai ka jingkyrshan sha katei ka nongshad ba donsap bad ban vote ia ka ba kan ioh ia ka jingjop.
“Ka jingtrei shitom jong ka ka la pynlah ia ka ban poi shaduh katei ka kyrdan bad mynta lada ngin snoh kti lang ban ai ka jingkyrshan ia ka  ngi la tikna ba kan ioh ia ka jingjop" ong biang u Mukul.
Ka Juliana ka dei ka kmie jong u khynnah ba dang saw snem uba don ka jingpang    Leukemia bad ka  Ju pat ka dei kaba don iaka jingpang  amnesia  ha kaba ka hap ban shah bad ban ialeh ia bun ki jingeh bad ki jingjynjar ha ka lynti iaid jong ka ban ioh ia ka thong ba ka la buh.
Ka Juliana ka dei kawei na ki nonghikai shad ha Delhi.
Ban vote ia ka Juliana ki paidbah ki lah ban phah da ka  SMS ‘Juli’ sha  57575 naduh ka 9 tarik u bnai ban wan kata ka sngi u blei haduh ka step sngi nyngkong kaba bud.
Shillong, 24 K’Lyngkot:Ka sorkar ka la rai ban pynlait tulop noh man u bnai sha ki nonghikai skul deficit, adhoc, ne ki govt adied skul ha ka jylla.
Ia kane la iathuh da u punlicity secretary ka Joint Action Committee of All Teachers Association of Meghalaya (JACATAM) u Babu Kular Khong jirem haba iakren mynta ka sngi,ha ki nongthoh khubor.
Katkum ka jingiathuh u Babu Khongjirem u director ka Director of School Education and Literacy (DSEL)u Ambrose Ch Marak u la pynthikna hakhmat ki nongialam ka JACATAM ha ka jingiakynduh hynne ka sngi ba ka sorkar ka la dep pynlait ia ka tulop jong ki nonghikai defict naduh mynta u bnai, ia ki nonghikai adhoc naduh u Rymphang bad ia ka tulop, yn sam da ki District School Education Officer bapher bapher sha ki skul.
Tang ia ka NonPlan Adhoc ym pat pynlait namar ba duna pisa ka sorkar, la iathuh u publicity secretary ka JACATAM.
Lah ban kdew ba ki nonghikai skul ha kane ka jylla, ki ju ioh tulop shisien ha ka lai ne saw bnai bad kane ka la wanrah jingeh ia ki.
Ki nonghikai bym dei sorkar ha kane ka jylla, ki la dawa na ka sorkar ba ka dei ban pynlait ia ka tulop man u bnai hynrei hadien slem, kane ka lah ban urlong ha kane ka kynti.
Ha kawei ka liang, u Babu Khongjirem u la iathuh ba  ha kane ka jingiakren bad u director, ki nonghikai ka JACATAM ki la pynsngew ia u halor ka jingdonkam ban bishar bad peit bniah ia ka jingdon ki khynnah skul bad ki nonghikai.
“Don ki skul khamtam sha ki jaka nongkyndong ha kaba na bynta san ngut ki khynnah skul, don san ngut ki nonghikai", la ong u Babu Khongjirem bad ia kane, dei ban pynbeit.
U Director u la iathuh ba, “katkum ka Right to Education, na ka bynta 30 ngut ki nonghikai, dei ban don uwei u nonghikai", la ong u Babu Khongjirem bad bynrap, ba u la kular ban shim khia ia kane ka kam khnang ban kyntiew bad ban pynbha ia ka pule ha kane ka jylla.
Ha kawei ka liang, u la iathuh ba ia ka Education Policy la dep nadong shadong bad kaba sah mynta ka long ba ka sorkar kan shu pyntreikam.
Ki nongdie jain ki la pynkhih win ia ka Iewduh namar ka jingai bor ka hima Mylliem ban shna dukan ha ka lynti iaid kjat ha Iewduh ha basa die juti, basa die jain, dukan khap shniuh kaba don mar syndah bad kawei ka dukan kaba la tip kum ka Donbok Arts (hajan Stand Indica Pynursla).
Haba ia kren bad ki nongthohkhubor mynta ka sngi kitei ki nongdie jain ki la iathuh ba khyndiat sngi mynshuwa la wan katto katne ngut ki briew kiba kim shym la ithuh satia hynrei ki la ong ba u dei uwei na ki nong ialam sengbhalang bad kitei ki briew ki la thew la woh ia katei ka jaka bad haba la kylli ki la iathuh ba ki la ioh jubab ba ka dei na ka bynta ban shna dukan kaba ka jingheh ka long 9 phut pyngkiang bad 30 phut pynieng.
Ha katei hi ka sngi ki la iathuh ba ki la ong ba ki la pynpaw ba kim shah ban shna dukan hangtei namar kan khim palat ia ki bad kin mih kiba bun ki jingeh khamtam naba ka dei ruh ka lynti iaid briew.
Ki la ong ba ha katei ka sngi ka jingiakren ka la shu kut noh kumto.
Hynrei ha ka 28 tarik u nailar ki la ong ba la wanrah sa ki nongtrei ban sdang noh ban pynieng ia katei ka iing ban buh dukan, bad hangtei ki la iathuh ba ki la khih puk bad ki la pyrshah jur ban ym ailad da lei lei ruh ban bteng ia katei ka kam.
Ka kong Marjri Kharbteng ka la ong ba ki don saw ngut ki briew kiba dei ki nongtrei (Misteri) jong ki trai dukan bad ha katei ka hi ka sngi la pynsangeh ia ki bad la siew ia ka bai sngi jong ki T.
500 tyngka marwei bad saw ngut ka long T.
2000 tyngka bad ia katei ka pisa ka la ong ba la pynmih hi da ki nongdie jain.
Mar kumta haba la iohi ia ka jingthmu ban sdang pynieng noh ia ka dukan, ka kong Tisilian Majaw, kawei na ki nongdie jain ka la iathuh ba ki nongdie jain ki la ujor sha ka Hima Mylliem bad ki la ai da ka jingthoh kaba la ia soi kyrkieh da ki nongshong iew kat kaba ki lah lum ha katei ka juh ka sngi ha kaba la don haduh 47 ngut kiba la soi kyrteng bad ha katei ka jingthoh ki la pynpaw ba ki pyrshah ban ailad ban pynieng iing dukan ha katei ka lynti iaid briew da kaba kdew ia kiba bun ki jingeh.
Kumjuh ruh ka la ong ba ki nongdie jain ha iewduh ki la leit ban ujor ia katei ka kam sha ka District council ha kaba u EM jong ka khaii pateng u bah James Sylliang u la kular ia ki ba un pynsangeh shuwa ia katei ka jingthmu tei dukan ha katei ka jaka.
Haba la kylli bniah mano ba wan thew wan woh ia katei ka jaka bad mano ba long trai kijtei ki nongdie jain ki la ong ba kim tip hynrei ki la shu ong “Ngi shu ithuh ba u dei u nongialam sengbhalang, bad ngi ju iohi ruh ia u ha TV ( News Channel)".
Hynrei haba sngap ia ka jingbatai jong ki ia ka dur ka dar ka rynieng ryniot jong utei u briew la sngewthuh shai ba u dei u President jong ka FKJGP Mawlai Circle u bah Marbud Dkhar.
Halor katei ka jingujor kaba la ioh na ki nongiew, ka hima Mylliem kaba la mih khmat da u myntri Iew myntri K Langstieh, u myntri pla tyngka u myntri M.
B Kharlukhi, u myntri Pathaw ha ryngkat ka District Council kaba wan mih khmat da u EM i/c Trade u bah James Sylliang ki la wan ban jurip ia katei ka jaka.
Haba kren sha ki nongthohkhubor ha katei hi ka jaka u myntri Iew K Langstieh u la ong ba hadien ba la dep pynpra ia ka jingkieng Motphran ki don kiba la wan ban ujor sha ka hima bad ki don ruh ia ki kot ki sla ban pyni ba ka dei ka jaka jong ki kaba ki la ioh jingbit naduh ka por long Syiem u Pa’iem Francis Syiem, kumta u la ong ba ka Hima ka la ai bor ia ki ba kin leit shna dukan hangtei, hynrei hadien ba la mih kine ki jingujor u myntri Langstieh u la ong ba un rah sha ka Hima ban ia kren pynbeit halor katei ka kam.
Halor katei ka juh ka mat ka HPF ruh ka la wan sha katei ka jaka bad kumjuh ban ia kynduh ia ki myntri ka Hima Mylliem ban pynpaw ba ki pyrshah jur ia ka jingai lad ka hima ban tei dukan ha katei ka jaka kaba khim kaba dei ruh ka lynti iaid briew.
Na ka liang katei ka seng lyngba ki jingkren u President ka Mawlai Circle u bah Kitboklang Lyngdoh u la ong ba ka HPF ka pyrshah jur ia katei ka jingthmu ban tei dukan ha katei ka jaka bad kan shim ia ki jlad ki lynti ban ia snohkti lang bad ki nongiew ban ym ailad ban tei dukan hangtei.
Shillong,24K’lyngkot:Ka thup kyrteng kaba nyngkong ki kyrtong Congress, ka  la pynkyndit thret ia ki paidbah ban iohi, ba ha ki ar tylli ki kon stitwensi kaba ka tei ka seng ka la don lypa la u jong u MDC, hynrei baroh ar ngut ki MDC,  kim shym la paw kyrteng bad la buhteng ban pynbna ia ki kyrteng jong ki.
La iohi ba ha Nongkrem Konsti twensi u Bah Lambor Malngiang , u MDC ka Congress, um shym la paw kyrteng katba ha Laitumkhrah pat u bah Antonio War uba long ruh u EM ba bat ia ka pla tyngka ka KHADC um shym la mih kyrteng.
Namar katei ka jinglyngngoh ba u Bah Antonio War kat u EM ka KHADC um pat shym la  ioh tiket haduh mynta  U Rupang u la ioh ban ia kren da ka phone bad u, ha kaba ma u ruh u la  pynpaw ia ka jinglyng ngoh ba um shym la mih kyrteng.
Hynrei u la ong ba lehse ka lah ban long ba kim pat pynbna bad u ong ba u don ka jingkyr men ba skhem ba ka tiket kan leit beit sha u.
‘Nga pan tiket tang nga marwei, ym don nongpan tiket-ka tiket lei ngan ioh beit ma nga’ ong u Bah Antonio.
La sngewthuh ba ha ka jingiakren  ka la don ka jingsngewsih khyndiat ha u Bah Antonio halor ka jingbym mih kyrteng jong u hynrei imat ba ka dei ka kam ing kam sem jong ka Congress u la shu ong noh ‘kin sa pynbna hi kham hadien, dei ba kim pynbna’.
Haba phai sha ka liang u bah Lambor Mal ngiang, u dei u MDC ka Nongkrem bad u la ialeh ia ka elekshon MLA ha u 2013 na ka seng Congress, hynrei ha ka thup ba nyngkong ka Congress um shym la paw kyrteng.
La pyrshang ban iakren bad U bah Malngiang, hynrei  ym shym la ioh namar ba ka mobile phone jongu ka lip.
Lah ban kdew ba mynhynnin ka sngi ka Congress ka la pynbna ia ki kyrtong jong ka ki ban ia aireng ha ka elekshon MDC 2014 , hynrei napdeng kiwei pat ki konstitwensi ki la don lai tylli ki konstitwensi kiba kam pat shymg la pynbna ha kaba ar tylli ki ki dei ki konstitwensi ba ka la don lypa ki MDC.
Shillong, 24 K’Lyngkot:Ka jingpynsah teng ka Congress ban pynlait ia ki kyrtong na Laitumkhrah-Malki, Nongthymmai bad na Nongkrem ka don eiei ha lyndet bad katkum ka jingioh khubor, ka party ka kwah ban ai noh da kiwei ki briew da kaba kyntait sharud ia kiba rim.
Nalor kane, ka jing bym lah ban pynlait ia ka kyrteng jong u kyrtong na Laitumkhrah-Malki ka dei namar ba ka don ka jingia pher jingmut hapdeng ka MLA Kong Ampareen Lyngdoh bad u MDC Bah Neil Antonio War.
Ka thymmei khubor ba la iohlum, ka iathuh ba ka daw kaba lah ban pynduh tiket ia u bah Antonio ka dei halor ka khubor ba um shym la kyrshan ia ka MLA ha kane ka elekshon ba dang shu dep, bad namar kane, u lah ban shah kyntait noh sharud.
Ka la don ka jingthmu ban pyniakhun ia u Bah John Kharbuli ha jaka jong u Bah Antonio.
La iakren sharum shaneng ba u Bah Antonio uba dei u Excecutive Member ha ka KHADC, u la kyrshan ia u kyrtong ka UDP ha kane ka elekshon MLA kaba la dep bad kyntait ban kyrshan ia ka Kong Ampareen ka kyrtong ka Congress bad kane, ka lah ban dei ka kput kylla jong ka Kong Ampareen ban pynngat ia u Bah Antonio da kaba pynduh syndon ia ka tiket.
Ha kawei ka liang, na ka bynta ka Nongthymmai, ka jingrai ban ai tiket, ka dang sahteng namar ba ka don ka jingiaknieh hapdeng u para u Bah RV Lyngdoh u MLA ka Mylliem, Bah Vicky Lyngdoh bad uwei pat u briew ba la kyrshan da u Bah Charles Pyngrope.
Ha ka Nongkrem pat, ka party ka khlem pynbna ia ka kyrteng jong u Bah Lambor Malngiang uba dei u MDC.
Ha ka jingshisha u Bah Lambor u la rung sha ka Congress.
Ka khubor ka la iathuh ba u Bah Lambor um shym la pan tiket na ka Congress bad kawei pat ka dei namar ba u la leh myrsiang ban leit pyrshah ia ka Delimitation Bill da kaba leit kynduh ia u Lat bad ki MDC ka KHNAM.
Mynta ka Congress ka lah ban iakren bad u MDC ka Laitkroh u bah Carmel Sohtun ban pyniakhun ia u na Nongkrem.
Shillong, 24 K’lyngkot:U Myntri Rangbah ka jylla u Dr Mukul Sangma lem bad u president ka MPCC Bah DD Lapang ha kane ka sngi Thohdieng ki la wan phai noh na kadliengsuin na Guwahati sha Shillong haddien ba ka jingialang jong ka party ha Delhi la pynsangeh noh.
Ka thymmei khubor ka iathuh ba baroh ar ngut u Dr Sangma bad u Bah Lapang ki la mareh wut wut sha Guwahati  namar ba la bthah ba kin leit sha jingialang jong ka party ha Delhi.
“Ynda poi ha ka dliengsuin ha Guwahati, la pyntip ia ki ba ka jingialang la pynsangeh shwa.
Hangta kine baroh ar ngut ki la wan phai biang noh sha Shillong ban rakhe sngi Republic Day ban long ha ka sngi u Blei" la ong ka thymmei khubor ba la iohlum.
Shwa ia kane, ka State Election Committee (SEC) ka MPCC ka la pynbna ia ki kyrtong jong ka party na ka bynta ka  KHADC bad ka la pyn sangeh shwa ia ka JHADC namar ba kine ki  mut ban leit sha Delhi.
Ka jingpynbna ia ki kyrtong ka JHADC yn sa leh pat la sngi Nyngkong.
Shillong,25K’lyngkot:Ha manla ki dong jong ka nongbah Shillong la pynrben ia ki pulit, ban peit pyrman ba kan ym mih kano kano ka jing pynkulmar ha ka sngi rakhe ia ka Republic Day.
La iohi ba ha ki jaka ba kham long pdeng kum ha Motphran ne Khyndailad ki pulit ki la ieng shriak ban ap pahara ha katei ka jaka.
La iohi ruh ba ha ki dong kum ka Mawprem ki pulit ki ieng pahara ha ki kynjang lum ba kham shynna ban pynthikna ba ka jingrakhe Republic Day lashai ka sngi kan iaid beit iaid ryntih.
Lashai ka sngi ka jylla kan rakhe ia ka Republic Day kumba ka Ri India baroh kawei kan rakhe, ha katei ka sngi kin don shibun ki prokram ba ka sorkar ka la khot ban pynlong kum ka jingiamareh thong, ki jingpynbyrngai ba bunjait kum ka jingleh ia shad , ka jingpynher kot kudi, ka jingleh jadu , ka jingiatem ia put kaba la buh kyrpang ban pynlong ha la ki jong ki jong ki jaka.
Shillong,25lyngkot:Ka Seng ki Nonghi kai “Meghalaya Upper Primary School Teachers Associations" (MUPSTA) kan pynlong ia ka General Meeting na ka bynta ka West Khasi Hills District bad ka South West Khasi Hills District ha ka 29 tarik u kyllalyngkot  2014 ha Ri Khasi Free Morning School, Nongstoin ha ka por 11:30 mynstep.
Katei ka jingialang kan long ban ia kren na ka bynta kumno ban pynshai shuh shuh ia ki mat trei kam bad jingiakhih jong ka seng haduh kine ki sngi.
Yn ia kren ruh ia shibun ki lad ki lynti kumno ban nang pynkhlain ia ki jingtrei kam jong ka seng ha kine ki thain West bad South West Khasi Hills District.
Ka seng ka kyrpad ia baroh ki para nonghikai Upper Primary School kiba hap ha ka lama jong ka MUPSTA ba kin sngewbha ban pyllait por ban wan khnang sha katei ka jingialang  khnang ba ki jingthmu bad ka thong jong ka seng kan long kaba jop.
Ka seng ka la khot sngewbha ruh ia ki nongkitkam jong ka Joint Action Committee of All Teachers Associations of Meghalaya (JACATAM) West bad South West Khasi Hills District ban ia don lang ha katei ka sngi shi bynta kum ka jing ai mynsiem lem ia ki para nonghikai kiba hap ha ka lama jong ka MUPSTA.
Ka seng ka la pyntip ruh sha kito ki para dkhot ki bym ioh shithi lane ki jingpyntip ba kin shim ba kane ka khubor ka long ka jingpyntip ia ki.
Shillong,25K’lyngkot:Ka Election Commission of India ka la phah ia ki shithi sha ki Chief electoral Officer jong ki jylla bapher bapher kynthup ia ka jylla Meghalaya ban pyntip ba ka samoi treikam jong ki 55 ngut ki MP Rajya Sabha kan kut naduh ka 2 haduh 12 tarik u iaiong 2014 katkum  ki jingpyntip ba la pyntip sha ki jylla bapher bapher.
Ha jylla Meghalaya ka samoi treikam jong ka kong Wansuk syiem kaba long ka MP Rajya Sabha kaba mynta kan kut ha ka 12 tarik u iaiong 2014 bad ha ka 7 tarik jong u rymphang la pynbna ba kan long biang ka sngi thep vote ban jied ia ki MP ba thymmai.
Ka Election Commission of India ka la pyntip ruh ba ka tarik ba khadduh na ka bynta ban thep kyrteng ka long ha ka 28 tarik u kyllalyngkot 2014.
Ka la pyntip ba ka jingniew vote yn pynlong hi ha ka juh katei ka sngi ka 7 tarik u rymphang.
Lah ban kdew ba ha ka jylla Meghalaya ka kong Wansuk ka la ioh biang ia ka tiket na ka seng Congress ban dang ia aireng ha kane ka elekshon MP jong ka Rajya Sabha ka ban sa long ha ka 7 tarik u rymphang , na ka jylla Meghalaya ka la don tang kawei ka seat na ka bynta ka MP Rajya Sabha.
Kiwei pat ki jylla ba ka Election commission ka la ai jingtip halor ka elekshon MP Rajya Sabha ki kynthup ia ka Maharashtra kaba don 7 seat, ka Odisha , 4 seat, ka Tamilnadu-6 seat, ka West Bengal-5 seat, ka Andhra Pradesh-5 seat, ka Assam-3 seat, ka Bihara-5 seat, ka Chattisgarh-2 seat, ka Gujarat-4 seat, ka Haryana-2 seat, ka Jharkhand-3 seat, ka Madhya Pradesh-3 seat, ka Himachal Pradesh-1 seat, ka Manipur-1 seat, ka Rajasthana-3 seat bad ka Meghalaya 1 seat.
Shillong,25K’lyngkot:Ha ka 24 tarik mynta u bnai ha ka por 1:20 baje mynstep ki runar ki ba la kieng atiar bha , kiba la rah da ki wait bad ki pistol ki la rung jubor da ka kali maruti ka bym don nombar hapoh ka ktem ka kompanai BSC-C&C kaba don ha Mawrusyar (WKH), bad ki la ioh ban lute ia ki mobile phone bad ki pisa na katei ak kompani.
Ki pulit ki dang pynlong ka jingtohkit.
Shillong, 25 K’lyngkot:Tang ha East Khasi Hills, ki don haduh palat 11 hajar ngut ki nongthep vote thymmai.
“Baroh ki don 11, 488 ngut ki nongthep vote thymmai katkum ka jing pynrung thymmai na ki 644 tylli ki jaka thep vote ne polling station kiba don ha district ki la wan ban bam smai ha ka sngi thep vote hynne ka sngi ba la pynleh da ki booth level officers (BLOs) ha ka jingialang kaba long ha ki bynta bapher bapher jong ka district", la ong u Deputy Commissioner u Sanjay Goyal.
Ha Shillong, u Goyal u la pyniaid ia ka jingkular ki nongthep vote sha ki’ ophisar, BDOs, principal jong ki kolej, ki  enumerator bad ki nongtrei jong u DC ha ka prokram kaba long ha DC’s conference hall.
Ha kane ka prokram, ia ka khubor na u V Sampath u Chief Election Commissioner, la pyni da ka  audio-video, bad audio-video ha NVD ba la leh da Dalariti Nongpiur bad ka kynhun jongka, la pynlait ha kane ka por.
La sam ruh ia ki khusnam sha ki nongjop ha ki jingiakop ba la pynlong da ka ophis jong u Deputy Commissioner, Shillong ban pynkhreh ia ka  National Voters Day, kum ka airong, dro dur na ka bynta kiba heh bad kiba rit, ka iakop kyntip, bad ka jingiatainia.
Shillong,25 K’lyngkot:Ka shnong ka la ioh ia u Mawnongrim ban shna ia ka Youth Cultural Centre bad ia kane la plie da u MLA ka thain uba dei ruh u myntri sorkar u bah A.
L Hek  ha ka jingdon lang  u Sanjay Goyal, Deputy Commissioner ka East Khasi Hills District, ki dkhot ka Dorbar Shnong Mawpat bad ki paidbah nongshong shnong.
Ka shnong Mawpat  ka la phah ia ka jingtyrwa sha ka Sorkar ban tei ia kane ka Centre ha ka 28 tarik, Risaw 2013 bad tang hapoh khyndiat bnai la mang ia ka skhim bad ka jingtrei ka la sdang shaid shaid.
Ia ka jingtei ia kane ka Centre  yn tei da ka jingiarap pisa ka District Rural Development Agency (DRDA), East Khasi Hills bad la mang pisa  T.
9, 94, 360 lak na ka Grant.
Kane ka jaka kan don kawei ka Hall bad ar tylli ki kamra treikam.
Ia kane ka Centre la khmihlynti ban pyndep noh hapoh 5 bnai ei ei.
U Bah Hek haba kren ha kane ka sngi ula ong ba kane ka Youth Cultural Centre kan long ka rynsan ka ban plie ia ka sap ka phong ki samla ha kane ka thain ha kaba yn sa pynlong ki prokram bapher bapher.
U ong ba kum kine ki Youth Cultural Centre la tei da ka Sorkar ha baroh ki Block na ka bynta ban kyntiew ia ka sap ka phong ki samla bad kumjuh ruh ban plie lad plie lynti ia ki ha ki rynsan bapher bapher.
Ha kajuh ka por u la khot la wer bad kyntu ia ki nongshong shnong ba kin sumar ia kane ka ing kum ia ka nongkynti lajong.
U Sanjay Goyal haba kren ha kane ka sngi u la ong ba kane ka ing kan long ka sakhi ia ka Sorkar kaba angnud ban kyntiew ia ka sap ka phong ki samla.
U la ong ba kane ka ing kan plie lad plie lynti ruh ia ki samla ha kiba bun ki prokram ba kin sa pynlong nangne shakhmat.
Jowai, 25 K’lyngkot:Ka jingrakhe ia ka sngi thep vote da ka ophis jong u Deputy Commissioner, West Jaintia Hills District, Election Branch, Jowai hynne ka sngi ka la long kaba shongshit.
La pynlong ia kane ka jingrakhe halor ka phang kaba la ai kyrteng ka “Vote for a Vibrant Democracy"  ha kaba u Bah P.
S Dkhar, Deputy Commissioner, West Jaintia Hills District, Jowai, S.
S Syiemlieh, ADC, Jowai, D.
P Kharsati, ADC, Jowai, F.
B Basan,EAC, D.
D Syngai EAC, M.
Lytan, EAC, Jowai, ki nongshong shnong ba la kham rangbah na Jowai, ki nongmihkhmat na ki Political Party bapher bapher, ki Scout & Guides, ki khynnah skul, ki samla bad ki staff jong ka DC ophis ki sakhi ha kane ka sngi.
U Bah P.
S Dkhar, Deputy Commissioner u la ong ba la rakhe ia katei ka sngi ban pynshlur ne ai mynsiem ia ki samla kiba la 18 snem tam ba kin pyndonkam ia ka hok ka jong ki, ban thep vote ne jied ia la u jong u nongmihkhmat bad ka long ruh kum shi bynta ban pynkynmaw ia baroh ki nongshong shnong ia ka jingdonkam ban iashim bynta ban thep ia ka vote.
U la  dap da ka jngkmen haba la iohi ba haduh kumba 85 percent ki la iashim bynta ban thep vote ha ka election kaba ladep bad la khmih lynti ba ha ka election MDC ba kan poi sha ka 90 pecent tam.
Ban pyniphuh iphieng ia ka jingrakhe ki bor pyniaid District ki la pynlong ia ka jingiakop thoh Essay na ka bynta ki samla ba la pule ia ka Degree, ha ka kyrdan Secondary bad Upper Primary ryngkat ki phang ne topics halor ka enrollment ne ka jingthep kyrteng bad ban thep vote kaba long u paia jong ka ri synshar paidbah.
Ka bynta bad ka kamram jong ki nongshong shnong jong ka Ri India haba iadei bad ka rukom synshar paidbah, ka jingdonkam ban thep kyrteng jong ki samla bad ki sur na ka bynta ka lashai, ka hok ban thep vote bad ban ioh ia u nongialam ba shisha.
La pynlong ruh ia ka jingiakop dro na ka bynta kiba ha ka kyrdan Secondary bad Upper Primary, ha kaba ki nongjop ki la ioh ia ki khusnam pisa ryngkat ki syrnod.
La pynkut ia ka jingrakhe da ka jingiakop Quiz ne jingkyntip halor ki kam jong ka Election bad ki nongjop ki la ioh ia ka khusnam pisa.
Shillong,25K’lyngkot:Ka Jaintia People Movement (JPM) Central Body kala kyntu ia ka sorkar jylla ba ka dei ban  pyntrei noh kloi kloi ia ka Lokayukta Bill hapoh ka jylla khnang ba kan wanrah ia ka jingiaryngkat kyrdan hapdeng uba rit ba ria bad kiba heh ne riewspah kiba shong hapoh ka jylla.
Katkum ka kyrwoh bala pyllait da u Publicity Secretary ka seng u bah N.
Myrlia la ong ba ka Lokayukta Bill kadei tang ma ka kaba lah ban pyniaryngkat kyrdan ia ki nongshong shnong jong ka jylla.
La ong ba kane ka ain kan lah ban teh lakam ruh ia ka jingbam sap hapoh ka jylla, khnang ba yn lah ban wanrah ia ka roi ka par bad ka jingiohkam iohjam jong u duk u suk.
Ka seng ka la kynnoh  ba bun bun sien ki riew heh spah bad nongbamsap ki la knieh ia ka hok jong uba duk bad ym ju don ka aiñ ka ban pynshitom ia ki haduh mynta.
Ka seng ka kyntu ia kiwei pat ki sengbhalang bad ki riew paidbah ban iasnohkti lang ban dawa na ka sorkar ban pyntreikam shi syndon ia ka Lokayukta  hapoh ka jylla.
Shillong,25 K’lyngkot:U Heh Congress uba long ruh u General Secretary ka AICC u  Sanjay Nirupam mynta ka sngi saitjaian u la byrngem ban pyniap ialade lada jia ba ka jingdawa jong u kam poi shano shano ruh.
Haba kren sha ki nongthoh khubor ha bar jong ka ophis ka  Reliance Energy kaba don ha  Kandivali, ka jaka ba utei u nongia lam Congress u la pynlong ia ka jingshah thngan , u la ong ba un sa pyniap ialade habar jong ka  ing sah jong u heh ka Reliance ADA group u Anil Am bani’.
U Nirupam u la kwah ba u Myntri Rang bah ka Maharashtra u Prithviraj Chavan un pynbna ia ka jingphah tohkit lane pan jingkhein na baroh ki kompanai kiba pyniaid bording ha Mumbai.
U la ong ba mynta ka sngi ka dei ka sngi kaba lai jong ka jingiakhih jong u bad kam don jingktah eiei ha ka jingkoit jingkhiah jong u.
La ong ba u Mohammed Arif Naseem Khan, president ka Congress na Mumbai u  Janardhan Chandurkar bad kiwei pat ki nongialam ba ha khmat kum u Kripashankar Singh ki la leit ban ia kynduh ia u Nirupam ha ka jaka ba u la pynlong ia ka jingshah thngan bad ki la kular ban ai ka jingkyrshan ia u.
La iathuh ruh ha ki pad pathai khubor ba ka sorkar ka la pynlait ia ka Mumbai na ka 20% ka jingsiew na ka bynta ki paidbah kiba pyndonkam light tang ha ing, ki karkhana bad katei ka rai ka long ruh ban pynduna ia ka jingsiew ki paidbah kiba pyndonkam ia ka bording duna ia ka 300 unit.
Shillong,25K’lyngkot:La khot sngewbha ia u Myntri Rangbah ka Delhi u Arvind Kejriwal ban plie ia ka New Delhi Municipal Council kaba la pynkiew kyrdan ia ka Palika Maternity Hospital, kaba don ha  Lodhi Colony.
Hynrei la iohi ba mynta ka sngi ha katei ka jingshah khot sngewbha ia u Myntri Rangbah la wan ban plie pynban ia katei ka Council da uwei na ki raitoi uba dei tang u nongniah Rickshaw ha nongbah Delhi.
Ia katei ka council la plie da u Vijay Baba , 60 snem karta uba la shong la sah la kumba 50 snem eiei ha nongbah Delhi.
Utei u nongniah rickshaw u la kyndit bada um sngew lah ngeit wat ha lade marwei ba haba u la ioh ia ka jingpyntip na ka ophis jong u Myntri Rangbah ba u hap ban plie ia ka Hospital.
“Ngam pat ju poi pyrkhat wat ha ka jingphohsniew jong nga ruh ba ngan ioh ban plie ia ka hospital ryngkat bad u Myntri Rangbah hajan jong nga, ka dei ka burom ka ba khraw" ong u Baba.
U Kejriwal u la pynbna ia ka kyrteng u Baba kum u nongplie ia ka hospital, dei hadien ba u la shah khot sngewbha ha ka NDMC ban plie ia ka tei ka Hospital kaba dang shah pynkiew kyrdan.
Ha u maw buh nam ia ki nongplie ia katei ka Hospital ka la don ruh ka kyrteng jong u Baba uba dei tang u nongkhyndiat Rickshaw , u Kekriwal bad u MP u Ajay Maken.
La ong ba u Baba, wat la u dei tang u nongniah Rickshaw, hynrei u dei pat uba la trei shitrhem na ka bynta ka seng AAP ha ka lekshon ba la dep.
Shillong, 25 K’lyngkot:Ki bor synshar ki District ki la pynlong ia ka jingpeitngor ba peit ban pynthikna ba ka jingrakhe ia kane ka sngi kaba khraw Republic Day lashai kan long kaba iaid beit iaid ryntih khlem da don kano kano ka jingpynthud.
Ha ryngkat bad ka Ri baroh kawei ka jylla Meghalaya ruh kala dep ban pynkhreh ban rakhe ia ka Republic Day kaba  64th  ha madan Polo la shai ka sngi, ha kaba u Lat jong ka jylla yn sa kyntiew  ia ka lalam jong ka Ri India.
Ki pulit kila pynlong ia ka jingkhynra ia ki kali kiba iaid ba ieng khatam ia ki kali kiba rung ha kane ka nongbah Shillong na baroh ki liang ban peit ba ki dkhot jong ka seng HNLC kim dei ban ioh lad ban thaw jingkulmar.
Ha ka juh ka por, ka sorkar kala kyrpad ia ki paidbah ba kin sngewbha ban ia mih paidbah ban leit ia shim bynta ha ki jaka rakhe ia kane ka sngi kaba khraw ba dei ha kane ka sngi ba la ioh ia ka riti synshar jong ka Ri.
Ka sorkar ka la kyntu ia ki paidbah ba kim dei ban shah skhor ia ka jingkhot pakhang shnong jong ka seng HNLC ka seng kaba la niew beain da ka sorkar.
Shillong, 25K’lyngkot:U Chief Electoral officer ka jylla u P.
K Naik haba kren ha ka jingrakhe ia ka sngi ki nongthep vote ne ka National Voter’s Day kaba la rakhe mynta ka sngi ha u SoSo Tham Auitorium, u la pynpaw ia ka jingsngew sarong ha kaba ka jylla Meghalaya ka la ioh bat ia ka kyrdan kaba nyngkong eh ha ka ri haba ia khein ia ka jingwan poi thep ki nongthep vote kiba don ha ka Electoral Roll, “Nga sngew sarong ba ka jylla ka lah ban poi haduh 100 na ka shispah ha ka jingthep vote ha ki elekshon ba la dep bad ka la ioh kum ka jylla kaba nyngkong eh ban poi bun tam ki nongthep vote katkum ki kyrteng ba la rung ha ka electoral roll’ ong u Naik.
Lah ban lkdew ba ha ka elekshon MLA ba la dep ki la don haduh 88% ki nongtheo vote kiba pyndep ia ka hok jong ki ban thep vote, katba ha ka elekshom MP ba la dep pat ki la poi haduh 64% , u Naik u la ong ba mynta ka sien ha ka MP elekshon u don ka jingkyrmen ba skhem ba ka jylla kan poi sha ka 70 na ka shispah ha ka jingpoi ki nongthep vote.
U Naik u la kyntu ruh ia baroh ki paidbah ba kim dei ban pynlehnohei ia ki vote jong ki hynrei ki dei ban pyndep ia ka hok kaba la bynshet ha ki ban jied ia u nongmihkhmat da ka mon lajong.
Ha katei ka sngi rakhe ia ka sngi thep vote la ioh ruh ki jingkren na u P C Pant u Chief justice ka Meghalaya ha kaba ma u ruh u la kyntu ia ki paidbah ba ki dei ban ia mih ryntih ban pyndep ia ka hok jong ki ban thepe Vote.
Shillong, 27 K’lyngkot:Ka NCP ka la pyllait ia ki kyrtong jong ka, naka bynta ka elekshon MDC ban wan ha kane ka KHADC bad JHADC.
Na kine ba la pynlait, u Bah Sanbor Shullai na Laban, Wanjoplin Kharsyiemlieh na Mawkyrwat, Meristela Wahlang na Laitumkhrah-Malki, Moina sing Phyllut Nartiang, Wantipsngi Rabon na Raliang, Ojanris Rabon na Shilliangmyntang.
Shillong, 25 K’lyngkot:U nongbishar ka Meghalaya high court u PC Pant  u la kyntu ia ki paidbah ka jylla ba kin pyndonkam hok ia ka hok thep vote ha ki elekshon khnang ban pynkhlain ia ka synshar paidbah.
Ha ka jingkren jongu ha ka sngi nongthep vote ha ka nongbah mynta ka sngi ha U Soso Tham Auditorium u Justice Pant u la ong ba ka jingiashim bynta ki nongshong shnong ha ka elekshon kan pynkhlain ia ka rukom synshar paidbah ha ka ri.
U Pant u la kdew ia ka jingpyrshang ka Election Commission of India (ECI) ban pynthikna ba baroh ki nongshong shnong kiba la dap 18 snem kin iashim bynta kum ki nongthep vote ka ri.
U la ong ba kum ki nongshong shnong ka ri India, dei ban sngewnguh ia ki nongseng ia ka syn shar paidbah bad ban thaw ia ka tnad pyniaid elekshon kaba laitluid.
U Pant u la pynpaw ia ka jingsngew kmen ba ka jylla Meghalaya ka dei ka jylla ba nyngkong ha ka ri ban joop ha ka jingshon dur ia ki nongthep vote baroh.
“Nga sngew kmen ba kane ka jingrakhe kan ai bor shuh shuh ban pynkhlain ia ka synshar paidbah da kaba pynlong ia ka jingialap bad pynshai paidbah ban pynsngewthuh ia ka hok thep vote" la ong u Pant.
Ha kane ka sngi, une u Chief justice u la pyniaid ruh ia ka jingbam kular kum ka sngi thep vote.
U  Chief Electoral Officer (CEO) ka kylla  u Prashant Naik u la iathuh ba ka jingpyntreikam ia kane ka ialap paidbah ka long ban pynkhih ban ktik ia ki briew ban pynrung ialade kum ki nongthep vote na ka bynta ban wanrah ia ka jingsynshar paidbah kaba khlain.
U Naik u la ong ba ha ka elekshon MLA kaba la dep, ka jylla ka ioh ia ka rekod haduh 88 per cent ka jingwan thep vote ki briew ha kaba ha ka elekshon MP pat ki wan tang 64 per cent  kaba palat ia ka rekod ha ka ri.
U la ong ba ka ECI ka la buh thong ban wan 70 per cent  ki nongthep vote ha ka elekshon ban wan.
New Delhi, 25 lyngkot:U President ka Ri, U Pranab Mukherjee, u pynpaw ia ka jingsngew donkam ban don ka sorkar kaba skhem ha ka Ri, ha ka elekshon, ka ban wan bad u maham, ba kano kano ka rai, kaba lah ban pharia ia ka jingjop jong ki dkhot, kan ailad ia ki riew shim kabu bad ka ban long ka jingjot kaba khraw ia ka ri hi baroh kawei.
U Pranab, ula ong ba ki nong India, kim dei ban  pynjah burom ia ka India bad kumta ka snem 2014, ka dei ban long ka snem, ka ban sait khuid ia ki jingorpait jong ka sain hima sima kaba la bteng la katto katne snem bad ba uno uno uba jop, un ioh ia ka sorkar kaba skhem, kaba hok bad kaba dap da ka roi ka par.
Haba kren sha ka Ri, ha ka jingrakhe sngi synshar paidbah, kaab 65, U President, u ong ba um don ka jingduh jingkyr men, namar ba u shim ba ka synshar paidbah, ka don la ka jong ka bor ban pynbeit ialade.
U Mukherjee, u ong shuh shuh ba ki samla ki dei ban don la ki jong ki jong ki kam ki duk jongki bad ba kin rah shajrong ia la ki jong ki shnong bad ki nongbah jongki, sha ka kyrdan, kaba iahap bad ka spah snem kaba 21.
U President, u kren diaw ruh, halor ka jinghiar ka ioh ka kot, ha kine ki ar snem ba ladep, wat la katta, u ong shuh shuh, ba ym dei pat ban duh jingkyrmen.
Shillong, 27 K’lyngkot:U nongkhaii heh spah u Bah Suly Lyngdoh u la pyniasoh ialade bad ka National People’s Party (NPP) ryngkat ki nongialam bad ki nongkyrshan na ka Maw synram constituency.
U bah Suly un iakhun ia ka MDC elekshon ha kane ka kynti.
U nongaitkien ka NPP u James Sangma, u la ong ba u Bah Suly u la pyniasoh bad ka Party ba la don lang u NPP state president Dr WR Kharlukhi bad u working president u Conrad k.
Sangma.
U Bah Suly u la ialeh ia ka MLA elekshon 2013 hynrei u la shah rem kum u kyrtong shimet da kaba ioh 4500 vote.
Ka NPP kan sei bun ki kyrtong ha kane ka MDC elekshon ha ka KHADC bad Jaintia Hills.
Kan sa pynlait ia ki kyrteng shen ha kine ki sngi ban wan, la ong u James.
Shillong, 25 K’lyngkot:Hynnin ka janmiet sngi  Thohdieng, uwei u bar jylla u la shah dait ha ki ksew haduh ba u la mynsaw jur bad dkut shkor.
Une u bar jylla ba dei ka jait Chetri u don mynta ha hapdeng ka jingshah sumar ha Civil Hospital Shillong.
Katkum ka tyllong khubor, la iathuh ba une u bar jylla hynnin ka sngi ha ka por janmiet, u la shah dait haduh 30 tylli ki ksew bad kane ka la jia ha Mawprem Lumshyiad.
Hynne ka sngi haba u Rupang u la pyrshang ban wad jingtip halor katei ka jingjia na Civil Hospital, ki nurse ba dei peit kim lah ban iathuh bniah, hynrei ki la iathuh ba ka jingmynsaw jongu, ka long kaba la jur bha.
La pyrshang ban kylli na ki nongap ia u, hynrei kim don satia ha katei ka por bad ym lah ban tip bha ha kano ka rukom ka jia namar ba utei u Chetri um lah ban kren haba pyrshang ban kylli na u.
Shillong,27K’lyngkot:U President ka MPCC, u Dr.
D.
D Lapang u la kren shai mynta ka sngi ba ka seng Congress kam lah ban ai tiket sha kito ki MDC  jong ka UDP kiba wan ban  pyniasoh ialade bad ka Congress.
“Ngi khlem kular tiket eiei sha kito ki MDC ba wan pyniasoh Congress" ong u Dr.
Lapang.
U Bah Lapang u la ong ruh ba ki nongialam Congress kim lah da lei lei ruh ban  kular tiket iano iano ruh.
‘Ka rai na ka bynta ban ai tiket ka shong ha ka jingmynjur jong ki unit , ki block bad ki district Level, ki nongialam kim lah ban ialeh pyrshah ia ka sur jong ki paidbah’ bynrap biang u Bah Lapang.
Halor ka jingkren shai ia ka jingbym lah ban ai tiket sha kito ki MDC ka UDP, u Bah Lapang u la ong ba ki MDC ka UDP kim lah ban pyniadei bad ki nongtrei ka seng Congress ha ki jaka jong ki.
Lah ban kdew ba ka seng Congress kam shym la ai tiket sha ki 4 ngut ki MDC ka KHADC  ba kynthup ia u Bah Rasor Rani na Mairang,  u Bah Ostril Pamshong na Mawhati, u Bah Arist Rani na  Jirang bad u bah  Fabian Lyngdoh na Umroi.
Shuh shuh ka la don ka jingkynthoh bad ka jingsngewsih na ki nongtrei ka seng Congress kiba la trei haduh kumba 25 snem eiei na ka bynta katei ka seng, namar ka jingshah pynduh tiket bad ia ka tiket la ai sha ki briew ba dang shu rung thymmai ha ka seng.
Kawei na kitei ki konstitwensi ba la jia kumtei ka dei ha Pynthor ha kaba ia ka tiket Congress la kyntait ban ai sha ki briew ba la trei slem bad ka seng katba la ai pat sha u pyrsa jong u Myntri ka tnad ka koit ka khiah ka jylla u Bah Rocky Hek , u pyrsa jong u Bah A.
L Hek.
Halor katei ka jingai tiket sha u Bah Rocky, u Bah Lapang u la ong ba u bah Rocky u khamlah ban pyniajan bad ki paidbah, bad ka jingai tiket sha u ka dei katkum ka jingmynjur jong ki dkhot ka seng ha ka block level.
“Kam pher la u dei u briew uba dang shu rung thymmai ruh, lada u dei u ban jop ia ka elekshon, kam don ka kyndon ba dei ban tiket sha u briew ka seng lada dei u bym poi shano shano ruh( bym jop)" ong u bah Lapang.
Katkum ka tyllong khubor la iathuh ba ka Congress kam shym la ai tiket sha u Bah Betbok Marbaniang uba la ia trei la 25 snem bad ka seng bad katei ka pynbitar ia ki nongtrei ka Congress ha Mawkhar-Pynthor konstitwensi.
Ha kane ka sien kaba mynta la iohi ruh ba ka seng Congress ka la ai tiket sha kito ki kyrtong kiba la shah pynduh tiket ha ka elekshon MLA ba la dep, ha kaba la iohi ba ha Mawkynrew ia ka tiket la ai sha u Bah Banteidor Lyngdoh( bah Paidang) bad na Rambrai Jyrngam ka la ai sha u Bah Kimfa S Marbaniang, kitei baroh ar ngut ki la iakhun ha ka ne ka elekshon MLA 2013 kum ki kyrtong shimet.
Halor ka jingphai khmat biang ka Congress sha kitei ki rangbah u Bah Lapang u la ong ba ka seng ka la sngewthuh ba la leh bakla jur ha kane ka elekshon ba la dep, ha ka rukom ai tiket bad kane ka la pynduh nong ia ka seng.
Shillong,27K’lyngkot:Ka Bataw Border Welfare Association jong ka thain(Southern Border Areas) East Jaintia Hills District, ka la pynpaw ba ka seng ka ai ka  jingkyrshan ba pura ia ka pakhang surok miet ki saw seng ka ba kynthup ia ka seng AJYWO,KSU,FKJGP bad ka HNYF jaintia hill ka ban sdang naduh ka  miet 27 bad 28 tarik mynta u bnai  halor ka jingsniew ba palat pud jong ka surok NH44 naduh Mookyndur shaduh Malidor.
“Ngin kyrshan ia ki jingiakhih jong ki saw seng tad haduh ban da urlong bad peit shkor hi ka sorkar na ka bynta ban Maramot noh ia u surok NH44 tang ban pynsuk ia ki paidbah" ong u vice-president ka  BBWA u samla S.
Suchiang , u samla W.
syrti Sports secretary jong ka seng BBWA u la khot bad kyntu jur ia ki paidbah bad kumjuh ruh ia ki seng bapher pher hapoh Jaintia ban iasnohktilang ha katei ka jingiakhih pakhang surok miet jong ki saw seng khnang ba ka jingdawa ban Maramot noh ia ka  surok NH44 kan long ka seisoh.
Nongpoh,27 Kyllalyngkot:Kum shi bynta ban ai jinghikai ia ki nongniah kali ar shaka bad ia baroh ki nongniah kali ha National Highway, ka Kynhun ki nongniah kali ar shaka, ka shnong Umsning, hapoh ka lama jong ka Two Wheeler Association Umsning Area, ha ryngkat ka phangpdeng,  ba dei ban don ka jingshngain ha ka niah thuk thuk ne ka “Safety Riding" ka la pynlong syndon da ka Peace Track-2014  myn ha ka sngi 25 tarik u  Kyllalyngkot (Sngisaitjain), kaba la ia mih ha ka por 9 baje mynstep.
La sdang na madan Umsning bad iaid lyngba ka Shillong Bye-pass sha Mawryngkneng, bad phai biang sha Umsning lyngba ka juh ka surok, ha kaba la shim bynta da kumba 50 tylli ki thuk thuk.
Ia kane ka jingiaid lynti, la plie da kaba kaweh lama, da u Rangbah Rocky Kylla, Chairman Umsning Town Durbar, bad baroh ki nongiashim bynta kiba la pynkhreh ia la ki jong ki jong ki pla-kad  bapher bapher bad ki kyntien hikai ban niah sngewthuh, bad iaid sngewthuh ha ka leit ka wan shilynter ki surok.
Halor katei ka jingjop jong ka Prokram ba la pynlong ka  Two Wheeler Association Umsning Area, ka la ai ka jingkhublei sha u  SP Ri-Bhoi District, (CVS Reddy), SP (Traffic) East Khasi Hills (bah N.
Syiem) kumjuh ruh ia ka Umsning Police Out Post, Umiam Police Station, Umroi Police Out Post bad Mawryngkneng Police Out Post kiba la synran lang ia ki.
Ka seng ka la ai khublei ruh ia  laingut ki trai kali ha katei ka sngi, Bah Balajied Kharshiiieng, bah B.
Nongbri bad bah Commonsing Basaiawmoit, bad ia baroh ki nongiashim bynta ha katei ka sngi.
U Programme Convener bah C.
Thangkhiew bad Programme Secretary bah B.
Nongbri, ki la ong ba ka seng ka khmih lynti bay n dang lah ban pynlong ia kum katei ka prokram ha ki sngi ban wan.
Jowai,27K’lyngkot:T.
5 lak tyngka u lok u la dep kner  na u Secretary shnong ka Lad Rym bai  Dongwah, u Deibor Suchiang bad katei ka T.
5 lak ka dei ia u ban sngap jar jar halor ka jingshah batbor ka lok jong u ha utei u secretary shnong.
Hynrei katei ka drama kaba u lok jong kawei ka longkmie kaba la shah batbor u la ak , ka la paw pyrthei pynban hadien ka jingtohkit jong ki pulit, ha kaba la lap ba shuwa ba un ujor sha ki sengbhalang kiba la leit ialam ban ujor FIR utei u lok u la dep shim lypa ia ka pisa na utei u secretary shnong.
U Deibor Suchiang u la leh bei-i-jot ia kawei ka long kmie ha ka 20 tarik mynta u bnai , bad u la leh ia katei ka kam ha Lad rymbai Dongwah, u la leh ia katei ka kam katba katei ka longkmie ka ryngkat bad ka paralok jong ka ki dang wan phai na ka jaka bylla jied mawsleit (Dewiong) na Moowakhu ha jan ka shnong Dkhiah.
Hynrei ynda ki la ia kynduh ia u Deibor ha ka por 5 baje ei ei janmiet ha jaka ap kali,  ula khot ia ki ban kiew ha ka kali jong u kaba don ia u No.
MLO4 A 5255.
Da ka jingshaniah ia u kum u rangbah ba peit ia ka bha ka miat ka shnong ka thaw, ki la shong ha ka kali jong u.
Haba la poi ha ka jaka ba kata ka paralok jong katei kaba shah batbor ka dei ban hiar te kala hiar noh, katba katei kaba shah batbor pat ka dang hap ban shong sa katto katne por ban poi ha iing sah jong ka.
Kaba phylla pat ka long  ka long ba u  Deibor um shym la pynhiar ia katei ka longkmie wat haba la poi ha ka jaka ba ka dei ban hiar, u la kitbor pynban ia ka sha kawei na ki jaka trei jong u kaba don ha Rymbai Road bad ula leh ia katei ka kam sang, la iathuh ba hadien ba la leh ia katei ka kam  u la byrngem byrsit ia ka ba ka dei ban ym iathuh hano hano ruh.
Da ka jingsheptieng katei  ka longkmie kala sngap jar kumba ar lai sngi, hynrei ka mynsiem jong ka kam lah shah ,  kumta kala iathuh noh ha la u jong u lok.
U   lok jong ka mar ia ioh jingtip ula leit ban pan jingiarap na ka seng HNPF, East Jaintia Hills.
Mar ia ioh jingujor ka seng  hapoh ka jingialam jong u President samla Marshall Biam, ryngkat bad kiba ha iing ha sem  kila leit ban ujor FIR sha ki Pulit jong ka Ladrymbai Out Post ban leh ia kaba donkam.
Hynrei kaba phylla bad kaba pynkyndit pat ka long ba hadien ba ki pulit ki la tohkit bha , ki jla lap pynban ba shuwa ban ujor ia ka FIR u lok jong katei ka longkmie u la tip lypa ia ka jingshah batbor jong ka bad u al dep shim ruh ia ka pisa T.
5 lak tyngka na u Deibor khnang ba un buhrieh ia katei ka kam.
Na ka liang ka seng HNPF ka pynrem jur ia utei u Deibor Suchiang uba dei ban long u nongiada bad nongiarap ha ka shitom shipa jong ki nongshong shnong pynban ula kylla long u Suri kupsnieh langbrot, kumjuh ruh ka seng ryngkat bad katei ka long kmie kila ai FIR sa ia utei u lok jong ka, ha kaba kila pynrem jur ruh ia kane ka jingiadonkti jong u ban ia die ia thied ia ka long rynieng jong ki kynthei khynnah.
Ka seng ka kyntu ia ki bor jong ka ain bad ki Pulit bad ki bor pyniaid District ba ki dei ban kem noh mar dor ia utei u Deibor Suchiang bad ban pynshitom ia u katkum ka aiñ bad ym dei ruh ban shu ai jamin kloi kloi klem ka jingtohkit kaba bniah na ki bor jong ka aiñ.
Shillong, 27 K’lyngkot:Hadien ba la pynjlan ia ka por shong thait jong u Chief Secretary Bah WMS Pariat,  ka kynhun myntri hynne ka la rai ban pynjlan sa ia ka por shong thait jong u ophisar ka  Meghalaya Power Generation Corporation Limited MeCEL) jong ka tnad  bording ka jylla.
U ophisar ba la dei ban shong thait ka  Power  Generation (MeCEL), u M.
Bora u la shah pynjlan ha ka sorkar sa shi snem.
U Myntri rangbah ka jylla u Dr Mukul Sangma u la ong ba ka jingialang jong ka kynhun myntri ka la iatai ia ka jingpynjlan ia jingpynjlan ia ka por jong u Technical Adviser  jong ka tnad bording bad ka la pdiang ban leh kumta.
U Myntri rangbah u la ong ba ka tnad bording ka jylla, la bthah ba kan don ka Technical Wing ban treikam hapoh ka tnad bording bad ki lad ki lynti la shim halor kane.
“Ka tnad ka la ai jingmut ia u Chief  Technical Adviser  bad ban pynjlan ia ka por shong thait jong u M.
Bora, uba shong thait kum u dkhot ka Generation  (MeECL) sa shi snem", la ong u Mukul.
Ha kawei ka liang, ka kynhun myntri ka la rai ruh ban thung sa ar ngut ki non-bonded medical bad health officer ha ka jylla.
Nalor ki samla pule na jylla Meghalaya kiba la dep iasoi bad ka sorkar ban shakri ia ka jylla la donkam shuh shuh ia ka jingshakri jong ki doktor.
“Ngi la rai ban thung sa ar ngut ki doktor bym pule na ka bhah jong ka jylla ban shakri ia ka jylla", la ong u Mukul.
Shillong, 27 K’lyngkot:Ka sorkar ka la rai ban pyntreikam da ka Special Multi-Task Force (SMTF)  ne kata ka Special Force-10 khnang ban pynkhlain ia ki bor pulit ka jylla ban iakhun ia ki seng lehnoh.
U Myntri rangbah ka jylla u Mukul Sangma u la iathuh hadien ba la wai ka jingialang kynhun myntri mynta ka sngi Nyngkong, ba ka sorkar ka kwah ban pynsted ia ka jingpyntreikam ia ka Special Multi-Task Force, kaba ka sain dur ym ban shu pyndonkam haba donkam hynrei ban thaw kam ruh ia ki samla.
Kane ka SMTF kan don ka jingkhlain kaba 10 kynhun ne kompeni kaban long 1795 ngut kawei ka kompeni bad kawei ka kompeni kan long jong ki kynthei.
U Mukul u la ong ba ka jingpynrung kam kan sdang shen bad yn pynmih ia ka jingpynbna noh ha kine ki sngi ban wan.
U la ong ba kane kan pynkhlain ia ki bor pulit ha ka jylla hadien ba la ioh ia ka jylla la 42 snem ha kaba ki police outpost ki don tang 6-8 ngut ki pulit.
“Ngi la phah ia ki jingdonkam sha ka Ministry of Home Affairs (MHA), halor kane ban pynkhlain ia ki police station ha kaba yn phiah ar bynta ia ki bad kawei kan long 80 ngut bad kawei kan don 40 ngut", la ong u Mukul.
Ia kane ka jingpyntreikam yn leh ha ki bynta ba nyngkong ne phase I bad II bad ka sorkar ka dang ap ia ka jingmynjur na ka tnad ka sorkar pdeng.
Shillong, 27 K’lyngkot:Ka MP jong ka Rajya Sabha ka Kong Wansuk Syiem hynne ka sngi nyngkong ka la thep kyrteng ialade sha ka Upper House ba kan iakhun ia kane ka MP elekshon jong ka Rajya Sabha  ban long ha ka 7 tarik u bnai Rymphang.
