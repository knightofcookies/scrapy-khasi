Haba kren ha kane ka sngi ka kong Riniki Chakravarty Marweiñ kala ïathuh ba ïa kane ka kot poetry ‘Brittle’ la thoh haka por ba wan jia ka khlam covid-19 bad lyngba ka jingai mynsiem na ki bahaïing hasem ka la pynleit jingmut ban pyndep ïa kane ka kot poetry.
Ka kong Riniki kala ong ba kane ka kot poitry ‘Brittle’ kadei ki khana lynkot ha ki dur ki poitry kiba ïadei bad ki jinglong khynnah, ha ïing ha sem, ki jingieid, ki jingduhnong bad ki jingkynmaw bad kumno ka leh haba wan ki jingeh haka por ka khlam Covid-19.
New Delhi, Lber 08 : U Myntri Rangbah Duh ka ri, u Narendra Modi, u la ai jingkren ha ka Post Budget Webinar halor ka phang‘Health and Medical Research’.
Kane ka dei kaba khyndai ha ka thup ki 12 tylli ki webinar ba la pynlong da ka Sorkar ban twad jingmut na ka bynta ka jingpyntreikam ïa ki jingpynbna hapoh ka mang tyngka 2023 jong ka Sorkar Pdeng.
Ha ka jingai jingkren jong u, u Myntri Rangbah Duh u la ong dei ban peit ïa ki kam ai jingsumar kat kum ki rukom treikam shuwa bad hadien ka khlam Covid.
U la ong ba kane ka khlam ka la buh jingeh wat ïa ki ri kiba riewspah tam ruh.
U la ong ba ka khlam ka la wanrah ïa ka jingphaikhmat baroh kawei ka pyrthei sha ki kam ka koit ka khiah katba ka India ka la ïaidshakhmat da kaba peit bniah ïa ka bha ka miat ki paidbah.
“Kadei namar kane ba ngi la wanrah ïa ka jingpyrkhat sha ka pyrthei – Kawei ka Pyrthei kawei ka Koit ka Khiah.
Kane ka kynthup ka koit khiah kaba pura jong baroh ki jingim – ki briew, ki mrad bad ki jingthung jingtep.
U Myntri Rangbah Duh u la ban biang halor ki jingshem kiba la wan ha kaba ïadei bad ka jingpynbiang mar ha ka por jong ka khlam bad u la ong ba kane ka la long ka kam kaba pynkhuslai.
U la ong ba u sngewsih ba ki mar kiba pyllait im ïa ki briew kum ki dawai, ki dawai tika bad ki mar sumar ki dei kiba la pynkylla sha ki atiar haba ka khlam ka dang khlaiñ bha.
U Myntri Rangbah Duh u la ban jur ba ha ki mang tyngka jong ki snem ba la dep, ka Sorkar ka la pyrshang ban pynduna ïa ka jingshaniah ka India ha kiwei kiwei ki ri bad u la ban jur ruh halor ka bynta jong kito kiba don kti ha kine ki kam.
U Myntri Rangbah Duh u la kdew sha ka jingbym don ka jingpyrkhat jngai na ka bynta ka koit ka khiah da ki phew snem hadien ka jingioh jinglaitluid.
U Myntri Rangbah Duh u la ong ba mynta ka Sorkar baroh kawei ka trei na ka bynta kane ha ka jaka ban ieh ïa ki kam ka koit ka khiah tang ha ki kti jong ka tnat ka koit ka khiah.
“Ka jingpynduna dor ïa ka bai sumar nongpang ka la dei kawei na ki kam ba kongsan jong ka Sorkar jong ngi," la ong u Myntri Rangbah Duh da kaba pyntip ruh ba lyngba ka Ayushman Bharat, la tyngkai kumba 80 hajar klur ka pisa jong ki nongpang ba duk ba suk namar ka jingïohei ïa ka jingsumar hapoh kane ka skhim.
Da kaba kdew ba lashai, ka 7 tarik u Lber ka dei ka sngi ba ju rakhe kum ka Jan Aushadhi Diwas, u Myntri Rangbah Duh u la ong ba ka jingïoh ïa ki dawai ha ka dor kaba tad lyngba 9000 tylli ki Jan Aushadhi Kendra ka la pyntyngkai kumba 20 hajar klur tyngka jong ki ba duk ba suk bad kito kiba dang duna jingioh ha kylleng ka pyrthei.
Kane ka mut ba kine ar tylli ki skhim ki la pyntyngkai shi lak klur tyngka jong ki briew jong ka ri.
U Myntri Rangbah Duh u la ban jur ïa ka jingdonkam ïa ki kor ki bor kiba khlaiñ ha ka jingai jingsumar ïa ki jingpang kiba jur.
Da kaba kdew ïa ka jingpeit bniah jong ka Sorkar, u Myntri Rangbah Duh u la pyntip ba palat 1.
5 lak ki health centre ki dei kiba dang wanrah hajan ki ïing briew ha kylleng ka ri khnang ban pynbiang ïa ki lad leh test bad ka first aid.
U la ong ruh ba ki lad ban peit ïa ki jingpang kiba jur kum ka diabetes, cancer bad ki jingpang kiba ïadei bad u klongsnam ki dei ki ban wanrah ha kine ki centre.
U Myntri Rangbah Duh u la ong ba na ka bynta ka jingai jingsumar ïa ki jingpang kiba jur ka la wanrah ïa ki hospital kiba thymmai bad la plie shibun ki lad ïa kito kiba trei ha ki kam lajong kiba ïadei bad ka koit ka khiah, ki nongbei tyngka bad kito kiba la pyntbit ha ka kam.
Ha kaba ïadei bad ki briew kiba trei ha kine ki kam, u Myntri Rangbah Duh u la pyntip ba la plie palat 260 tylli ki medical kolej kiba thymmai ha kine ki snem ba la dep.
Kane ka la kyntiew arshah ïa ki medical seat ha ki course graduate bad post graduate haba ïanujor bad u snem 2014.
U Myntri Rangbah Duh u la kdew sha ka jingpeit bniah ïa ki kam nurse ha ka mang tyngka mynta u snem.
“Ka jingplie ïa 157 tylli ki nursing kolej hajan ki medical kolej ka dei ka sienjam kaba heh na ka bynta ki briew kiba trei ha ki kam ai jingsumar.
Kane ka lah ban ïarap ban pyndap ïa ka jingdonkam nongsumar ha kylleng ka pyrthei, ym tang hapoh ri," u la bynrap.
U Myntri Rangbah Duh u la kdew sha ka bynta jong ka teknoloji ha ka jingplie lad ïa ki kam ai jingsumar bad ka jingpynduna dor ïa ki bad u la batai bniah shaphang ka jingpeit bniah ka Sorkar ïa ka jingpyntreikam ïa ka teknoloji ha kine ki kam.
“Ngi kwah ban ai lad jingsumar ha ka por kaba biang ïa ki briew lyngba ka Digital Health ID.
10 klur ngut ki briew ki la ïoh jingmyntoi teleconsultation lyngba ki skhim kum ka e-Sanjivini", u la ong.
Ka 5 G ka la plie ïa ki lad kiba thymmai ha kine ki kam na ka bynta ki startup.
Ki drone ki la wanrah ïa ki jingkylla kiba heh ha ka jingpynpoi ïa ki dawai bad ki jingleh ïa ki test.
“Kane ka dei ka lad kaba biang bha ïa kito kiba seng kam lajong bad kan pyntyllun shakhmat ïa ki jingpyrshang jong ngi ban pynbiang lad jingsumar ïa baroh," u la ong da kaba kyntu ïa ki nongseng kam lajong ba kin kiar ïa ka jingwanrah nabar ri ïa kano kano ka teknoloji.
U Myntri Rangbah Duh duh u la batai ïa ki jingdonkam na ki jaka sumar ha kane ka kam.
U la ïathuh shaphang ki skhim kiba thymmai kiba ïadei bad ki tiar ai jingsumar.
U la kren shaphang ki Bulk drug park, ki medical device park, palat 30 hajar klur ha ki skhim PLI bad u la ong ba ha kine ki snem ba la dep ka la don ka jingkiew kaba 12 – 14 per cent ha ki tiar ai jingsumar.
U la ong ba kane ka ïew ka dang poi sha ka T.
4 lak klur ha kine ki snem ban wan.
U Myntri Rangbah Duh u la ong ruh ba ka India ka la sdang treikam ha ka jingpyntbit ïa ki briew ha ki kam medical teknoloji bad ka jingshna ïa ki tiar kiba bha bad ka jingwad bniah.
U la ong ba ha ki jaka pule kum ki IIT, yn don ka jingai jinghikai ha ka biomedical engineering.
U la kyntu ïa ki nongïashim bynta ba kin wad ïa ki lad ïatrei lang ka sorkar bad ki karkhana bad ki riewshemphang.
U la kren shaphang ka jingskhem jingmut shuh shuh ki kam shna dawai ha India ha kaba u la ban jur halor ka jingdonkam ban shim kabu ïa kane bad trei ban pynneh ïa kane ka nam.
U la pyntip ba yn sdang ïa ka prokram kaba thymmai ban kyntiew ïa ka jingwad bniah bad ka jingsaiñdur thymmai ha ki kam shna dawai lyngba ki centres of excellence ka ban pynkhlaiñ ïa ka ïoh ka kot bad plie lad ïoh kam thymmai.
“Ka jingheh jong ka ïew shna dawai ha India ka long 4 lak klur mynta," la ong u Myntri Rangbah Duh.
U la ban jur halor ka jingdonkam ban don ka jingïatreilang hapdeng ki kam shimet bad ki riewshemphang namar kane ka lah ban kyntiew ïa ka jingheh ka iew sha palat 10 lak klur.
U Myntri Rangbah Duh u la ai jingmut ïa ki kam shna dawai ba kin wad ïa ki jaka ba kongsan na ka bynta ka jingbei tyngka.
Da kaba kdew sha ki sienjam jong ka sorkar na ka bynta ka jingwad bniah ha kine ki kam, u Myntri Rangbah Duh u la pyntip ba la plie shibun ki lab thymmai da ka ICMR.
U Modi u la kren shaphang ki jingmyntoi kiba la wan na ki jingpyrshang ka sorkar na ka bynta ka jingai jingïada bad jingsumar.
U la kren shaphang ka Swacch Bharat Abhiyanna ka bynta ka jingkhuid.
Ka Ujjwala Scheme na ka bynta ki jingpang kiba ïadei bad ka tdem, ka Jal Jeevan Mission ban ïada na ki jingpang kiba pur lyngba ka um bad ka National POSHAN Mission kaba peit ïa ka anemia bad ka jingbym ïoh ïa ka bam kaba tei.
U la kren ruh shaphang ka bynta jong ki kew-Shri Anna ha ka International Year of Millets.
Kumjuh, ka PM Matru VandanaYojana, Mission Indradhanush, Yoga, Fit India Movement, bad Ayurveda ki dang ïada ïa ki briew na ki jingpang.
Da kaba kdew sha ka jingsengia ka global centre for traditional medicine hapoh ka WHO ha India, u Myntri Rangbah Duh u la ban biang ïa ka jingkyntu jong u na ka bynta ka jingwad bniah ha ki kam Ayurveda.
U Modi u la ban jur halor ki jingpyrshang jong ka sorkar ha ki kam ai jingsumar katkum ka juk mynta bad ka jingpyntbit ïa ki briew bad u la ong ba ki jinglah treikam kiba thymmai kim sahkut tang ha ki kam ai jingsumar ïa ki briew jong ka ri hynrei ki lah ruh ban pynkylla ïa ka ri sha ka jaka jngohkai ha kaba ïadei bad ki kam ai jingsumar.
U la ong ba kane ka jait jngohkai ka dei ka ïew kaba heh bha ha India bad ka la sdang kylla ruh sha ka lad ban plie lad ïoh kam ha ka ri.
Ha ka jingpynkut ia ka jingai jingkren, u Myntri Rangbah Duh u la ban jur ba ki kam ai jingsumar kiba la kiewshaphrang ki dei kiba lah ban don ha India tang lyngba ka Sabka Prayas (jingtreilang jong baroh) bad u la kyntu ïa kito kiba don bynta ha kane ka kam ba kin ai ki jingmut jong ki.
“Ngi dei ban lah ban pyntreikam ïa ki jingbuh ha ka mang tyngka ha ka por ba la mang na ka bynta ki jingmyntoi ba ngi thmu da ka rukom pynkhreh kam kaba khlaiñ.
Ka jingpynurlong ïa baroh ki jing thmu shuwa ka mang tyngka ka ban wan ha ryngkat ka jingïatrei lang jong baroh kiba don bynta ha kane kan donkam ïa ka jingshemphang jong phi," u la ong ïa ki nongïashim bynta.
Shillong, Lber 08: Ki lai tylli ki party kiba la rai ban shong ha ka Liang Pyrshah kat haduh kane ka kynti kaba mynta kim pat lah ban rai ïano kin sei kum u Nongïalam ka Liang Pyrshah hapoh ka Meghalaya Legislative Assembly.
katkum ki kyndon, u nongïalam ka Liang pyrshah u dei ban wan na ka party kaba jop ym duna ïa 10 ki MLA lane (shi bynta na ka 60 ngut ki dkhot ka Assembly).
Hynrei kumba long mynta ki party ba don ha Liang Pyrshah kata ka Congress bad ka Trinamool Congress (TMC) ki don mar 5 ngut ki dkhot katba ka Voice of the People Party (VPP) ka don saw ngut kaba mut ym don ruh kawei ka party kaba kynjoh sha u nomber ban ïoh sei ïa u nongïalam ka Liang Pyrshah.
Haba kylli, Nongïalam ka Congress Legislative Party (CLP) u Bah Ronnie V Lyngdoh u la ong ba ïa kane ka mat yn lah ban ïakren tad ynda la dep ban jied ïa u Lamphang ka Ïingdorbar.
“Kum ki party ba don ha ka Liang pyrshah ngin ïakynduh lang ban ïa pyrkhat ïa ki buit kummo ban rah ïa ki mat ïatai ha Assembly," ong u Bah Ronnie.
“Ka shong ha u Lamphang namar u don la ka iktiar halor kane ka bynta lada dei ba u kwah ban ai jingithuh ïa ngi kum ka Liang Pyrshah ban ban ithuh ïa uwei na pdeng jong ngi kum u Nongïalam Liang Pyrshah wat la ngim kot ïa u nombor ruh ka dei beit ha u ban rai.
Lada u bud beit ïa ka rule ym don hi mano mano ba lah ban leh pyrshah lada u ai jingithuh ruh ka biang lada um ai ruh aiu shuh ngin lah ban leh," jubab u Bah Ronnie.
Lah ban kdew hangne ba u Lamphang ka Ïingdorbar ha u snem 2013 u AT Mondal u la ai jingithuh ïa u Dr Donkuar Roy kum u Nongïalam ka Liang Pyrshah wat la ka UDP ha kato ka por ka ïoh tang 8 ngut ki dkhot.
Shillong, Lber 08 : Ka shuki CEM ha Khasi Hills Autonomous District Council ka lah ban shah pynkhih hadien ba ka jingthaw ïa ka sorkar ba thymmai ha ka jylla ka la dep lut nadong shadong.
Ki tyllong ba ïajan, ki ïathuh ba lada jia ba ym don ba pynkhih ïa ka shuki CEM hynrei ka lah ban don pat ka jingbate kam thymmai ïa ki Executive Member.
Barabor hi ka ju jia beit ba hadien ba la wan da ka sorkar ba thymmai ha ka jylla, ka Council kaba nyngkong kaban khih kan dei beit ka KHADC.
Kumta, mynta ka kynti ruh kan jïa biang wat lada kam dei ka jingpynkhih ïa ka shuki kaba heh hynrei kan don beit ka jingpynkhih ïa ka shuki EM, ong ki tyllong khubor bym kwah ban pynpaw kyrteng.
Kumba long mynta hi ïa ka shuki CEM ha KHADC la bat da u Bah Titos W Chyne ba dei u MDC na Sohra.
La ïoh jingtip ruh ba watla katei ka jingïakren ka la mih hynrei kam pat dei satia pat kaba la poi haduh ki nongïalam ka party namar bun ki dang don ha jingthaw ïa ka sorkar ba thymmai.
Haba pyrshang pat ban ïa kren bad ki katto katne ki MDC na ki party kiba don ha ka Liang Synshar kim shym la treh ban kren ei ei halor kane.
Ka KHADC kadei ruh kawei na ki Council kaba don haduh 19 ngut ki MDC kiba aireng ha kane ka elekshon MLA kaba dang shu lah shen.
Hynrei napdeng kitei, kiba jop pat ki don tang san ngut, kata arngut na ka UDP ba kynthup ïa u Executive Member ka Council Bah Paul Lyngdoh bad u Bah Pius Marwein na Ranikor.
Katba na ka Congress pat ki don lai ngut kata u Bah Ronnie V Lyngdoh MDC ka Mylliem, Bah Gabriel Wahlang MDC ka Nongstoiñ bad Bah Charles Marngar MDC ka Mawhati.
Nalorkata, ki don ruh bun ngut bha ki MLA kiba ïakhun ïa katei ka elekshon hynrei ki shah rem noh.
Kine ki kynthup ïa u Bah Lambor Malngiang jong ka UDP na Nongkrem, Bah Pynïaid Syiem jong ka NPP na Mawryngkneng bad u Bah Gigur Myrthong na Mawshynrut.
Haba phai pat sha ka jingbun paid, ka NPP ka don mynta 12 ngut ki MDC, bud sa ka UDP 9 ngut, Congress 6 ngut, nangta HSPDP marwei, bad ruh u MDC ka Nongthymmai, Bah Latiplang Kharkongor nalor u MDC shusieh Bah Bindo M Lanong.
Shillong, Lber 08 : U President ka People’s Democratic Front (PDF) Bah Gavin M Mylliem mynta ka sngi Balang ula ong ba ka jinglong nongmihkhmat kam mut satia ba hap ban long Myntri Sorkar.
Ula kren ïa kane haba jubab ïa ka jingbym ai bhah shuki Myntri u Myntri Rangbah Conrad K Sangma ïa ka PDF ha ka kynhun Myntri.
U Bah Gavin ula ong ba ka PDF kam sngew mong satia halor ka rai jong u Conrad namar kala dier palat ban ai jingkyrshan ïa ka Sorkar Meghalaya Democratic Alliance-2.
“Kum u Nongmihkhmat paidbah, kam mut eh ba hap ban long Myntri Sorkar hynrei ngi don hangne ban shakri ïa ki paidbah ha kano kano ka bor ba ngi don" ula ong.
Ula ong ba ka PDF kala rai ban kyrshan ïa ka Sorkar MDA-2 namar ka jingkyrpad jong u Myntri Rangbah ka Jylla.
Une u President ka PDF ula ïathuh ba u Myntri Rangbah ka Jylla u kular ban ai jaka ïa ki MLA ka Party ha ka Sorkar Jylla.
Ula ong ba kam shym la don satia ka jingïakren ban ai jaka ïa ka party ha ka kynhun Myntri.
Haba kylli la ka party ka la duh ïa ka lad, u Bah Gavin ula ong “Ngi la slem ban ai ïa ka jingkyrshan ïa ka Sorkar.
Jin ba ngi la ai jingkyrshan naduh kaba sdang, ngin jin da la ïadonang ha ka kynhun Myntri".
Ula ong, ka PDF kan ai ka jingïatrei lang bad ka Sorkar na ka bynta ka jingkiew shaphrang jong ka Jylla.
“Ngin ïai trei bad ïai bteng ban pynsngew ïa ki ishu ki ban pynjanai ïa ka jingtreikam jong ka Sorkar na ka bynta ka bha ka miat jong ki paidbah ka Jylla" ula bynrap.
Shillong, Lber 08: U President jong ka Voice of the People Party (VPP) ha ka sngi Balang u la pynpaw ba kumba ka VPP ka la rai ban shong ha ka Liang Pyrshah hynrei kan ym leit ban ïasnoh bad kino kino ki kynhun kiba kiwei pat ki party ba shong ha ka Liang Pyrshah kin sa pynmih hynrei kan long laitluid marwei tangba haba don ki mat kiba dei ban kyrshan kan ai jingkyrshan.
Haba ïakren bad u Mawphor u Bah Ardent u la ong ba ka party ha ka Liang Pyrshah kan ai jingkyrshan ïa kino kino ki mat kiba ba ki MLA na kiwei pat ka party ki rah haba ki dei na bynta ka jingmyntoi u paidbah ka jylla.
“Ngin ym ïasnoh bad kiwei kiwei pat ki party ban thaw ïa ka kynhun Liang Pyrshah hynrei ngin kyrshan ïa ki mat kiba ki MLA na kiwei ki party ki rah bad kumba ngi leh ha u snem 2013 mynba ngi dang don ha ka HSPDP ngin ïaid marwei biang ha kane ka kynti kaba mynta kum ka party ha Ïingdorbar," ong u Bah Ardent.
Haba kylli ïano kum ka Liang Pyrshah kin thung nongïalam u Bah Ardent u la ong ba namar ka VPP ka don tang saw ngut ki MLA kiwei pat ki party lehse kin sa sei ïa u nongïalam Liang Pyrshah.
“Ka Congress bad TMC ki don mar san ngut ki MLA bad ka la biang ïa ki ba kin thaw kynhun ban sei ïa u Nongïalam Liang Pyrshah bad kumba nga la ong ngi ka VPP te ngin ïaid la ka jong ym ban thaw kynhun bad kiwei ki party," u la ong.
Shuh shuh u la ong ba ka jingthung jingtohkit halor ki kam bamsap kin dei ki mat ba ka party kan rah nalor ka pule puthi, ka koit ka khiah bad kiwei ki mat kiba ka party ka la kular ïa u paidbah.
Shillong, Lber, 08: Ka jingïaksaid jong ki nongrep ban pynïaid iew ïa u synsar shabar ka jylla ka long kaba jwat bha haduh katta katta hynrei da ka jingplie lynti jong ka Hill Farmer Union (HFU) ka seng kaba peit salonsar ïa ka bha ka miat jong ki nongrep ha kane ka Jylla Meghalaya ka la plie lad ïa kiba bun ki rynsan ba ki nongrep kin dup lah ban pynïaid iew ïa ki mar rep jong ki.
Uwei u nongrep synsar ïa uba la tip kyrteng u Bah Hillarius Mukhim na ka shnong Mawshut, Bhoirymbong u la mihkhmat ïa kawei ka Farmers Producer Organisation (FPO) kaba la tip kyrteng kum ka Basuba Broom Producer Company Ltd.
ban pynïaid iew ïa u synsar uba pynmih na ka thaiñ ribhoi da ki nongrep na ka thaiñ jong u.
Ha kane ka iew pyninam ïa ki marrep bad ka jingïakynduh ïa ki nongkhaii na kylleng ki jylla bapher bapher une u nongrep u pynpaw ïa ka jingsngew kyndit ba dang bun ki briew hapoh ka ri India kiba pyndonkam ïa u synsar hynrei kim tip pat ïa ka jaka nangno la pynmih ïa u synsar.
Kumta ka jingwan die jong u ïa u synsar hane ka iew pyninam kaba la tip kum ka Mahalaxmi Saras 2023 kaba long ha Mumbai naduh ka 8 tarik haduh 19 tarik Lber 2023, ka long kum ka jingpynithuh ba dei na ka jylla Meghalaya ba ki nongrep ki pynmih bun bha u synsar ha ka ri India.
Kane ka jingpyrshang jong ki nongrep ban ïa tylli ka dei namar ba ki shah khñiot shaba palat ka dor ha ki nongthied bad kim ju lah ruh ban bat hi ïa ka dor bad bunsien haba ki leit die ïa u mar rep ki hap ban da kylli dor na ki nongkhaii kumta ka jingïoh ka long ka bym tikna bad kumta ban pynïatylli ïa ki nongrep ki la lum lang bad pynïaid iew hi dalade ïa ki mar rep.
Shillong, Lber, 08: Ka jing bym sei kyrtong da ka Liang Pyrshah ka plie lad mynta ïa u kyrtong ba sei da ka Meghalaya Democratic Alliance 2.
0, u Thomas A Sangma ban jop suk ïa ka shuki Lamphang jong ka Iing Dorbar Thawaiñ ka jylla.
Haba pyntikna ba ka Liang Pyrshah ka khlem sei kyrtong ban ïakhun ïa katei ka shuki, u Nongïalam ki MLA Congress, Bah Ronnie.
Lyngdoh ba dei ruh u MLA ka Mylliem u la ong, “Ngi khmih lynti ba u Lamphang u dei ban long uba long pdeng ïa baroh ki dkhot, ban ai lad lang ïa baroh khlem shah liang bad ei na kata ka daw ngi khlem pynieng kyrtong.
" Ka elekshon ban jied ïa u Lamphang ba thymmai jong ka Iing Dorbar Thawaiñ ka jylla kan long mynta ka sngi Palei, ka 09tarik.
Katkum ka jingïathuh jong u Bah Ronnie, kane kam dei shuh ka sien kaba nyngkong ba u Lamphang un jop suk ïa ka shuki hynrei kum kine ki la dep ban jia teng ruh ha ki snem ba la dep.
“Ha ka por jong u Bah Charles Pyngrope kumjuh ha ka por jong u AT Mondal, kitei ruh ki la jop suk ïa ka shuki Lamphang," u la ong.
Lah ban kdew hangne ba u Thomas A Sangma u dei u MLA na North Tura bad ha ka samoi ba la dep u la bat ruh kum u Chief Adviser jong u Myntri Rangbah Conrad K Sangma.
Na ka liang utei u MLA haba kren hadien ba la dep ban thep kyrteng ha ophis treikam jong u Commissioner and Secretary ka Assembly, Bah Andrew Simon ha kane ka sngi Baar u la pynpaw lypa ïa ka jingkyrmen ba un shah jied kum u Lamphang jong ka Iing Dorbar Thawaiñ ka jylla.
Ban shu pynkynmaw, ka MDA 2.
0 ka don ïa ka jingkyrshan jong ki 45 ngut ki MLA, kata 26ngut na ka NPP, 11ngut na ka UDP, mar arngut na ka BJP, PDF, HSPDP bad MLA shimet.
Katba ka Liang Pyrshah pat ka don 14 ngut ba kynthup mar san ngut na ka Congress bad TMC bad sawngut na ka VPP.
Shillong, Rymphang 8 : Ka MLA jongka East Shillong Constituency kaba la dep bam smai ruh hynnin ka sngi kum ka myntri sorkar I Dr Ampareen Lyngdoh I la ïathuh ba u Myntri Rangbah ka jylla u Conrad K Sangma u la bynshet ha I haduh saw tylli ki tnad sorkar ba in peit.
Kine ki long ka tnad ka rep ka riang (Agriculture), ka tnad ka koit ka khiah (Health), ka tnad Information and Public Relations bad ka tnad ba peit ïa ki aiñ (Law).
Haba kren sha ki nongthoh khubor I Dr Ampareen I la ong “ Ki long ki tnad kiba sngew tynnad bha ban shimti bad nga thrang ban shakri bha na ka bynta ki paidbah halor kine ki kam kiba la tynrong ha nga bad nga kyrmen ruh ba ngan ai ka jingshakri kaba hok bad khlem shah shilliang khmat".
Haba pynpaw ïa ka jingsngewkhia halor ki jingeh ba ki nongthoh khubor ki ïa kynduh, I la ong kum ka Myntri jong kane ka tnad kaba peit ïa ki nongthoh khubor in bud dien na ka bynta ka penshon bad ka jaka shna ïing ia ki.
“ Ngan da shim khia bha ban ïaleh katba lah ban pynurlong ia kine ki ar tylli ki mat ba donkam naka bynta ki nongthoh khubor" ong I Dr Ampareen.
Ha kaba ïadei bad ka koit ka khiah ha ka jylla, I la ong ba kane ka dei ka kabu ksiar ïa I ban peit bad shim khia halor ka koit ka khiah bad khamtam na ka bynta ki kynthei khynnah.
I kyrmen skhem ba kane ka dei kawei na ki bynta ba in pyrshang ban trei shitom bha na ka bynta ki paidbah.
In kham shim khia ban pynduna ka jingiap ki khyllung ne ki kmie ha ka por pun por kha bad thaw ruh ïa ki lad kumno ban pynbiang ïa ki jaka sumar na ka bynta ki kynthei khamtam eh sha ki thaiñ nongkyndong.
I la ong “ Nga kwah ruh ban phai khmat bha ruh sha ka jingsumar ïa kiba pang bampong ( cancer) ha ka jylla.
Namar kane ka jingpang ka la jur bha mynta ha kane ka jylla Meghalaya.
Yn ïaleh katba lah ban thaw ki lad ban pynduna ïa kane ka jingpang ruh bad khamtam lei lei ban pynbiang ïa ki jaka sumar na ka bynta kane ka jait jingpang ruh".
Kiwei kiwei ki thong ki long kum ka MHIS bad ka Prime Minister’s Health Schemme namar ha kine ki bynta ruh ki paidbah ki mad bha ïa ki jingeh bapher bapher.
Halor ka rep ka riang, I la ong ba kane ka dei ka sien ba nyngkong ba la pynkhamti ha I ïa kane ka tnad kumta in shim khia bha namar ka jylla ka dei kaba dang bun kiba rep ba riang bad i thrang ban ïarap bad kyntiew ïa ki nongrep ha baroh ki liang.
In shim ïa kane ka lyngkor da ka thong ban ai ka jingshakri hok ïa ki paid nongrep bad ba ki dei ban ïoh ïa baroh ki skhim bad ki jingmyntoi ba ka sorkar ka la buh bhah buh ryntih na ka bynta jongki.
Shillong, Lber 09 : Ka tnad Sports & Youth Affairs jong ka Sorkar Jylla mynta ka sngi Thohdieng kan pynkup burom ïa ka kynhun ïalehkai phutbol jong ka jylla kiba wan ba ar ha ka lympung ïalehkai 76th National Football Championship for Santosh Trophy 2022-2023.
Kum shi bynta ban ai burom ïa ka kynhun, na ka liang ka tnad Sports & Youth Affairs, kan pynlong da ka jingïaid paidbah da ki kali ne ka Open Truck Road Show, kaban sdang ha ka por 2:30 baje janmiet.
Katkum ki jingpynbeit, yn sdang ka jingïaid paidbah na Madan Heh Mawlai Phudmuri – Jaiaw Jingthangbriew – Jaiaw St.
Joseph – Jaiaw Langsning – Jaiaw Pdeng – Mawkhar Main Road – Motphran – Police Bazar – AG Office – Additional Secretariat – Barik – Malki Point – Dhanketi – Don Bosco Square – Laitumkhrah Beat House bad pynkut ha Madan Iewrynghep Laitumkhrah ha ka por 4:30 baje janmiet.
Ïa ka jingïalang pynkup burom yn pynlong ha Madan Iewrynghep, Laitumkhrah hadien ba la kut ka jingïaid paidbah kaban sdang ha ka por 4:30 baje janmiet ha kaba u Myntri jong ka tnad Sports & Youth Affairs, jong ka Sorkar Jylla u Bah Shaliar Warjri un ïadonlang kum u Kongsan.
Nongstoiñ, Lber, 09 : Ka United SC Kolkata ka la long kaba la pynkhreh bha ïalade ban ïakhun ïa ka semi final 2nd leg pyrshah ïa ka Lamare SC Mawlai ha ka 11 tarik ha madan New Nongstoiñ, ka jingïalehkai kaba la ïai ap khmih lynti bha da ki paidbah jong ka sor Nongstoiñ.
Kum ban shu pynkynmaw ba kine ki ar kynhun ki la ïakynduh ha ka semi final 1st leg jong ka lympung phutbol ha Nongstoiñ.
Ha ka jingïakhun, ka Lamare SC ka la jop da shi kol la nod.
Pynban, mynta ka kynti na ka liang ka Kolkata ka la pynkhreh ym shuh tang ki rang ïalehkai na Kolkata, hynrei da ki rang ïalehkai bar ri kumba katto katne ngut, ha kaba kine ki rang ïalehkai ryngkat bad ka kynhun baroh kawei ki la dep ban poi ha Nongstoiñ naduh ka miet sngi balang jong ka taiew.
Kumjuh ruh na ka liang ka Lamare SC ka la pynkhreh bad pynkhlaiñ la ka kynhun da ki rang ïalehkai Santosh Trophy ba na la ka Jylla.
Lah ban kdew hangne ba ha kane ka lympung phutbol ba la tip kum ka ‘Invitation Knockout Football Tournament 2022-23’ ba la pynïaid da ka New Nongstoiñ Sports Social and Cultural Club, kawei na ki kynhun khlaiñ bor kata ka Ri Bhoi United FC na Ri Bhoi District, ka la rung lypa sha ka Final bad ap ïa kawei napdeng kine ki ar kynhun ka ban sa rung final na ka bynta ban ïaknieh pat ïa ka nam lahduh, ha kaba ka song tyngka na ka bynta ka lahduh ka long 7 lak bad ïa kaba wan ba ar ka long 3 lak tyngka.
Na ka liang u Bah G.
Syiemlieh President ka NNSSCC lyngba u kyrwoh khubor, u la pyntip sha baroh ki paidbah ba ieit phutbol na kylleng ki jaka, ba kin hiar sha madan New Nongstoiñ ha ka sngi saitjaiñ ban sakhi ïa kane ka jingïalehkai, ha kaba la pyntip ban sdang ïa ka kick off kan long beit thik ha ka por 1:50 noh phai sngi.
Nongkohlew, Lber 09: Ka Dorbar Kur Kharbteng ka la pynlong ïa ka Dorbar Kur Pyllun kaba saw ha ka 08 tarik u Lber, 2023 ha ka shnong Nongkohlew, East Khasi Hills District.
Ha katei ka jingïakynduh la pynïaid ïa ka jingïalang da u Ps (Dr).
K.
B.
Kharbteng uba long u President ka Dorbar Kur Kharbteng.
La ïoh ïa ka jingpynshai halor ka jingïaid lynti ban saiñdur ïa ka jingseng ïa ka Dorbar Kur Kharbteng da u bah Staising Kharbteng, General Secretary kaba la sdang na ka jingïakynduh ha ka shnong Umlyngka ha u snem 2010 bad kumno ban nang pynjanai shuh shuh na bynta ka jinglong kyrpang kum ka kur.
Na ka liang u bah Sanbor Kharbteng uwei na ki riew rangbah ka Kur u la kdew halor ka jinglong kawei ka kur bad kumjuh ban ïa kitkhia ïa ki kam kiba ïa dei na bynta ka bha ka miat ka kur.
La ïoh ïa ka jingshad na i Rimayasakhiat Kharbteng, ka jingrwai na i Jonaphiia Kharbteng, ka jingput besli na u Dr.
Boxter Kharbteng.
Ha kane ka Dorbar Pyllun basaw, ka Kur Kharbteng la pynthymmai ïa ki nongkitkam ka Dorbar Kur Kharbteng na bynta lai snem (2023 – 2025) kumne: Advisers: Dr.
Boxter Kharbteng bad kong Patcy Kharbteng, President: Ps.
(Dr).
Khrawbor Kharbteng, Vice President: bah Twinklestar Kharbteng bad bah Chedrack Kharbteng, General Secretary: bah Staising Kharbteng, Joint Secretaries: Remy Nelson Kharbteng bad bah Orbinstone Kharbteng, Treasurer: kong Veribel Kharbteng, Organising Secretary: Er.
Wander Kharbteng, Asst.
Organising Secretaries: bah Fredy Kharbteng, bah Dassing Kharbteng bad bah Fullmoonstar Kharbteng, Education Secretary: kong Jasmine Kharbteng, Asst.
Education Secretary: bah Sam Austin Kharbteng, Sports Secretary: bah Jlanpor Kharbteng, Asst.
Sports Secretary: bah Khamlang Kharbteng.
Nangta, ki Executive Members ki long kong Maygreen Kharbteng, kong Jenita Kharbteng, kong Destinola Kharbteng, kong Blatsibon Kharbteng, kong Kynshew Kharbteng, kong Silverjubilee Kharbteng, bah Kestor Kharbteng, bah Ialamphrang Kharbteng, bah Beningson Kharbteng bad bah Arnold Kharbteng kynthup ïa ki President bad General Secretary ki unit na ki shnong bapher bapher.
La kren pdiang sngewbha da u bah Twinklestar Kharbteng, Vice President bad ka jingkren ai khublei na u bah Remy Nelson Kharbteng.
La pynwai ïa ka jingïalang da kaba ïoh ban ot ïa u cake kum ka dak ban sah jingkynmaw ïa kane ka jingïakynduh.
Shillong, Lber, 09: Ka Courtyard by Marriott Shillong ka kmen shikatdei ban pynbna ka jingplie ïa ka Tavern Club, ka lounge bar ba thymmai tam jong ka hotel.
Kane ka don hapdeng ka maraing ba itynnat, baphyrnai jong ka nongbah, bad la pynkhreh ban tyrwa ha ki nongwan ki jait-jingbam bakyrpang kiba na kane ka thaiñ bad kiba na kylleng sawdong ka pyrthei ruh, kumjuh ki jingdih ba khleh kyrpang hangto hi da u nongkhleh jingdih uba tbit.
Kane ka ‘bar’ kaba style bad ba ïahap bad ka juk mynta, ka don ha ka level 1 jong ka hotel, hajan ka pung jngi, ka tyrwa ka mariang ba ithiang jong ka sor ban phin peitkai.
Ka Tavern Club ka long ka jaka ba biang tam na ka bynta ki nongkhawai ban leit leh sngewbha, ban shad halor ki sur jingrwai ba sngewbang katba ki dang bam ki jingbam babang-bathiang, ki dang dih ki jingdih ba la khleh da ki jingthung, ki waiñ bad kiwei ki jingdih ba khleh kyrpang.
Ka loungebar ka kluar ban seng-thymmai ïa ka jingshongshit ha ka imlang ka sahlang jong ka sor da ki jingdih ba la khleh kyrpang lang ki jait-waiñ ba bun jait.
Kane ka tyrwa 50-70 tylli ki jaka shong ha ki jaka bam hapoh bad habar.
Ki nongwan ki lah leit shongkai ha ka jaka ba shabar kaba don ka mariang ka ban pynsngew khraw halor ka tnum bad hajan ka pung jngi.
Ka Tavern Club ka pdiang sngebha ïa kiba kwah ban mad ki jingbam baphylla bad kiba ban mad ki jingdih bapher bapher ba kin wan ban shemphang ïa kata ka “bar bad nightlife" bathymmai.
Kane ka long ka jaka kaba biang bha ban pynjahthait ïalade ryngkat ki “cocktail" ha ki sngi-pohïa, ban lehsngewbha bad ki paralok kynthei jong phi ha ki “ladies’ nights" bad ban shad halor ki sur jingtem jong u DJ jong ngi ha ki sngi kut-taiew.
Ka ‘bar’ kaba i-shongdor ka tyrwa ki jait-jingdih ba la khleh kyrpang kiba don ka jingmad bad jinglong kaba phylla, ki ban pynlong ïa ki nongwan ba kin rah ïa ki klat jong ki shajrong baroh shi meit.
Katto-katne ki jingdih bakyrpang ba la tyrwa ki kynthup : Kaffir Collins, Kynraw U Pa, Panch Phoron Spice Route, Under Pressure, Raspberry Kyllian, Yamaguchi Sunset.
Ki jait-jingbam ba tyrwa ha ka ‘bar’ ki kynthup ïa ki jingbam “vegetarian" bad “non-vegetarian", ki jingbam ban shu mad-kai, ki jingbam ba hu syang, ki ‘seafood’ bad kita ki “summer cocktails" ba bha tam.
Ka ‘menu’ ka kdew kyrpang ïa ki ‘Baked Nacho Sour Cream & Guacamole’, ‘Pulled Smoked Pork Slider in Chilli Garlic Bun’, ‘Wok Tossed Chicken Buffalo Wings’, ‘Sarso Mahi Tikka’, ‘Rosmary Potato Wedges’ bad ‘Tinga Tacos’, ‘Charcoal Roasted Seabass’ ban shu jer kyrteng tang katto katne.
Lada ka long ka jingkhawai ïathoh ka baheh-tam ha kato ka aiom lane ka jingrakhe ka barit, ka Tavern Club ka long ka jaka kaba biang tam ban pynlong ïa ka jingkhawai ba sah jingkynmaw tam ha ka jingim jong phi.
Ka jingwan jong ka sorkar ba thymmai ba la tip kum ka Meghalaya Democratic Alliance 2.
0 watla kadei ka kynhun kaba bteng na ka kynhun kaba synshar kaba rim jong ka samoi ba la dep bad ruh hapoh ka jingïalam da kijuh ki nongïalam hynrei kaba kham pher ka long da ka jingdon ki nongïalam ba tbit kiban shong ha ka Liang Pyrshah kiban buddien ïa ka jingtreikam jong ka sorkar ha ki Liang baroh.
Da ka jingshong lang jong ka Congress, Trinamool Congress bad ka Voice of the People’s Party ha ka Liang Pyrshah ka don ka jingkyrmen ba kin rah ia ki mat bad ki ishu kiban tei ïa ka Ri bad ka Jaidbynriew ha ki liang baroh khamtam eh haba ïadei bad ka roi ka pa bad ka jingkiew jong ka jylla ha ki liang baroh.
Kawei pat kaba kum ki paidbah ka jylla ki khmih lynti mynta ban ïohi ïa kane ka sorkar ban tuklar noh mardor kadei halor ka jingkit palat ka dheng kali kaba la ktah ym tang ïa ka leit ka wan jong ki paidbah ba leit kamai kajih hynrei khamtam eh na ka bynta kito ki kali ba kit ïa ki nongpang kumjuh ïa ki khynnah skul.
Kane ka dheng kali kadei kawei ka mat kaba ki paidbah nongshong shnong ka jylla jan man ka sngi ki bitar ki thnum ïa ka sorkar da kaba kynnoh ruh harukom hynrei baroh kine ki shu kut tang ha ki saw lyer.
Kawei lah ban ong ba katba nangïaid ki snem ka jingdon ki kali ka la nangkiew arshah bad kawei pat ruh kadei namar ka jingdon ki jaka pule tang ha ki shi bynta jong ka sor ba don markhmat bad ka iew ba heh tam ha ka jylla.
Lehse lada lah tang ban don sa kawei pat ka iew kaba kham heh ha kiba ba kham pajih jong ka Iewduh ne Motphran lehse ka jingkhapngiah ka la ïarap katto katne khnang ba baroh ki kali kiba eit sha iew ne sha ki jaka pule bad khamtam sha ki ophis ba don sawdong ka secretariat kin ym tyllun hajuh.
Lehse, ka don ruh ka jingkyrmen ba da ka jingpyrshang jong ka sorkar ban pynkynriah noh ïa ka Meghalaya Secretariat sha New Shillong kan ïarap haduh katta katta la kumno 30 haduh 40 persen ïa ka jingdheng kali ha ka nongbah.
Kawei pat ka long ba ka don ruh ka jingkyrmen ba hadien ba la dep ka Secretariat ba thymmai kumjuh ka Ïing Dorbar jong ka jylla ba shna thymmai ha New Shillong kine baroh kin sa shu long beit kumba shu weng ïa u shiah uba thar.
Lehse kata ka don tang ha ka jingphohsniew jong baroh naba ym tip shuh lano kata kan urlong la kan dei hapoh kine ki san snem lane kan dang shim por shuh shuh sa katto katne snem.
Mynta ban weng ïa kine ki jingeh baroh ka shong ruh ha ka jingstad jong kine ki Myntri ba thymmai jong ka sorkar hapoh ka jingïalam jong u Conrad K Sangma bad Bah Prestone Tynsong kum u Symbud Myntri Rangbah.
Baroh ki kam ki lah ban urlong bad seisoh lut lada jia ba ka sorkar ka skhem bad ïoh ban treikam khlem shah pynkhyllem shiteng por.
Tangbd apeit ha kawei ka liang la ïohi ba kane ka sorkar ka skhem bha namar ka ïoh ïa ka jingkyrshan jong ki 45 ngut ba kynthup haduh 26 ngut tang na ka NPP bad 11 ngut na ka UDP.
Katba kiwei pat ki party ba kyrshan lang ki don haduh phra ngut kynthup arngut na ka BJP arngut na ka HSPDP, arngut na ka PDF bad arngut ki MLA shimet.
Ka don ruh ka jingkhmih lynti ba kane ka samoi ba mynta kan ïoh ban treikam bha khlem da don shuh ki diengpyngkiang kumba la long ha ka khlam COVID kaba la wan ban syllad ha ka samoi ba la dep.
Kane ka sorkar ka hap ruh ban treikam bha naduh mynta khnang ba kan lah ban ban khring bad ïoh ïa ka jingkyrshan jong ki paidbah ha ka elekshon MDC kaban long ha u snem ba la dep bad ruh kumjuh ïa ka elekshon MP kiba long marbud marbud.
Mawkyrwat, Lber 09: Kum ka dak jong ka jingaimynsiem na ka bynta uwei samla jong ka shnong Laitmawsiang, East Khasi Hillls District, na ka liang ka Khasi Student’s Union (KSU) jong Sawsym-per Circle bad Laitmawsiang Unit ki la ïoh ban pynkup burom bad ai mynsiem ïa u samla Banskhemlang Mawlong u samla uba ïoh ban leit ïashimbynta na ka kynhun jong ka Jylla Meghalaya ha ka jingïalehkai kynjatbol na ka bynta ka Santosh Trophy kaba la long ha ka ri Saudi Arabia ha kine ki taïew ba la dep.
Ka khyrwoh khubor ba la phah lyngba u Belingstar Lyngkhoi, President bad u bah Macdonald Marba-niang, General Secretary ka KSU Sawsymper Circle ki la ai ka jingkitbok kitrwiang ïa u samla Banskhemlang Mawlong ba un nang kiew shaphrang ha kane ka kam ïalehkai jong u bad ba un nanglah ban wanrah ka nam ka burom ba khraw ïa ka ri, ka jaidbynriew, kumjuh ruh ka buh ïa ka jingkyrkhu kyrdoh ïa ki kmei ki kpa ba kin nang ïoh ka met ba koit ba khiah bad kin nang lah ban ai ka jingkyrshan ba pura ïa la u khun ba un nang ïoh lad shuh shuh ban ïoh ïalehkai bha ban un nangkiew ïa ka sap kaba u don.
“Ngi sngwthuh ba khlem ka jingpynshlur bad ai mynsiem na ka ïing ka sem baroh ki sap ki phong ki jong ki khun ki kti kin long kiba lehnohei", ong ka kyrwoh na ka seng.
Ïa katei ka prokram jingpynkup burom la pynïaid da u President ka KSU Laitmawsiang Unit u samla Shanboklang Lyngdoh.
Nongstoiñ, Lber, 9: Ka Woodland Hospital Shillong ha ka sngi palei jong ka taiew, ka la hiar ban ai jingpynshai paidbah halor ki jingpang khyllai ha Nongstoiñ, kaba long kum shi bynta ban rakhe ïa ka sngi ka jingpang khyllai ne ‘World Kidney Day’.
Ïa katei ka jingïalang ai jingpynshai paidbah la pynlong hapoh ka Market Complex ha ïew Nongstoiñ ha kaba ka Dr.
Indakiewlin Kharbuli MBBS MD (Medicine), DM (Nephrology) Consultant Nephrologist ka la shim ïa ka bynta ban ai jingpynshai.
Ka Dr.
Kharbuli haba ai jingkren, ka la ong ba ka jingpang khyllai ka dei ka jingpang kaba pynïap suki suki, ha kaba bun ki nongpang kiba don jingshitom ha u khyllai kim tip ba ki pang khyllai namar ka jingbym don ka jingpyni dak.
Ka la ong ruh ba ka jingpang khyllai kadon haduh 5 bynta, kata ka bynta ba 1 haduh 4 lah ban sumar da kaba ai dawai.
Hynrei kaba bynta kaba 5 dei kaba la jur bad hap pynkhuid ïa ka snam lyngba ki kor ne Dialysis bad ruh ban bujli ïa u khyllai.
Ka la ong ba ki lad jingïada na ka jingpang khyllai, ka long ban dih 2 litar ka um ha ka shi sngi, kiar na ka jingbam doh masi, kiar na ki jingbam mluh sangeh ka dih ki dawai ktha bad sangeh sih sikret lane kyiad.
Ha kane ka sngi, ka la don ruh ka jingsumar ei ïa ki paidbah kiba la wan ban shah sumar ha ka Woodland Hospital Blood Collection Center kaba don ha ka dong Mawpun jong ka shnong New Nongstoiñ.
U Dr Phervision Nongtdu, u dei u khun jong i kong Misdress Nongtdu (bam kwai ha dwar u Blei), u dei ruh u Principal jong ka Jaiñtia Eastern College Khliehriat, kaba dei ka colege kaba nyngkong eh ha East Jaiñtia Hills District, ha kajuh ka por u dei ruh u riew khraw pyrkhat (scholar), uba ju sngewtynnad ha ka thoh ka tar bad ruh uba ju don ka jingthmu ban kyntiew ïa ka pule puthi ha ka thaiñ.
“Nga don ka jingsngew tynnad ban leit jurip ne leit jngoh ïa ki shnong ki thaw khamtam kito ki shnong ba don ki khana tang ba don nam, ha u snem 2013 nga la thoh bad pynmih ïa kawei ka kot ba la ai kyrteng Unorganised Coal Mine Workers in Meghalaya, kane ka kot ka dei kaba nga la thoh shaphang ki nongbylla dewiong" pynpaw u Dr Phervision Nongtdu.
Dei ha u snem 2018 u Dr Phervision Nongtdu u la pynmih sa kawei ka kot ba la jer kyrteng ‘Ka Thymmei-Ka Elaka Rymbai (The Origin of Elaka Rymbai) bad ka jingthoh ba u la thoh shaphang ka Hima Jaiñtia ka dei kaba la sot na kane ka thup ba la pynbit pynbiang da u Dr P.
Nongtdu.
Ka Hima JaiñtiaHa ki por mynhyndai, ha kane ka ri lum khasi bad Jaiñtia kaba don mynta hapoh ka thaiñ shatei lam mihngi jong ka ri India , ka la ju don Ka Hima Sutnga kaba la ju tip ruh ka Hima Jaiñtia.
Ki nongsnhnong shnong jong ka, ki dei ki khun Khasi -Pnar bad ki don ruh kiwei de ki bym dei na kajuh ka jaidbynriew.
Ka hima ka long kaba heh bad kaba la paw hynrei kam don ki jingthoh ba thikna ban pynksan shaphnag ka jingiaid lynti jong ka.
Ki jingiathuhkhana pateng jong ki longshuwa manshuwa ki ïathuh ki don ki dak ki shin kiba la jan duh noh kum ki mawbynna, ki mooknor bad kiwei kiwei de kiba don ki jingiadei bad ka riti dustur ka jaidbynriew Khasi-Pnar ki la sakhi ïa ka jingdon jong katei ka hima.
Halor kane ka phang u Dr.
Homiewl Lyngdoh ha ka kot jong u “ Ki Syiem Khasi bad synteng", ka jingiathuhkhana pateng shaphang ki syiem hyndai kiba la ju synshar ïa ka ri lum khasi bas Jaiñtia.
U iathuh, napdengki ki syiem Khasi bad ki syiem Sutnga, ki dei ki Syiem Madur-Maskut ka Hima Malniang (Kiba la tip ki syiem Malngiang) kiba la mih nyngkong eh.
Kine ki syiem ki long kiba khlaiñ bor bad la tip ruh ïa ki “Ki syiem-blei".
Ki la synshar ïa ki bynta jong kane ka ri lum Khasi bad Jaiñtia kaba kynthup ïa ki jaka ha ri thor (Bangladesh) bad katto kane ki bynta jong ka Hima Sutnga.
Ka hima Malngiang ka ïar naduh Damera (Nowgong) shatei lyngba ki lum Khasi bad Jaintia bad shathie haduh Kuwan(Shylet).
Ka nongbah bad ka kut ba skem jong ka hima, ka don halor u lum uba don hajan ka jaka ba ki khot ka “Iaw Dai ja" 2.
La antad ruh, ha ka por ba kane ka hima ka dang ieng rasong bha, ka Hima Sutnga ka la don bad ka dang long kaba dang rit bad kaba tlot bor haba ïa nujor bad ka Hima Malngiang.
Ki jingiathukhana pateng jong ki longshuwa mashuwa ki iathuh ki syiem ka Hima Malngiang bad ka Hima Sutnga ki long kiba khlaiñ bor bad kiba shlur.
Ki la ju ialeh tham pyrshah khah khah kawei iakawei pat ka hima.
Ki Syiem Sutnga (la antad ha ka por synshar u syiem Bor Kuseiñ-I) ki la jop thma ïa ki syiem Malngiang bad ki la ioh ban pyniasoh shibun tylli ki jaka bad ki shnong ha rilum bad ri thor(bangladesh) hapoh ki hima.
Halor katei ka phang u.
S.
N Lamare, u iathuh wat lada u Syiem Bor Kuseiñ –I , um dei u nongseng jong ka Hima Sutnga hynrei ula long pat u nongsaiñdur jong ka Hima Jaiñtia.
Ka dei ha ka porsynshar jong u , la ioh ban pyniasoh ïa ki jaka bad ki shnong ha ri thor hapoh kawei ka hima.
U la suid la shor ïa kane ka hima ba thymmai ka “Hima Jaiñtia “, ki nongshynshar jong ka, ki dei kiba la hiar pateng na ka ïingsyiem Sutnga hi (Sutnga dynasty) bad u la long ruh u syiem ban nyngkong eh jong ka “Hima Jaintia".
Ka Hima Jaintia ka long ka hima kaba heh ha ka jingdon ki shnnong bad ki pud ki sam, ka la bna bad paw bha ha kane ka dong shatei lam mihngi jong ka Ri India bad ha ri thor (Bangladesh) Ki pud saw ki saw ki sam bad ki sam bad ka jingheh jong ka kata haduh ka por ba ka sorkar Bilat (British Governement) ka la knieh noh ïa ka bor synshar na u syiem Rajendra Singh ha u snem 1835 , ki long kumne;- Shatei-ki jaka kiba don ha ri thor (Jaintia pur Purganas, Shylet district Bangladesh) Shatei:- ki jaka kiba don ha ri dkhar kyntup ïa ki bynta ka Nowgong District, Assam (Gobha) bad Mihngi haduh ka wah Kupli 4.
Kane ka hima ka la neh kumba saw spah snem duna hapoh ka jingsynshar jong ki syiem Sutnga hyndai bad u syiem Rajendra Sing(1832-35) u la long u syiem ba khatduh eh jong ka 5.
Ka Jingsdang bad ka jingpynlong ïa ka Hima Sutnga ha kane ka ri hum kat kum ki jingiathuhkhana pateng jong ki longshuwa manshuwa ki iathuh u Shyngkleiñ Am, u khun ksiew jong ka Li Dokha, u la sdang nyngkong ïa ka hima bad u la long ruh u Syiem ba nyngkong eh jong ka.
U la jied ïa ka Shnong Sutnga ban long ka nongbah bad kakut ba skhem jong ka hima.
Hynrei, ki syiem kiba la wan kham hadien ki la pynkynriah pat ïa ka nongbah jong ka hima sha ka Shnong Nartiang.
Ki jingiathuhkhana pateng ki iathuhnaduh ki por mynbarim, Ka shnong Nartiang ka la long lypa ka shnong kaba heh bad ka khat khaïi pateng kaba ju iakynduh ki nongïew nonghat na ri lum bad ri dkhar.
Kumjuh ruh, ka lynti bah (Highway) ba pyniasoh ïa ka Damera (Nowgong) bad ka Jaiñtiapur, Bangladesh, ka ïaid lyngba kane ka shnong.
Nalor kata, ka don ruh byllai ki jaka kiba heh bad kiba sei soh kiba lah ban pynlong kum ki jaka rep lyngkha bad kiwei kiwei de ki jingdonnkam, kitei ki jinglong jngman jong ki jaka, ki la ktik ïa ka jingmut jingpyrkhat jong ki syiem Sutnga bad kiba khraw batri kiba la wan kham hadien ban pynkynriah ïa ka nongbah jong ka hima Sutnga sha ka shnong Nartiang.
Ki don ruh ki jingiathuhkhana jong ki longhswa manshwa kiba iathuh ka jingpynkynriah ïa ka nongbah jong ka hima na ka shnong Sutnga.
ka dei ka jingiashylla jong ki khun ki hajar kiba don ha ri lum pyrshah ïa ki syiem Sutnga hyndai kiba la pdiang ïa ki jinghikai jong ka jingngeit niam Hindu.
Shuh shuh, ki jingiathuhkhana pateng jong ki longshuwa manshuwa ki iathuh nyngkong eh ïa ka Hima Sutnga la ju tip ruh ka Hima Shri Hatta (Shlhet) kaba ju don ha ri thor Jaintiapur, Bangladesh.
Kane ka hima ka long kaba heh bad kaba bun briew.
Ka la pynkup ïa ki shnong ha ri lum bad ri thor (Jaintiapur, Bangladesh), ka la don naduh ka spah snem ba khat wei (11 century), ki pud ki sam jong ka, ki long kumne:- Shathie haduh ri thor ( Bangladesh), shatei haduh ri dkhar Damera (Gobha.
Nowgong Assam) kynthup ïa ki karto katne ki jaka kiba don ha ri lum Khasi bad Jaintia.
Ki nongshong shnong jong katei ka hima, ki dei na ka jaitbynriew Khasi-Pnar, kiba shong ba sah ha ri lum bad ka jaitbynriew Bengali kiba dei na ka niam Hindu bad Mahammedan kiba shong ba sah ha ri thor (Bangladesh) bad la khot ïa ki kum ki ‘Khar Jaintia’Ki nongsynshar jong ka hima (Hima Shri Hatta) ki dei ki briew kiba la wan na ka long ïing long sem jong ka jait Brahmin, ka kyrteng jong ki katba lah ban ioh ka long kumne:- u Kedareswar Ray u Dhaneswar Ray, u Kandarpa Ray bad u Jayanta Ray, ki jingiathuhkhana ki iathuh ruh ba u syiem Jayanta Ray u long u nongsynshar ba khatduh eh jong katei ka hima.
Ki jingiathuhkhana pateng jong ki longshwa shaphang ki syiem Sutnga hyndai kiba la ju synshar ïa kane ka ri lum Jaiñtia ki iathuh ki dei ki syiem kiba la wan hiar pateng na ka long ïing long sem jong ka Li-Dohka, ka briew kaba la kylla na ka dohkha, kane ka khana puriskam ka la bna ha kylleng ki shnong bad ki jaka jong kane ka ri lum Khasi bad Jaintia.
Kumjuh ruh ka la don kawei pat ka khana puriskam shaphang ka Muchurdee (Puri-Dohkha) kaba la paw bha ha ri thor (Jaintiapur), ki iathuh ka dei ka thymmei ba la pynlong ïa ka hima Sutnga.
Kitei ki khana puriskam ( ka Li-Dohka bad ka Muchurdee) ki don ka jingiasyriem shaphang ka jingpynlong iakane ka Hima Sutnga ha ri lum bad ha ri thor (Jaintiapur)Ki Jingiathuhkhana pateng ki iathuh u syiem Jayanta Ray , U long u nongsynshar ba khatduh eh jong katei ka Hima Shri Hatta (Shyllet), ha ka jinglong tymmen, u la Khuslai bad pisa mynsiem namar ban um don khun shynrang ban shimti ïa ka khet syiem hadien jong u.
U la pynlong ki jingduwai khlem da pud ha ki blei ba kin ai khun shynriang ïa u.
Ha kawei ka miet, katba u dang ioh thiah , kiblei ki la bthah ruh ïa u ban jer kyrteng ïa kata ka khun ka “Jaintia Hapdeng katto katne, ka mahadei, ka la kha ïa ita i khun bad la pynheh pynsan ïa ka kumba ba bthah ki blei.
Haba ka la samla bha , u syiem u la pyniathoh shnongkurim ïa ka bad u Ladabhur u khun jong u nongialam niam ba don burom (Royal Priest) ka hima 10Ka Jaintia ka la shimti ïa ka khet syiem hadien ka jingiap noh u kpa, ka la khot kyrteng ïa lade ka syiem"Ranee Singh" bad ïa ka hima ka “Hima Jainti".
U landabhur u long u nongiarap bad u nongai buiit jong ka syiem ka la beh noh ïa u napoh ka hima.
U la leit phet rieh sha kawei pat ka Hima kaba don ha ri lum (la antad ba ka dei ka Hima Sutnga) ban lait na ka jingshah pyniap ha ki shipai jong ka Syiem.
Kitei ki nongshynshar jong ka hima kabadon ha ri lum, ki la pdiang sngewbha bad ting khun ruh ïa u.
Hadien kumba katto katne snem, ka syiem ka la sngewthuh ia ki jingleh pyrshah jong ka iala u tnga, ka la khuslai mynsiem bad babe kylla, ka la pynlong ki jingdwai ba kyrpang bad kyrpad ïa ki blei ba kin pynioh pat ha u tnga jong ka ïa ka briew kaba long ha ka dur jong ka hi bad ba kan long ruh ka tnga jong u.
Ha kawei ka miet ki blei ki la paw ha ka jing phohsniew jong ka bad ki la kular ban pynioh pat ia ka briew kaba ia syriem dur kum ma ka hi ban long ruh ka tnga jong u tnga jong ka.
ha kawei ka sngi, katba ka syiem ka dang sum ha kawei ka wah, la mih syrngiew jong kwei ka briew na ka (syiem) kaba ia syriem dur thik um ma ka hi.
ha kata hi ka khyllip mat, ka la kylla dohkha bad ka um ka la rong noh ïa ka bad la khot ïa kata ka syrngiew ka ‘Muchurdee’ kaba mut ka Puri-Dohkha.
U Landabhur u shong u sah ha ri nongwei bad u don ruh ki jinglong jingim kumba long lem ki para samla ha ri lum, u long u nongrep bad uba ju sngewbang ban pynlut ïa ka por ba lait bad la u rynwiang khwai dohkha.
Ha kawei a nohphai sngi katba u dang wanphai na ka bri ban leit phai sahla iing, u la pyn hap ïa u ryngwiang khwai ha ka wah bad u la ngat kawei ka dohkha.
U la pynhap biang ïa u ryngwiang khwai ha kajuh ka wah shi sien ar sien hynrei um ngat eiei bad u la leit phai noh.
haba u la poi ha ïing u la buh ïa kata ka dohkha halor tyngir bad u la iohthiah namar ba u la thait palat, u la klet ban phon jyntah ïa kata ka dohkha ha katei ka miet bad kumjuh ruh ha ka sngi kaba bud.
Ha kawei ka jan miet haba u la wanphai na ki kam ki dup u la lyngngoh bad syier mynsiem ban iohi ba la don mano re ba la pynkhreh jingbam bad sar pynkhuid ïa ka ïing jong u, u la kylli ha lade, Mano ba wan iarap ia nga?.
Ha kawei ka sngi u la kut jingmut ban nym leit shano shano ruh hynrei ban peit siar ïa ka ïing ban lap ïa ka jingshisha.
U la buhrieh ïa lade ha kawei ka kyndong jong ka ïing.
haba ka ïing ka la kynjah jar jar, u la khohngoid na kata ka jaka ba u rieh, u la iohi ia kawei ka samla ba bhabriew kaba dang pynkhreh jingbam bad sar pynkhuid ia ka ïing.
U la bat ïa ka bad kylli artat, kadei ka ei? Kane ka samla ka la iatrhuh ba ka dei kato ka dohkha kaba u La buh halor tyngir ba u la klet ban phon jyntah, ka dei ka Muchurdee (Puri-Dohkha), ynda u la dep ban kylli pyrthew shaphang jong ka, u la shoh jingieit ia ka bad u la tyrwa ruh ban ia shongkha bad katei ka samla.
Naduh katei ka por, kitei ki shijur ki la don ka longiing longsem bad la ki khun ki ksiew.
Ki jingiathuhkhana pateng ki iathuh u Syiem Bor Kusein-I, u syiem ba khraw jong ka Hima Sutnga, u dei uba la wan hiar pateng na ka longiing jong ka Muchurdee (Puri-Dohkha.
Nongstoiñ, Lber, 9: Ka jingpyntrei ïa ka surok kaba shi kilomitar shiteng na Mawphanlur shaduh kliar lum Mawthdaraishan, ka la ïaid shait shait la kumba ar bnai tam haduh mynta.
Katei ka surok ka pynïasoh bad ka surok kaba mih na Nongshillong kaba ïaid lyngba ka shnong Domkseh haduh u lum Mawthadraishan, kaba dei ka jaka ba ki nongshnagkai suwari ki sngew tynnad eh ban leit shangkai pyngngad.
Ha kine ki snem ba la dep, la dep shna ïa ka lynti ïaid kjat kaba sdang naduh ka jaka sah jong ki nongleit shangkai ha Mawphanlur, haduh ban da poi ha lum Mawthdaraishan.
Ka jingshna ïa katei ka lynti ïaid kjat ruh ka la ai jingmyntoi shibun ïa kiba kwah ban ïaid kjat bad ha shilynter jong katei ka lynti ïaid kjat, ki don ruh ki jaka shongkai kiba la shna itynnad bha.
Hynrei na ka jingdon jong ki blang ki masi ba ki nongshong shnong ki ri, ka la pynjaboh ïa kitei ki jaka shongkai, namar ba khlem don jingker bad ha ka por ba slap ki blang ki masi ki leit rung ban rieh na u slap bad ka lyer.
Ha kane ka snem pat da ka jingtrei shitom jong u bah Brolding Nongsiej MLA ka Mawthadraishan, ka sorkar ka la pynïoh ïa katei ka surok.
Hynrei sniew bok pat ba u bah Nongsiej ha kane ka kynti u la shah rem noh.
Pynban wat la u shah rem ruh, yn ym lah ban len ba katei ka surok na Mawphanlur sha Mawthadraishan, ka dei ka matti ba u bah Brolding u la trei shitom na ka bynta ka jingmyntoi jong ki paitbah katei ka thaiñ.
Ynda la dep bha ïa katei ka surok, ki nongshangkai suwari kin kham sngew tynnad arshah, namar ha Mawphanlur ki la don ki jaka sahmiet kiba biang bad ban leit sha kliar lum Mawthadraishan ka la suk, ym kum baroh shi katta ba lada ki nongshangkai suwari ki sah miet ha Mawphanlur bad lada ki kwah ban leit sha kliar lum Mawthadraishan, ki hap ban hiar sha Markasa haduh Nongshillong bad ïaid lyngba ka Domkseh.
Hynrei ynda la dep bha ïa katei ka surok pat, lada ki kiew na Nongshillong sha kliar Mawthadsaraishan bad leit sahmiet ha Mawphanlur ka la suk shibun nalor ba ka la jan bha.
Khliehriat Lber 9 :Ka Seiñ Kur Dkhar, East Jaiñtia Hills District, kaba la thum ban pynlong ïa ka fete ha ka 11 tarik u lber 2023, ka pynbna paidbah ba na ki daw bym lah kiar, ka hap ban pyn sangeh shwa bad yn pynsangeh shwa ruh ïa ka jingpynïakhalai nusip Lucky Draw bad ïa ka tarik kaba thymmai ba yn sa pynlong ïa katei ka fete bad ka Jingiakhalai Lucky Draw ka Seiñ Kur Dkhar East Jaintia Hills District, kan sa pyntip kloi hapoh jong kine ki khyndiat sngi.
La ong ruh ba hadien ba ka Executive Committee jong ka Seiñ Kur Dkhar East Jaiñtia Hills District ka la dep ban ïashong pyrkhat kam, la pyntip sha baroh ki parakur Dkhar bad ki paralok ba ka jingpynïaid ïa ki Ticket Lucky Draw kan ïaid beit ïaid ryntih hi shaid shaid kumba ju ïaid, bad la kyrpad ïa kito ki para kur bad ki paralok ki bym pat dep pynïaid lut ïa ki Ticket Lucky Draw ba kin sngewbha ban pynïaid kloi ïa ki, khnang ba yn ïoh ban pynïakhalai nusip ïa ki ka tarik ba thymmai ha kaba yn sa pynlong ïa katei ka fete jong ka Seiñ Kur Dkhar East Jaiñtia Hills District, kane ka long kat kum u kyrwoh ba la phah u President Seiñ Kur Dkhar, East Jaiñtia Hills District, u bah Teras Dkhar.
Nongpoh, Lber 09: Ka kam nongmihkhmat kam dei tang ka kam sam work order, sam blanket, sam tin sop ïing, buh mawnongrim, khap ribbon, leit ïing ïap briew, hynrei kaba kongsan ban long kum u nongïalam ban kit ban bah ïaka khia ka shon jong ki paidbah ka constituency, ban pynsngew ïaki jingeh, ki jingdonkam jong ki paidbah ha ïing Dorbar thawaiñ ka jylla khamtam ban thaw ïaki aiñ bad ki policy kiba biang ban kyntiew ïaka jylla.
Kum ki nongïalam ki dei ban iohi jngai ha kaba ïadei bad ka jinglong trai ka khyndew ka shyiap, ka riti ka dustur, ka kam ïap kami m jong ka jaitbynriew, ban thaw ki lad ki lynti, ki policy treikam bapher bapher naka bynta ka bha ka miat bad ka jingmyntoi jong ki paidbah, ban wanrah ïaka shongsuk shongsaiñ, ka synshar khaddar paidbah kaba khuid, ban long ki nongmihkhmat ki nongïalam kiba don ka jingkitkhlieh, ki ban long ki nongsaiñ dur naka bynta ka lawei ba phyrnai haka imlang ka sahlang ki pateng ban wan.
Hynrei kaba sngewsih ka long ba ngi ki paidbah ngi la shu jied matlah khlem da bishar bñiah ngi la shu pynlong blei thaw ha kita kiba lah ban ai pisa, ai kyiad haka por elekshon, ngi la jied da ki nongmihkhmat nongthaw pisa hapoh assembly, haka jaka ban jied da ki nongïalam kiba lah ban thaw ïaki aiñ, namar ki don ki nongmihkhmat nongthaw pisa ki long kum u thlong ha ïing Dorbar thawaiñ ka jylla kiba shu leit shong kai, shu long tang ki nongpeitkai katba kiwei ki para nongmihkhmat ki ïa shim bynta ban ïa tai ïa thir naka bynta ka jingeh jong ki paidbah ka jylla ha ïing Dorbar.
Shillong, Lber 09: U President ka United Democratic Party (UDP) uba dei ruh u lamphang barim ka Ïingdorbar Thawaiñ ka jylla y Bah Metbah Lyngdoh un sa khlieh ïa ka State’s Planning Board kum u Chairman jong ka.
Haba pyntip ïa kane u Myntri Rangbah ka jylla u Conrad K Sangma u la ong ba ka hukum ïa kane yn sa pynmih shen ha ki khyndiat kynta.
U Myntri Rangbah u la pyntip ba na ka liang jong u u la ïoh ka shithi na ka Bharatiya Janata Party bad ka Hills State People’s Democratic Party ha kaba ïadei bad ka jingïasam ba marshiteng ïa ka shuki myntri hapdeng ki arngut ki MLA jong ka.
Lah ban kdew hangne ba ka UDP ka la ïoh tang ar tylli ki shuki myntri ha ka sorkar MDA 2.
0 kaba kham duna shibun shah ban ïa u 2018 ha kaba ha utei u snem ka UDP ka la lah ban jop tang 6 seat hynrei ka la ïoh myntri haduh 3 tylli ki shki myntri ryngkat ïa ka shuki Lamphang katba ha kane ka kynti kaba mynta wat la ka la lah ban jop haduh 11 ngut ki MLA ka la ïoh tang ar tylli ki shuki myntri bad kam shym la ïoh shuh wat ïa ka shuki Lamphang ruh.
Haba ïadei bad ka UDP Myntri Rangbah u la ong ba kam don kano kano ka jingïakren ha kaba ïadei bad ka jingsam ïa ka jingïalong Myntri marmar shiteng hapdeng ki MLA jong ka.
“Kane ka dei ka kam poh ïing ka UDP bad kim shym la ai ktien ïa nga halor kane ka bynta, hynrei na ka liang ka HSPDP bad ka BJP ki la dep ai ktien ïa nga halor ka jingsam shuki myntri ba marmar shiteng," ong u Conrad.
Lah ban kdew hangne ba ka UDP ka ïoh ar tylli ki shuki Myntri katba ka BJP bad HSPDP ki ïoh marmar shiteng.
U la ong ba na ka liang ka NPP kan sa shim ïa ka rai ha kaba ïadei bad ka jingsam ïa ka shuki myntri ba marmar shiteng hapdeng ki MLA ynda ka ïa ka la pura ban ïakren.
Shuh shuh u la ong ba ka dei ka jingshisha ba kiba bun ki MLA kiba jop bad kiba don ha ka sorkar ki dei na Garo Hills, “kumba nga la ong ba saw tylli ki shuki myntri ka leit sha ki MLA na Garo Hills bad 8 sha Khasi Hills bad Jaintia Hills hynrei na ka liang jong u u pyrshang ban pynïabiang katba lah haba ïadei bad kane".
Shillong, Lber: Ka Dalmia Bharat Foundation (DBF), ka dei ka shnat treikam kaba khmih ban kyntiew ïa ka imlang ka sahlang jong ka Dalmia Bharat Ltd.
(DBL) ha ryngkat ka jingïatreilang bad ka USHA International jong ka ‘Silai School’ kaba iarap ban kyntiew ïa ki longkmie bad ki kynthei ha ki kam suhjaiñ ka la lah ban aijingïarap ïa kumba 100 ngut ki longkmie kiba wan na ki longïing kiba duna ha ka ïoh ka kot ha ki thaiñ nongkyndong ha Assam bad Meghalaya.
Ha kane ka prokram ba la pyntreikam ha Jagiroad (Morigaon), Lanka (Nagaon) bad hapoh Lumshnong (East Jaiñtia Hills) la sakhi ïa kiba bun ki nongwan shah hikai kiba la lah ban ïeng hala ki jong ki kjat lyngba ka kam suhjaiñ.
Ka Binda Lama na Hawaipur, West Karbi Anglong, Assam ka dei kawei na ki nuksa napdeng kiba la ïoh pdiang ïa kane ka jinghikai bad kaba la ïoh ruh ïa ka jingjop kum ka nongsengkam lajong bad don mynta la ka jong ka dukan suhjaiñ bad ka jaka aijinghikai.
Ka jingïohkamai ka jong ka man la u bnai ka long hapdeng ka 8000 haduh 15000 hajar tyngka na ka kam suhjaiñ, bad ka la aijinghikai ruh ïa ki 13 ngut kiwei pat ki longkmie hapoh ka shnong ka jong ka.
Dang shen ka la ïoh pdiang ïa ka syrnot jing ïaroh bad ka jingaikhublei na ki bor pynïaid ka Dalmia Cement Lanka plant namar kane ka jingjop kaba ka la ïoh ha kane ka bynta.
Ka DBF ka la sdang ïa ki prokram ban aibor ïa ki kynthei ha kiwei pat ki shnong kiba marjan, bad ban rat dyngkhong ïa ka jingduk lyngba ka jingkyn tiew ha kaba ïadei bad kane ka kam suhjaiñ.
Ka prokram aijinghikai kaba hynñiew sngi kynthih ka kynthup ha kaba ïadei bad ka kam suhjaiñ kumjuh ki buitsuhkti na ka bynta ki longkmie, kata nalor ka jinghikai ban pyndait, ban maramot bad kumno ban pynkhuid ïa ki kor suhjaiñ.
Nalor kata kine ki nongwan shah hikai ki ïohpdiang ruh ïa ka jingïarap pisa na ka DBF kumjuh na ki kynhun seng kiba ïoh jingmyntoi na ka thaiñ na ka bynta ban thied ïa ki kor suhjaiñ.
Ha ka jingïatrei-lang halor kane ka bynta, ka Usha International ka la pynïoh ïa ki jinghikai ban tip bad shemphang ïa ki buit kiba ïadei bad ka jingai jinghikai, ki jingthmu, ki jingïatrei-lang bad ka jingpyn-treikam ïa ka prokram.
ïa mynta hi lyngba kane ka prokram la ai jinghikai sha ki 10 ngut ki longkmie ha Meghalaya ha kaba ïadei bad kane ka kam suhjaiñ.
Na ka liang ka DBF ka don ruh ïa ka jingthmu ban nang-kyntiew shuh shuh ïa kane ka prokram ha ki bynta bapher bapher jong ka thaiñ shatei lammihngi (North East).
U nongaiktien ka Comapny ka DBF u la ong; “Ka jingthmu ha kaba pynlong ïa kane ka prokram ka long ban btin lynti ïa ki longkmie kiba wan na ki longïing kiba duna ha ka ïoh ka kot ba kin lah ban kyntiew ha ka kamai kajih lyngba ka kam suhjaiñ hapoh ki shnong ki thaw, ban ïarap ïa ki ba kin long kiba shaniah ha lade ban pynbit pynbiang ïa ki jingdonkam hala ki jong ki ïing ki sem.
Ngi sngewkmen ban ïoh ïa ka jingjop hapdeng kito kiba la ïoh ïa ka jinghikai bad ngi sngew sarong halor ka jingjop ka jong ki.
Ngi kyrmen ba kine ki khana aijingmynsiem jong ki kin pynshlur shuh shuh ïa kiwei pat ki longkmie hapoh ki shnong ki thaw ki jong ki bad ba kin wan ïashim bynta ha kiba kum kine ki prokram aijinghikai suhjaiñ ha ki sngi ki por ki ban dang wan.
Ngi sngewnguh shibun ia ka USHA International halor ka jingkyrshan ka jong ki ban pynlong ïa kine ki prokram aijinghikai ki jong ngi kiba jop.
"Ka Dalmia Bharat Foundation kala ïai bteng ban trei na ka bynta ban kyntiew ïa ka ïoh ka kot hapdeng ki nongshong shnong ha ki jaka nong kyndong jong ka thaiñ North East.
Kane ka foun dation ka la pynlong ruh ïa ki prokram bapher bapher kiba thmu ban kyntiew ha kaba ïadei bad ki rukom treikam kiba lah ban kyntiew ïa ka ïoh ka kot kaba neh na ka bynta ki nongrep, ki longkmie bad ki samla, kata kum ha ka kam ri blang, ka kam rep kam riang, thung dieng, soh bad kiwei pat.
Jowai, Lber 09: U Chief Executive Member (CEM) ka Jaiñtia Hills Autonomous District Council (JHADC) mynta ka sngi sdang ïa ka Dorbar ula wanrah ïa ka Mang Tyngka kaba duna ïa ka jingpyllut da 30.
60 klur tyngka na ka bynta ka snem 2023-2024.
Kane ka mang tyngka ka kynthup ïa ka jingpyllut kaba T.
205,19,52,500.
00 (Arspah san klur khadkhyndai lak sanphew ar hajar san spah) tyngka katba ka jingmit pat ka long T.
174,59,38,400.
00 (Shispah Hynñiewphew saw klur san phew khyndai lak lai phew phra hajar saw spah) tyngka bad ka paw ba ka jingpyllut ka heh ban ïa ka jingïoh haduh T.
30.
60,14,100 (Lai phew klur hynriew phew lak khadsaw hajar shi spah) tyngkaKatkum kane ka mang tyngka ba la wanrah u CEM katkum ka Rule 109 jong ka Assam and Meghalaya Autonomous District Council (Constitution of District Council) Rules, 1951 jong ka District Council, la pynsngew ruh katkum ka Financial Year 2022-23 lyngba ka ka Executive Committee la ïoh jingkheiñ ba ka jingïoh lum ka long T.
73,18,11,649/- na ki marpoh khyndew Major Mineral bad T.
14,65,67,854/- na ki minor Mineral, katba na ki khajna (Taxes) na ki kali mator ym pat ïoh lum jingkheiñ.
Ïa ka bhah pisa bala ïoh na ka sorkar jylla la dep ban siew ïa ka tulop basah jong ki nongtrei ka Council na ka bynta 13 bnai kata naduh May 2021 haduh May 2022 bad ban siew ïa ka ram (loan) sha ka tnad Civil Works bad kiwei de ki jinglut jingsep.
Ha kaba ïadei bad ki kam pynroi ka Council kala dep pyntrei ïa ki Grand bala ïoh lum haduh 234 ki skim/project naduh u April 2022 haduh January 2023 ba kynthup ïa ki tyllong umbam, ki ïing skul, Community Halls, ki jaka leit bar, ki madan, ki lynti ïaid kjat, ki jaka sait jaiñ nalor kiwei de kiba don hapoh ka WJHD.
Haduh mynta ka Council kam pat lah ban pyndap dalade ïalade na ka bynta ki jingdonkam baroh hynrei ka dang donkam ka jingïarap kaba wan lyngba ka sorkar kmie na ka ‘15th Finance Commission’.
Ha kaba ïadei bad kine ki jingdonkam jong ka Council na ka liang u CEM ka JHADC ula khot ka jingïatrei lang jong baroh naduh ki Member, ki nongtrei ba kin ai ka jingkyrshan ïa kane ka Executive Committee ha kine ki saw snem ba la dep, kiba la lah ban pynïaid ïa ki kam ka Council na ka bynta ka jingmyntoi jong ki paidbah ka Jaiñtia Hills hi baroh kawei.
Na ka liang u CEM ula pule ïa ki kyrteng jong ki phra ngut ki ophisar ba la pynkiew kyrdan bad la ïoh ruh ka jingmonjur, lashai ka sngi 10 tarik yn bteng biang ïa kane ka Dorbar.
Shillong, Lber 09 : Ka Khasi Hills Autonomous District Council hapoh ka jingïalam jong u Bah Titos W Chyne khatduh ka la lah ban pynkut noh ïa ka kam Acting Syiem ha Hima Mylliem kaba la neh mynta la kumba 7 snem ei ei bad ïoh ban jied pat da u Syiem uba pura.
Kumta, ha kane ka sngi Palei, u CEM ka Council u la aiti ïa ka Sanad ha u ‘Paiem Ainam Manik Syiem ban pynskhem ba u la dei u Syiem ba pura ba la jied hi da ki Myntri bad ki Bakhraw jong ka Hima Mylliem ha ka jingïalang kaba long ha ophis treikam jong ka Hima ha Mawkhar.
Ha kane ka sngi la donlang ruh u Executive Member ka tnad Elaka, Bah Jambor War, kiwei ki EM ba kynthup ïa ka Kong Macdalyn Sawkmie Mawlong, Kong Grace Kharpuri, Bah Rangkynsai Kharbuki bad ruh u Bah Pynïaid Sing Syiem nalor ki Myntri bad ki Bakhraw jong ka Hima.
Na ka liang u CEM haba kren ha kane ka sngi u la pynpaw ïa ka jingkmen ba watla ka shim por slem bha, hynrei kane ka Executive Committee pat ka la lah ban pynkut noh ïa ka kam Acting Syiem bad ban ïoh da u Syiem uba pura.
Ha kajuh ka por na ka liang kiba bun ki nongkren kynthup na ka liang u Syiem bad ki Myntri la pynpaw ïa ka jingkmen kaba khraw ïa ka jingshimkhia jong ka Council hapoh ka jingïalam jong u CEM bad ka Executive Committee ban pynstet ïa katei ka kam.
Nongpoh, Lber 09: Hadien 2 sngi bala lap ïaka khlieh briew harud ka pung Umïam kaba la pynpar ñïangkhriat bad pynngiew ïa kiba bun balang, ki bor pulit jong ka Ri-Bhoi haka jingïatreilang bad ka tnad Crime Unit jong ka jylla mynta ka sngi kila leit ban tam pat sa ïa ki bynta jong ka met u briew bala pynthikna ruh da ki bahaïing bad ka shnong ba kitei ki bynta jong ka met bala lap na pung Umïam ki dei u juh u briew bad ka khlieh kaba la lap hashuwa, bala suba jur ba dei ka jingpynïap dusmon jong ki runar ha kaba ïa ka met la tep ha khyndew harud ka pung bad ïaka khlieh bad kti lah bret sha pung UmïamNaka liang ki bahaïing hasem mynta ka sngi kila leit ruh ban pynthikna ïa ki bynta jong ka met haka jingdonlang ki bor pulit, ba utei u ba la shah pynïap la tip kyrteng kum u Omega Myrthong naka shnong Mawlaingut, East Khasi Hills, u ba don ruh 5 ngut ki khun bad iwei iba dang shi bnai, bad katkum ka jingtip na ki bahaïing utei u rangbah u la jah nala ïing naduh ka 26 tarik u bnai Rymphang, bad hadien ka jingpyntip jong ki bahaïing sha ka shnong, naka liang ka shnong kala ujor da ka ejahar sha Lumdiengjri Police Station ban buddien ïa utei u rangbah, hynrei khlem lapdien satia, bad utei u rangbah u dei ruh u dkhot jong ki nongñiah kali kamai na Shillong sha Nongpoh.
La suba ruh ba ka rukom pynïap ïa utei u rangbah kala long kaba itriem bad shyrkhei, ha kaba ki runar kila khrai khlieh, kila khet ruh ïaka kti lakajong bad hadien ka jingpynïap ki runar ki leit pat ban bret ïaka khlieh bad kti ha pung Umïam bad tep pat ïaka met harud katei ka pung.
Hadien bala lap ïaka met bad ki bynta na pung Umïam naka liang ki bor pulit ryngkat ki bahaïing hasem kila rah noh ïaka met sha Civil Hospital Nongpoh, bad pynkit biang sha Nongbah Shillong ban leh ïa kaba donkam katkum ki kyndon aiñ.
Naka liang u Bah Saiñdor Nongbsap, Secretary ka shnong Mawlaingut u la ong ba hadien ka jingjah jong utei u rangbah, kum ka shnong bad ki bahaïing kila pyrshang ban leit wad hynrei kim lap satia wat hadien bala ujor da ka ejahar, tad haduh bala lap syndon ïaka khlieh bad ki bynta jong ka met ha Pung Umïam bala wan pynïap bad bret dusmon da ki runar.
Utei u nongïalam shnong, u la ong ruh ba utei u rangbah, u dei u briew uba bha bad ba um don kano kano ka dak sniew ha shnong ha thaw, namar u dei u briew uba kloi ban ïatreilang bad ki bor shnong bor thaw, hynrei khlem tip na kaei ka daw ba ki runar ki hap ban pynïap dusmon wat ban ot lyngkhot lyngkhai ïaka met.
Na ka liang ka shnong kala pynrem jur ïa ki runar ba donkti ha katei ka kam pynïap briew bad dawa ruh ïaka tnad pulit ban shimkhia ban buddien bad thwet ïaki runar ryngkat ka jingpynsajia kaba tyngeh khnang ba kum kitei ki jingjia kin nym jia shuh hadien habud.
Naka liang ki bor pulit kila shimkhia ban leh ïa kaba donkam ban pynlong ka jingtohkit ban lap ïaki runar ba donkti ha katei ka kam.
Shillong, Lber, 09: U Myntri ka Sorkar Jylla u Bah Paul Lyngdoh uba long u MLA jong ka West Shillong Constituency ha ka sngi Palei u la kdew ba ki saw tylli ki tnat treikam kiba kynthup ïa ka Social Welfare, ka Tourism, ka Arts & Culture bad ka Textile, ki long kum ‘kawei ka song’ namarba ki don ïa ka jingïadei bad ki dei ki kam kiba hakhmat eh na ka bynta jong u.
U Bah Paul Lyngdoh uba long ruh u nongïalam jong ka United Democratic Party u la ong ba ka donkam ïa ka Sorkar MDA ban kham ïaiban ïa ka jingdawa ban pyntreikam noh ïa ka Inner Line Permit (ILP) haba ai nuksa ruh ïa kiwei pat ki ri kum ka ri Israel kaba wat hapdeng ki jingpyrkhing kiba jwat hynrei ka dei pat ka ri kaba ki briew na kylleng ki ri ka pyrthei ki kham sngewtynnat ban leit iuhkjat.
“Baroh kine ki tnat ki dei ki bynta kiba kongsan bad kiba don ka jingïadei.
Lada phi phai sha ka tnat Tourism ka don ka jingïadei bad ka tnat Arts and Cultre, ka don ka jingïadei sha ka tnat Social Welfare bad ka don ka jingïadei bad ka tnat Textiles.
Namarkata kine ki saw tylli ki tnat ha ka jingshisha ki dei kawei ka song," ong u Bah Paul haba ïakren bad ki lad pathai khubor.
Haba pynpaw ba ka thong jong u ka long ban kyntiew ïa ka lawei jong ka jylla, u Bah Paul u la ong, “ka Meghalaya ka dei ka jylla kaba la kyrkhu.
Ngi dang ïai bteng ban long kiba duk ha ka ri kaba riewspah.
Balei ngim lah ban long kiba riewspah haba ngi im ha ka ri kaba riewspah.
Balei ngi don bun kiba ïoh duna ka bam, bun kiba duna ha ka ïoh ka kot, balei? U Blei u la ai palat ha ngi, ai ba ngin pyndonkam hok ïa kaba ngi don kum ka jngohkai pyrthei, manla kawei pa kawei ka longiing ha Meghalaya ka dei ban biang ha ka kamai kajiih namar ka jingdon jong ka jngohkai pyrthei.
Balei ngi ong ba ngi sahdien bad ngim ïohbam, ha kano ka rukom, balei, ka dei ka thong kaba nga kwah ban kham pynleit jingmut mynta.
"Ha kaba ïadei bad ka jingsahdien jong ka Jylla ha ka jingpynïasnoh da ka liengsuiñ bad kiwei kiwei ki jingtei kiba kongsan ban kyntiew ïa ki kam jngohkai pyrthei, u Bah Paul u la ong, “ki jingtei kiba kongsan ki dei ban don.
Mynta ka thong jong nga ka long ban pynïasoh ïa kiba thylli.
"Haba kyntait ban mynjur bad kito kiba kynnoh ba ka ILP kan long u mawjynthud ïa ki jngohkai pyrthei ha Meghalaya, une u Myntri ka tnat Jngohkai Pyrthei u la ong, ‘ban ïoh ïa ka Visa na ka bynta ban leit sha ka ri Israel kan kham jwat shiphew shah ban ïa kaba ïoh ïa ka ILP hynrei jar la katta ka ri Israel ka khring byllai ki nongjngohkai pyrthei.
’“Nga la shang sha Israel.
Ka long kaba eh ïa uno uno ban leit sha Israel bad ban rung sha Israel.
Ka dei ka ri kaba khring bha ïa ki nongjngohkai pyrthei.
Ka ri Israel ka dei kaba pyrkhing bha hynrei ka la khring bha ïa ki nongjngohkai pyrthei bad ban ïoh ïa ka Visa sha Israel ka long kaba jwat shiphew shah ban ïa ka ILP lane ïa kino kino ki aiñ kiba phi kwah ban wanrah.
Ka long kaba jwat pynban ki paidbah ki pyrshang ïa kaba bha tam," ong u Bah Paul.
“Ka long kaba shai tyngkreiñ ba ïa ka ILP la pdiang bad mynjur ha ka dur jong ka rai da ka Ingdorbar Thawaiñ jong ka Jylla bad nga ngeit ba ka long kaba donkam ban ïai pynkynmaw da ka Iingdorbar, da ka Kynhun Myntri bad ban ïaid beit shakhmat," ula ong.
Kum u Myntri ka tnat Social Welfare, u Bah Paul ula pynpaw ruh ïa ka jingsngewkhia ïa ka jingjyllei jong u drok ha ka jylla.
“Kane ka dei ka kam kaba sngewkhia bha.
Ki samla lud jong ngi ki long ka thymmei jong ka bor bad lada phi pyni ïa ki ïa ka lynti kaba dei bad ka lynti ba beit kan long kum ka um kaba tuid, ka um kaba lah ban long ka tyllong pynmih bording bad lada ym lah ban ïada ïa ka um kan wanrah ïa ka jingshlei um bad ka jingtwa khyndew.
Wei haba ïa ka bor la pyndonkam sani bha ki samla jong ngin kin sa kiar shisyndon na u drok," u la ong.
Ha kaba ïadei bad ki thei nuti, u Bah Paul u la ong, “ngi hap ban phaikhmat ruh ha kane ka kam.
Ka dei ka mon laitluid kaba ym don mano mano ruh ba kwah ban ïa kyrsum lang ha kum kane ka kam.
Ki briew ki shah khynñiat sha kane ka kam namarba ki donkam ban pynkdang ïa la ka kpoh bad ïa ka ing ka sem hynrei ym dei ba ki shu leit mon sngewbha da lade hi lane ba ki shah khring ha kane ka jait kam.
Haba kylli u Bah Paul u la ong, “ki don borabor ki jinghikai ba hap ban bud ha ka jingim bad lada phi shim ha ka rukom kaba ïaroh ïalade da lade lane phi dei ban sngewthuh ïa ka jingshisha ba kane ka kynhun Myntri ka don ïa kiba la tbit bha bad kiba la biang ka kyrdan jingnang jingstad nalor kata kaba nga ju ïai ban borabor ïa ki 3E – experienced, education and ethics- haba phi kyllum lang ïa kine lai tylli hajuh kan ym don kano kano ka jingbakla.
".
Shillong, Lber, 09: Ki nonghikai Pre-Primary kiba don hapoh ka shatri jong ka Meghalaya Pre-Primary School Teachers Association (MPPSTA) ha ka sngi Balang ki la phah da ka jingthoh sha u Chief Secretary ka Jylla u Bah Donald P.
Wahlang ban pynkynmaw ha kaba ïadei bad ka jingpyllait ïa ka tulop ba la pynkiew da ka Sorkar naduh ka 1 tarik, Kyllalyngkot, 2023 ïa kaba ym pat shym la siew satia haduh mynta.
Shwa kane, ka MPPSTA lyngba u President u Bah Dapkupar Kharbuli, ka ladep phah da ka jingthoh sha u Chief Secretary ha ka 16 tarik u Rymphang, 2023 ban pynkynmaw ïa ka jingpynkiew tulop jong ka Sorkar na ka T.
12,000 sha ka T.
18,000 hajar shi bnai ïa kaba ym pat siew haduh mynta.
Shillong, Lber 09 : U MP barim ka Rajya Sabha ba dei ruh u MLA ba mynta jong ka North Tura, u Thomas A Sangma u la jop suk ïa ka shuki Lamphang jong ka Ïing Dorbar Thawaiñ ka jylla hadien ba ym shym la don mano mano ruh ba aireng pyrshah.
Ka jingjop jong u Thomas kadei hadien ba lai tylil ki party ba don ha ka Liang Pyrshah ba kynthup naduh ka Congress, TMC bad Voice of the People’s Party kim shym la pynieng kyrtong.
Ha kane ka sngi na ka liang u Lamphang ba shipor (Protem Speaker) uba pynïaid ïa ka Dorbar u la ong, “Naba ka ophis jong ka Ïing Dorbar ka la ïoh pdiang tang kawei ka kyrteng, kumta nga pynbna ïa u Thomas A Sangma kum u Lamphang.
"Na ka liang u Lamphang ba thymmai ha ka jingkren u la ai ka jingkhublei ïa baroh ki dkhot jong ka Ïing kiba la jied da kawei ka sur ïa u ban shimti ïa katei ka shuki.
“Da ka jingsngew burom nga shimti ïa kane ka shuki kum u Lamphang.
Nga pynpaw ruh ka jingsngewnguh ïa baroh ki dkhot jong kane ka Ïing kaba donburom kiba la ibit ïanga ban shim ïa kane ka kam," u la ong.
Da kaba pynpaw ba ka Ïing Dorbar Thawaiñ jong ka Jylla ka la paw kum kawei na ki Ïing long Dorbar kaba donburom tam ha ka Ri, u Lamphang u la ong ruh, “Nga tikna ba ngin bteng ïa kane ka burom.
" Shuh shuh u ong ruh ba un ailad ïa ka jingïatai kaba shongnia kaban sei pat ïa ki polisi bad ki aiñ kiban pynmyntoi.
U ong ruh ba u khmih lynti ba ki dkhot jong ka Ïing Dorbar ruh ba kin ïatai da ka jingshemphang bad ruh da kaba burom lang pat mar kylliang.
Ha shwa kane, la ïoh ruh ïa ka jingkren na u Myntri Rangbah ka jylla, Conrad K Sangma uba la pynpaw ïa ka jingsngewskhem ba utei u MP barim ka jylla un pyni ïa ka jingtbit jong u ha katei ka shuki.
“Da ka jingtbit kaba phi la don, nga tikna baphin lah ban ai ïa kaba bha tam ha ka shuki Lamphang ba phi don,"u la ong.
Ha kane ka sngi la ïoh ruh ka jingkren na baroh ki Lamphang kiba rim kynthup naduh u Bah Charles Pyngrope, Bah Metbah Lyngdoh, AT Mondal, kumjuh ruh na ki MLA bad Myntri Sorkar kiba baroh ki la ai ka jingkitbok ïa utei u Lamphang ba thymmai.
Nongpoh, Lber 09: Uwei u rangbah ba la 60 snem tam ei ei bad uba la tip kum u Bah Elius Ryndong na ka shnong Pahammawlein 20mer, u la shah pynïap dusmon ha ki riew runar, ha ka por ba utei u rangbah u dang thmu ban leit sha ka jaka rep jong u.
Watla ïa ka por jong ka jingshah pynïap ïa utei u rangbah ym pat tip, hynrei katkum ka jingïathuh da kiba haïing, la ong ba utei u rangbah uba la tip kyrteng kum u Bah Elius Ryndong, u la mih na ïing ha ka por 7 baje ei ei mynstep da ka jingthmu ban leit sha lyngkha, hynrei naduh katei hi ka por, kiba haïing kim don jingtip eiei ruh em, tad haduh ba ki la ïoh ïa ka khubor ba u la shah pynïap ha ki bynta ka lynti khlaw, kaba don harud jong ka surok na Pahammawlein 20mer sha ki thain Umdap.
Katkum ka jingïathuh da kiba haïing, la ong ba utei u rangbah uba la tip kyrteng kum u Bah Elius Ryndong, u la mih na iing ha ka por 7 baje ei ei mynstep da ka jingthmu ban leit sha lyngkha, hynrei naduh katei hi ka por, kiba haiing kim don jingtip eiei ruh em, tad haduh ba ki la ïoh ïa ka khubor ba u la shah pynïap ha ki bynta ka lynti ban khlaw, kaba don harud jong ka surok na Pahammawlein 20mer sha ki thain Umdap.
Ki la ïathuh ruh ba naduh katei ka por ba utei u rangbah u la mih na iing, kim don jingtip shuh shaphang jong u, hynrei kaba la pynkyndit eh ïa kiba haiïing jong utei u rangbah, ka dei hadien ba ha ka por 5:30 baje ei ei janmiet, ki la ïoh jingtip halor ka jingshah pynïap ïa utei u rangbah.
Haba ïadei bad katei ka jingjïa, ki Pulit Ri Bhoi lyngba ki Pulit ka Byrnihat Police Outpost, ki la leit mar mar sha katei ka jaka ban shimti ïa katei ka met bad ïa kaba la rah noh sha Nongpoh Civil Hospital, na ka bynta ban leh ïa ka Post Mortem.
Shillong, Lber, 09: U Myntri ka Sorkar Jylla u Bah Paul Lyngdoh uba long ruh u nongïalam jong ka UDP ha ka sngi Palei u la ong ba donkam ïa ki Seng Riewlum ban khlieh biang sa shisien pat.
U Bah Paul u la pynpaw ïa kane hadien ka jingpyrshang jong ki seng riewlum ban thaw ïa ka sorkar kaba kim shym la lah ban pynurlong.
“Ngi donkam ban khie khlieh bad ngi donkam ban pyndep bha ïa la ka kamram.
Ngi la phiel namar ba jingïatylli ka long kaba tlot, namarkata ki don ki jinghikai kiba ngi dei ban tip bad ngi ladep tip," ong u Bah Paul.
Haba kylli, hato ka jingphohsniew jong u President ba la khladnoh ka UDP u Dr.
Donkupar Roy ka la urlong neem, u Bah Paul u la ong, “ka don ka jingong hapdeng kaei kaba ladep ong bad leh, kaba kham kren bun bad kaba leh duna bad nga tharai ngi hap ban pyrshang ban trei, ban buh thong, ban phaidien biang bad khang ba ngin dup lah ban khie khlieh sa shisien pat.
"Ka UDP ka don 11 ngut ki MLA ha ka Ingdorbar Thawaiñ kaba dang shu dep jied ïa ki 59 ngut ki Nongmihkhmat kiba thymmai.
– Chief Minister ,Cabinet Affairs Department, Finance Department, Forests & Environment Department, Home (Political) Department, Planning Department, Mining & Geology Department, Elections Department, Personnel & AR Department, Programme Implementation & Evaluation Department, Information Technology and Communication Department & bad kiwei ki tnad ba khlem ai ha kiwei ki Myntri Sorkar.
Shillong, Lber 09 :U Myntri Rangbah Conrad K Sangma ha ka janmiet sngi Palei ula sam doh kyndang sha baroh ki Myntri jong ka sorkar ba thymmai, ka sorkar MDA 2.
0 ba lamkhmat da ka NPP.
Ha kane ka jingsam doh kyndang la ïohi ba u MyntrI Rangbah u la bat hi haduh 10 tylli ki tnad halade kynthup ïa ka Cabinet Affairs, tnad Platyngka, Forest & Environment, Home (Political), Planning Department, Mining & Geology, Election, Personnel & AR Department, Programme Implementation & Evaluation Department, Information Technology and Communication Department bad kiwei ki tnad ba u khlem ai ha kiwei ki Myntri.
Na ki 12 ngut ki Myntri, 8 ngut ki dei na ka National Peoples Party, arngut na ka United Democratic Party, bad mar uwei u Myntri na ka Bharatiya Janata Party bad ka Hill State People’s Democratic Party.
Ha kane ka jingsam bhah, la ïohi ruh ba bun ka dohmet la ïoh ban bat da ki Myntri ba dei na ka NPP katba kiba dei na ka UDP bad HSPDP pat ki la ïoh da ki tnad ki bym da katta katta.
Na ka liang u Bah Prestone Tynsong, Symbud Myntri Rangbah u la kylla long ruh u Myntri Kampohïing ba thymmai jong ka jylla nalor ba u bteng ruh ban bat ïa ka tnad PWD (Roads) bad ruh ïa ka tnad Parliamentary Affairs kaba u bat ha ka samoi ba la dep.
Nalor kitei ki tnad u la ïoh ruh ban peit ïa ka tnad PWD Buildings bad ruh ïa ka District Council Affairs.
Ha kajuh ka por, u wei pat u Symbud Myntri Rangbah, Bah Sniawbhalang Dhar u la ïoh ban bat biang ïa ka tnad Urban Affairs, Transport Department, Commerce Industries bad ruh ka tnad Prison and Correctional Services kaba u bat ha ka samoi ba la dep.
U Bah AL Hek pat la ïoh ïa ka tnad Animal Husbandary bad Veterinary Department, Fishery Department, Printing & Stationery bad ka tnad Secretariat Administration Department.
Ka Dr.
M Ampareen Lyngdoh pat ka la ïoh ban bat ïa ka tnad Health & Family Welfare, Law, Information & Public Relations bad ruh ïa ka tnad Agriculture and Farmers’ Welfare Department.
U Bah Paul Lyngdoh pat u la ïoh ban bat ïa ka tnad Social Welfare, Tourism, Arts & Culture bad ruh ka tnad Textile katba u Bah Kyrmen Shylla pat u la ïoh ban bat ïa ka tnad Excise, Revenue & Disaster Management kaba u la bat ha ka samoi ba la dep nalor ba u ïoh ruh ban bat sa ïa ka tnad Legal Metrology & Home (Passport) department.
U Abu Taheer Mondal pat u la ïoh ban bat ïa ka tnad Bording, Community & Rural Development, Taxation Department katba u Marcuise N Marak u la ïoh ïa ka tnad Public Health Engineering Department, Housing bad ruh ïa ka tnad Soil & Water Conservation.
U Rakkam pat u la ïoh ban bat ïa ka tnad Pule Puthi, General Administration Department, Border Areas.
Katba u Bah Comingone Ymbon u la ïoh ïa ka Food Civil Supplies & Consumers Affairs Department, Water Resources Department, Home (Civil Defense & Home Guards) bad & Cooperation Department.
Ha kajuh ka por pat, u Myntri ba dang khynnah tam ha ka kynhun Myntri, u Bah Shakliar Warjri u la ïoh ban peit ïa ka tnad Sports & Youth Affairs, ka Labour bad ruh ïa ka tnad Registration & Stamps.
Shillong, Lber, 09: Ka Sorkar Meghalaya Democratic Alliance (MDA-II) ha ka jingïalang banyngkong eh jong ka Kynhun Myntri kaba la long ha ka sngi Palei ka la mynjur ban rah da ka Aiñ-Rew ha Iingdorbar Thawaiñ ka Jylla ban pyndam noh ïa ka Meghalaya Regulation of Gaming Act, 2021, kaba la mih bha ka jingpyrshah na ki paidbah, ha ka Dorbar Mang Tyngka jong ka Iingdorbar Thawaiñ ka ban sa long naduh ka 20 tarik u Lber, 2023.
Ka jingïalang jong ka Kynhun Myntri ba la pynïaid da u Myntri Rangbah ka Jylla u Conrad Kongkal Sangma ka la jied ruh ïa ki ngut ki nongaiktien jong ka Sorkar, kiba kynthup ïa ka Dr.
M.
Ampareen Lyngdoh, u Bah Paul Lyngdoh bad u Marcuise N.
Marak.
Baroh ki Myntri Sorkar ki la ïashim bynta ha kane ka jingïalang watla u Myntri Rangbah um pat sam satia ïa ka bhah kaba ki dei ban ïoh.
“Kumba phi tip ngi la mynjur da ka Ordinance ban pyndam noh ïa ka Meghalaya Regulation of Gaming Act, 2021.
Mynt ka sngi, katba ka sien shong dorbar ka la hajan, ngi la wanrah ïa ka Bill, khnang ba yn dup lah ban pyndam noh ïa ka Meghalaya Regulation of Gaming Act will be repealed," ong u Sangma ha ka jingïakren bad ki lad pathai khubor.
Haba kylli, u Myntri Rangbah u la ong ba la shu pyntreikam da ka Ordinance kaba ladep mynjur katba ym pat lah satia ban pynlong ïa ka Dorbar jong ka Iingdorbar Thawaiñ.
“Mynta haba ka sien shong dorbar ka la wan biang ngin sa rah da ka Aiñ-Rew ban pyndam noh ïa ka Meghalaya Regulation of Gaming Act, 2021," u la ong.
Lah ban kdew hangne, ba ka Sorkar ka la shim ïa ka rai ban pyndam noh ïa ka aiñ khalai hadien ba ka la mih ka jingpyrshah kabajur na kiba bun ki liang khamtam eh na ki nongïalam Niam bad na ki kynhun bapher bapher.
U Sangma u la ïathuh ruh ba ka Kynhun Myntri ka la mynjur ruh ïa ka Contingency Fund of Meghalaya (Amendment) Bill, 2023.
Ha kaba ïadei bad ka mang tyngka bapura, u Myntri Rangbah u la ong ba yn sa mynjur ha ka Dorbar Mang Tyngka ka ban sa long shen bad bynrap ba ka Business Advisory Committee (BAC) kan sa shong ha ka Lah Sngi u Blei jong ka taiew ban wan na ka bynta ban buh sngi.
“Lada ngi leit tang na ka bynta ka Vote on Account yn lah ban mang ïa ka pisa tang na ka bynta lai bnai bad ngin hap ban ïakynduh bïang bad ka mang tyngka bapura kan ym long satia.
Ka kynhun ka la trei shitom ha ki bnai baladep ban pyndep ïa ka mang tyngka kaba pura shwa ban sdang ka eleksohn.
Namarkata, ka tnat Pla Tyngka ka ladep pynkhreh nadong shadong bad ka mang tyngka bapura," u la ong.
Shillong, Lber 10 : Ka Nongthymmai Sports & Cultural Club (NS&CC) ka la pynbna ba kan sa pynlong ka jingpyrshang bad jied nongïalehkai na ka bynta ka lympung ïalehkai Shillong Premier ha ka 13 bad 14 tarik Lber.
Ka por kan sdang naduh 8:30 mynstep ha Madan Nongthymmai, Shillong.
Kane ka Trial cum Selection kan long kum shi bynta ban jied ïa ki player kiba tbit ban ïoh mihkhmat ïa ka club na ka bynta ka Shillong Premier Football League 2023 ha Polo Ground ka ban sdang ha ka taïew kaba ar jong u Nailur 2023.
Kane ka long katkum u kyrwoh khubor na u Bah J.
C Cajee uba dei uGeneral Secretary.
Shillong, Lber 10 : “Nga dei u Myntri ba dang khynnah tam ha kane ka Sorkar bad nga don ruh ka jingkitkhlieh bad ka thong ban dang kyntiew shuh shuh ïa ki samla bad ïa ki kam ïalehkai hapoh ka jylla," ong u Bah Shakliar Warjri uba dei u Myntri badei peit ïa ka tnad ki kam ïalehkai jong ka Sorkar Jylla.
Ïa kine ki kyntiew u Bah Shakliar Warjri u la ong haba ai jingkren kum u Kongsan ha ka jingpynkup burom ïa ka kynhun ïalehkai jong ka Jylla kiba la poi shaduh ka phainal ha ka lympung ïalehkai phutbol Santosh Trophy, ha ka jingïalang ha ka sngi Thohdieng ha madan Ïewrynghep, Laitumkhrah ba la pynlong da ka tnad Sports and Yourh Affairs.
U Bah Shakliar u la ong ba tang hadien shi sngi ba u la rung ha ka ophis treikam, u la ïoh ka lad ban ïadonlang ban pynkup burom ïa ki nongïalehkai phutbol kiba la wanrah ïa ka nam bad burom ïa ka jylla hi baroh kawei.
“Nga dap da ka jingsngewkmen ba tang hadien shi sngi ba nga la rung sha ka ophis treikam, nga la shah khot ban ïadonlang ha kane ka sngi ban pynkup burom ïa ka kynhun ïalehkai phutbol jong ka jylla," ong u Bah Shakliar.
U Bah Shakliar u la ong ruh ba kum u Myntri badei peit ïa kane ka tnad, u don ka thong ban nang kyntiew shuh shuh ïa ki kam ïalehkai hapoh ka jylla, da kaba sam ki khusnam bad lyngba ka jingpynbit pynbiang ïa ki jaka ïalehkai nalor kiwei kiwei kiba ki nongïalehkai ki donkam.
“Lehse kane kadei tang ka jingpynkup burom kaba rit, hynrei nga kyrmen skhem ba nangne shakhmat ka sorkar kan sa ai shuh shuh ki jingïarap kiba kham heh.
Ki jaka ïalehkai kiba donkam tam ban dang kyntiew shuh shuh ïa ki kam ïalehkai hapoh ka jylla," la ong u Myntri.
U la ai khublei ruh ïa ka kynhun ïalehkai phutbol kaba la wanrah nam bad burom ïa la ka jong ka jylla.
“Kadei ka sien kaba nyngkong ba ka Meghalaya ka la ïoh rung sha ka phainal.
Watla mynta phi khlem poi sha ka thong, hynrei nga kyrmen skhem ba ha kawei ka sngi phin sa wanrah syndon ïa ka trophy jong ka jingjop.
Nga kyntu ba phim dei ban duh mynsiem lane kynran dien noh hynrei to phin dang trei shitom khnang ba phin lah ban ïohrah ïa ka jingjop," ong u Bah Shakliar Warjri uba dei u Myntri ba dang khynnah tam ha kane ka Sorkar MDA-2.
0.
U Bah Shakliar Warjri nalor ba udei u Myntri Sorkar ba dang khynnah tam, udei ruh u Myntri ba nyngkong eh jong ka Sorkar MDA-2.
0 ban ïadon bynta lang kum u Kongsan ha ki prokram Sorkar.
Nongstoiñ, Lber, 10: “Ka jingpynkhihwin jong ki katto katne ki sengbhalang hadien ba la dep pynbna ïa ka risol election da kaba pynlong ïa ki jingïalang paitbah ryngkat ka jingthang ïa ki tyngshop jong ki MLA, ka la pynjem rngiew haduh katta katta ïa ka jaitbynriew Khasi Pnar", ong u bah P.
Nongshlong uwei na ki riew rangbah na Mawiamsyiem West Khasi Hills.
U la ong ruh ba katei ka jingleh kan ym wanrah ïa ka jingbha lano lano ruh, hynrei ka long pynban u thied jong ka jingïa bishni para Khasi.
Nalor kata u la ong ruh ba ha ki snem ba la dep ha ka por ba ka jingïakhih pyrshah ïa ka Citizenship Amendment Bill (CAA), ka la don ka jingthang ïa ki tyngshop dur bula jong u Narendra Modi Myntri Rangbah duh ka ri, ka jong u Amit Shah Myntri ka tnad kam pohïing ka ri bad jong kiwei kiwei.
Hynrei ka Agatha Sangma ka MP jong ka Tura seat, ka la mynjur ha Lok sabha ban pyntreikam ïa katei ka aiñ bad ka jingthang tyngshop ha kylleng ki jaka la ha sor ne ha kyndong kam shym la trei kam satia.
Nalor kat hadien ba ka Agatha Sangma ka la mynjur, dang ha une u snem 2022 ka BJP ka la wanrah sa kawei pat ka aiñ kaba kham shyrkhei bad kata ka dei ka Uniform Civil Code kaba la rah haduh ka Ïingdorbar Rajya Sabha, hynrei u Dr W.
R.
Kharlukhi MP na ka party NPP um shym la kren ei ei wat tang shi kyntien bad ka jingsngap jar jong u ha katei ka Dorbar bah, ka pyni shai kdar ba u mynjur ban pyntreikam ïa katei ka aiñ.
U bah Nongshlong u la ong ruh ba ka risol ha kane ka election ba la dep ka NPP ka la jop haduh 18 ngut ki kyrtong na rilum Garo.
Kane ka pyni shai kdar ba ki paitbah Garo kim ju pyrshah ïa kano kano ka aiñ kaba ki nongmihkhmat ki mynjur ha Ïingdorbar Thaw Aiñ, namar ba ka NPP ka shu ïapher tang ka kyrteng hynrei ka NPP bad ka BJP ki dei ka juh ka party.
Nalor kata u la ong ruh ba katba ki Khasi ki dang ïa lympat para Khasi, ki paralok Garo pat ki nang rkhie, namar ba ki ithamula ïa ka jingbiej bad ka jingbym ïa tylli.
U la ong ba lada ki paitbah Khasi Pnar ki dang shah pynbiej ha ka pisa ha ki por election bad ki dang sngew tynnad ban shah synshar ha kiwei pat ki party, ka la bha ba nangne shakhmat ba kim dei shuh ban dang pynsngew sha ki paitbah ba ki kwah ban synshar noh hi da ki party trai ri ne ki party riewlum.
Hynrei kin shu aiti beit ha ki nongïalam kiba dei na Garo Hills namar naduh u snem 1970 ba ka sorkar India ka la ai ïa ka Sub State, la thung Myntri Rangbah da u Capt Williamson A.
Sangma.
Naduh katei ka por man ki san snem ba long Myntri Rangbah da u Garo ka sorkar ka neh haduh ba kut san snem.
Hynrei lada long Myntri Rangbah da u Khasi ka sorkar kam ju neh, namar ka jur palat ka jingïabishni para Khasi bad nangne sha khmat ki la dei ban ai Myntri Rangbah beit da u Garo, lait noh satang lada ki paitbah Khasi Pnar ki la kylla ba mut.
Shillong, Lber 10 : Ka tnad Sports & Youth Affairs jong ka Sorkar Jylla ha ka sngi Thohdieng ka la pynkup burom ïa ka kynhun ïalehkai phutbol jong ka jylla kiba ïoh khurr takma Rupa bad kiba ïoh ban rung sha ka phainal ha ka lympung ïalehkai phutbol 76th National Football Championship for Santosh Trophy 2022-2023, hynrei ka la rem noh ha ka kynhun ïalehkai jong ka Karnataka ha King Fahd International Stadium, Saudi Arabia.
Na liang ka Sorkar ka la ai sngewbha sha ka Meghalaya Football Association (MFA) da ka cheque kaba kot sha ka 28,91,216 tyngka hadien ba ki rangïalehkai ki la wanrah ïa ka nam bad ka burom na katei ka lympung ha kaba kadei ruh ka sien kaba nyngkong ba ka Meghalaya ka la ïoh ban rung shaduh ka phainal.
Ka jingpynlut ha ka jingpynkup burom ïa katei ka kynhun ka kot sha ka 33,41,216.
Kum shi bynta ban ai burom ïa ka kynhun bad pdiang burom, na ka liang ka tnad Sports & Youth Affairs, ka la pynlong shuwa da ka jingïaid paidbah da ki kali ne ka Open Truck Road Show, kaba la sdang na Madan Heh Mawlai Phudmuri – Jaiaw Jingthangbriew – Jaiaw St.
Joseph – Jaiaw Langsning – Jaiaw Pdeng – Mawkhar Main Road – Motphran – Police Bazar – AG Office – Additional Secretariat – Barik – Malki Point – Dhanketi – Don Bosco Square – Laitumkhrah Beat House bad pynkut ha Madan Iewrynghep Laitumkhrah.
Ha shi lynter lynti na ka liang ki paidbah ki la ai khublei ïa kane ka kynhun kiba la shong ha ka truck kaba la pynkhreh janai bha ba la bud ruh ïa ki da ki ar shaka na shakhmat bad na shadien haduh ban da poi ha madan Ïewrynghep.
Ha kane ka sngi ïa ka kynhun ïalehkai phutbol ka jylla ba la mihkhmat da ka Meghalaya Football Association (MFA) la pynkup burom ïa ki da u Bah Shakliar Warjri uba dei u Myntri jong ka tnad Sports and Youth Affairs kum u Kongsan, ha ka jingïadonlang u Vibhor Aggarwal, IAS uba dei u Director ka tnad Sports and Youth Addairs, ki nongkitkam ka MSOA, MFA, ki State Association, kiba haïing hasem jong ki rangïalehkai bad ki paidbah.
Ka tnad Sports and Youth Affairs, ka la pynkup burom da kaba sam da ka song pisa kaba mar 20,000 hajar tyngka sha ki 22 ngut ki rangïalehkai, mar 5000 ïa 2 ngut ki coach bad 28,91,216 sha ka Meghalaya Football Association (MFA) ba la aiti da u Myntri jong ka tnad Sports and Youth Affairs u Bah Shaliar Warjri ha u Bah Larsing Ming Sawyan.
Ka jingim jong u briew, ka dap tang da ki jingtynjuh ha baroh ki liang, ki dung kura na kamon na kadiang ïa ka jingshah rem kaba suk kloi ha ka jingim, pynban ha u ba shlur ka mynsiem, u thom lut ïa ki jingeh, u ieh shadien ïa ki, u pdiang bad ïai shah ïa kita ki jingeh kiba wan hakhmat ha ka jingim ka jong u, u ïakhun suki pa suki tad haduh ba un da kylla long u nongjop ha ka jingim.
Nalor kata ka jingim ha u briew ym lah ban khlem da ïaid lait na ka jingeh, ym don lad ne lynti ban ïa u ban ong ba un kam sha ki kliar lum ka nam khlem da hap ban mad ne ban ïaid ïa ki lynti kiba eh ha ka jingim, donkam ban mad ïa ki har rukom ki jingtynjuh, da kumta, shisien pat ka sngi ka lad ka lynti kan plie ïa ka jingim ka jong u ban kylla long kum u nongprat lynti ne uwei na ki khlur ba thaba halor jong ka sahit bneng.
Kumta, ki khun samla jong ka jylla, ki hap ban shim bad ban mad shwa ïa ka jingim kaba eh ha ka rta kaba dang khie dang san ka jong ki, kin hap ban kam suki pa suki ïa uwei pa uwei na ki mawmer ha ka jingim ka jong ki, yn nym don mano mano ba kloi ban kner ïa ki kti, namar ha kata ka lynti ban kynjoh sha ka thong kaba ïa thmu bad angnud, baroh baroh ki ïa mareh sted ban lah ban kynjoh kham kloi sha ka, kiba jaituh ba jaidpeh, kiba shu ap thap na kiwei, kiba shu tynneng ne pyrthuh, ha kaba sdang kine ki khaweh shalor ïa ka lama ka jong ki, hynrei katba ki nang jam pat sha khmat, ki shem bad ki mad tang ïa ki jingeh, kaba kim lah ban ïai shah ïa ki da kumne ka pynlong pat ïa ki ban sahkut sah hajuh khlem da kynjoh sha ka thong ba ki kwah ban poi.
Ki samla kin hap ruh ban pynmlien naka bynta ban pynjanai ïa la ka jingim naduh kaba sdang, kaba man la ki kam ba ki thmu ha ka jingim, ki donkam ban bud ïa ki mati ne ki nuksa na ki nongïalam kiba ha shwa ki jong ki, lehse ka jingbuddien ïa ki mati ki lah ban long kiba kyllaiñ ne kiba kham jwat, hynrei ki samla, kim dei ban kdat na ka, pynban pyrshang ban buddien ïa ki, namar ha kaba kut ki nongmuna ba la buddien ryntih ïa ki naduh kaba sdang, ki pynsuk ïa ka lynti ïaid ban kynjoh sha ka thong.
Haba kren halor kane, kum ki samla, ki hap ruh ban khmih bniah ïa ki nuksa jong kiwei pat ki para samla kiba minot bad trei shitom ha ka jingim ka jong ki, namar ha ka jingim ym don mano mano ba khang lad ïa u briew ban pyrshang ha ka jingim, to ai ba ka jingpyrshang ka sahkut ne kam tyllun beit shakhmat kumba la thmu, hynrei ka mynsiem ba ïai pyrshang bad ba kut jingmut, ki long ki mawjam ban kynjoh sha ka thong kumba la thmu ne angnnud ha ka jingim.
Pynban ha kane ka juk ioh suk kaba mynta, kiba bun na ki khun samla, ki kwah beit ban kdat da ka lynti ban shu jam shakhmat da kaba suk, ki tieng ban ïaid na ki lynti ba khohruh khohram ha ka jingim, ki sngewtieng ki sngew smiej, ki kloi ban kbei briew haba I shah ba rit eh I thar ha ki sla kjat ki jong ki, ki kloi eh ban im ka jingim sarongbad ba sngew nang bad tip lut, pynban ki klet pat ha ka jingim ïa ka thong ba ki la buh hakhmat.
Balei ba ki khun samla kim don ka mynsiem ïakhun ha ka jingim, ïano ngin ïa kynnoh, hato dei na ka nongrim saiñ dur ïa ki ha ka liang ka pule ka puthi, ka jingbym biang ka tien sneng ka tien kraw nala rympei ïing, hato ym don ba kdew ne ban pyni ïa ka lynti ïa ki ban jam shakhmat ha ka jingim, ne don ruh kiba kloi than eh ban shu put turoi ïa ki kam bar it eh hynrei ba la shu pynkhraw bad rah nam jubor palat ha kaba sdang eh ka jingim ka jong ki.
Katno ngut shuh ki khun samla ka jylla, kiba dang dei ban tyngshaiñ ne ban paw bha ha ka jingim ka jong ki, pynban ka ka mynsiem sarong, hangamei, ba sngew ba nang bad ba tip lut, ne ba shu jam da ka lynti kaba suk, ba kim shan slem ban kyllon noh tang shi khyllip mat ha ka jingim.
Lada jin ba ki samla ba dang khie dang san, kin da shong shwa khop ban pyrkhat bad puson bha ha la ka jong ka jingim kaba la sdang ban tyngshaiñ, lehse kin nym khyllem kloi ha ka jingim, pynban kaba kut ïa ki ka long ba ki shu kylla long lem tang kum ki riew madan, bym poi shano shano ha ka jingim.
Kumta, ki khun samla, haba ki thrang bad angnud ban leh ïa kano kano ka kam ba kynsai bad ba nylla ha ka jingim, kin hap shisha ban don ïa ka mynsiem kaba sngew rit, kiba pdiang bad kohnguh ïa ki kyntien kiba la rangbah, kim lah ban saitlah ïa ka kyntien ka jong ki, namar u khynnah ha kaba kut un ïai sah u khynnah, hynrei u rangbah pat u long u nongprat lynti u ban kdew lem ïa kata ka lynti ban ïa kynjoh sha ka thong ka jingjop, kampher lada dei ha ka liang ka pule ka puthi, ka kam ïalehkai ne ban seng kam seng jam la jong, ki samla, donkam ban mad shwa ïa ka jingeh, ieh shadien ïa kata ka rhah kwah suk ne ïoh nong kaba kloi, pynban man ka sekon, ka minit bad ka kynta, man ka naïa, ka shi suka ka shi piah ka shi tyngka, kidei ban ïoh ban shong seng naduh kaba skhem ha ka jingim, namar ba kine kidei ki rishot bah kiba khlaiñ kiba lah ban kyrshan ïa ka jingim ba don hapdeng ka jingïakhun ïa ka thma ban long kiba shemphang, shem buit shembor bad ban sah nam sah kyrteng junom la junom.
Nongstoiñ, Lber, 10: Ka Seng Samla Shnong Sohparu ha ryngkat ka jingïatreilang bad ka office jong ka Nehru Yuva Kendra Sangathan Nongstoiñ, ha ka 8 tarik mynta u bnai ka la ïoh ban rakhe ïa ka sngi ba kyrpang ki kynthei lane ‘Women International Day 2023", ha ryngkat ka jingïadonlang jong u sordar shnong Sohparu Bah G.
R Marweiñ bad Secretary Bah G.
S Marweiñ lem bad ki riew rangbah shnong.
Ha kane ka sngi la wan ban ïashimbynta ha ka programme da ki shnong ba marjan bad ki dkhot kumba 84 ngut ei ei kynthup ïa ki kynthei bad shynrang.
La ïoh ïa ka jingkren na ar ngut ki nonghikai school Bah J.
L nonglait bad Kong Daïa Nongsiang, kiba la kyntu kynpham ïa ka ki longkmie bad kren ruh shibun shaphang ki article jong ki longkmie ïa kaba la pynkup bor da ka sorkar India.
Ha kane ka sngi ka Seng Samla Shnong Sohparu ka la ïoh ruh ban ai khusnam ïa ar ngut ki mei ieid ba la palat ïa ka 95 snem, kata ki long I mei ieid Trelina Marweiñ bad i Krianlina Lyngdoh kum ki longkmie ba la tymmen tam hapoh shnong.
U Sordar Shnong u la kyntu kynpham ïa ki longkmie bad ïa ki samla ban nang roi ha ki por ban nang wan.
Shillong, ïaïong, 19: Ka North East MP’s Forum ka la phah da ka jingthoh sha u Myntri Rangbahduh ka ri India u Narendra Modi ban pan jingkyrshan ha kaba ïadei bad ka jingshna noh ïa ka surok Umtyra-Semasi-Nohkhara-Lubang bad ka jingshna ïa ka jingkieng ha Wah Kupli ka ban kyntiew ïa ka khih ka kamai jong ki riewlum kiba sah ha ka jylla Meghalaya bad ha ka jylla Assam.
“Nga pan ïa ka jingkyrshan jong phi ban pynsdang noh ïa ka projek ka ban pynïasnoh ïa ka surok Umtyra-Semasi ha East Jaiñtia Hills, Meghalaya haduh Lubang ha Karbi Anglong Assam lyngba ka surok kaba jrong 40 kilomitar bad ka jingkieng ha Wah Kupli.
Kane ka projek kan pynïasoh ïa ki paidbah jong ki ar tylli ki jylla, ka kyntiew ïa ka khaii ka pateng ha kane ka thaiñ, bad kan pynïasoh ïa ka surokbah National Highway-6 bad No-127," la pynpaw u Secretary General ka NEMPF u Bah Vincent H.
Pala ha ka jingthoh ba la phah sha u Myntri Rangbahduh ka ri ha ka sngi Balang.
“Kumba phi tip, ka aiom lyiur ha NH-6, Sonapur ka la wanrah ïa ka jingtwa khyndew kaba la ktah ïa ka leit ka wan ha kane ka thaiñ.
Ka jingtyrwa ban shna ïa ka surok bad ïa ka jingkieng kan ïarap ïa ki paidbah ha Barrak Valley, Mizoram, Tripura bad Nagaland ban ïaid da ka jingsuk ha kum kane ka por.
Kum ban shu bynrap, kan pynsuk shikatdei eh ha ka rah ka rong kum ha ka jingkit ïa u dewiong, u mawshun, ki dieng lymbong, namarkata kan kyntiew ïa ka khih ka kamai jong ki riewlum ka jylla Meghalaya bad Assa.
Ka surok kan pynïasoh bad ka Karbi Anglong District bad ka Land Customs Station bad ka Bangladesh lyngba ka Meghalaya," ong u Bah Pala.
“Ka jingtyrwa ban shna ïa ka surok Umtyra-Semasi ha East Jaiñtia Hills, Meghalaya sha Lubang Karbi Anglong District Assam ym tang ba kan pynmyntoi ïa ka jingkiew ha ka ïoh ka kot hynrei kan kyntiew ruh wat ïa ki kam jngohhkai pyrthei ha ki shnong ba la sah da ki riewlum jong ka East Jaintia Hills bad ka Karbi Anglong District, kiba don ïa ki kshaid ba pawnam," la pynpaw u Bah Pala.
“Shuh shuh, kane ka projek kan pynmih ruh ïa ki lad ïohkam na ka bynta ki samla jong kine ki ar tylli ki jylla bad kan wanrah ruh ïa ka jingïasngew shipara hapdeng ki jaidbynriew bapher bapher.
Kane ka surok, ka pynduna ruh ïa ka jingïaid lynti haduh 130 kilomitar na ka bynta ki nongleit nongwan, kan kyntiew ïa ka jingpynïasoh ïa ki surok bad kan pynsuk shikatdei eh ïa ki paidbah jong kine ki ar tylli ki jylla,," la bynrap u Bah Pala.
“Nga kyrpad ïa ka ophis jong phi ban bthah ïa ka Ministry ban pynkhreh ïa ka DPR bad ban buh hakhmat eh ïa kane ka projek ha kaba saindur bad ka jingpyntreikam na ka National Highway Fund, namrba kan pynïasoh ïa ki surokbah bad ïa ki ar tylli ki jylla bad kumjuh ruh ïa ka khappud na ka bynta ka khaii ka pateng," la pynpaw shuh shuh u Bah Pala.
Mawkyrwat, Lber, 10: U Myntri shnong jong ka shnong Mawthawpdah, u bah Sundaystar Lyngkhoi ha ka shithi ba u la thoh bad phah sha ka ophis u Deputy Commissioner, South West Khasi Hills District ula pyntip ba hadien ba la ïohi ïa ki kynrum kynram hapoh ka shnong Mawthawpdah lyngba ki social media, na ka liang ka Dorbar Shnong ka don ban pynshai halor ki katto katne ki mat.
‘Ba u bah Sparlindro L.
Marshilong ryngkat bad ki nongshong shnong hapoh ka jingïalam jong u ki la leit ban khang-tala ïa ka skul Mawthawpdah Presby-terian (Deficit) Upper Primary School bad ïa ka Government Lower Primary School, Mawthawpdah bad ha kaba ki la leh ïa kane ka kam ruh khlem ka jingtip lane khlem ka jingai bor jong ka Dorbar Shnong’.
Shuh shuh hadien katto katne sngi jong ka jingkhang-tala, ïa ka Government Lower Primary School, Mawthawpdah la ïoh ban plie noh ha ka 07.
03.
2023 da ka ophis DSEO bad kiwei ki Ophisar ryngkat ka jingïadonlang jong u bah Sparlindro L.
Marshilong lem bad ki nongshong shnong.
Ha kajuh ka por u la pynpaw ruh ba la pynlong ïa ka Dorbar Shnong ha ka 08.
03.
2023 ban ïashai halor kine ki kynrum kynram, ha kaba ka Dorbar Shnong ka la kyrpad ruh ïa kine ki nongshong shnong ban plie noh ïa ka Mawthawpdah Presbyterian (Deficit) Upper Primary School khnang kan nym long ka jingduh nong ïa ki khynnah skul hynrei ki paidbah hapoh ka jingïalam u bah Sparlindro L.
Marshilong kim kohnguh ïa ka jingkyrpad.
Namarkata, halor kane ka kam na ka liang jong ka Dorbar Shnong ka la ai jingthoh noh sha ka ophis DSEO, Mawkyrwat ba kin sa leh ïa kaba donkam.
Kane ka long katkum ka kyrwoh ba la phah da u Myntri Shnong Mawthawpdah, u bah Sundaystar Lyngkhoi.
Jowai, Ïaïong 19: U ma O.
R.
Challam uwei na ki riew rangbah ha ka jingkren paidbah ha ka jingïalang ba la khot pynlong da ka Voice of the People Party (VPP) mynta ka sngi Balang ha Stand Ummulong, Iawmusiang Jowai, kaba ïa dei bad ka rukom pyntreikam ïa Roster System bad ka rukom thung kam thung jam Reservation Policy jong ka sorkar jylla.
Utei u riewrangbah ula ong kum ki MLA ka Bri u Hynñiewtrep (Khasi Jaiñtia) ki dei ban buh ïa ka jaitbynriew hakhmat bad ban ïasait hapoh ka ïing dorbar thawaiñ ban pynbha pynmiat ïa kane ka Reservation Policy kaba la dawa mynta ïa ki khun samla".
Ha kajuh ka por ula khot ïa ka VPP ban kan ïaid shakhmat ban dawa pynbeit ïa kane ka rukom thung kam thung jam hapoh ka jylla da kaba pynlong ki jingïalang ha kylleng ki jaka.
Na ka liang u ma Challam ula pynsngew ba ïa ka rukom thung kam thung jam la pyntreikam naduh ka 12 tarik January, 1972 ha ka por ba ïoh ïa ka jylla Meghalaya, kum ki nongshong shnong ka jylla ki donkam ban ïoh ïa ka jingkylla hynrei la wan pynban mynta da ka apot ka Roster System.
Ula ong ha ka jingthung kam hapoh ka jylla la pynbynta tang ar jaitbynriew Garo bad Khasi mar 40/40 ïa ka Jaintia la pynhap lang ha ka Khasi, ha kaba ki nongïalam ha kato ka por kila pdiang ïa kane bad mynta la pyntreikam ïaka Roster System da ka ïing bishar ban pynïoh ïa ki kam na ka bynta ki Garo kaba kila duh naduh kitei ki snem.
‘Lada ka sorkar kam sngap ïa kine ki jingdawa ba pynsngew ka VPP halor ka rukom thung kam thung jam dei ban pynlong da ka jingïakhih na ka bynta ka lawei jong ki khun samla, namar bun ki samla kiba la tbit kila long pynbna kiba duh jingkyrmen wat hadien ba la pyndep ïa ka jingpule" ong shuh shuh ma Challam.
U kyntu ïaka seng VPP ba ka dei ban dawa na ka sorkar ban thaw kawei ka Committee ban peit biang ïa ka Reservation Policy ba kan long kaba biang hapdeng kine ki jaitbynriew hapoh ka jylla, da kaba ai por ïa ka sorkar kumba ar bnai.
Ha ka juh ka por ula kyntu ïa ki nongïalam ka VPP ba ki dei ban pynsangeh noh shi syndon ïa kane ka rukom thung kam thung jam katba ym pat pynbeit ïa kane ka Reservation Policy kaba noh shilliang hapoh ka jylla.
Shillong, ïaïong, 20: Ka Khun Hynñiewtrep National Awakening Movement (KHNAM) ha ka sngi Palei ka la sam da ki kot lyngkdop hajan ki shlem pule kiba don ha kylleng ka sor Shillong ban pynsngewthuh ïa ki paidbah ha kaba ïadei bad ka jingdawa ïa ka Sorkar ba ka dei ban pynduh noh ïa ka personal interview ha ka jingthep kam sorkar ha ki post kiba hap ha ka Group-B, C bad D.
Ha ka jingïakren bad ki lad pathai khubor, u Vice President ka KHNAM u Bah Thomas Passah u la ong, “ka Sorkar India naduh u snem 2016, lyngba ka Office Memorandum ka la rai ban pynduh noh ïa ka personal interview haba thep kam sorkar ha ki kyrdan Group-B, C bad D.
Da kane kajuh ka lynti, ki 23 tylli ki jylla ha ka ri India ka shim ïa kajuh ka sienjam halor ka nongrim ba la donkam ban pynduhnoh ïa ka jingthepkam be-aiñ, ka jingthep kam lyngba ka jingithuh ïa ki Myntri Sorkar, ka jingithuh ïa ki briew kiba don ha ka bor, bad ka jingthepkam lyngba ka jingthong pisa, khnang ba ki samla kin ym shah knieh noh ïa ka hok jong ki.
"U la ïathuh ba ka KHNAM ka ladep phah da ka jingthoh sha ka Sorkar Jylla ban shim ïa kijuh ki sienjam bad ban weng noh ïa ka personal interview.
Hynrei ka Sorkar Jylla kam shym la suidñiew ïa kane ka jingdawa jong ka seng.
U la pynpaw ruh ba kane ka jingshimkhia jong ka KHNAM ka dei namarba ka ïohi ba ki samla ki la duh jingkyrmen wat tang ban thep kam sorkar.
“Ban pynsngewthuh sha ki paidbah, ngi la sam ïa kine ki kot lyngkdop bad lada ngi ïohi ba ka Sorkar ka dang ïai leh mynthi, ka seng kan sa khot da ka jingïalang paidbah kaba heh bad lada donkam ruh wat ban ujor da ka Public Interest Litigation (PIL)," u la bynrap.
Shillong, Iaiong 20: Ka Hynniewtrep Integrated Territorial Organisation (HITO), Ri-Bhoi Distict ha ka jingdonlang ka Dorbar Shnong Umran Parila hynne ka sngi ki la leit ban ai da ka jingthoh ha ka Myntri ka tnat ka koit ka khiah Dr.
Ampareen Lyngdoh ban dawa ba dei ban pynbit pynbiang bad ban plie noh ïa ka Maternity and Child Hospital (MCH) kaba don ha Umsning Parila Ri-bhoi District.
Haba kren sha ki lad pathai khubor hadien ka jingwan ïakynduh ïa katei ka Myntri, u vice president ka HITO Ri-bhoi district bah Elvis Kyrsian ula ong ba kumba la ïohi mynta kane ka Maternity and Child Hospital (MCH) kaba don ha Umsning Parila Ri-bhoi District ka long kum ka ïing kaba ym shym la pyndonkam shuh bad ka la don ruh ka jingshah tuh ki katto katne ki tiar na katei ka jaka.
U bah Elvis ula ong ba ka seng ha ryngkat bad ka Dorbar Shnong Umran Parila ki la kyrpad hakhmat ka myntri ka tnat ka koit ka khiah ban plie noh ïa ka MCH namar kane ka MCH la dep ban pyntrei naduh 2018 kaba kynthup ïa ki Quarters bad kiwei ki jingdonkam.
Ula ong ki la kyrpad ruh ïa ka myntri ka tnat ka koit ka khiah ban shim khia ban pynbit pynbiang noh baroh ki jingdonkam hapoh katei ka hospital, naduh ki tiar ki tar bad ki nongtrei ba donkam khnang ban ïoh ban plie noh ïa katei jaka sumar na ka bynta ka jingmyntoi ba khraw jong ki paidbah.
“Ka jingwan jong ngi ka long ban kyrpad ïa ka myntri ka tnat ka koit ka khiah ba kan peit bniah noh ïa katei ka jaka namar kumba ngi la ïohi mynta ka long kum ka ïing jah" la ong u bah Elvis.
Na ka liang u Rangbah Shnong ka Umniangbyrai Barila u bah Pynshngaiñ Marbaniang ula ong ba ka jingplie ïa katei ka MCH kan ai jingïarap ïa ki paidbah nongshong shnong ka Ri-bhoi District khamtam ïa ki longkmie bad ki khyllung khynnah ba kin lait ban wan kiew sha sor Shillong namar ba ka jaka sumar ka la don ka jaka sumar kaba kham hajan.
U bah Pynshngain ula kyntu ruh ïaka myntri ka tnat ka koit ka khiah ban thung nongtrei Casual Labour da katto katne ngut ki ban ïarap ban pynkhuid ïa ka sawdong sawkun jong ka khnang ban lait na ki jingjot jingpra jong kitei ki building bad ban buh ïa ki nongap pahara lane ki ‘Chowkidar’ ban lait na kino kino ki jingjah jong ki tiar ki tar na kane ka Hospital.
Shillong, Iaiong 20: Ka Myntri ka tnat ka koit ka khiah I Dr.
Ampareen Lyngdoh iba dei ruh ka nongaiktien ka sorkar Meghalaya Democratic Alliance (MDA) ka la kular ba shen ka sorkar kan sa shim ïa ka sienjam ban iaid da ka lynti kaba biang tam bad pynhun lang ïa baroh ha kaba ïadei bad ka Roster System.
Haba kren sha ki lad pathai khubor ka Dr.
Ampareen ka la ong “Ka sorkar kan sa shim daka sienjam kaba bha tam bad ka sorkar kan pynthikna ba ka sienjam kan dei katkum ki jingtip ba paka bad kaba biang".
Ka Dr.
Ampareen kala kyntu ïaki paidbah jong ka jylla bad kumjuh ruh ïa kiwei ki sengsaiñ pyrthei ban ailad ïa ka sorkar ban lum ïa ki jingtip ba donkam naka bynta ban pyntreikam ïa ka Roster System khnang ba kane ka jingpyntreikam kan long kaba beit bad kaba biang bad ka bym leh shilliang ïa kano kano ka jaidbynriew lane ïa ki paidbah ka jylla.
Ka la kyntu ruh ïa kiwei ki sengsaiñ pyrthei ban ai ki jingai jingmut bad ka la kular ruh ba ka sorkar kan shim lut ïa ki jingai jingmut jong baroh hashuwa ban shim ïa ka rai kumno ban ïaid shakhmat ha kaba ïadei bad ka Roster System.
Ka Dr.
Ampareen kala kyntu ruh ïa ki paidbah ka jylla ba kim dei ban shah ïalam bakla ha kino kino ha kaba ïadei bad ka jingïaid lynti bad ka jingpyntreikam ïa ka bhah thungkam lane ka Reservation Policy.
Ka la ong ba ka sorkar ka don jingtip ba kane ka jingdawa sangeh pyntreikam ïaka Roster System ka lah ban wanrah ka jingïapher jaidbynriew hapoh ka jylla bad kala kyntu ïa ki paidbah ba ki dei ban shaniah haka sorkar ban shim ïa ki sienjam kiba bha tam.
“Nga kwah ban kular sha ki paidbah ka jylla ba ka sorkar ka shim khia bad ka leh ïa ka ba donkam haba ïadei bad kane, ka sorkar ka la bud ruh ïa ki katto katne ki hukum ka ïing kashari kumno ban pyntreikam ïa ka Reservation Policy ka ba myntoi lang ïa baroh bad shen ka sorkar kan sa shim ïa ka sienjam kaba bha tam" la ong ka Dr.
Ampareen.
Shillong, Iaiong 20 : U Symbud Myntri Rangbah ka jylla u Ma Sniawbhalang Dhar uba long ruh u Myntri Kam Pynroi Sor, ula pyntip ba ka sorkar jylla kan sa khot aplikeshon biang na ka bynta ban ïoh ïa ka jaka bret ïa ki jakhlia jong ka nongbah Jowai.
“Ha ki khyndiat bnai kiba la dep, ngi la khot ïa ka Expression of Interest (EOI) ha kaba ki la don kiba la tyrwa ïa ki jaka ki jong ki hynrei kitei ki jaka kim long kiba biang, kumta ngi hap ban khot biang ïa ka EOI kaba thymmai na ka bynta kito kiba don iaka jingthmu ban ai jaka ïa ka sorkar" ong u Ma Sniawbhalang haba ïakren bad ki nongthoh khubor ha ka sngi BalangUla pynshai ba ka sorkar ka la dep ban pynkhreh nadong shadong haba ïadei bad ki jaka ba la phah applikeshon hynrei ha ba leit jurip ïa ki jaka la shem ba kitei ki jaka kim long kiba bit ba biang.
U Myntri Sorkar um shym la treh pat ban ïathuh eiei halor ka jaka kaba pyndonkam mynta ha ka ban theh ïa ki ñiut ba la lum na sor Jowai bad ula ong ba ka dei ka kamram ka jongu kum u nongïalam bad kum u Myntri Pynroi Sor ban peit ïa kane ka bynta bad ki dang ïaid shakhmat ban ïoh ïa ka jaka ban lum ñuit bad u sngewthuh shai ba ka long kaba kam kaba eh bad kam dei satia kaba suk.
Ha kaba ïadei bad ka jaka lum ñiut kaba thymmai ha nongbah Shillong, u Ma Sniawbhalang ula ong ba ki kam ki jam mynta ki la ïaid kumba 80% bad kaba sah ka long sa tang ban pynlong ïa ka Public Hearing ne ka jingpynsngew paidbah.
U pyntip ba un sa lum ïa ka jingïalang halor kane ka kam ha ka taiew ban wan.
Haba pynpaw ba ka Marten ka dang lah ban treikam sa 3 ne 4 snem, une u Myntri Sorkar ula ong “Hynrei ka sorkar kan ym ap haduh ban da kut noh katei ka por….
kumta kala shim ïa ki sienjam ban wad jaka shawei namar kan kham bha shibun lada pynkhreh lypa ïa ka kam".
Haba kylli ba ki paidbah ki long artatien ban ai jaka ban pynlong jaka theh ñiut namar ki la sakhi ïa kaei kaba jia ha Marten, u Myntri Sorkar ula ong, “Ki paidbah ki dei ban ai ïa ka jaka namar ïa kum kane ka jait kam donkam ban shim lang ïa ka jingkitkhlieh na ka bynta ka jingbha jong ka jylla, namar lada mih ki jingpyrshah kiba kumne kumtai, ki ban mad ïa ka jingeh dei Ma nga bad ma phi hi.
Kumta nga kyntu ïa baroh kiba don bynta ba kin don ryngkat lang bad ngi lem kumta shaei ngin leit ban bret ïa ki ñiut".
Shillong,Iaiong 20 : Ka Myntri jongka tnad ka koit ka khiah I Dr Ampareen Lyngdoh mynta ka Sngi Pale i la pan ïa ka kaiphod na ki bor ba dei peit ïa ka tnad halor ki jaka sumar kiba khlem treikam ha baroh kawei ka jylla.
ïa kane i la leh hadien ba la dep ïa kynduh ïa ki nongïalam ka Hynniewtrep Integreated Territorial Organisation (HITO) Ri Bhoi District bad ka Dorbar Shnong Parila halor ka jingdawa jongki ban pyntreikam noh ïa ka MCH Hospital ha katei ka shnong da kaba thung briew shuh shuh khnang ba kan lah ban shakri hok ïa ki briew katei ka thaiñ.
Haba iakren bad ki nongthoh khubor i la ïathuh ba in sa leit jurip ïa katei ka jaka sumar ha Parila ha ka 8 tarik Jymmang.
Yn ïadon lang u MLA ka Umsning u Dr Celestine Lyngdoh, u MLA ka Nongpoh u bah Mayralborn Syiem uba dei ruh u Adivser jongka tnad ka koit ka khiah ha katei ka sngi.
“ Nga kyrmen skhem ba ngan lah ban pynurlong ïa kane ka jingthrang ki paidbah ïa kane ka jaka kaba la pyndonkam kum ka COVID Centre bad kumjuh ruh ka Quarantine Centre.
Ngin leit ban jngoh da la ki jong ki khmat bad ha kajuh ka por nga ruh ngan dang pyndep ïa kiei ki kam ba nga dei ban pyndep" ong ka myntriKa don ka jingeh bad ki nongtrei bad “ Ngam tip la ki don ne em ki post ba la pynkhreh ha katei ka MCH Hospital lane la dep pynlong interview ne em ngi hap ban bishar bniah shwa hynrei namar ba ka don ka NHM nga thikna ba ngin lah ban pynïaid noh shakhmat ïa ka kam bad ïa kane baroh ngan sa tip bha ynda nga la ïoh jubab halor kane ka MCH hospital.
La ïathuh ruh ba in sa phah ïa ka kynhun ka ban leit jurip kylleng ka jylla bad ban ai ïa ka kaiphod ïa ki jaka sumar ki bym treikam.
" Ngan ïoh pdiang ïa kaiphod ha u Jymmang bad hadien kata ngin sa thaw lad kumno ngin pynbeit ïa kane ka kam.
Hooid ka long ka kam kaba eh namar nga hap ban leit sha kylleng ka jylla hynrei ngan pyrshang ban ai ka jingshakri kaba pynhun ïa ki paidbah bad ngin sdang shwa na ka Parila bad ngin sa peit sa shano ngin leit biang.
Namar nga kwah ban ïohi haba la dep tei la dep shna dei ban pyntreikam ïa ki.
I la pynthikna ruh ba in ym ailad ba ka lyer saiñ pyrthei kan rung ha kane ka tnad namar ha kaba kut hi ka jingkoit jingkhiah ka long kaba donkam ïa baroh bad kumta ïa ki jingdonkam dei ban pynbiang lut ïa baroh bad na kata ka daw im kwah ba ka lyer saiñ pyrthei kan ïoh ban pynjakhlia ha kane ka tnad.
Shillong, ïaïong, 20: Ka Coordination Committee of Registered MeECL (Employees) Associations and Unions (CCORMAU) ka la byngem ban pynlong da ka jingïakhih lada ka Meghalaya Energy Corporation Limited (MeECL) kam lah ban pyllait noh ïa ka tulop na ka bynta u bnai Lber 2023 shwa ka 21 tarik mynta u bnai, kaba long katkum ka Code on Wages, 2019.
Ka CCORMAU ka la shim ïa kane ka rai ha ka jingïalang kaba kyrkieh kaba la long ha ka sngi Palei.
Ha ka shithi ba la phah sha u Chairman cum Managing Director (CMD) jong ka MeECL u Sanjay Goyal u President jong ka ka CCORMAU u Bah PK Shullet u la ong ba bunsien ka seng ka la phah ïa ka jingthoh halor ka jingdawa ban pyllait noh ïa ka tulop ha ka por kaba biang.
“Ïa ka dorkhas la phah ha ka 9 tarik, Kyllalyngkot, 2023, hynrei wat hapdeng ki jingpynsngew, ïa ka tulop jong u bnai Lber 2023 ym shym la pylait satia haduh mynta," ong u kyrwoh.
Katkum ka Code on Wages, 2019, ki nongtrei ki dei ban ïoh ïa ka jingsiew bainong manla u bnai shwa ban kut noh ki hynñiew sngi jong u bnai u ban wan, ong ka dorkhas ba la phah da ka seng sha u CMD bad bynrap, ka tulop na ka bynta u bnai uba bud dei ban pyllait katkum ka Code on Wages, 2019, hynrei lym kumta yn pynlong da ka jingïakhih ha ka sngi longtrei.
U Bah Shullet u la pynpaw ba lada ki bor ba dei peit kim pyllait ïa ka tulop katkum ka por ba la buh, ki nongtrei kim banse ban pynlong da ka jingïakhih ha ki sngi longtrei ha ki ophis treikam jong ki.
Shillong, ïaïong, 20: U Deputy Commissioner jong ka East Khasi Hills District ha ka jingpynbna paidbah ba la pynmih ha ka sngi Palei u la bthah ïa baroh ki skul kiba don hapoh u pud u sam jong ka East Khasi Hills District ba kin pynsangeh shwa shipor ïa kino kino ki kam kiba shabar na ka kamra klas.
“Namar ka jingshit kyrang jong ka sngi bad ban pynthikna ïa ka jingshngaiñ jong ki khynnah skul ha baroh ki shlem pule kiba don ha ka thaiñ Dangar kaba hap hapoh ka Mawsynram Block kin khang khyrdep naduh ka 21 tarik mynta u bnai na ka bynta shitaiew kynthih, lane, tad haduh ban da pynbna da kumwei pat," la ong u Deputy Commissioner ha u kyrwoh ba la phah sha ki lad pathai khubor.
“Baroh ki kam kiba ïadei shabar na ki kamra klas jong ki skul kiba don ha East Khasi Hills dei ban pynsangeh shwa tad haduh ban da pynbna da kumwei pat," ong u kyrwoh na u Deputy Commissioner.
Dang shen, ka Directorate of School Education and Literacy lyngba ka Director ka Kong RM Kurbah ka la bthah ïa ki san ngut ki Deputy Commissioner jong ki District kiba don ha rilum Garo baroh kawei ba kin ïasyllok bad ki District School Education Officer (DSEO) ban phah khang shipor ïa ki skul khnang ban ïada ïa ka jingkoit jingkhiah jong ki khynnah skul namar ka jingshit kyrang shaba palat jong ka sngi.
Shuh shuh ka ophis Deputy Commissioner (DC) East Khasi Hills mynta ka sngi ka la pynmih ïa ka hukum ba baroh ki skul kiba don ha ka thaiñ Dangar kaba hap ha Mawsynram Block, ba kin khang noh shuwa shipor namar ba jur palat ka jingshit kyrang ka bneng.
La bthah ba ki skul ki dei ban khang naduh ka 21 tarik IaIong 2023 na ka bynta shi taïew lane tad haduh ban da ai hukum da kumwei pat.
Kane ka jingphah khang ïa ki skul kiba don haka thaiñ Dangar kadei namar ba jur ka jingshit naka bynta ban ïada ïa ki khynnah skul na kano kano ka jingma kaba lah ban ktah naka jingjur palat ka jingshit.
Shillong, Ïaïong 20 : Ki runar kibym pat shym la ithuh durkhmat ki la kyndang bad lied ïa ka kor sei pisa ne ka ATM jong ka State Bank of India kaba don ha Lower Rynjah bad rong ei ïa katto katne ki pisa kiba don hapoh jong kane ka ATM.
Katkum ka jingiathuh u nongpeit ïa katei ka ATM u bym shym la kwah ban pynpaw kyrteng ïalaee u la ong ba kane ka jingjia ka la jia ha ka step jong ka 20 tarik Ïaïong 2023 ha ka por kumba 2 baje eiei kaba dang dei ruh ha ki kynta pynlip light.
U la ïathuh ba kine ki nongtuh ki don kumba hynñiew ngut eiei ïa kaba la suba ba ki la pyndonkam da ki nar ha kaban kyndang ia katei ka ATM.
Ki runar ki la pynpra ruh ia ka jingkhang bad rung sha ka bynta ba shadien jong ka ATM ha kaba ki la ot ruh ia ki wire.
U la ïathuh ba ki don kiba sah marjan kiba la ïohsngew ba don briew hapoh ATM, hynrei namar ba kim nud ban leit hajan ki la shu pynthaba da ka torchlight ha kaba kitei ki nongtuh kiba don kumba hynñiew ngut ki la phet krad noh.
Katkum ka jingïahuh jong une u rangbah, kitei ki nongtuh kim shym la ïoh lut ia ka pisa kaba don hapoh ka ATM na kadaw ka jingskhem ka mashin ba buh ia ki pisa hynrei ki la ïoh rah tang katto kante kiba sahkut na ka jingbym treikam ha ka por ba ki briew ki leit sei pisa.
Halor kane na ka liang ki pulit ki la leh ïa kaba donkam bad tohkit halor kane ka jingjia.
Shillong, Ïaïong 20: U President ka Voice of the People Party (VPP) u Bah Ardent M Basaïawmoit u la ong ba ka jingthet kti jong u nongïalam ka United Democratic Party (UDP) ban ong ba kiba bun ki paidbah kim kwah ba pynkylla ïa ka Reservation plocy namar ki pynjop tang 11 ngut ki kyrtong jong ka ka pyni ba la shu pynlong ïa kane ka ishu tang ka mat ban jop elekshon khlem don satia ka mon ban pynurlong.
“Phi la jop 11 ngut ki MLA ha kane ka elekshon kaba la dep ha ka jingshisha phi la dei ban buh da ka kyndon shuwa ba phin leit kyrshan ïa ka MDA ba namar phi la kular ha u paidbah ban kren bad leh eiei ïa ka mat jong ka Reservation Policy hynrei namar la pyndonkam ïa u paidbah shuwa ka elekshon khlem kino kino ki kyndon la shu leit kyrshan matlah beit ïa ka sorkar," ong u Bah Ardent haba kren ha ka jingïalang pynshai paidbah halor ka nongrim ba ka VPP ka ïeng ha kaba ïadei bad ka Reservation Policy bad ka roster System kaba la pynlong ha Jaïaw.
U Bah Ardent u la ong ba namar ba ka VPP ka shim ba ka kular ka la khlei sha u paidbah ka dei ka jubanlak kaba la khlei na kata ka daw wat hadien ka elekshon ka ïai shim khia ïa kane ka mat ym ban thet kti namar ka jop tang 4 ngut ki MLA.
“Ngi jop tang saw ki MLA ngim shym la kynnoh ïa u paidbah ba u pynjop tang saw ngut ym kum kito ba jop 11 ngut ki kynnoh pynban ïa u paidbah ba u pynjop tang 11 bad namar lada ngi ka VPP ngi shim ba tang ban jop ngi ba tang saw gut lei ynnai ïakren shuh," u la ong.
Shuh shuh u la ong ba ka Wat kaba nyngjong kaba ka VPP ka la shim ka la poi sha kaba kut bad shen kan sa sdang sa ka wat kaba ar ha kaba kan leit sha ki distreicyt Headquater ban pynshai bad pan jingkyrshan na u paidbha halor ka jingdawa jong ka VPP ban thung da ka Expert Committee ban pule bniah halor ka Reservation plocy bad kumjuh ban pynsahngeh mardor ïa ka jingpyntreikam ïa ka Roster System.
“Wat ong ba ka jingïakhun ka VPP ka long kaba lehnohei hynrei ngi la sdang ban ïohi ïa ki soh namar baroh shi katto u Myntri Rangbah u la kren kob beit ba lada kwah pynkylla ïa ka Reservation Policy leit beit sha Kashari hynrei mynta ynda la mih ka VPP ban dawa u Myntri Rangbah u hap khot ban ïatai ïa kane ka mat kaba ngi dawa bad ruh lada phi peit ba kito kiba ym ju nud ang eiei ban kren shaphang kane ka phang da kaba ïa daw ba ka long sensitive hynrei ha kane ka kynti ki kren bad kane hi ka jia ynda ngi la mih ma ngi," ong u Bah Ardent.
“Ka kyrwoh kaba shai ha ka sngi kaba ngi pynkut ïa ka Wat kaba nyngkong jong ka jingïakhih jpong ngi bad ngi kwah ban ai kane ka kyreoh kaba shai ba sngap ïa ka jingdawa jong ngi ne ngin ïakhih tyngeh bad u paidbah hynrei shuwa ban poi shata sngap noh ïoh phin lehraiñ ei kum ka sorkar," u la ong.
U Bah Ardent shuwa ba un pynkut ïa ka jingkren jong u u la pan ïa ka rai na ki paidbah la ka VPP kan ïaid shakhmat ha ka jingïakhun ïa kane ka mat ne kan sahngeh noh bad la ïohi ba baroh na ki paidbah kiba wan sha kane ka jingïalang ki la ïeng ban rahkti kum ka dak ban kyrshan ïa ka VPP ba kan ïaid shakhmat ban ïakhun na ka bynta kane ka kam.
Ha kane ka jingïalang ka VPP la wan shim bynta da ki nongïalam ka party nalor ki saw ngut ki MLA bad la ïohi ba da ki bun spah ngut ki paidbah ki la wan ban shim bynta ha kane ka jingïalang.
Shillong, ïaïong, 20: Ka High Powered Committee (HPC) jong ka Ïingdorbar Thawaiñ ka Jylla ka la ai jingmynjur ban tei da u tnum pyllun uba thymmai ha ka Ïingdorbar Thawaiñ ba thymmai ha Mawdiangdiang, New Shillong Township.
U tnum pyllun ba la tei pynitynnat ha kane ka Ïingdorbar Thawaiñ ba thymmai u la khyllem noh ha ka step jong ka 22 tarik, Jymmang, 2022.
Ka HPC ka la shim ai ïa kane ka jingmynjur ha ka jingïalang ba la pynïaid da u Lamphang jong ka Ïingdorbar Thawaiñ ka Jylla u Thomas A.
Sangma ba la ïashim bynta lang da u Myntri Rangbah ka Jylla u Conrad Kongkal Sangma, u Symbud Lamphang u Timothy D Shira, ki MLA ba kynthup ïa u Bah Charles Pyngrope, u Bah Lahkmen Rymbui bad u Bah Banteidor Lyngdoh, kynthup ruh u Chief Secretary u Bah Donald P.
Wahlang, u Commissioner & Secretary jong ka Meghalaya Assembly u Dr.
Andrew Simons bad ki ophisar.
Haba kren sha ki lad pathai khubor hadien ba la wai ka jingïalang u Lamphang u la ïathuh ba ka jingshong jingïalang jong ka HPC ka long tang ban shu ai jingmynjur ïa ka rukom pynwandur ba thymmai jong u tnum pylllun bad ban ai jingmynjur ha kaba ïadei bad ka jingmang pisa da kaba pynpaw ïa ka jingkiew dor jong ka jingtrei.
U la ïathuh ba ïa kane ka jingshna pynwandur ba thymmai yn sa thew sa woh da ka IIT Roorkee bad ka IIT Guwahati, bad bynrap ba ka jingpyntrei ïa ka Ïingdorbar Thawaiñ kan sa sdang biang nangne shakhmat.
“Ka jingtrei kan sa ïaid shaid shaid hadien ka lehniam Eid,’ la ïathuh u Lamphang.
U la ïathuh ba ka HPC ka la thung ruh ïa ka Programme Monitoring Committee (PMC) katkum ka jingai jingmut jong ka IIT Guwahati ha kaiphod tohkit halor ka jingkhyllem jong u tnum pyllun uba rim.
U la ïathuh ba la bynshet ha ka tnat PWD bad ha ka PMC ba kin peit lang ha kajuh ka por halor ka jingpyntrei ïa ka Ingdorbar Thawaiñ ha ka wat kaba ar.
Shillong, Ïaïong 20: U Chief Executive Member (CEM) jong ka Khasi Hills Autonomous District Council (KHADC) u Bah Titosstarwell Chyne ha ryngkat ka Kong Grace Mary Kharpuri ka Executive Member (EM) ba dei peit ïa ka ïew bad u Bah Rangkynsai Kharbuki EM ba dei peit ïa ka tnad khaïi pateng ha ryngkat ka jingdonlang u Syiem ka Hima Mylliem Pa’iem Ainam Syiem bad ki Myntri ka Hima ha ka sngi Palei ki la leit ban jurip ïa ka ïewduh bad Them Ïew Mawlong ha kaba na ka liang u CEM ha ha kane ka jingjurip u la phah talasi ïa ki License Khaïi ki bar jylla bad hukum ban khang mardor ïa kiba ym don kot don sla.
Ha kane ka jingjurip ïa ki bynta ka Tehm Ïewmalong mar sien poi ha ka jaka ba ju don bha ki bar jylla ba die shana ha ki lynti ïaid kjat na ka liang u CEM u la phah talasi la ki biang kot biang sla ne em hynrei ynda la talai da ki pulit Enforcement la lap ba baroh kine ki mendie shana ym don ruh uwei uba don ka Trading license bad na ka liang u CEM u la hukum ban kyndang noh marmar.
Ha kane ka jingbthah la ïohi ba jan baroh ki dukan ki la kohnguh ïa ka jingbthah ki pulit Enforcement hynrei ynda la poi ha dukan ba la tip kum ka Kimlee Building ïa kaba la long trai da u Paul Leong u la pyneh triang ba un ym khang dukan satia namar ka don ka hukum ka Kashari ba ym dei ban khang ïa ki dukan ha katei ka jaka namar ka dang don ka mokotduma ha Kashari.
U Paul Leong u la ong ruh ba kane ka jingphah khang ka KHADC ïa ka dukan na ka daw ka jingbym don trading license ka la dei ka kam pynkheiñ ïa ka hukum ka Kashari ne Contempt of Court bad la ïohi ba ki ophisar ka KHADC ki la pyndem ñiuh mat tuiñ ïa ka jingpyni nia u Leong.
Kham hadien ïohi ba na ka liang uwei u ophisar ka KHADC u la wan ban kyrpad ïa u Paul Leong ban ai kopi lang sha ka ophis u CEM ïa ka hukum ka ïing bishar halor kata ka jingbym shah ban khang dukan lada kim don makan ïa ka Trading License bad ki la pyntip ruh ba u CEM u kwah ban ïa kynduh ha ka kamra treikam jong u bad khot ïa kynduh ïa u Leong ha ka sngi Thohdieng hynrei u Paul Leong u la ong ba um lait u CEM u hap ban ap ïa u ban wan ïakynduh pat haduh lashai ka sngi Thohdieng.
Haba kren sha ki lad pathai khubor hadein ba la dep jurip na ka liang u CEM u la ong ba ka jingwan jurip jong u ka long ban peit ïa ki jyntei da ki paki ïa ki basa kiba don ha Ïew die lang bad u ong ba ka jingïaid ka kam ka long kaba i hunU la ong ruh ba ha kaba ïadei bad ka jingjyllei ki bar jylla ba shong die madan na ka liang jong u u la bthah ïa u Syiem bad ka Hima Mylliem ban lum jingkheiñ ïa ka jingdon ki bar jylla die madan bad ba aiti sha ka konsil hapoh shi taïew khnang ba ka Konsil kan sa leh ïa la ka bynta ban weng noh khamtam ïa kito bym don ki kot ki sla.
Shuh shuh u la ong ba na ka liang jong u un bthah ïa ki Enforcement ban wan jurip bad talasi laisen khaïi man la ka taïew khang ban teh lakam ïa ka jingjyllei ki nongdie madan khlem pynbiang ïa ki kot ki sla.
Shillong, Ïaïong 20: Ka Harijan Panchayat Committee (HPC) mynta ka sngi ka la ther tyngeh ïa ka sorkar jylla da kaba ong ba ka jingthmu ban pynkynriah ïa ki na Them ïew Mawlong ka long ka jingleh kaba khlem da pyrkhat janai bad ka long ruh ka jingthmu ban khñiot beiñ ïa ki.
“Ngi pynpaw ka jingsngewsih ba hadien ba la thaw ïa ka sorkar kaba thymmai, ki la don ki Myntri, ki MLA bad katto katne ki kynhun kiba la pynmih ïa ki khubor bapher bapher da kaba kop ba ka kam pynkynriah ïa ki na Them ïew Mawlong yn pyndep noh hapoh une u bnai ba mynta", la ong u Secretary ka HPC u Gurjit Singh.
U la ong ruh ba ka Blue Print kaba ka sorkar ka la pynkhreh bad phah sha ïingbishar ka long kaba la shu leh tang dep bad kaba ym ïahap eiei katkum ka jingkhmih lynti jong ki, namar ba ki ïing ki sem ki long kiba rit kum ki sem paro bad kadei ruh ka jingthmu ban knieh noh ïa kamai kajih jong ki.
“Kadei ka jingïuh roit ïa ka hok jong ngi", la ong ka HPC.
Ha kajuh ka por ka HPC, ka la ong ruh ba kane ka jaka haduh mynta ka dang dei ka jong u ka Hima Mylliem bad ka jingthied noh ka sorkar na ka Hima kadei ka jingpynkheiñ ïa ka Land Transfer Act.
Ha kajuh ka por ka HPC ka la kyntu ïa ka sorkar ba kadei ban shah ïa ki ba kin shna ïa ki ïing ki sem ha kane ka jaka ba ki don mynta bad kadei ka kamram jong ki ruh ban pynlong ïa kane ka jaka kaba khuid bad itynnad, namar ba ka ki hukum jong ki ïingbishar bapher bapher ki la kren pyrshah ïa ka jingthombor ïa kiba rit baria.
Shillong, Ïaïong 21 : Ka lympung jong ki jingïalehkai sport kaba la pynïaid da ka Khasi Students union (KSU) Nongthliew Circle kaba la tip kum ka 2nd Maitshaphrang Inter School Sports & Athletics Meet 2023 ka la poi noh sha kaba kut ha ka sngi palei (20-04-2023) ha Nongthliew.
Ïa katei ka jingïalehkai sports, la pynhap pyrda noh da u Bah Hamletson Dohling uba dei u nongaibuit jong u Myntri Rangbah ka Jylla uba dei ruh u Myntri barim jong ka Sorkar Jylla bad MLA barim ka Mylliem Constituency, ha ka jingïadonlang ki nongkitkam jong ka KSU bad kiwei kiwei.
Ki nongjop ha kane ka 2nd Maitshaphrang Inter School Inter School Sports & Athletic Meet 2023, ki kynthup ka Umthlong Nongthliew Govt Secondary School kaba la ïoh rah ïa ka nam lahduh, ka Pyrda Secondary school ka wan ba ar bad ka Seng Khasi Secondary School ka jop kyrdan ba lai.
Ha ka jingïaid March Pass, ïa ka nam ba nyngkong la jop da ka Pyrda Secondary School, ka Umthlong Nongthliew Govt Secondary School ka jop kyrdan ba ar bad ka Seng Khasi Secondary School ka jop ha ka kyrdan kaba lai.
Ha ka jingïalehkai phutbol ïa ka nam ba lahduh ha ka liang ki kynthei la ïoh rah da ka Seng Khasi Secondary School, ka Umthlong Nongthliew Govt Secondary School ha ka kyrdan ba ar bad ka RWR Five Brothers Five Sisters Sec School ka jop kyrdan ba lai.
Ha ka liang ki shynrang ïa ka nam jop ba nyngkong la ïoh rah da ka Nongthliew Area Secondary School, kyrdan ba ar la jop da ka United Christian Secondary School bad ïa ka kyrdan kaba lai la jop da ka Pyrda Secondary School.
Ka KSU Nongthliew Circle ka la pynlong ïa katei ka lympung ïalehkai ka long ban ai mynsiem bad ban kyntiew ïa ki khynnah, ki samla kiba don ka sap ha ka kam ïalehkai bad ruh ban lait na ka jingpep skul noh ba shiteng por jong ki khynnah skul.
U Bah Hametson Dohling haba ai jingkren u la ia khublei ïa ka KSU Nongthliew Circle kaba la shim ïa kane ka sienjam ban pynlong ïa kiba kum kine ki lympung ïalehkai kaba long kawei na ki lad ban ïoh sei ïa ki khun samla kiba don ka sap ha ki jingïalehkai.
U la kyntu ïa ki khynnah skul ba kin long kiba trei shitom khnang ba kin kiew shaphrang ha ki sap ïalehkai ba ki don.
U la ai khublei ïa kito kiba la ïoh ïa ka jingjop bad ai mynsiem ruh ïa kito kibym shym la poi sha ka thong, da kaba kyntu ïa ki ba kin ïalehkai bha bad ban buh ka thong ha ka jingim khnang ba ma ki ruh ha kawei ka sngi kin sa long ki nongjop.
Nongstoiñ, Iaiong 21 : Ka St Peter’s Higher Secondary School Pyndengrei, ka la rah ia ka nam lahduh ha ka lympung Chief Minister 28th District Level Inter School Athletic Meet 2023, ba la pynïaid da ka ophis jong ka District Sports Officer West Khasi Hills District, ha madan NDSA Nongpyndeng Nongstoiñ.
Kane ka nam lahduh sha ka St Peter’s HSS ka la jia long namar ka don ha ka ïa ki rang bad thei ïalehkai kiba tbit, kiba la lah ban ïalehkai bha bad khur ruh haduh 17 tylli ki takma Ksiar, 15 tylli ki Rupa bad 12 tylli ki takma Rnong.
Katba ka Sib Singh HSS ha ka kyrdan ba ar ka la ïoh 10 tylli ki Ksiar, 14 tylli ki Rupa bad 10 tylli ki takma Rnong.
Ïa ka nam Best Athlete ha ka Under 14 Boys la ioh da u Bobinchal Wanniang na ka St Peter’s HSS, ha ka Under 14 Girls la ïoh da ka Phibapynsuk K.
Jana jong ka Anderson HSS.
Ha ka Under 16 Boys la khur da u Nicky Mawsor jong ka Anderson HSS, Under 16 Girls la khur da ka Tresha Nongbri jong ka Sib Singh HSS.
Katba ha ka Under 18 Boys la khur da ka Shaipharlin Nongsiej jong ka St Peter’s HSS bad na ka liang ki kynthei la ïoh da ka Albamary Sohshang jong ka St Peter’s HSS.
Kumjuh ruh ïa ka nam Best Team na ka liang ki kynthei bad shynrang la rah da ka St Peter’s HSS.
Katba napdeng ki 19 tylli ki kynhun jong ki skul kiba la shimbynta ha ka March Pass, ïa ka nam lahduh la rah da ka Jawahar Navodaya Vidyalaya School Nongpyndeng Nongstoiñ.
Lah ban pynkynmaw ba kane ka lympung ba lai sngi lynter jong ki 26 tylli ki skul ka la ïaid beit hapdeng ka jingphuh jingphieng bad hynne ka sngi pynkut, la donlang ryngkat ruh da u DSO barim u ba long mynta u Assistant Director ka tnad ïalehkai ka Jylla, Bah Paia War Nongbri ryngkat I DSO ba mynta I kong Balarina Syiem.
Katba I kongsan I dei Additional Deputy Commissioner jong ka West Khasi Hills Kong B.
Blah, ha kaba ki la shim ruh ïa ka bynta ban sam ia ki khusnam sha ki nongjop bapher bapher.
Na ka liang I kongsan shwa ban pynhiar noh ïa ka lama, I la pynpaw ïa ki kyntien kyrkhu kyrdoh bad kitbok kit rwiang sha baroh ki nongïashimbynta bapher bapher, kiba la shim bynta shit rhem ha kine ki lai sngi.
I kyrmen ruh ba kum kane ka lympung kan long ka jingkyrkhu na ka bynta ki khynnah skul ban pyni ïa ki sap ki phong jong ki ha la ki jait jingïalehkai bapher bapher.
I la ïaroh bad ai mynsiem ruh ïa ka ophis jong ka DSO, ba ka lah ban pyniaid beit ïa kane ka lympung bad kyrmen ba kan nang ban pynlong bad pynbha shuh shuh na ka bynta ka jingmyntoi jong ki samla ïalehkai ka West Khasi Hills District.
Jowai, Ïaïong 21 : Ka jingïalehkai Cricket bala tip kum ka ‘Open to All Cricket Tournament 2023’ ba la pynïaid da ka West Jaiñtia Hills District Cricket Association Jowai, kaba la long mynta sngi 21 tarik ha Madan Khliehtyrshi Mini Stadium, ha kaba ka kynhun jong ka Lion Sports Youth Affairs kala jop da 16 runs ïaka Khimmusniang Sports Club.
Haba phai sha ka jingïakhun ïaka jingkynting pisa la jop da ka Lion Sports Youth Affairs kaba la jied ban tied nyngkong da kaba kamai 213 runs naki 35 overs bad duh 6 wickets, kiba kamai run khambun ki long u Nik Dan 46 runs 44 balls, u Kitboklang Rangad 42 runs 41 balls bad u Firstbornson Dkhar 43 runs 45 balls.
Na ka liang ki nongkawang bol ka Khimmusniang Sports Club kiba ïoh khur Wickets ki long u Chwamiki Ryngkhlem 2 wickets naki 7 overs bad u Richard Patwet 2 wickets na ki 7 overs.
Haba wan ban beh ïa ka thong ka Khimmusniang Sports Club kala poi tang 197 runs na ki 35 overs bad hap haduh 9 wickets, kiba kamai run ki long u Chwamiki Ryngkhlem 85 runs 68 balls bad u Richard Patwet 27 runs 27 balls, katba na ka liang ka Lion Sports kiba khur wickets ki long u Peterson Lamare 2 wickets na ki 7 overs bad u Namewanki Pakynteiñ 2 wickets na ki 7 overs.
Ïaka Nam Man of the Match mynta ka sngi la ïoh da u Firstbornson Dkhar jong ka Lion Sports Youth Affairs.
Ka jingroi stet jong ka jingnang jingstad ne kata ka Science & Technology ka la long kawei na ka phang kaba la pynshaiong ïa kiba bun ki riew rangbah, namar ba bun hi kim nang kumno ban pyndonkam ïa ka, hynrei katba ki khynnah kiba dang shu khie ki la don lypa ha ki ïa ka jinglah ban kin ktait ïa ki.
Ki ong ba kane ka dei ka juk computer bad ki khynnah kiba la kha ha kine ki 10 snem tam mynta kim don jingeh ban pyndonkam ïa ki wat la kim shym la ïoh kano kano ka jinghikai katba kiba kito kiba la kham heh ki suhsat ban pyndonkam lada ym dei ba ki la ïoh jinghikai lypa.
Ka jingroi jong ka jingstad ka la long kaba stet haduh katta katta katba ym don jaka satia ban buh rieh ïa ka, namar ba kane ka pyrthei pynbna paidbah ne Media World kam lah ban set ïa kiwei kiei baroh hynrei kat kiba la pynmih thymmai la pyni paidbah beit lyngba ki Telibishon ne internet.
Hynrei ka long pat kaba donkam ban phikir bha ha kaba ïadei bad ka jingailad ïa ki khynnah ba kim dei ban long laitlan than eh ha kaba pyndonkam ïa kine ki tiar jingstad namar ba ka lah ban ïalam sha ka jingbakla.
Ki jingsngewtynnad barabor ki pynlong ïa ki briew ban long kiba kyrni, kumta kano kano ka kam kaba ki briew ki sngewtynnad ki ïai bteng ban leh bad ïai leh ïa ka.
Ka jingsngewtynnad barabor ka khring ïa ka jingmut jongpyrkhat jong baroh bad bun ki duh wat ïa ka bor sngewthuh ban don da u pud khnang ba kan ym ktah ïa ka jinglong shimet bad ka jingmlien briew.
Ka jingkyrni palat ïa kano kano ka jingleh kaba ktah ïa ka ïa ka jingim ka long ka jingmlien kaba sniew.
Kum ka nuksa yn ym don kiba nud ban len ba ka kyiad kam dei ka jingdih kaba bang, kumjuh ruh dei ka jingbang bad ka jingsngew tynnad jong ki briew ban dih ïa ka kaba la pynkylla long ïa ki ban kyrni ban dih ïa ka bad ha kaba kut ki hap ha ka jingduhnong kaba khraw namar jong ka jingmlien kaba sniew.
Kumjuh ruh ki tiar kane ka juk stad ne technology ba mynta ki khring haduh katta katta ïa ki khynnah kiba dang khie dang san khamtam ki khynnah rit kiba dang leit skul.
Hooid ym baroh ki khynnah ki long kumta namar ba kum ki briew ngi don la ki jong ki jong ki jinglong bad ki jingsngew tynnad, hynrei ym lah ban len ba kiba bun hi ki ïapbieit bha ïa ki tiar technology ba mynta naduh ki TV, ki Mobile, ki Computer, ki Games ba lai phew jait.
Ha kine ki sngi ym tang ki khynnah kiba kham bit khambiang kiba lah ban ktah bad pyndonkam ïa kine ki tiar khamtam lei ïa ki Mobile bad Computer hynrei wat kito ki khynnah surok ruh ki lapmiet bha ban ïaboi ha ki dukan ïalehkai computer (Cyber Cafe) bad pynlut ïa ka por bad ka pisa ban ïalehkai namar ba ka don ka jingsngew tynnad, hynrei kane ka dei tang ka kam pynbyrngia namar ba kim lah ban ïoh jinghikai ei ei ban pynmyntoi ïa ki lait noh na kaba shuKi khun ki kti jong ki briew kiba riewspah lei ki biang lut ïa baroh ki jingdonkam bad ki khynah rit ha kine ki sngi ba mynta ki nang lut ban pyndonkam naduh ïa ki Mobile phone, Tablet, computer bad kiwei pat.
Ki don lei ki kmie ki kpa kiba ym ju kwah ban pynsngewsih ïa ki khun jong ki bad ki pynbiang lut wat ïa ki internet ba ki khun jong ki kin leh ïa ka internet ruh.
Ha kine ki sngi ki khynnah kiba dang ha ka Klas IV-V ruh ki la nang bha ban pyndonkam ïa ka internet.
Nalor jong ka jingdon jong ki Social Network kum ka Facebook, Twitter bad kiwei pat ki khynnah ki lah ruh ban pyndonkam ïa kiwei pat ki site kiba lah ban ïalam bakla bad pynthut ïa ka bor pyrkhat bad ka jabieng ba dang lung jong ki.
Kawei na ki jingmih kaba ym sngewtynnad ka long ba ki khynnah ki ïoh jaka ban don paralok bad ruh wat bad ki briew ki bymithuh kiba lah ban shim kabu ïa ka jinglong lui lui jong ki.
Kaei kaba la mih na ka jingkyrni palat jong ki khynnah ha ki Facebook bad kiwei pat ki site nalor ka jingkyrni ban ïalehkai Game ka long kaba ym lah ban pdiang, don bun ki khynnah kiba duh noh ïa ka bor ban dur-ïap ha ka jingpule jong ki.
Kumta ki kmie ki kpa kiba don shisha ka jingsngewkhia ïa la ki khun kim dei satia ban ailad ïa ki khun jong ki ba kin kyrni palat ha kitei ki jingpynbyrngia jong kane ka juk technology.
Ka Internet ka dei kawei ka bih bah kaba pynjot ïa ka bor pyrkhat ba dang lui lui jong ki khynnah.
Ha ka Internet wat kiba bun ki samla bad ki rangbah briew ruh ki liem bad ka ktah haduh katta katta ïa ka jingim briew.
Ka dei kaba shisha ba ka pynsuk haduh katta katta ïa ki briew ban iit ïa kino kino ki jingdonkam hok jong ki.
Hynrei kumba ong ka Phawer u Aesop, “Ka don ka ma ha ba la than eh ka suk" Kumta ki kmie ki kpa ki donkam ban long kiba phikir bad husiar bha ban peit ba ki khun kin ym ngop ha ka jingkyrni.
Mawkyrwat, Ïaïong, 21: Ki runar bym lah ban ithuh hynnin ka miet jong ka 19 tarik u Ïaïong, 2023 ki la leit ban pynpait ïa ka tala bad rong tuh ruh ïa ki katto katne ki tiar ba donkam ba don hapoh jong ka Nolikata Higher Secondary School, South West Khasi Hills District.
Katkum ka jingïathuh jong ka Headmistress jong Nolikata Higher Secondary School, ka kong M.
Marweiñ la ong ba kane ka jingjia ka jia ka lah ban dei ha ka por shiteng miet namar ba don ruh ka jinghap slap.
“Ki tiar ba ki runar ki la ïoh ba rong tuh ki long ïa ka solar ba kynthup naduh ka Receiver, UPS bad Battery", ïathuh ka kong Marweiñ.
Halor kane ka jingjia, ka kong Marweiñ ka la dep ba ujor ehjahar hapoh Police Out Post, Gumaghat, South West Khasi Hills District.
Ka jingtohkit halor kane ka dang ïaid shakhmat.
Mawkyrwat, Ïaïong, 21: Ka ophis jong u District Sports Officer, South West Khasi Hills District mynta ka sngi u la ïoh ban pynkut noh ïa ka lympung jing ïalehkai jong ki khynnah skul kaba la tip kum ka Ranikor Block Level Inter-School Athletics Meets 2023 ha kaba ka Jingaiti Secondary School ka la rah ïa ka lahduh na ka liang jong ki khynnah shynrang bad ka Indira Gandhi Memorial Secondary School na ka liang jong ki khynnah kynthei.
Ïa kane ka Ranikor Block Level Inter-School Athletics Meet 2023 la pynïaid da ka ophis jong u District Sports Officer, South West Khasi Hills District, Mawkyrwat lyngba ka District Sports Promotion Society, South West Khasi Hills District bad ba la pynlong ha madan Nolikata, South West Khasi Hills District ha kaba ki don baroh 12 tylli ki skul na kylleng ki shnong kiba hap hapoh ka Ranikor Block kiba la wan ïashimbynta.
Lah ban kdew ruh ba kane ka jingïalehkai, ka long kum shibynta ban jied ïa ki khynnah ba kin ïoh ban rung ha ka District Level bad ka dei ruh kawei na ki lad ba ki khynnah skul kin ïoh ban pyni ïa ka jinglah jong ki ha ki kam ïalehkai bapher bapher bad da kata ka lynti yn sa jied ïa kiba kham kynsai ba kin sa mih khmat de ha kiwei pat ki jaka.
Ha kaba kut jong ki jait jingïalehkai ha kane ka sngi, na ka liang ka ophis u District Sports Officer, South West Khasi Hills District u la ïoh ban sam ïa baroh ki khusnam sha ki khynnah kiba la poi sha ka thong jong ka jingjop kata ha ka kyrdan ba nyngkong, kyrdan ba ar bad kumjuh ruh ha ka kyrdan kaba lai ryngkat ki khusnam bad ki syrnod ban pynshisha ïa ka jingjop jong ki.
Kyrpang ruh ha kane ka sngi la ïoh ruh ban sam ïa ki khusnam shimet kata ka Best Athletes jong ki khynnah ba 14 ka leit sha u Pailadonbor K.
Ryja jong ka Nongnah Secondary School bad ka Chikimesa D.
Shira jong ka Border A’chik Secondary School, ha ka kyrdan jong kiba 16 snem pat ka leit sha u Interlis John Nongbri jong ka Jingaiti Secondary School bad ka Nengchi Sangma jong ka Indira Gandhi Memorial Secondary School.
Nangta, jong ki khynnah ba 18 snem ka leit sha u Badol A.
Marak jong ka Border A’chik Secondary School bad ka Risdalin Hahshah jong ka Jingaiti Secondary School.
Ha kane ka sngi ban pynkut noh ïa kane ka Ranikor Block Level Inter-School Athletics Meet 2023 la ïadonlang naduh u bah D.
Syngkon, District Sports Officer, South West Khasi Hills District, u bah E.
Syiemlieh, PTI ka ophis u District Sports Officer, South West Khasi Hills District, ki Medical & Health Officer jong ka Ranikor CHC, ki nonghikai jong ki 12 tylli ki skul lem bad ki nongpeit kai.
Nongstoiñ, Ïaiong, 21: Ka shnong Mawkhumkha kaba hap hapoh Mawshynrut Civil Sub Division, ka dei kawei na ki shnong kiba la rim bha hynrei haduh mynta kam pat don surok satia.
Katei ka shnong ka don shaphang sepngi na ka shnong Porsohsan harud ka surok Riangdo Athiabari.
Ki paidbah jong katei ka shnong ki dei kiba im ha ka rep ka riang bad ki mar rep ba kongsan ki long u kwai, u sying bad u kba.
Watla ki paidbah ki im da ka rep kba, hynrei ka rukom rep kba jong ki ka pher namar ym don pynthor satia bad ïa u kba ki rep ha lum.
Ha kine ki bnai ba la dep u nongthoh khubor u la poi ha katei ka shnong bad la ïoh ban ïakren bad ki katto katne ki nongshong shnong, ha kaba ki la ïathuh ba ki paidbah ki mad shibun ki jingeh ha ka leit ka wan, namar ba jingbym don surok bad haba ki leit donkam sha kiwei pat ki shnong khamtam ha Riangdo, ki hap ban ïaid da ka kjat haduh ka surok bah ha Porsohsan ban ap kali.
Ki la ong ruh ba ka jingeh ba kongsan ba ki ïakynduh ka dei ha ka por ba ki pang ki shitom, namar ki jaka sumar ki long kiba jngai bad haba ki leit ap kali ha surok bah ruh ki kali ki don tang teng khat, namar kim treh ban kamai na ka daw jong ka jingsniew palat ka surok naduh Riangdo haduh Athiabari.
Kitei ki nongshong shnbong ki la ïathuh ruh ba haduh mynta ka umbam umdih ruh ym pat don.
Ka bording te ki la sdang ban pyntrei tangba ym lah ban tip haduh katno snem kin ïoh ban pyndonkam.
Halor kitei ki jingeh ba ki ïakynduh, ki la kyntu ïa ki bor sorkar bad ïa ki nongmihkmat ba kin shimkhia lem ban pynpoi surok ha katei ka shnong, khnang ba ki paidbah kin lait na ka jingeh ha ka leit ka wan bad ka kit ka bah.
Shillong, ïaïong, 21: Ka ‘Institute of Bioresources and Sustainable Develop-ment’ (IBSD), kaba don ha Upper Shillong ha Meghalaya mynta ka sngi kala pdiang ïa ki samla pule jong ka St.
Edmund’s College bad ïa ki nonghikai kiba la leit ban jngoh ïa ka Laboratory katei ka jaka.
Kane ka jingleit jong ki samla pule ka St.
Edmund sha katei ka jaka ka long ban sngewthuh ïa ka jingtrei kam ka Laboratory bad ki kor ki bor kiba don ha katei ka jaka ba jurip bniah kyrpang ïa ki dawai kynbat kane ka thaiñ.
Ha kane ka jingleit ki samla pule ka St.
Edmund la pynsngewthuh ïa ki da u Director ka IBSD, Prof.
Pulok K.
Mukherjee ba kumno ban pynkiew ïa ka jingïadei ka stad saïan bad ki kor ki bor jong kane ka juk kaba mynta ban pyndon kam ïa ki na ka bynta ban ïada ïa ka mariang.
Ka IBSD ka juh pynlong ïa kum kine ki jingïakynduhlang ban pynsngewthuh ïa ki samla pule ba kin wat bniah ha kaba ïa dei bad ka mariang bad khamtam eh bad ki jingthung kiba mih na ka mariang ha kane ka jylla.
Khliehriat iaiong 21: Ka shnong Rangad ka dei kawei na ki shnong ha East Jaintia Hills District kaba don shibun ki jaka kiba itynnad kiba iahap dur bad kiba don jingmut ban pynlong ïa ki kum ki jaka jngohkai pyrthei bad kiba bun ki jaka kiba itynnad kiba don ha Rangad ki don ruh ka khanatang kiba naduh mynbarim, ka Dorbar shnong Rangad, naduh ki snem kiba la leit ka la shim khia ban pynneh pynsah ïa kine ki matti uba rim bad ban pynlong ruh kum ki jaka jngohkai pyrthei.
La ju sakhi ruh ba ki don bun ki briew ieid mariang kiba ju wankai sngewbha, wan kai pyngnad bad wan bamkhana sha shnong Rangad, ki paidbah kiba wan ki ju sngewtynnad ban pynlut ïa ka por jong ki ha ka madan phlang jyrngam kaba heh bad ba ïar ba ju tip kum ka madan Pdeiñ Rangad, kumjuh ruh ki ju leit ban jngoh ïa ka kshaid Umbryleiñ, ki Moowknor, ki mawbynna ba kynthup ki maw kynthei, ki maw shynrang kiba dei ruh ki maw ba la buh nam da ki longshwa man shwa naduh hyndai.
Sawdong ka Pdeiñ Rangad (ka madan ba heh ba ïar) ki don ki khlaw ba kup rong jyrngam, ka don ruh ka kshaid Umbyrleiñ bad ha trai eh jong kane ka kshaid ka long kum ka jaka jngi kaba itynnad (natural swimming pool) ba la pynwandur da ka mariang, kumjuh ruh ki don ki maw knor (Mooknor), ki maw bynna kiba ka Dorbar Shnong Rangad ka la shim khia ban pynneh pynsah ïa kine ba kin neh pateng la pateng.
U Waheh Shnong jong ka shnong Rangad, u bah Damon Lamo, u la iathuh ba kiba bun ki briew wat kiba na bar shnong ne bar jylla ruh ki la sdang ban tip ïa ka shnong Rangad bad ki la sdang ruh ban wan jngoh ïa kane ka shnong, la ong ba don kiba wan da ki bos, ki kali heh kali rit ruh ban wankai pyngnad bad wan bam khana.
Ha kaba iadei bad ka madan phlang kaba heh bad kaba ïar u ma Damon Lamo u la iathuh ba “Kane ka jaka jong ngi (Pdeiñ Rangad) ka dei ka jaka kaba naduh ki myn barim bad ki longshwa jong ngi ki shong ki sah ha kane ka jaka hyndai, hynrei dei na ka daw ba wan ka khlam kaba jur ha kata ka por na kata ka daw ki nongshong shnong ki phet bad kynriah noh na kane ka jaka bad ki shnong noh sha kawei ka jaka ba ju khot ka Moolynsngat, ki iehnoh-noh ïa kine ki dienjat ha kane ka jaka ban ioh ban sakhi da ki long dien, da ka jingdon kine ki maw sah nam kum ki Mooknor ki Mawbynna, ki maw shongthait ba bunjait ki maw kiba la buh sah nam ki nongtmmen, kumta ngi ki long dien, ki khun ki kti jong kane ka shnong ngi pynbha pynmiat, ngi ri, ngi sumar bad pynneh pynsah ïa kine ki dien jat sahnam jong ki myn ba rim bad ngi don ka jingmut ruh ban pynlong ïa kane kum kawei na ki jaka jngohkai pyrthei bad malu mala ngi dang lah hi ban tip ïa ka khanatang hyndai jong ki myn barim"La ong ruh ba ka Dorbar shnong Rangad ka la ju pynlut da ka pisa shnong ban pynbha pynmiat ïa kane bad ruh ba ki nong shong shnong ki ju trei wat da ka bor met ruh ban pynneh pynsah ia ki dak uba myn ba rim bad la sngewthuh shai ruh ba na ka liang ka sorkar hi kaba na ka tnat jongkhai pyrtehi (tourism) kam pat shym la don satia kano kano ka jingai jingiarap ïa ka shnong ha kaba u waheh Shnong ruh u la ong “Na ka liang ka sorkar te pat don kano kano ka jingiarap, kine kiei kiei ba ngi pyntrei ki dei na ka pisa shnong ba la ia syniang ki paidbah bad ngi la pynlut haduh kumba T.
2 lak tyngka tam khlem da kheiñ ïa ka bor met jong ki paidbah nongshong shnong namar ngi da kwah ban pynneh ïa kine pateng la pateng"U la iathuh ruh ba hangne ki dang don shibun shibun kiei kiei kiba dang donkam ban pynbit pynbiang kum ki surok, ki kynroh, ki lynti iaid kjat ban poi sha trai jong ka kshaid Umbyrleiñ, ki jingker (fencing) bad kiwei kiwei.
Nongstoiñ, Ïaiong, 21: Ki paidbah kiba shong ba sah ha ki bynta khappud bad ka jylla Assam, ki la mad shisha ïa ka jingeh ba khraw ha ka kit ka bah, ka pang ka shitom bad ha ka ïaid ka ieng khamtam mynta ka por lyiur namar ka jingbym don ki surok kali ba bha ban leit sha ki shnong ki thaw jong ki.
Ïa kane la pynpaw da ki nongsynshar shnong ka thaiñ Mawïamsyiem kiba hap hapoh ka Hima Nongmynsaw, kata ba kynthup ïa ki shnong ba don ha ka thaiñ Mawïamsyiem bad kiwei.
Ki la ïathuh ba ha kum kane ka por, kiba bun ki mar rep kiba ki la pynmih na ki ryngkha ki risa ki la shu pyut ei noh, namar ba kim lah shuh ban kit da ka met bad pynpoi ïa ki sha ki iew ki hat bad kane ka la wanrah ïa ka jingduh nong ba khraw ïa ki nongrep.
U bah Patstar Nongshlong, sordar ka shnong Mawïamsyiem u la pynpaw ïa ka jingsngew bynñiaw, namar ba ka sorkar Meghalaya ka la iehnoh khunswet ïa ki paidbah kiba don ha kitei ki bynta khappud.
U la ïathuh ba kumba long mynta ki don palat 10 tylli ki shnong kiba don ha ka thaiñ Mawïamsyiem, ki bym shym pat la ïoh pdiang satia wat tang khyndiat ruh ka jingïarap na ka sorkar jylla.
U la ong ruh ba hapoh ka shnong Mawïamsyiem, ka sorkar kam pat pyllait wat tang ïa ka khanasumari kaba la dep ban lum naduh kham mynshwa.
Kane ka la ktah bad pynduhnong shisha ïa ka shnong ka thaw, namar haduh mynta kim pat shym la ïoh pdiang wat tang u khaw rashon ne kiwei kiwei ki lad jingïarap na ka sorkar.
U la ong ba katei ka thaiñ kam ïoh wat ïa ki scheme kyrpang ïa kiba duk na ka sorkar India kum ka MGNREGA, PMAY, PMGSY, bad kiwei kiwei ki kam pynroi ka ba la pynlong ïa ka thaiñ ban shong sah ha ka jingdum.
Namarkata u la buh jingkylli ïa ka sorkar ba shaei ka buh ïa kita ki scheme border Road, ki scheme PMGSY bad kiwei kiwei kiba dei hok ban pynïoh sha ki jaka nongkyndong bad jaka khappud.
U la ong ba kane ka pyni ba ka sorkar jylla kumjuh ruh ki nongmihkhmat kim kheiñ briew bad kim don jingkitkhlieh ïa ki briew kiba don ha kitei ki bynta khappud.
U la ïathuh ba na ka liang jong ka jylla Assam ka la pyrshang katba lah ban theh ïa ki lad jingïarap wat sha kito ki jaka ba dang hap ha u pud jong ka jylla Meghalaya bad ki la don ki nongshong shnong kiba la kham sngew jan ïa ka Assam, namar ka kham leh bha hynrei haba phai pat sha ka jylla Meghalaya ka la shu pynbam tang da u dew ryngkhiang ïa u paidbah.
Namarkata, u la kyntu jur ïa ka sorkar bad kumjuh ïa ki nongmihkhmat ba kin shimkhia ban peit lem ïa ka khia ka shon ki paidbah kiba don ha kitei ki bynta khappud, khnang ba kin ïoh ban im lem kumba long kiwei pat.
Shuh shuh, u la pynpaw ruh ba kum ki nongsynshar shnong jong ka thaiñ, ki dawa ïa ka sorkar khamtam ïa ki nongmihkhmat ba kan pynïoh noh ïa ka surok ban pynïasoh naduh Noapara-Mawïamsyiem-Umthli shaduh Kyrshai, khnang ba ki phew tylli ki shnong kiba don ha katei ka don ka thaiñ, kin ïoh noh ïa kaei kaba ki la angnud baroh shikatta na ka bynta ban kham pynsuk ïa ka kit ka bah bad ïa ka ïaid ka ieng.
Nongpoh, Ïaiong 21: Hadien ka jing ïaid shaphrang bad ka jingïaid beit jong ka lympung ïalehkai sports ba 3 sngi kynthih ki khynnah skul bala tip kum ka Chief Minister Inter School Athletic Meet 2023 bala pynlong da ka ophis u District Sports Officer, Ri-Bhoi District, katei ka lympung kala poi noh sha kaba kut mynta ka sngi hadien ba 32 tylli ki kynhun kila wan ban shim bynta shitrhem ha katei ka lympung bala pynlong ha madan Kurkalang, Bhoirymbong haki jingïalehkai bapher bapher.
Ïa katei ka lympung ïalehkai sports ki khynnah skul ka Ri-Bhoi la wan ban pynhap pyrda noh ïaka da u Bah Rangkynsai Kharbuki MDC ka Umroi Constituency kum u kongsan haka jingdon ryngkat ka kong Paidolyne L.
Nonglait District School Education Officer, u DSO ka Ri Bhoi U Bah Boby Nongbet u BDO Bhoirymbong u Bah P.
Mukhim u Bah S.
T Rympei Rangbah Shnong Lumdaitkhla, Bhoirymbong, ki Nonghikai lem bad ki khynnah skul lem kiba la wan ban ai jingkyrshan ïaki rang bad thei ïalehkai kiba la leit ban mihkhmat naki skul jong ki.
Naka liang ka ophis u DSO kala sam ruh ïaki khusnam ha katei ka sngi ba kynthup ïaka Best Team haka kyrdan Under-14 ki kynthei la rah da ka St.
John Secondary School, Jyntru bad haka liang ki shynrang la rah da ka St.
Alfred’s Secondary School Marngar, haka kyrdan U-16 pat haka liang ki kynthei la rah da ka Raid Nongbri Secondary School, Umsaw Nongbri bad ka St.
Paul’s Higher Secondary School, Nongpoh haka liang ki shynrang, katba haka U-18 pat la rah da ka St.
Alfred Secondary School Marngar haka liang ki kynthei bad ka St.
Joseph Secondary School Umden haka liang ki shynrang.
Katba ïaka khusnam lahduh jong ka lympung Chief Minister Inter School Athletic Meet 2023 u DSO ha Ri-Bhoi la rah da ka St.
Joseph Secondary School Umden hadien ba kala ioh ban khur haduh 13 tylli ki takma ksiar bala sam ruh ïaka khusnam da u kongsan ha katei ka sngi.
Jowai, Ïaïong 21: Ka Voice of the People Party (VPP) mynta ka sngi Thohdieng kala hiar sa ha Amlarem West Jaiñtia Hills District ban pynsngewthuh paidbah halor ka rukom bhah kam jong ka sorkar lyngba ka ‘Reservation Policy’ kaba long noh shilliang lada ïanujor hapdeng ki jaitbynriew Garo bad ki Khasi.
Ïa kane ka jingïalang la pynlong ha Enowell Hall, Amlarem ha ka jingdonlang naduh u President ka VPP bah Ardent Miller Basaiawmoit ula ba pynsngew ïa ka nongrim ba ka party ka ïeng kaba long kyrpang na ka bynta ki pait ka Jaitbynriew, la don ruh ka kong Aibandaplin Lyngdoh Nonglait nalor kiwei de ki nongkit kam ba hakhmat jong ka seng VPP.
Na ka liang ki paitbah kiba don da ki spah ngut kila rah ïa ki kti ban ai jingkyrshan ïa ka jingthmu jong kate ka Party VPP halor ka jingïakhih ban pynkylla ïa ka Roster System kaba la pyntreikam ïa ka rukom thung kam thung jam ïa ki samla wadkam.
U bah Ardent ula ong ba kaba nyngkong duh dei ban don ka jingïatylli ha ka ktien ka thylliej ban wanrah ïa kawei ka jaitbynriew khnang ban yn lah ban ïakhun nangne shakhmat ïa ki jingïakhih.
U la pynsngew ruh ha ka synshar khaddar ka donkam ban wanrah ïa ka jingkhuid jingsuba.
Shuh shuh ula ong ba ka por mynta kala dawa ban pynthymmai noh ïa ka rukom thung kam thung jam halor ka Reservation Policy hapoh ka jylla bad mynta la ïohi naduh ba la pyntreikam da ka Roster System kiba bun hi ka rukom thung kam ka leit sha ki jait bynriew Garo ban pyndap ïa ka bhah jong ki kaba sah.
Ula ong ruh myn ha kane ka Election ba la dep la dei ban ïoh noh ïa ka sorkar jong ka seng riewlum hynrei ki don pat kiba shet kylla bad kiba la leit ban sdien bus ban ai jingkyrshan ïa ki Party National.
Ha kane ka sngi ula pynpaw ka jingsngewkmen ban ïohi ïa ki paidbah nongshong shnong jong ka thaiñ War Jaiñtia jong ka 7-Amlarem Constituency kiba la mih shakhmat ban pyndap ïa katei ka Hall bad ban ai jingkyrshah ïa kane ka jingïakhih ban pynthymmai ïa ka rukom thung kam thung jam ïa ki samla wadkam hapoh ka jylla.
Ula ong ba ka VPP kala ïoh ïa ka jingithuh da ka Election Commission of India ba kala long ka State Party da kaba ula kular ba kan long ka seng riewlum kaba paka ym tang ban jop Election hynrei ban peit ïa ka eh ka shon jong ka Jaitbynriew.
Hadien kane ka jingïalang ka Party VPP (Voice of People Party) kala ïoh ban jied ïa ki nongkitkam ba pura jong ka Party na ka bynta ka 7-Amlarem Constituency kiba kynthup ïa u President- Jamshaphrang Pohtam, Vice President – Isaak Shylla, General Secretary – Rijied Lamin bad kiwei kiwei ki nongkitkam.
Nongpoh, Ïaiong 21: Ki khun ki hajar jong ka Raid Nongtung ha Ri-Bhoi mynta ka sngi kila tuid sha Nongbah Ummat ka shnong khappud bad ka Assam haka thaiñ Block II, ban sakhi ïaka tamasa Shad Lakhempong kaba dei ruh ka jingshad lehñiam jong ka Raid Nongtung ba ju pynlong shisien shisnem, hadien ba ïa katei ka jingshad lehñiam la pynsangeh noh shipor namar ka jingwan lyngshop jong ka khlam Covid-19.
Ïa katei ka Shad Lakhempong la pynlong da ka ophis jong u Syiem ka Raid Nongtung, Synjuk ki Rangbah Shnong Border Area bad kumjuh ruh ka seng Ri-Bhoi Youth Federation (RBYF), ha kaba u Bah Bipul Thangkhiew President ba rangbah ka seng RBYF u la long kum u kongsan, haka jingdonlang u Syiem ka Raid Nongtung u Paiem Miwell Shadap, ki longsan mansan jong ka Raid, ki nongïalam ka Synjuk ki Rangbah Shnong, ki dkhot ka RBYF lem bad ki khun ki hajar jong ka Raid Nongtung kiba la wan ban sakhi ïa katei ka shad lehñiam.
Kum ban shu pynpaw ba katei ka jingshad Lakhempong ka dei kaba ju pynlong shisien shisnem ban shim bynta da ki khun ki hajar jong ka Raid Nongtung bala ju pynlong haka taïew ba khatduh u bnai Lber lane ka taiew ba nyngkong u bnai Ïaiong, ha shuwa ba u bynriew ka Raid Nongtung un hiar shaka rep ka riang ban duwai phirat ha u Blei Nongbuh nongthaw ba un ai u symbai ba paka bad ki jingthung jingtep ba kin plung bad san bha, hynrei naki daw bym lah kiar katei ka jingshad kala sdang mynta ka sngi hapdeng ka jingiphuh iphieng ban pynkut pat lashai ka sngi Saitjaiñ.
Lyngba katei ka tamasa bad ka lehñiam, ka pynpaw pyrthei ruh ïaka jingriewspah ka riti dustur bad ka kolshor tynrai jong ka Raid Nongtung, naduh ka bam ka dih tynrai, ki jingshad tynrai bala suid la shor bad buh naduh u mynbarim kiba dang pynneh pynsah bad pynim haduh kine ki sngi.
Jowai, Ïaïong 21: Ka Jaiñtia Student Student Movement (JSM) lyngba ka kyrwoh bala pyllait da u Working President, Central Body ka la pynrem jur ïa ka jingleh riewkhlaw bad jingthom bor ka KAAC ïa ka khyndew ka shyiap bad ki nongshong Shnong jong ka Meghalaya, khamtam jong ka jaidbynriew Jaiñtia kumba kala jia ha Shnong Khatkasla, Mukroh, Khanduli khlem ka jingïatip lem na arliang manla ki District Administration kumba ka la paw shai ha ka jingkren ka Deputy Commissioner jong ka West Karbi Anglong.
Kane ka paw shai ïa ka jingkhwan myntoi bad ka buit tuh arsap jong ka KAAC khlem ka nongrim da kaba ïaid katkum ki lynti kyndon shynshar khadar.
Ka Seng ruh ka dawa bad kyrpad ïa ka District Administration jong ka West Jaiñtia Hills District bad ka Jaiñtia Hills Autonomous Council (JHADC) ban shim ïa ka sein jam ba tyngeh katkum ki kyndon ain ban ym ailad ïa kane ka buit sianti bad buit tuh mutlop jong ka Karbi Anglong Autonomous Council (KAAC) ban klun bad ïuh roit ïa ka hok longbriew man briew jong ka jaidbynriew Jaiñtia.
Ka JSM kum kawei na ki Seng ba peit bad pyrkhat ïa ka ïap ka im jong ki nong Jaiñtia kan ap bad bishar ïa ka rai bad ki sein jam ki bor shynshar na ka bynta ka lawei ka jaidbynriew bad ka long ruh kaba la pynkhreh ban ïeng ïada la kano kano ka lynti lada ka KAAC kan nang bteng ban ïaid ka lynti arsap mutlop tang ban myntoi ïalade ban ktah mat ïong pat ïa ki para jaitbynriew ritpaid.
Ha ka juh ka por ruh ka JSM ka ai ka jingïaroh bad jingpyrto ïa u ADC ka West Jaiñtia Hills District, ma M.
A.
Challam uba kloi ban mih ha khmat ha kano kano ka jingshah thombor ki jaidbynriew Jaiñtia ban ïeng ïada khlem pyrkhat shuh ïa ka jingim la jong.
Ka Seng ka kyrmen ba kin mih shibun kum kine ki riew shemphang bad riew Rangbah na ka bynta ka dawbah dawsan bad ka ïap ka im ka jaitbynriew.
Jowai, Ïaïong 21 : Ka Meghalaya Bharat Scouts & Guides, West Jaiñtia Hills mynta ka sngi shi bynta ban pynlong ïa ki khun kynthei jong kane ka Movement ban tip shaphang ki hok bad ki kamram hapoh ka imlang sahlang kala pynlong ïa ka Seminar halor ka phang “My Rights and Me as a Leader" Under “Her World Her Voice".
Ïa kane ka Seminar la pynlong ha Thomas Jones Synod College, Jowai hapoh ka jingpynïaid jong ka ka Dolly Lamare kaba dei ka Asstt.
Organising Commissioner Guides ha kaba la sakhilang da ka Catherine Nongkseh, STC & SOC Guides, ka Dashimti Kharkongor, ASOC-Guides bad ka Shimtilang Kharbuli kaba dei ka State Project Coordinator, State Headquarter, Shillong, nalor ka Lamisaka Lytan ka Vice Principal jong ka Thomas Synod College, Jowai kum ka symbood kongsan bad u ma W.
Lyngdoh uba dei u State Secretary MBS&G, State Headquarter Shillong kum u Kongsan.
Ha kane ka Seminar la wan ban ïashim bynta da ki Guide Captain ha ryngkat ki khynnah Guides bad ki Rangers na ki skul bapher bapher kynthup ïa ka St.
Mary Mazzarello HSS, Jowai, Seiñraij SS, Jowai, Little Angels School, Moosalyngkat, Jingshai Mihngi Adventist School, Mihmyntdu, Achiever Secondary School, Ummulong, Lissi Pearls School, Mukhla bad ka Thomas Jones Synod College.
Ka Rosie Bang, District Organising Commissioner Guides bad ka Shimti Nongtdu (Ranger) kila long ki nongai jingkren bad jingbatai bniah ïa ki khynnah halor ka thong jong kane ka prokram kaba long shi bynta ban kyntu bad ai mynsiem ïa ki ban kin tip ïa ki Hok bad ki Kamram jong ki kum ki nongshong shnong kiba don ka jingkitkhlieh ïa ka bha ka miat ha ka imlang ka sahlang.
Jowai, Ïaïong 21: Ka Joint Action Committee Nartiang Khanduli (JACNK), kaba la lam khmat da ki Waheh Shnong jong katei ka thaiñ, mynta ka sngi 21 tarik na ka liang ki 6 ngut ki Waheh Shong ha ka jinglamkhmat u Chairman ka Committee uba long u Waheh Shnong jong ka Shnong Moodop Nartiang u ma Damonmi Dkhar, kila hiar ban leit jurip (Inspect) sha katei ka jaka ha Khanduli halor ka jingjia huri hura kaba la mih ha katei ka jaka ha kine ki sngi kiba la dep, ha kaba ka Karbi Anglong Autonomous Council (KAAC), kala buh ïa ka Entry Gate ban khrong khajna ha katei ka jaka.
Na ka liang ka JACNK kala dawa ban weng mardor ia katei ka Check Gate, kaba la buh ne shna hapoh u pud u sam jong ka shnong Khanduli kaba hap hapoh ka jylla Meghalaya.
Ka Committee kala ong ruh ba kane ka Check Gate ka kthah ïa ki nongleit nongwan kumjuh ruh ki nongkamai kajih ne kiba trei sha katei ka jaka, sa kawei ruh ha katei ka Gate nalor ba kila khrong khajna na ki kali kit mar (Commercial Vehicle), kila khrong ruh ia ki nongwan jngohkai pyrthei ne ki Tourist.
Kumta ka Committee kala dawa ban weng syndon ïa katei ka Check Gate khnang ba ki nongleit nongwan bad ki nongkamai kajih kin suk khlem don ka jingpynthut.
