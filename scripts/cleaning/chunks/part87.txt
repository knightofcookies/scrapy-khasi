U BDO ka Namdong C&RD Block Dr.
Heimonmi Niang haka 31 tarik Jymmang u la wan plie paidbah iaka ophis trei kam jong ka  Iachemlang I Women Cluster Level Federation (CLF) ha Namdong Cluster ha Namdong-B.
Ha kane ka sngi la ia don lang ruh u Waheh shnong ka Namdong-B Ma Damian S War, u Acting Waheh Raij ma Lambor Lyngdoh nalor ki dkhot bad nongkitkam ka CLF ba kynthup iaka president kong Donasynta Lyngdoh bad secretary kong Wanbiang Khongjoh.
Baroh ki nongkren kila kren ai mynsiem bad kitbok kitrwiang iaka CLF, iaki VO iaki SHG’s hi baroh ba kin nang trei shitom khnang ba kin nang lah ban iaid shakhmat ha ki kam jong ki ban myntoi ka shnong ka thaw bad ka lad kamai jakpoh jong ki.
Kum ban shu pynkynmaw iaka Cluster Level Federation Namdong Cluster la sdang iaka haka 24/1/2022 ka CLF ka kdup iaki 11 tylli ki Village organisation (VO) bad 150 tylli ki SHG’s.
Haka juh ka por ka CLF kala pynlong ruh iaka Annual General Meeting (AGM ) ha community hall Namdong-B, haka jingdonlang u Rolin Shadap Distric Mission Manager, Jowai bad u Donbok Nongpoh Block Project Manager hakane ka sngi la wan ban sakhi lang ruh da u waheh shnong ka Thadmukoh ma Hoping Phawa bad u waheh shnong ka Lumrot ma Nobelki Ryngkhlem ryngkat ka  jingdonlang ki dkhot jong kI SHG naki shnong pher ba pher.
U Myntri ka sorkar Jylla uba khmih ia ka Tnat Revenue bad Disaster Management u Bah Kyrmen Shylla ha ka 31 tarik Jymmang u la khot pynlong ia ka jingialang bad ki ophisar na ka bynta ban bishar bniah halor ki jingjia shah pynjulor ha ki bor mariang khamtam hadien ka jingwan syllad ba dang shen jong ka Cyclone Remal.
Ha kane ka jingialang la wan iashim bynta da u Commissioner & Secretary u Sanjay Goyal, ka Secretary Revenue bad Disaster Management ka Kong Matsiewdor War Nongbri nalor kiwei pat ki heh sorkar na ka Tnat SDMA.
Ka jingiakren ba kongsan kalong halor ki jingshah pynjulor ha u Cyclone, kata kaba kynthup ia ki jingtwa khyndew, bad ka jingther u ‘lapbah kaba la ktah jur ia baroh ki district jong ka jylla Meghalaya.
Nalor kata ki mat ba la iatai bha ha kane ka jingialang ki kynthup ia ki jingduh na ki jingshah pynjulor na ki jingtwa khyndew, ka jingtwa ki iing ki sem, ki lynti surok bad ka jingshah pynthut ha ka leit ka wan, ki jingshlei um, ki jingtei kiba la ktah jur ia ki paidbah ka Jylla bad halor ki lad aijingiarap ba kyrkieh ia kiba la pynioh na ka bynta ki lanot.
Nalor kata la iatai ruh halor ki sienjam ba la shim da ki kynhun aijingiarap bapher bapher kaba kynthup ia ka SDMA, SDRF, Deputy Commissioner bad ki laitylli ki tnat treikam jong ka MeECL.
Kine ki kynhun ki la trei borbah halor ki kam aijingiarap kiba kyrkieh sha kito kiba la shah ktah khamtam na ka bynta ban pynbiang ia ki jingdonkam sha kito ki jaka kiba la shah ktah jur.
Na ka liang u Myntri u la pynpaw ruh halor ki jingpynkhreh kiba la shim da ka State Emergency Operations Center, Districts, kiba la pyndonkam ia ka Common Alerting Protocol (CAP) na ka bynta ban pyllait mardor ia ki jingpynbna bad ki jingmaham, ka Emergency Response Support System (ERSS) kiba dei ki jingmaham lyngba ka App jong ka sorkar India.
U Myntri u la ban jur ruh halor ka jingdonkam ban bteng ia ka jingpeitngor bad ban long kiba la pynkhreh halor ki sienjam khnang ban pynduna na ka jingshah pynjulor ha ki bor ka mariang ha sngi ki por ki ban dang wan.
Shuh shuh u Myntri u la pynpaw ruh ka jingsngewkhia ha kaba iadei bad ka kam aijingiarap bad ban wad ia ki lanot ha ka shnong Nongpriang bad halor ki kam maramot ha kylleng ki district.
Shibynta ka jingpynkhreh ia ka lympung ialehkai sports " 6th Meghalaya Games 2025," ha Jowai, ka kynhun ki nongmihkhmat na ka Meghalaya State Olympic Association (MSOA) Shillong hapoh ka jingialam jong u Working President u Bah John F Kharshiiing bad u General Secretary u Bah L Pariat lem bad ki ophisar na ka State Sports Association, Meghalaya ha ka 31 tarik Jymmang ki la pynlong ka jingjurip iaki jaka ialehkai ha sor Jowai, West Jaintia Hills District.
Ha kane ka jingwan jurip kane ka kynhun ka la pynlong ruh ka jingiamir jingmut bad u District Sports Officer u Bah K Passah ha ryngkat ka jingiadon lang ki ophisar na ka ophis u DSO bad na ka liang ka West Jaintia District Sports Association (WJDSA) ba la mihkhmat da u Bah Patrick Lamare, Vice- President, Bah  Nangebormi Suting, Football Secretary ha ka jingialang kaba la long hapoh ka ophis u DSO, Jowai.
Hadien kane ka kynhun ka la pynlong ruh ka jingleit jurip ia kiba bun tylli ki jaka ba la pynkhreh ban pynlong ia katei ka lympung ialehkai na ka bynta ki jingdonkam ia ki jingtei bad kiwei pat.
Ki jaka ba la tyrwa na ka bynta ban pynlong ia katei ka lympung ialehkai sport ki kynthup ia ka Kiang Nangbah Stadium, Don Bosco Secondary School, Mihmyntdu, Bosco Pnar Salini Colony, Kiang Nangbah Government College, Amphitheatre ha Moolasyat, Jowai Polytechnic College, Khadar Daloi Law College, Tome Memorial Higher Secondary School, Mooralong, Chutwakhu Indoor Stadium, Jowai Public School, Khimmusniang Indoor Stadium bad ka madan Jrisalein.
Ka kynhun aijingiarap na ka Tnat Fire & Emergency Services ha ryngkat ka State Disaster Relief Force (SDRF) kila lah ban sei noh ia baroh ki saw tylli ki met iap jong ki lanot twa khyndew ha ka shnong Nongpriang, East Khasi Hills haka sngi Thohdieng.
Katkum ka khubor ba la ioh la iathuh kitei ki kynhun aijingiarap ha ka por mynstep ki la ioh shwa ban sei ia kawei ka metiap bad ha ka por janmiet ki la ioh ban sei noh ia artylli kiwei pat.
Shwa kane ki kynhun aijingiarap ha ka sngi Palei ki la ioh ban sei nyngkong ia ka metiap jong uwei u rangbah uba kyrteng u Bah Phisar Nongrum 75 snem, katba haka step 31 tarik Jymmang ki la ioh ban sei sa ia ka metiap jong u Lumlang Riahtam uba dang 16 snem rta.
Haba bteng ia ka jingwad khlem shongthait ki kynhun aijingiarap ki la ioh biang ban sei ia ki artylli kiwei pat ki metiap kiba dei jong u Bah Kynmaw Syngai 70 bad ka Kong Benti Riahtam 60 snem rta.
Ha kaba iadei bad kane ka jingjia ba sngewsih na ka liang u Deputy Commissioner ka East Khasi Hills, u SC Sadhu ula pynbna ia ka jingiarap pisa kaba long mar T.
4 lak sha kiba haiing jong kine ki lanot.
Lah ban kdew ba kine ki sawngut ki briew ki la duh noh iala ka jingim hadien ba ka jingtwa khyndew kaba jur ka la leit ban bad pynjulor ia ki artylli ki iing ha ka shnong Nongpriang ha ka jingjia kaba la jia ha ka 30 tarik mynta u bnai.
Ka Tnat ANTF ka East Jaintia Hills ha ryngkat ki pulit ka Tnat Traffic ka Khliehriat ki la ioh ban kurup haduh 2000 tylli ki dawai kuli pynbuaid ba la tip kum ki Yaba Tablet kiba khia haduh 191.
88 gram napoh Khliehriat bad kem noh ia arngut ki briew kiba donkti.
Na ka liang u Superintendent of Police, East Jaintia Hills u pyntip ba ki pulit hadien ba ki la ioh ia ka jingtip kaba bniah halor ka jingdon jong ki arngut ki briew kiba wan ryngkat ki jingdih pynbuaid napoh Assam ban leit sha Shillong, kumta ki la pynlong ka jingpynap shrip bad ha ka por kumba 1:00 mynstep jong ka 29 tarik Jymmang bad ioh bat noh ia kawei ka kali.
Ha ka jingtalasi ki pulit ki la ioh ban kurup noh ia kine ki dawai kuli pynbuaid kiba khia haduh 191.
88 gram bad kem noh ia kine ki briew kiba donkti ia kiba la tip kyrteng kum u Sumit Kumar Sinha 39 snem rta uba shnong New Majai, Bholaganj, East Khasi Hills, bad u Rabinda Deka 27 snem uba dei na Marigaon, Assam.
Na ka liang ki pulit ki rejister case pyrshah ia kine ki arngut hapoh ki kyndon jong ka NDPS Ac bad ka jingtohkit mynta ka dang iaid shakhmat.
U Myntri ka Tnat Pule Puthi ka Jylla u Rakkam A Sangma ha ka 29 tarik Jymmang, u la ong ba ki don haduh 40 bad 50 percent ki samla pule ka Jylla kiba la pyndep ia ka Class XII kiba khlem register na ka bynta ban iakhun ia ka eksam Common University Entrance Test-Under Graduate (CUET-UG) kaba la long dang shen ha ka Jylla.
“Haduh kumba 6000 haduh 7000 ngut ki samla ki la iakhun ia ka eksam CUET-UG, hynrei kiba bun kim shym la register satia.
Haduh 40-50% na kine ki samla kiba la pyndep ia ka Class XII ki khlem register ia ka eksam CUET mynta u snem.
Kane lehse ka dei namar ka jingbym biang ki rukom pyntip, ka jingbym biang ki jingpynshai, hynrei Nga aijingmut ia ki samla pule ba kin lum bad wad jingtip da lade hi ia kaei kaba la jia hapoh ka ri," ong u Samla haba kren sha ki lad pathai khubor.
Nalor kata u Myntri u pyntip ruh ba ha kine ki lai snem lynter kiba la dep, ka Jylla ka la lait na ka CUET bad ong, “Nga kwah ban pyntip sha baroh ba ha kine ki snem ki ban wan, ngin ym lah shuh ban pynksan ban pan ban pyllait biang na kane ka eksam.
Na ka bynta ki kolej khamtam ba ki la iateh bad ki Central University, kumta ki samla pule bad ki jaka pule ki dei ban long kiba la pynkhreh bad ban tip bha halor ki bynta baroh bad ba ki dei ban rejister na ka bynta ka eksam CUET khamtam ia kito kiba kwah ban ioh rung klas ha ki kolej bad iateh ba ki Central University.
" “Kaba sngewtynnad ka long ba hadien ba la iakhun ia ka eksam CUET, ngin lah ban sngewthuh haduh katno ngi la trei minot bad kumno ngi la iashim bynta bad ngi lah ban sngewthuh ia ka jinglah jong ki samla pule hapoh ki jaka pule ki jong ngi.
Hynrei kum u nonghikai hashwa ban rung sha ka kam sain pyrthei, Nga kwah ban aijingmut ia ki samla pule ba ngim dei ban syier ban iakhun ia kino kino ki entrance eksam, ngi dei ban pyrshang ban ioh mad bad sngethuh, hynrei na ka bynta jong nga, hooid na ka bynta ban ioh rung ha ki Central University ka eksam CUET ka dei kaba hap ban pyndep ha ki sngi ki snem ki ban wan," u la ong.
“Watla katta ha kaba iadei bad ka jylla Meghalaya, ki jaka pule kiba kwah ban iateh bad ka State University kaba thymmai ha ka Jylla, ka Captain Williamson Sangma State University ki la don bun bad ba ki jingpyniaid ia ki kam ki jam ki la nangiaid shakhmat," ong u Myntri.
Ka Tnad Home Guards & Civil Defence (CD&HG) bad ka kynhun SDRF ki dang iai bteng ia ki kam aijingiarap ha ki bynta bapher bapher ka Jylla hadien ki jingjia shah pynjulor na u ‘lapbah bad ka eriong ‘erngit kaba la wan jia namar ka jingsyllad jong u Cyclone Remal.
U Bah Paul H Shylla, Divisional Commandant of Home Guards, Shillong & u PRO jongka Directorate of Civil Defence & Home Guards Meghalaya, Shillong lyngba u kyrwoh ula pyntip ba ki dkhot na ka Tnat Home Guards & Civil Defence (CD&HG) hapoh ka jingialam jong u  Sub-Inspector Bah F Lamare ki la lah ban weng noh mardor ia u dieng uba la khyllem bad leit ban ia kawei ka iing bad ka kali kaba dei jong u Bah Welson Siangshai hapoh ka shnong Pamrakmai, East Jaintia Hills.
Lyngba ka jingkloi ka jong ki la lah ban khanglad na ka jingjulor kaba kham jur.
Ha kawei pat ka jingleit aijingiarap ki dkhot hapoh ka jingialam jong u Sub-Inspector Y.
Challam ki la her sha ka shnong Tpeppale hadien ba ki la ioh jingtip ba u don uwei u dieng uba la khyllem ha ki sainar bording ilektrik kaba buh jingma shibun ia ki nongleit nongwan.
Kane ka kynhun ha ryngkat ka jingiatreilang bad ka Tnat Meghalaya Energy Corporation Limited (MeECL) kumjuh ka Tnat Forest ki la lah ban pyndep mar mar ia kane ka kam.
Kane ka sienjam kaba ki la shim ka pynthikna ruh ba une u dieng ba la weng un ym pynjulor ia u nar post ilektrik lane ban pynthut ia ka kam sam bording, bad ka la shimpor kumba ar kynta ba kin pyndep ia kane ka kam.
Kumjuh ka kynhun SDRF ka la poi ruh sha kylleng ki jaka hapoh Garo Hills na ka bynta ki kam aijingiarap.
Ka kynhun hapoh ka jngialam jong u Sub Inspector B D Sangma ki la lah ban weng noh ia u dieng uba la khyllem halor ki sainar ilektrik ha ka lynti surok kaban lam shapoh College of Community Science, Central Agricultural University, Sangsanggre, Tura bad ruh halor ka jingkhyllem dieng ha ki sainar jong u post ilektrik ha Matchakolgre, Tura ha ka 28 tarik mynta u bnai.
Kane ka kynhun ka la leit ruh ban leit pynkhyllem noh ia uwei u dieng uba la jan khyllem bad buh jingma ia ki iing ki sem kiba don marjan ha Babupara, Tura.
Ha kajuh ka por ka SDRF ka dang pyniaid shakhmat ban weng ia uwei u diengbah u ba la khyllem noh ha Tura Civil Hospital khnang ban pynthikna ia ka jingshngain jong ki paidbah kumjuh ia ki briew kiba don hapoh kane ka hospital.
U Deputy Commissioner, East Jaintia Hills District ula khang pyrshang iaki nongshong shnong kiba sah marjan ka wah Litein ban kin iaid bad kam shilliang iaka wah ha kum kane ka por ba shlei um ban lait na kino kino ki jingjia kiba sngewsih.
U DC ula ong ba la ioh jingtip ba ka Wah Litein kaba don hapoh ka Saipung C&RD Block ka la shlei bad kala kiew ruh shaduh ka surok PWD bad ki jak aba marjan.
Kumta la kyntu ia baroh ki nongshong shnong jong ka District khamtam ki shnong ba don shajan kane ka Wwh, ba kin nym iaid kai shajan ne kam shiliang kane ka wah kynthup ki kali kat bym pat hiar ka jingshlei um khnang ban lait na kano kano ka jingsngewsih ia ki nongshong shnong ne ki nongleit nongwan.
La pyntip ruh ba ka don ka jingtwa khyndew ha ki katto kattne ki jaka jong ka Surok Borghat-Sonapur.
La kyntu ia baroh ki nongshong shnong jong ka District khamtam ki shnong ba iaid lyngba kane ka surok ban long kiba husiar haba iaid lynti na kane ka surok bad lada don kano kano ka jingtwa khyndew la kyrpad ban pyntip sha u Executive Engineer, PWD (Roads) NEC, Khliehriat khnang ban ioh leh ia kaba donkam.
U Deputy Commissioner bad Chairman District Disaster Management Authority, East Jaintia Hills District, Khliehriat u la bthah ia baroh ki Waheh Shnong hapoh ka District, ban phah mih shipor ia ki trai ki ba don iaki iing ki sem ha ki jaka pynnoh ne sharing kiba buh jingma na ka jingtwa khyndew ban mih na ki iing ki sem jong ki shipor.
Kane ka hukum u DC ka wan jia long namar ka jingjur u slap hapoh ka District bad la bthah ia ku kine ki longïing ban sah shipor ha iing skul/ community hall jong ki shnong lane shaki ïing kiba ha iing khnang ban lait na kino kino ki jingjia ba sngewsih.
U DC ula kyntu ruh ia baroh ki waheh shnong ba kin pyntip sha ki Block Development Officer (BDO) na ka bynta ki long iing ba lah pynsah ha ki iing skul ne community hall, ba kin ioh leh ia kaba don kam.
U Deputy Commissioner ka East Khasi Hills, u SC Sadhu ha ka 29 tarik Jymmang u la ong ba ki bor pyniaid district ki la pynkhlain ia ki bor pahara na ka bynta ka sngi niew vote jong ka Lok Sabha ilekshon ka ban long ha ka 4 tarik u Jylliew 2024, bad kyntait ruh ban weng noh ia ka kyndon 144 CrPC kaba khang pyrshah ia ki jingiaid rally ha kane ka sngi.
U Sadhu u ba la pynlong ka jingleit jurip ia ki jaka niew vote bad strong room ha madan Polo ha katei ka sngi shibynta ka jingpynkhreh ha katei ka sngi niew vote u la pynpaw sha ki lad pathai khubor da kaba ong ba kane ka jingjurip ka long ban bthah ia ki BLO bad kiwei ki kynhun kum ki Media team, Pulit, CRPF kiba pahara ia ka strong room bad ki jaka niew vote halor ki jingpynkhreh bapher bapher kaba ki la pynbeit.
“Ngi la pynkhreh bha na ka bynta katei ka sngi niew vote, kata kaba kynthup naduh ka jingiaid beit iaid ryntih jong ki kor EVM bad postal ballot na ka bynta baroh ki hynniew tylli ki district ia kiba yn niew ha kane ka jaka.
Nalor kata ngi la pynkheh bha ruh ba kin ym don kino kino ki kynrum kynram ha ki jaka niew vote bad ba tang ki briew kiba la ioh bor kin iohlad ban rung sha ki jaka niew vote," u la ong.
Na ka liang u DC u la pyntip ruh ba la buh la ka jong ka media cell na ka bynta kane ka sngi.
“Ngi la pynshai ia ki kynhun pathai khubor ban pynthikna ba ki nongpathai khubor kin ioh kham kloi ia ki jingtip khnang ba ki jingai jingtip kin bteng khlem kano kano ka jingthut bad ha ka rukom kaba dei.
Ngin buh ruh la ki jong ki screen na ka bynta ki nongpathai khubor bad ngin shah ruh ia ki ba kin rah ia ki mobile phone khnang ban ai ia ki jingtip na kane ka jaka.
Kan don ruh la ka jong ka jaka pynieng kali ia ki seng sain pyrthei bad ia ki kynhun jong ki, ia ki ophisar kumjuh ia ki kynhun ba don bynta ha kaba niew vote.
" Ha kawei pat ka bynta, u DC u la ong ba un ym weng noh ia ka hukum kaba la khang pyrshah ia ka jingiaid proseshon bad rally ha katei ka sngi niew vote.
“Ngin ym pynkylla ia kane ka hukum.
Kam don satia ka jingpyrkhat ban pynkylla ia kane ka hukum hynrei nga ban jur ba kam don satia kano kano ka jingkhang ia ki party ne kyrtong ba kin ialehkmen ha la ki jong ki shnong ki thaw, ngim long pyrshah ia ki jinglehkmen ki jong ki," u la ong.
U Sadhu u la ong ruh ba u la ioh pdiang ia ki jingkyrpad na ki seng sain pyrthei kumjuh na ki sengbhalang na ka bynta ban weng noh ia kane ka hukum 144 CrPC khamtam ha kaba iadei bad ka jingkhang ia ka jingiaid rally, hynrei la pynmih ia kane ka hukum da ka jingthmu ban pynthikna halor ka suk ka sain, ba kan ym don ka jingpynhut bad na ka bynta ka jingiaid beit jong ka leit ka wan jong ki paidbah.
“Namar ba ka ha 4 tarik Jylliew kaba dei ka sngi niew vote kan dei ka sngi longtrei bad ba ka jaka niew vote ka don hapdeng ka nongbah, kumta ka jingiaid proseshon ka lah ban wanrah ka jingpynthut ia ka suk ka sain bad ka jingdheng kali kumba ngi la sakhi ha ka ilekshon MLA.
Kumta halor kine ki nongrim ngi la pynmih ia kane ka hukum ban khang pyrshah ia ki jingiaid rally ne proseshon," u la bynrap.
Ka jingwan ther jur u slap ryngkat ka lyer kaba khlain bor ha West Jaintia Hills District kala wanrah ka jingshlei um ki lynti ki syngkieng, ki surok bah bad ka jingtwa khyndew ha wah Myntdu kaba la khang lynti iaka wah.
Kane ka jingshlei bad ka jingtwa khyndew kala jia haka por kumba 1 baje eiei nohphaisngi hala 29 tarik Jymmang.
Ka bor mariang kaba la khie bitar kala pynkhyllem bun tylli ki post bording, kala wanrah iaka jingshlei um ki surok.
Kaba kham shyrkhei shuh shuh kalong ba ki bynta ba shaneng ka wah Myntdu, ka khyndew bad ki maw kiba mih na ka jingshna surok Jowai bypass kila tuid lut sha wah Myntdu bad khang lynti iaka um.
Kane ka umsaw kaba la pynshlei iaka wah kala poi sha iing briew.
Ha kane ka jingjia kam don kano kano ka jingjia kaba sngewsih.
Nalor kata ka um kaba wan na kylleng ki shnat kala pyndap smam iaka jingkieng Myntdu hajan ka sor Jowai bad ki lynti syngkieng haki surok bapher bapher.
Ka jingwan ther jur kala pynlong ruh iaka bor district west Jaintia Hills ban pynbna shuti iaki skul, colleges bad universities haka 30 Jymmang.
Ka Tnat pule puthi ka Sorkar Pdeng kala pynbna ba la pyllait ia ka Jylla Meghalaya bad ka Nagaland na ka Common Unversity Entrance Test (CUET) 2024-25.
U Under Secretary kane ka Tnat Pule u Gopesh Kumar ha ka shithi u la pyntip ba ka UGC ka la dep ban ai ia ka jingmynjur halor ka jingkyrpad jong ka sorkar Nagaland lyngba ka NTA ha kaba la shah ia ki kolej kiba don ka jingiateh ha ka Jylla ba kin shim admission ha ka rukom kumba ju leh da kaba pyllait noh ia ka jingpyntreikam ia ka CUET na ka bynta u snem 2024-25.
Ka UGC ka la ai ka jingmynjur ia ka rai ba la shim da ka Tnat pule puthi ka sorkar Pdeng bad mynjur ban shah ban pdiang klas ia ki kolej kiba pyniasoh bad ki  Central University ha ka Jylla Meghalaya bad Nagaland, kata kum ka NEHU bad ka Nagaland University katkum ki kyndon pynrung klas kumba ju leh da kaba pyllait noh na ka jingtreikam jong ka CUET, kata tang na ka bynta u snem 2024-25, ong u kyrwoh.
Halor kane ka jingpynbna, na ka liang u Myntri Rangbah ka Jylla u Conrad K Sangma u la pynpaw lyngba ka X (Twitter) da kaba ong, “Nga sngewkmen shibun ban pyntip sha ki samla pule ba ka jingshim admission ha ki kolej kiba pyniasoh bad ka Central University ha Meghalaya, la pyllait noh na ka jingpyntreikam ia ka CUET na ka bynta une u snem ba mynta.
Nga ai khublei ia u @dpradhanbjp halor ka jingbteng ban ai ia ka jingkyrshan bad sngewthuh".
Lah ban kdew ba ki samla pule kiba leit ban ialeh ia ka eksam CUET dang shen ki la iakynduh ia ka jingeh hadien ba ka la mih ka jingklumar jingmut.
Kane ka shithi jingpynbna ka la wan long ruh hadien ba ki samla pule ki la dep ban leit thoh ia kane ka eksam ha kine ki khyndiat taiew ba la dep.
Ka Dorbar Chnong Tympang Iawmusiang, Jowai kala appeal ne kyrpad iaka Dorbar Shnong iaka Ladthadlaboh Pyllun bad iaka Chutwakhu kiba don iaki dukan dukdoh bad ki iew hapoh u pud u ang jong ki ban iatreilang haka jingkhangdam kaba 36 kynta halor ka jingphiel ka Jowai Municipal Board ban lum lang ïaki ñiut naki iew ha sor Jowai.
Ka Dorbar Chnong Tympang Iawmusiang hadien bala kut ka jingai por iaka sorkar hynne ka sngi Saitjain kala pynbna syndon jingkhangdam kaba 36 kynta kaban sdang naduh 6 AM jong ka 26 tarik bad kut haduh 6 Pm 27 tarik une u bnai Iaiong.
Kane ka jingkhangdam ka Iawmusiang ka long na ka bynta ban pynbor iaka sorkar ban pynbiang iaka jaka bret ñiut ka Jowai, kumta kala khot ia kine ki ar tylli ki shnong ban ai ka jingiatreilang bad ka jingkyrshan khnang ba ka sorkar kan pynbiang mardor iaka jaka bret ñiut kaba paka ka Jowai.
Ka Khliehmuchut Shangpung, Mulang Ialong bad Pateinki Sabah kila khur jingjop haka jingiakhun Third Division- ka 2nd Adelbert Laloo Memorial Trophy kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Saitjain.
Haba phai sha ka jingiakhun ka Khliehmuchut Shangpung kala pynliem da 2-0 kol iaka Lumchyrmang Mihmyntdu.
Ia kine ki ar kol la thep da u Banteilut Langstang (52) bad u Elizer Suiam (54).
Ha kawei pat ka jingiakhun ka Mulang Ialong kala jop 4-2 kol iaka Tpeppale.
Ia kine ki saw kol ka Mulang Ialong la thep mar shikol da u Tellme Mulieh (5), Ngait Mulieh (17), Feeling Mulieh (68) bad u Coming Mulieh (71).
Katba na kaliang ka Tpeppale la thep da u Dasani Pakma (19) bad u Reyner K Mujat (53).
Haka jingiakhun kaba khatduh ka Pateinki Sabah kala jop da 2-0 kol iaka KsehSylle Ialong.
Ia kine ki ar kol ka Pateinki Sabah la thep da u Premi Kyndait (30) bad u Wanmi Shylla (80+1).
La iathuh ba hynnin ka sngi, ki shipai jong ka Myanmar, ki la leit rung sha u pud u sam jong ka India ha Moreh, ha kaba ki la pynkulmar shnong ha katei ka jaka, kaba kyrteng ka Holenphai jong ka Chandel District bad ka daw, ka long namar ba ki ujor ia ka jingthaw iing, ha ki katto katne ki jaka jong katei ka shnong.
Dei tad ynda haba la wan poi ki shipai Assam Rifles, kiba pahara ha katei ka jaka, ba la lah ban pynjem ia katei ka jingia kynad, ha kaba la bthah ia ki shipai Myanmar, ba kin leit phai noh.
Ka la don ka jing ia kynad ha ki khyndiat sngi ba ladep, haba ki nongshong shnong jong ka Haolenphai, ki la tei ia katto katne ki iing briew ha katei ka jaka, ha kaba wat ki pulit jong ka Manipur ruh ki la khang pyrshah.
La iathuh ba ka jingtei iing ha katei ka jaka, ka dei halor ka jingbthah U Rangbah Shnong, ha kaba ula kren shai ba ki nongshong shnong, ki don ia ka hok ban tei iing ha katei ka jaka, katba ka dang hap ha u pud u sam ka India bad u la ong ruh ba ki nongshong shnong, ki lah ban sangeh, lait noh, sa tang lada ka sorkar India, ka kren shai ba katei ka jaka kam hap shuh ha u pud u sam jong ka India.
Khyndiat bnai mynshwa, la iathuh ba ki shipai Myanmar, ki la wan ha katei hi ka jaka, ha kaba ki la khynra ia kawei ka karkhana ot dieng, ha kaba ki la kynnoh, ba ka dei kaba thaw ha ka jaka jongki bad la  iathuh ba ki la rong lut ia ki tiar mashin bad ki tiar tei iing ruh kumjuh.
Nongstoiñ: Ka kynhun ialehkai jong ka Nongrim Hills SC ka la ioh ban khur biang ia ka jingjop bad rung ruh sa sha ka Quarter Final jong ka lympung Rani Motor’s Knock out Football Tournamement (RMKOFT) bala pyniaid da ka Laitkseh Sport Club (LSC).
Ka jinglah jong ka Nongrim Hills ban poi sa sha katei ka wat jong katei ka lympung kadei hadien ba kala lah ban pynliem noh ia ka Sawmer SC Da 3 kol la 1 kol ha ka jingiakhun ia ka pre quarter kaba 5 jong katei ka lympung kaba la long ha ka sngi Saitjain jong ka taiew bala lah ha ka madan Mawkynjoin Laitkseh.
Haba phai sha katei ka jingiakhun kaba la long hadpeng kitei ki ar tylli ki kynhun la sakhi ruh ba ka Nongrim Hills SC kala long ka kynhun kaba la lah ban ialehkai bha bad kaba la ioh ruh ban tehlakam bha ia ka bol ha ka jingiakhun jong ka kylla step bad katei ka jinglah jong ka Nongrim Hills ban bat bha ia ka bol kala pynlong ruh ia ka ban ioh thep ruh haduh 3 tylli ki kol ha katei ka kylla.
Shuh shuh ia kitei ki lai tylli ki kol jong ka Nongrim Hills la ioh ban thep da u Jeffery Surong ha ka minit kaba 24 bad 32 katba ia ka 1 kol pat la ioh ban thep da u Mickyson Tangsong ha ka minit kaba 37 bad na ka liang jong ka Sawmer Kam shymla ioh lad satia ban pynphai way tang 1 kol ruh haduh ba katei ka kylla step kan poi noh sha kaba kut.
Ym tang kata ha ka jingiakhun kana la bteng biang sa ha ka kylla miet la sakhi ba ki rangialehkai ka Sawmer kila iakhun tyngeh ban ioh pynphai noh ia kitei ki kol kiba la shah thep bad kala ioh ruh ia ki katto katne tylli ki kabu hynrei kitei ki kabu baroh kila sepei noh namar ka jingbym lah ban pyndonkam pura bha ia katei kabu namar ka jingkhang lad Jong ki rangapdien dien jong ka Nongrim Hills kiba la pyllait noh ia kitei ki bol na ka jingshah thepkol.
Hynrei ha shwa ba ka jingialehkai kan poi noh artad sha kaba kut na ka liang jong ka Sawmer kala ioh ban thep eh daw ia ka 1 kol ia kaba la ioh ban thep da u Marchsterfield Marbaniang ha ka minit kaba 90+3.
Ha katei ka sngi ia ka nam Man of the Match la ioh ban khur da u Jeffery Surong jong ka Nongrim Hills SC u bala ioh ban thep ia ki ar tylli ki kol kiba kynsai iala ka kynhun, bad na ka liang jong ka LSC pat kala pyntip ba ka jingialehkai ka ban bud kan long biang sa ha ka Rasong FC pyrshah ia ka Boca Juniors FC kata ha ka 30 tarik mynta u bnai.
Shillong:  Ka Indian Oil Corporation Limited (IOCL), Bharat Petroleum Corporation Ltd (BPCL) bad ka Hindustan Petroleum Corporation Ltd (HPCL) kiba dei ki Public Sector Undertaking (PSU) kin pyntreikam da ka rukom kaba thymmai ban jied ia ki nongsam petrol ia ki jaka sam petrol thymmai ne retail outlets ha kane ka jylla da kaba shu khalai nusip, ym shu kum mynshwa da kaba shu jied.
Mynta u snem, ka IOC ka la buh thong ban plie thymmai 233 tylli ki petrol pump kynthup ha sor bad ha jaka nongkyndong.
Haba kren sha ki nongthoh khubor mynta ka sngi ha Shillong,  u Deputy General Manager, u K Mohan (Retail Sales), u la pynbna paidbah ba ka jylla Meghalaya kan sa ioh 233 tylli ki petrol pump thymmai bad kiba kwah ki lah ban aplai noh naduh mynta ka sngi.
“Ngi la buh thong ban plie ia 233 tylli ki petrol pump ha Meghalaya kynthup 199 tylli kin don ha ki surok bah National High Way bad 34 tylli sha ki shnong nongkyndong", la ong u Mohan.
La iathuh ba ki la poi sha kane ka jingkhein hadien ba ki la dep ban pynlong ia ka jingjurip kaba la neh haduh hynriew bnai lynter.
Ka jingkhot aplikeshon ban buh petrol pum ha Meghalaya kaba khatduh eh dei ha u snem 2014 bad mynta ha dien saw snem la khot biang.
La iathuh ba ha ka jingjurip la shem ba ka jylla Meghalaya ka don don kam 360 tylli ki petrol pump thymmai hynrei ha dien ba la bishar bniah la rai ban plie thymmai 233 tylli.
U Deputy General Manager u la ong ba la don kiba kwah ban buh petrol pump ha kane ka jylla Meghalaya ki lah ban aplai noh naduh mynta ka sngi da kaba leit sha ka websiteban ioh ia ka jingtip kaba bniah.
“Ka rukom ia ki nongioh ban pyniaid ia ki petrol pump ha kane ka kynti kaba mynta kan long kaba khuid kaba suba bad kan long da kaba pynkhalai nusip kat uba don bok un ioh", la ong u Mohan.
U Mohan u la ong ba ka jingplie shuh ia ki petrol pump kan  ai kam ia ki briew ha kane ka jylla ha kaba kawei ka petrol pump kan ai kam hynriew ngut ki briew bad kane ka la iarap ha ka ioh kam ioh jam.
Na lai tylli ki kompeni sam umphniang jong ka sorkar pdeng kiba don ha ka Ri, la phiah ia ki 233 tylli sha ki lai tylli ki kompeni, ka Indian Oil Corporation Ltd kan don 87 ki petrol pump thymmai, na kine 74 tylli kin don ha ki NH bad 13 tylli sha ki nongkyndong, Bharat Petroleum Corporation Ltd  kan don 113 ki petrol pump thymmai 96 ha ki NH bad 17 tylli sha ki nongkyndong, ka Hindustan Petroleum Corporation Ltd kan don 33 tylli ki petrol pump thymmai, 29 tylli ha ki NH bad 4 tylli ha ki nongkyndong.
Kiwei ki ophisar jong ka IOC kiba la ia don lang ha kane ka sngi ki long u  Ashim Paul Chowdhury, manager retail sale jong ka  IOC bad u Aloke Marandi Assistant manager retail sale ka IOC,ha kaba kine ruh kila kren sha ki lad pathai khubor.
New Delhi: U  Narendra Modi, myntri rangbahduh, mynta ka sngi, ula kynthah jur, halor ka jingkren jong U  Vilas Muttemwar, uba dei u myntri barim jong ka sorkar India, da kaba ong ba katei ka jingkren, ka dei ka nuksa jong ka sain pyrthei, kaba dei na kajuh ka longiing.
U Vilas MuttemwarKa jingkren jong u myntri barim ka sorkar India, U  Vilas Muttemwar, ka long  “Mano ba tip ia U Modi, ha shwa ba un long u myntri rangbaduh.
Wat haduh mynta, ym don ba tip satia tang ia ka kyrteng jong u kpa jongu, hynrei baroh ngi ia tip ia ka kyrteng jong u kpa jong U Rahul Gandhi".
Ha ka jingialang paidbah mynta ka sngi ha Madhya Pradesh, U Modi, ula ong “Ar sngi mynshwa, uwei na ki nongialam Congress, ula kynthah ia ka kmie jongnga, ka bym ju tip satia ia ka jingmut jong ka sain pyrthei, hynrei imat, kim pat sngewhun, mynta ki kynthah sa ia u kpa jongnga ruh, uba la khlad la 30snem mynshwa.
Balei ki kren kumta?".
“Ngi ngim ju kynnoh pyrshah satia ia ka jinglong shimet jong u briew, ngi kren pyrshah ia ki kam ba ki bat, hynrei balei ba ki Congress, ki kren pyrshah ia ka kmie bad ia u kpa jongnga" ula ong shuh shuh.
Meghalaya ka la shah knieh nam tam haduh 414 ron ha ka Uttarakhand ha ka lumpung U-23 Col CK Nayudu Trophy jong ka plate group kaba long ha Dehradun mynta ka sngi.
Ki nongialehaki ka Meghalaya ki la shah pynliem lut tang ha ka jinglah ban tied tang 95 ron.
Ha kawei ka jingialehkai, ka Meghalaya kan sa iakhun ia ka Puducherry ha ka U-19 Cooch Behar Trophy ka plate group ha Anantapur, Andhra Pradesh naduh lashai ka sngi.
Ka Meghalaya ka la kamai 157 ron ha kaba sdang iakhun pyrshah ia ka Mizoram.
Ka Mawlai 18 Social Service Organisation (M:18-SSO) ka khot ka wer ia ki shnong bapher bapher kiba don hapoh ka jylli jong ka shnong Mawlai ban wan iashim bynta ha ka Christmas Cup Football Tournament 2018 ka ban sdang naduh ka 8 tarik, Nohprah, 2018 ha Madan Heh Mini Stadium.
Katkum u kyrwoh ba la phah da ki nongialam, ka thong jong ka M:18-SSO haba pynlong ia kane ka lympung ialehkai ka long kum shi bynta ban kyntiew ia ki khynnah samla kiba don ia ka sap ia lehkai phutbol.
Ka M:18-SSO ka khmih lynti ba manla kawei pa kawei ka shnong kaba don ha u pud u sam ka shnong Mawlai kin sei la kumno kumno kawei ka kynhun ialehkai.
Ki nongialehkai kin long thik tang ki nongshong shnong jong ka shnong Mawlai bad ki dei ruh ban don ruh ia ka syrnot jaka sah na u Rangbah Shnong jong ka shnong kaba ki shong ki sah.
Shillong: U Dr Vikash Gupta uba dei u Ward Commissioner Shillong Cantonment  u la pdiang sngewbha ia ki nongialehkai kiba la wanrah khusnam na ka lumpung Muythai National Championship 2018 ha ka jingialang kaba long ha Assembly Hotel, Shillong dang shen.
Ki nongialehkai ka Meghalaya ki la rah bun ki khusnam na ka lumpung kaba pynlong da ka United Amateur Muaythai Association of India (UAMAI) kaba long Pathare Stadium, Pune Maharashtra naduh 15 – 18 tarik Naiwieng 2018.
Ka Meghalaya ka la rah khusnam 5 takma ksiar, 3  takma rupa bad  2 takma rnong.
Kiba rah khusnam ki long ka Narimon Nongrum hapoh 38 kg, Monica Nongrum hapoh 63.
3 kg , Ishadora Thongni hapoh 45 kg.
U Mightyson Nonglang hapoh 48 kg, Blaseibok Kharbuli hapoh 45 kg bad Alfred Watklet Riahtam hapoh 42kg, Babit Kharsahnoh hapoh 45 kg bad Dauni Nongrum hapoh 54 kg.
Ka Evinstar Nongspung hapoh 56 kg bad Tonroi Suting hapoh 51kg.
Shillong: U Rangbah Shnong ka Shangpung Pohshnong, U Ma Bantreilang Suchiang, ula pyntip myntan sha U Rupang, ba uto uba shah kem, na kad liengsuin Guwahati, U Ma Showmewell, um dei satia na Shangpung Pohshnong, hynrei u dei na Shangpung Mission.
Shillong: U Dinesh Bhatia, uba la shah kem halor ka jingkynnoh ba u dawa pisa, na uwei na ki samla pule Ph.
D, u don mynta saw sngi ha ka jingtohkit jong ki pulit, kaba sdang naduh hynnin ka sngi.
U Bhatia, u dei U  Associate professor ka North Eastern Hill University (NEHU) bad u head jong ka department of bio-medical engineering, ha kaba ula shah kem ha ka sngi thohdieng.
La kem ia U Bhatia, da ka CBI, ha kaba la kynnoh ba u shim pisa T.
40hajar na uwei u samla uba ialeh Ph.
D hapoh ka jingpeit jongu.
Shillong: U Bah  Regional Pyngrope (41), ula sdien phasi ialade ha ka iing sah jongu, ha  Rngi Jynriew, Nongthymmai, ha ka Sngi Saitjain, ong ka khubor.
La pyntip ia ka jingjia sha ki pulit.
Shillong: Ka Amita Sangma, kaba la shah shoh lang bad ka kong Agnes ha Sohshrieh, ka kynnoh ia U Ma Nidamon Chullet, ba u dei uba shoh ia ki, ha ka 8tarik Naiwieng 2018 ha Sohshrieh.
Ha ka jing ujor jongka sha U Director General of Police, ka Amita, ka kynnoh ba U Ma Chullet, uba dei ruh u nongialam ba rangbah jong ka seng(NPP), u dei uwei na kiba donkti ha katei ka jingshah shoh jongki ha katei ka sngi ha Sohshrieh.
Ka Amita, ka dawa ban kem mardor ia U Chullet, uba dei ruh U President jong ka  Jaintia Hills Truck Owners Association.
Kat haduh mynta, kiba shah kem, ki la long hynniew ngut baroh bad ia U Ma  Showmewell B.
Kyndait, la kem na ka kad liengsuin ha Guwahati, ha kaba la antad, ba u mut ban leit sha Bangalore bad ha shwa jong kata, la kem ia ka Skemlang Dkhar (44) na Mooralong, Jowai.
Ha ki khyndiat sngi ba ladep, U Amit Shah, President ka BJP, ula ur ha Mizoram, hynrei hynnin ka sngi Saitjain, ula ur biang sa ha Madhya Pradesh.
Katei ka dei ha ka por ba dang don ka jingiaid paidbah jong ki kali jong ka seng BJP bad ha ka por ba u dang hiar na ka kali ba u shong, U Amit Shah ula ur, hynrei  uwei na ki nongbud jongu, ula tan noh ia U Amit Shah bad um shym la mynsaw satia.
Katei ka jingjia, ka dei ha Tulsi Park jong ka nongbah Ashoknagar.
Nongstoiñ: Ka elekshon MDC ka la jan, ong U President ka seng UDP bad ia katei ula kren ha ka jingialang jong katei ka seng, kaba la long myn hynnin ka sngi, ban pynkup burom ia ki nongtrei bad nongseng ia katei ka seng hapoh Nongstoiñ kiba la iadon bynta naduh kaba sdang ban seng ia ka kata naduh u snem 1997 bad kumjuh ki la kynmaw burom kyrpang ruh ia kito kiba la khlad noh na kane ka sla pyrthei.
Ki-nongseng-jong-ka-UDP-Nongstoin-kiba-dang-iashon-dur-lang-bad-u-President-rangbah-hadien-ka-jingshah-pynkup-burom.
Kitei ki nongseng ia katei ka seng hapoh Nongstoiñ, kiba la shah pynkup burom ha katei ka jingialang, ki la don haduh kumba 18 ha kaba u Dr.
Donkupar Roy President ka Seng United Democratic Party (UDP), u ba long kum u kongsan u la ioh ban pynkup burom ia kitei ki 18 ngut bad ha kajuh ka por kum ka dak ban kynmaw burom ia ki 4 ngut kiba la khlad noh na kane ka sla pyrthei.
Haba ai jingkren ha katei ka jingialang na ka liang jong u Dr.
Donkupar Roy President ka Seng United Democratic Party (UDP) u ba dei ruh u Lamphang ka ïing Dorbar thaw aiñ jong ka jylla, u la ong ba katei ka jingleh jong ka UDP Nongstoiñ Circle ban pynkup burom ia ki nongtrei ka Party kiba la rim ka long kaba donkam eh bad katei ka jingleh jong ka UDP Nongstoiñ Circle kan long ruh ka nuksa kaba bha ba ka bynta kiwei pat.
“Naduh ba la sdang ban seng ia ka Party UDP ngim pat ju ioh ia ki MLA/MDC napoh Nongstoiñ hynrei ki nongtrei jong ka Party pat ki iai neh bad kim phet seng bad kane ka long kaba kongsan eh hapoh ka party bad ka daw jong ka jingbym jop ia ki ilekshon ka dei namar ka jingbym pynkhreh bad ban jop ia ka ilekshon ka party ka donkam ban don ia ki kyrtong ha ryngkat ki nongtrei kiba biang" ong u Dr.
Donkupar Roy.
Shuh shuh u la ong ruh ba ka MDC ilekshon ka la jan bad u la pyntikna ruh ba katei ka ilekshon kan long beit ha u 2019 la kumno kumno ha u bnai Rymphang lane ha u Iaiong bad kumta u la kyntu ia ki nongialam jong ka seng napoh Nongstoiñ bad kumjuh jong ka West Khasi Hills, ba kin nang pynkhlaiñ noh shwa ia ka party da kaba u la ong ruh ba lada iai bteng ban ialeh ia ki ilekshon ryngkat ka jingkyrmen khlem pep shisien ka sngi ka UDP ruh kan sa ioh ia ka jingjop napoh Nongstoiñ.
Ha ka jingialehkai jong ka English Premier League, ka Chelsea, ka la shah pynliem da 3-1 pyrshah ia ka Tottenham.
Ia ki kol, na ka liang jong ka Tottenham, la thep da U Alli ha ka minit kaba 7, U Kane ha ka minit kaba 16, bad U Son ha ka minit kaba 56, katba ia ka Chelsea la ioh thep da U Giroud ha ka minit kaba 84.
Ha ka jingioh point haduh mynta ka sngi, ka Manchester City, ka ioh 35 point, ka Liverpool 33, ka Tottenham Hotspur 30 bad ka Chelsea 28.
Ha kawei pat ka jingialehkai jong ka Laliga, ka Real Madrid, ka la shah pynliem da 3-0 ha ka  Eibar,  katba ha ka Serie A, ka Juventus, ka la  jop da 2-0 ia ka SPAL bad U Ronaldo ruh ula ioh thep shi kol, ha katei ka jingialehkai hynnin ka sngi.
Shillong: Ka Mawryngkneng Cultural & Sport Club kan sdang noh ia ka 10th Mawryngkneng Greater Football League ha Mawryngkneng ha ka 9 tarik u bnai Naiwieng 2018.
Ki kynhun kiba kwah iashim bynta kin pyntikna noh ia ka jingiashim bynta da kaba pynbiang ia ki jingdonkam.
Ka jingbujli klob kan sdang 13 -30 tarik Risaw 2018, katba ka tarik ban pyntikna ia ka jingiashim bynta kan long ha ne shwa ka 20 tarik Risaw bad ka tarik ban pyndep ia ka jingsiew baroh 1 tarik Naiwieng 2018.
Ia ka jingtip ba khambniah lah ban shu phn 9366433216.
Shillong:U Chairman ka seng People Democratic Front (PDF) u Bah Pynshngain N Syiem u la ong ba haduh mynta um pat kwah ban khihmet hadien ba la shah rem ha ka elekshon shiteng samoi na Ranikor, hynrei un ap shwa haduh ban ioh ia ka kaiphod na ki 4 ngut ki MLA ka seng ba kin wanrah ia ka kaiphod halor ka jinglong jingtreikam ka party.
Haba kren myn hynnin ka sngi, u bah Pynshngain u la ong “Ka Central Working Committee (CWC) ka party kan iashong shen hadien ba la ioh ia ka kaiphod na ki MLA ka party, kaba la bynshet da ka party ba kin wanrah kumno ban pynkhlain ban pyniaid shakmat ia ka party".
U la ong ba hadien ba la dep ioh ia kaiphod bad ka jingialang ka CWC, yn sa pynbna ban iaid shakhmat.
Haba kubur ba ka la don ka jingbym sngewthuh jingmut ha ka party ha kine ki sngi, u bah Pynshngain u la ong ba ha kine ki khyndiat sngi, ka la don ka jingbym sngewthuh jingmut ha ka party hynrei kane kam dei ba ka jia tang ha ka PDF hynrei ha kiwei kiwei ki party ruh ka ju don beit bad ka lynti ban pynbeit ka don.
Um kwah ban kren eiei halor ka rai jong ki MDC ban leit kyrshan ia ka Executive Committee u bah HS Shylla namar ba ha District Council, kiei kiei ki lah ban kylla ha ka shi sngi ruh.
U la ong ruh ba um sngew babe eiei ia ka jingshah rem ha ka elekshon MLA shiteng samoi na Ranikor namar ba u la leh ia kaba bha.
“Wat u bah DD Lapang, u Conrad K Sangma ki dang shah rem ha ka elekshon, ngam babe namar ba nga la leh ia kaba bha", la ong u Bah Pynshngain.
U Bah Pynshngain uba la jop ar sien kum u MLA na Mawsynram na ka Congress, u la shah rem noh ha kane ka sien ba u iakhun na ka PDF.
Nongstoiñ: Ka Shohphria Sport Club kala ioh ban pynhap pyrda noh ia ka lympung kynjatbol Inter Dong ia kaba la pyniaid da ka Shohphria SC bad ha katei ka sngi pynhap pyrda u MDC ka Nongstoiñ Konstitwensi u bah L.
G Nongsiej u la long kum u kongsan ban pynhap pyrda.
Ki ar tylli ki kynhun kiba dang iashon dur lang bad u kongsan ha shwa ka jingiakhun phainal.
(Ia ka nam lahduh ha katei ka lympung ialehkai mynta u snem la ioh ban khur da ka Dong Khmahrati SC kaba la lah ban pynliem noh ia ka Dong Kohrai SC da 2 kol la 1 kol ha ka jingiakhun phainal kaba la long ha ka madan kynjatbol ka shnong Shohphria.
Na ka liang jong u MDC ha katei ka sngi u la ioh ruh ban noh synniang sha ka Shohphria SC haduh T.
5 lak tyngka na ka bynta ban shna pynbha ia katei ka madan ialehkai bad kumjuh u la ai mynsiem ruh ia ki samla jong katei ka shnong ba kin minot ban pyndonkam hok ia ka sap kaba la ai kyrpang da u Blei.
Shuh shuh u kongsan u la kyntu ruh ia ki samla katei ka shnong ba kin kiar na ki jingmlien kiba sniew lyngba ki jingdih kiba pynbuaid namar lada ki samla donsap ki ngop noh ha kitei ki jait jingdih kan sa pynhiar dor noh jingim ka jong ki.
Katba na ka liang jong u sordar katei ka shnong u ba long ruh u President katei ka sport club u la ai khublei kyrpang ia u tei u MDC u bala noh synniang haduh T.
5 Lak sha ka sport club ka jong bad u la ong ruh ba lyngba katei ka jingnoh synniang jong u MDC kala long ka jingkyrkhu kaba khraw ia ka sport club bad kumjuh ia ka shnong ka thaw hi baroh kawei.
Shillong: Ka Rangdajied United ka la pynliem ia ka Malki da 3-1 ha ka jingiakhun ka lumpung Shillong Premier League.
Ia ka Rangdajied la thep da u Andy Mawthoh ha ka 14 minit bad sa u Chanmetre Thma ha ka 38 minit.
Ka Malki ka la ioh ban thep da ka penalty ha ka 58 minit ba la kum leh jubor u nongialehkai ka Rangdajied u Joseph Seun bad u nongialehkai ka Malki u Dieye Hamidou u la shut ban thep beit ha ka kol.
Hynrei ka Rangdajied ka la ioh ban thep biang ha ka 81 minit da u Samson Nongrum ban knieh nam tam 3-1 kol.
Ka Malki kan iakhun la sngi nyngkong ia ka Sawmer.
Nongstoiñ: Ka long kaba sngew sarong ia ki paidbah ka thaiñ West Khasi Hills District, ban ioh sngew ba ki hynriew ngut ki thei samla ka thaiñ kiba don ia ka sap ban ialehkai Cricket kiba la iadon bynta lang bad ka kynhun Meghalaya Cricket Association (MCA) kila shah jied ban mih khmat ia ka Jylla ka jingialehkai Cricket ka ban sa long ha Guntur Andra Pradesh.
Ki 6 ngut ki thei ialehkai Cricket na WKHD ki ban sa ioh ban mihkhmat lang ia ka Jylla sha ka lympung ha Andhra Pradesh:RupangU bah G.
Syiemlieh president ka West Khasi Hills District Cricket Association (WKHDCA) u la iathuh ba kitei ki hynriew ngut ki thei ialehkai Cricket na WKHD kiba la shah jied ban mih khmat ia ka jylla sha katei ka lympunbg ialehkai Cricket kidei kiba la tip kyrteng kum i Evanrilin S Syiem, i Lasiewspah Marweiñ, i Thymmeiingbakor L Mawnai, Sildamcresha Marbaniang, Deiphibanpynsngaiñ L Mawnai bad i Dasanbañiewkor Wahlang.
Shuh shuh u bah Syiemlieh u la ong ba ka synjuk hi ka phah ia ka jingkitbok kit rwiang ia baroh ki 6 ngut ki thei ialehkai Cricket na WKH kiba la shah jied ban mih khmat ia ka jylla ha katei ka jingialehkai ka ban sdang naduh ka 14 tarik mynta 2018 ha Andra Pradesh.
Ym tang katta u la ong ruh ba ka Synjuk ka kitbok ruh ia baroh ki thei ialehkai ka MCA ki ban mih khmat ia ka Jylla ha katei ka lympung ialehkai Cricket bad kyrmen ba kin ioh ia ka met ka phad kaba koit kaba khia bad khamtam ba kin lah ban wanrah ia ka burom bad ka nam jong ka jingjop ka ban long ka burom ym tang ia ki, hynrei ka Jylla ia ka District bad ha ki iing ki sem.
Nongpoh:  Mynta ka sngi ha ka por por 11 baje ei ei mynstep, ki dkhot ka HNYF, 20Mer Circle, ki la ioh ban bat haduh 6 ngut ki suba mynder, ha ka por ba ki dang thmu ban wan rungtuh sha ka jylla.
Katkum ka jingiathuh da u Samla R.
Sylliang, Publicity ka HNYF, 20Mer Circle, la iathuh ba ki dkhot ka seng, hadien ba ki la ioh ban bat ia kitei ki suba mynder, ki la phah ia ki ban pyni ia ki kot ki sla, hynrei kitei ki 6 ngut ki suba mynder, kim shem la lah ban wat tang kawei ruh ka kot kaba lah ban pynshisha ba ki dei ki nong India.
Shillong: Ha ka jingiakynduh bad u Rajnath Singh uba dei u myntr ika tnad pohing ka sorkar India, ka North East Students Organisation ( NESO) ka la dawa na ka sorkar India ba ka dei ban khot ia kren noh ia baroh ki seng lehnoh kiba don ha ka thaiñ shatei Lam Mihngi khnang ba ka thaiñ kan ioh ban shongsuk shongsaiñ.
Ha katei ka jingiakynduh kaba la ialam da u bah Samuel Jyrwa Chairman, ka NESO ka la ong ba ka la dei ka por ia ka sorkar India ba ka dei ban shimkhia dalade ban pyni da ka kam ban khot ia kren ia ki seng lehnoh bapher jong ka thaiñ Shatei Lam Mihngi.
Ka NESO ka la ia kren ruh bad u Rajnath ia ka jingdon ki aiñ kiba pynshitom ia ki paidbah nongshong shnong ka thaiñ shatei Lam mihngi kum ka Armed  Forces  Special  Powers  Act  (AFSPA),  1958.
Ka NESO ka la ong ba katei ka aiñ ‘iak jakor kaba la ai bor shaba palat ia ki shipai ka la long pynban ka jinglehbeiñ ia ki mynsiem ba lui lui.
Ka NESO ka la dawa ba ka sorkar ka dei ban weng noh ia ka AFSPA na kane ka thaiñ.
Kiwei pat ki aiñ kiba ka NESO ka la ai jingmut ia ka sorkar India ba kan weng na kane ka thaiñ Shatei Lam Mihngi ki long ka Assam  Disturbed  Areas  Act, 1955, ka Assam  Maintenance  of  Public  Order  (Autonomous  District)  Act,  1953, ka National  Security  Act,  1980 bad ka Punjab  State  Security  Act, 1953.
Ka NESO ka la ong ba ka jingdon jong kitei ki aiñ ka la pyniap noh ia ka mynsiem jong ka synshar paidbah.
Shillong: Mynta ka sngi, la plie ia ka Secreteriat jong u myntri rangbah ka Jylla ha Tura, ha kaba katei ka ophis, kan trei kam na ka ophis U Commissioner of Division, ha  Dakopgre, Tura.
U Conrad Sangma, un don ha katei ka ophis, haba u don ha Tura bad katei ka ophis, kan trei kam baroh shi taiew kynthih, ha kaba un don u ophisar, uba pura u ban peit ia ki jingdonkam jong ki paidbah, u ban buh sngi, ba kin ia kynduh bad u myntri rangbah lem bad kiwei de ki kam, ba ki dei ban trei pyndep.
“Ki don bun bah ki briew kiba wan na ki jaka ba sha jngai bah na Garo Hills ban wan sha Shillong, na ka bynta ki jingdonkam jongki bad kam dei ban buh jingeh ia ki, hynrei lyngba kane ka ophis, ki briew na Garo Hills, kin ai ia ki mat jing tyrwa ba bun jongki" ong U Sangma, haba leit rung ha katei ka ophis, ha ka sien ba nyngkong.
U Conrad, ula ia kynduh ia shibun ki riew paidbah bad ki ophisar sorkar mynta ka sngi, ha katei ka ophis thymmai.
Ka jingjia halor ka jingshah thombor ki kynthei ha bollywood, ka la iai  bteng ha kine ki sngi, lyngba kata ka mat kaba ki ong #Metoo bad katei ka la sdang, na ka jing iathuh jong ka Tanushree Dutta, halor ka jingshah leh jrong kti jongka ha U Nana Patekar.
Mynta ka sngi, ka la mih sa kawei pat ka briew, kaba shah kynnoh, ba ka la shah bat bor ha U Subhash Ghai.
Katei ka iathuh ba ka la ia treilang bad U Ghai, ha ka phlim jongu bad ka dei ha katei ka por, ba u pyndik droks ia ka bad u sa bat bor ruh.
Katei ka briew, kaba khlem jer kyrteng ialade, ka ong “Ha kaba sdang un ialam ia nga sha ka jaka ring jingrwai bad ngan hap ban shong slem bha ha katei ka jaka, kaba don da ki shynrang suda bad ynda haba nga la mih na katei ka jaka, nga hap ban wan phai hi da ka auto lane un wan on hi ianga bad ha katei ka jing ia leit ia wan, u sa buh ia ki kti jongu ha ki lbong jongnga bad u ju kdup ruh ianga, da kaba ong ba nga la leh bha mynta ka sngi".
Nangta ka iathuh ba u ju khot ia ka ban pule ia ki kyntien jong ki phlim ha ka iing jongu ha Lokhandwala bad kam dei satia ka ing kaba u sah bad ka tnga jongu.
“Ha kawei ka janmiet, u ai da ka jingdih bad hadien kata, u ialam ia nga hapoh kali bad u ialam shapoh hotel bad u law ia ki patlun Jeans jongnga bad haba nga la pyrshang ban halla briew, u bat ia ka shyntur jongnga.
Ha ka sngi kaba bud, u wan on ianga sha iing bad u da ong ba ngan nym ioh tulop satia, lada jia ba nga sangeh trei noh".
Katei ka briew, ka iathuh ba hadien kata kam ju ia kynduh ne iakren shuh satia bad u, hadien katei ka jingjia.
Shillong: Ha ka  15  tarik  U  Risaw (October),  2018  kan  don  ka  jingialang  halor  u  Aadhaar  ka bandei  ka  jingiathuh  halor  ka  rai  ba  la  ai  ka  Supreme  Court Bench  myn  ka  26  tarik  U  Nailur  (September),  2018  halor  ka kam  Aadhaar.
Kane  ka  jingialang  kan  long  ha  Khasi  National  Durbar  Hall, Mawkhar,  Shillong  naduh  ka  por  11  baje  mynstep.
Kito  kiba  ap  shim  pension, kwah buh  peisa  ha  bank, kwah  SIM Card,  kwah  ioh  rung  pule  ha  ki jaka  pule  bapher,  kwah  ioh bai  bam  bad  kiwei,  khlem  da  donkam  Aadhaar,  kin  sngewbha poi  khnang  khnang  ban  ioh  iathuh  la  ka  jingshem  jingmad jongki.
Kito kiba  kwah  weng  noh  ia  u  Aadhaar  bad  khamtam  kito  kiba soi  dorkhast   mynshem  snem  halor  ka  phang  ban  law  noh (opt  out)  ia ka  jingdon  Aadhaar,  kan  bha  shibun  ba  kin  poi  ia Ka ban  iohsngew  ia  ka  rai  ka  Kashari  ba-ha-khliehduh  halor kane  ka  bynta, ong ka kyrwoh na U  Rev.
Dr.
P.
B.
M.
Basaiawmoit,na  ka  bynta  ki  Dkhot  ka  Meghalaya  Peoples’ Committee  on  Aadhaar.
Shillong:Ka tnad mariang ka la maham ba kan don ka jingjur slap mynta ka sngi bad lashai ka sngi ka 11 bad 12 tarik u risaw ha ki katto katne jaka ha ka jylla.
Ka sorkar jylla lyngba u deputy secretary ka la bthah ia baroh ki Deputy Commissioner jong ki District bapher bad kumjuh ki SDO jong ki Civil Sub Division ba kin long kiba peitngor bad ban pynkhreh lypa ia ki kynhun leit iarap ioh don kano kano ka jingshah lynshop ki paidbah ha ka bor mariang.
Ka actress bollywood, ka Geetiya Tyagi, kaba la ak ha ka phlim ‘One By Two’ bad ‘What the Fish,’ ka kynnoh ba U Subhash Kapoor, uba dei u director jong ka   ‘Jolly LLB’ ba u donkti ban tare bad kynshlein ia ka met jongka.
Katei ka actress, ka la pyni ruh ia ka video, ha kaba ka la ai kyrteng ‘Subhash Kapoor’s true face’.
Katei ka dei ka video, kaba la ring da ka camera ba la buhrieh, ha kaba la pyni ba U Kapoor, ka tnga jongu, ka  Dimple Kharbanda bad ka Geetika ba ki iakren halor katei ka jing iadei jong ka Geetika bad U Kapoor.
U Subhash Kapoor, u mynjur ba ula ia don bynta ha kaba ialeh ieid bad katei ka actress, la katto katne sien, hynrei, u kyntait pat ba ula pynbor ia ka bad la iohi ha ka video, ha kaba katba ka jingiakren, ka dang iaid ba ka Geetika, ka la thab na shiliang ka ngab jong U Kapoor, uba ka la ia don kti ha kaba ialeh ieid leh thoin.
Ki nongialam ka NESO, haba ia kynduh ia U Rajnath Singh ha New Delhi.
Shillong: Uwei u khynnah rit, uba dang san snem ka rta, uba dang shu dep shah injek  Measles-Rubella (MR), ula khlad noh hadien shi taiew, ha ka shnong Amingokgre, kaba hap ha  Dadenggre sub-division ha West Garo Hills.
Ki lad khubor, ki iathuh ba la ai tika, ia utei u khynnah rit, ha ka 1tarik Risaw; hynrei ha ka sngi kaba bud, ka kmie jongu, ka la leit ialam ban phah sumar ha  Community Health Centre, kaba don ha katei ka jaka, ha kaba la iathuh ba u don ka jingioh khieshoh bad nangta ba ka don ka jingat ha ka bynta ka mon jong ka ryndang jongu.
Ki doktor, ki la ai dawai bad ki da bthah ban bud beit thik ia ka jingbatai jongki bad ban sa leit mih biang hadien ar sngi, hynrei ka kmie kam shym la leit satia bad ka leit mih, ha ka 9tarik Risaw, ynda haba u khynnah ula pang jur, kaba long hadien hynriew sngi, ha kaba ka jingat ka nang jur, nangta sa ka jingpang kpoh bad ba um lah ban ring mynsiem thikna.
Ka khubor, ba la pynmih mynta ka sngi da ka The Shillong Times, ka iathuh ba utei u khynnah, ula khlad noh ha 9tarik mynta u bnai, ha ka por 6.
25 baje mynstep jong ka 9tarik Risaw.
La ngeit ba ka jingkhlad jongu, kan dei na ka jingpang shit bad la iathuh ba kam dei satia, na ka tika  Measles-Rubella.
Shillong: Ka North East Student Organisation (NESO) hapoh ka jingialam jong u Chairman jong ka u bah Samuel Jyrwa ki la ia kynduh ia u myntri kam pohing ka sorkar India u Rajnath Singh bad ka la don ka jingialang hapdeng jong ka NESO bad ka tnad kam pohing ban dawa ban pynrung noh ia ka ktien Khasi hapoh ka khyrnit ba phra.
Hadien ba ki la mih pyrthei, hynriew ngut ki kynthei, kiba kynnoh ia ka jingjrong kti bad shait kynthei jong U MJ Akbar, myntri khynnah ka tnat bar ri jong ka sorkar India, mynta ka la dei sa ka pali jong ka Ghazala Wahab, kaba dei ka Executive Editor jong ka Force Magazine, ba kan sei madan ia ki jing ia kynduh jongka bad U Akbar.
Ka Wahab, ka ia thuh bad ka la mad ia kitei ki kam kynshlein jong U Akbar, la bun bunsien bad kitei ki long ba u kdup ieid ia ka, ba u ktah ieid ia ka, ba u  kyrshut met ia ka bad ba u doh ieid  ia ka ha ophis jongu.
Ka Wahab, ka la trei bad ka  The Asian Age naduh u snem 1994 haduh u snem 1997 bad ka la iathuh ba shisien ha u snem 1997, ula ktah ieid ia ka na syngkai bad hadien kata, u ktah biang na shadem jongka ruh.
Ka iathuh ba la trei bad U Akbar, la hynriew bnai bad man ka por, ba ka shah khot sha ka kamra jongu, ka ju iapler da ki hajar hajar sien bad ka dei ha kitei ki por, ba U Akbar, un doh ia ka, un ktah ia ka met jongka bad bunsien, ka ju khynniat ia u  ban mih na  katei ka kamra jongu.
Ha shwa ba kan mih ka iathuh ba ka la phah ia u, ia kawei ka shithi, ha kaba ka pynpaw ia ka jingbym mon bad ka jing bym khmih lynti jongka, ba un leh ha katei ka dur, ha kaba U Akbar, ula pan map na ka ia kitei kiba ula leh.
Ka eriong bah Titli, ka la khyrwit ia ki rud um jong ka Odisha ha ka por 6.
15 mynta ka step, ha kaba ka jingstet jong katei ka eriong, ka long 126 Kilometre ha ka shi kynta.
Na ka liang jong ka tnat Indian Meteorological Department (IMD), ka shim ba kane ka eriong, kaba mynta, ka long kaba khlain bor haduh katta katta bad la iathuh ba kan don ka jinghap slap kaba jur, kan lah ban don ka jingshlei um ha ki katto katne ki bynta ka Jylla bad nangta sa ka jingjur jong ka jingbeh lyer.
Katei ka jingkhie ka eriong, kan tlot bor haduh lashai ka shiteng synnia jong ka 12tarik Risaw, ha kaba kan thanda bad jem jai ha kaba kan duna ka jingkhih ki dew ha ki rud um jong ka Odisha.
Palat 3lak ngut ki briew, ki la kynriah noh na ki rud duriaw jong ka Gopalpur, sha kiwei pat ki jaka ba kham shngain.
Shillong: Ki nongialam jong ka Seng ki nongrep ka Hill Farmer’s Union(HFU), hadien ba la ioh ia ka hukum na u Syiem ka HimaMylliem, ba la khang pyrshah ia ki nongkhaii kiba thied ia ki mar jong ki nongrep ba kim dei ban ot kilo beain, kumta ki la bundien ia kane ka kam mynta ka sngi, ha kaba ki la leit pat ban ia kynduh pat ia u Joint Controller bah S.
S Syiemlieh ka office jong ka thew ka woh (Controller of Legal Metrology) kaba don ha lower Lachumiere.
Ha katei ka jingia kynduh na ka liang utei u ophisar, u la kren shai ba ka kam ot kilo ka dei ka kam kaba be ain.
Kumta na ka liang jong u , u la kyntu ia ki nongrep na ki jaka bapher, ba lada don ka jing bym biang bad jingbym ryntih ha ka thew ka woh ia ki mar ba die da ki nongrep bad ruh la da don ka jingot kilo ki lah ban ujor ruh sha ka office jong u namar ka don ka ain ban pynshitom ia kiba leh pyrshah.
U General Secretary jong ka seng u samla Allfondbirth Kharsyntiew u la kyntu ia ki nongrep ba kim dei shuh ban dang shah ban ot kilo ia ki mar jong ki.
Na ka liang ka seng kan sa sam ruh sha baroh ki nongrep jong ka jylla ia ki kot lyngdop ba la pynmih da ka office u controller of metrology ban tip ia ka hok ki nongthied nong pet bad ka ain ka thew ka woh.
u Samla Allfond Kharsyntiew u la ong ruh ba ka office ka thew ka woh ka dei sa ka wei pat ka atiar ban ialeh pyrshah ia ka jingshah ia ka jingot kilo ha ka jylla.
Ha ki khyndiat sngi ba ladep, ha ka por ba ka don ka jingialang jong ka United Nations ha New York, U President jong ka Switzerland, U  Alain Berset, ula shongthait pynjem met ialade ha ki madan phlang, ha phyllaw jong ka iing dorbar ka United Nations.
Ym tang katta, la iathuh ba ha ki sngi, ba u don ha katei ka jingleit dorbar ha New York, U Berset, u shet hi ia la ka jong ka bam, ha kawei ka kamra, kaba u ia sah lang bad ki nongtrei jongu; hynrei don kiba pynshai na ka ophis jongu, ba U Berset u sah ha kawei ka hotel.
U Berset, u dei U President ba la jied na ka kynhun ba hynniew ngut jong ki myntri ka Switzerland bad ha shwa jong kata, ula long u myntri kam poh iing jong ka sorkar ha katei ka Ri.
Shillong: Myn hynnin ka step la pynkit ia ka metiap jong u Clement Marak na Shillong sha Tura bad na Tura la rah sha Selsella ka konstitwensi ba u mihkhmat bad ka metiap ka la poi ha Salsella ha ka por 4:30 baje janmiet.
Ki paidbah ki la ap lypa ha ingsah jong u ha Salsella mynta ka sngi bad shuwa ia kane ruh ki la don lypa ha ing jong u mar ia ioh khubor ba u la khlad noh.
Mar ia poi ka metiap ki paid nongkyrshan jong u Clement ki la iam pait dohnud, namar ka jingduhnoh ia u nongmihkhmat uba ki dang shu dep jied shen.
La buh ia ka metiap ha Salsella tang 3 kynta bad hadien ba ki paidbah ki la ioh ban ai khublei khadduh, la leit rah biang sha Tura ha ka ingsah jong u kaba don ha Hawakhana.
Lashai ka sngi ka 11 tarik u risaw yn rah ia ka metiap na ingsah jong u ha ka por 12 baje eiei mynsngi sha u Lum jingtep jong ka Balang Baptist kaba don ha Rangkhon Songgital ban pyndep ia ka jinglehniam ba khadduh.
Na Shillong sha Tura bad sha Selsella haduh ban da poi biang ha Tura la synran ia ka metiap jong u Clement da ki nongialam ba hakhmat ka seng Congress ba kynthup ia u Dr.
Mukul Sangma, u bah Charles Pyngrope, u bah Himalaya Shangpliang bad kiwei pat ki nongialam.
Da U Bah Philip MarweinKa Election Commission jong ka Ri India ka la dep pynbna ba ki ilekshon ban jied ia ki MLA ha ki 5 tylli ki jylla- Madhya Pradesh, Rajasthan, Chhattisgarh, Telangana bad Mizoram kin long naduh 12 tarik u Naiwieng haduh 7 tarik u Nohprah bad ka jingniew ia ki vote kan long ha ka 11 tarik u Nohprah, 2018.
Baroh u paidbah jong ka Ri India u ap khmih lynti ia ka jingmih jong kane ka ilekshon, namar ba ki sngewthuh ba kane hi kan long kum ka ilekshon rit jong ka Lok Sabha ilekshon kaba heh ka ban long ha u Iaiong-Jymmang, 2019.
Shisha ka jingmih jong kine ki ilekshon hi ha ka 11 tarik u Nohprah, kan long kum ka jingplie pyrda ne jingkhang iit ban ioh khmih sha kano ka liang ka lyer ka MP ilekshon 2019 kan beh.
Haba peit bad bishar bniah na jngai, ha Madhya Pradesh ka sorkar kaba synshar hangtai ka dei ka sorkar BJP, kaba la bat mynta la slem.
Hynrei, kumba ka long mynta ki bniat jong ka BJP hangto kim da khlain shuh.
Ka Congress, kaba la ioh bat sorkar teng ha kane ka jylla la bun term hynrei kaba la duh noh, mynta ka la sdang khlain biang.
Katkum ka jurip ilekshon ba la leh da ki stad jurip TV jong ka Ri India, ka BJP hapoh ka jingialam jong u Shivraj Singh Chouhan, kan ioh duna bha ki seat ha kane ka sien, katba ka Congress hapoh ka jingialam jong u Kamal Nath, kan kham tam ban ia ka BJP hynrei, la kdew da ka jurip ba wat la ka tam seat makna ruh hynrei kan kham shitom ban ioh ia ka majority.
Kiwei kiwei ki Party bad ki Independent ruh kin iaioh mar mar khyndiat seat bad dei kine ki ban iarap ban thaw sorkar lada jia ba ka BJP bad ka Congress ki duna briew ban thaw sorkar.
Wat ha Rajasthan ruh, malu mala, kan long kumjuh hi kumba long ha Madhya Pradesh.
Ka BJP kaba synshar mynta ha kane ka jylla bad kaba la ioh bat sorkar teng shuwa jong kane kajuh ka jylla ruh, kan shem jingeh ban dang wan phai sha ka bor synshar namarba ki paidbah hangtai ruh ki la sdang ngiah ia ka sorkar BJP ba la ialam da ka Vasundhara Raje Scindhia.
Ka Congress kaba la ioh bat sorkar teng ha kane ka jylla hapoh ka jingialam jong u Ashok Gehlot kum u Chief Minister, mynta ka la sdang khie khlieh biang hapoh ka jingialam jong u Sachin Pilot bad u Ashok Gehlot.
Hynrei katkum ka jurip ba la leh da ki stad jurip TV jong ka India, ka pyni ba ka BJP bad ka Congress ki lah ban iakhur jan mar kajuh katjuh, shu iatam kai malu mala.
Kiwei ki party rit bad ki independent ruh kin iaioh tang mar khyndiat hynrei ki lah ban long ki rong ser ha ka por ba iathaw sorkar lada jia ba ka BJP ne Congress kim ialah ban thaw sorkar nalade.
Ha Chhattisgarh pat katkum ka jurip jong ki stad TV ka BJP kaba bat ia ka bor sorkar hangtai, hapoh ka jingialam jong u Raman Singh, ka dang shong skhem malu mala bad ka dang don ka jingkyrmen ba kan dang ioh bat biang ia ka bor hadien kane ka ilekshon ruh.
Ka daw jong kane ka long ba ka Congress party hangto kam da don ki briew kiba tbit bha bad kiba khlain bor ban ia-aireng bad ka BJP, pynban ka Congress ka khmih lynti ban pynkyndit ia ka sorkar BJP ha kane ka jylla.
Na ka liang jong u Aji Pramod Kumar Yogi ruh, u ba la bat nyngkong ia ka khet Chief Minister hangtai u lah ban pynkyndit ia ka BJP hangto.
Ha Telangana pat ia mynta kiwei kiwei ki party kin jynjar ban ialeh pyrshah ia ka Telangana Rashtriya Samity (TRS) ba la ialam da u riew paw nam bha jong kane ka jylla bathymmai, u Kalvakuntla Chandrashekar Rao.
La hajar katta ruh, ka BJP ka lah ban ioh katto katne seat ha kane ka jylla wat la kam pat da suhthied ruh.
Kiwei kiwei ki Parti rit bad Independent kin jynjar ban ioh khur seat mar iwei ne ar ruh namarba la khlain palat ka TRS jong u Rao.
Ha Mizoram pat ka jingialeh hangtai ha jylla barit kan kham long hapdeng ka Congress, kaba bat ia ka sorkar hangtai la bun snem bad ka Mizo National Front (MNF) ba la ialam da u Zoramthanga.
Wat ka NPP ruh ka lah ban ioh plie account ha kane ka kynti lada ka ioh ia ki briew kiba bit ban iakhun.
Ki stad jurip TV ki la leit jurip ruh ia kiwei kiwei ki jylla jong ka Ri India ban tip ia ka sur jong ki paidbah kumno ki sngew halor ka sorkar u BJP (NDA) hapoh ka jingialam jong u Narendra Modi.
Katkum ka jurip ha ka ilekshon jong ki sha ha ki jylla bapher na ka bynta ka Lok Sabha,ka BJP kan ioh 276 ngut ki MP, ka Congress 112 ngut bad kiwei pat (lang baroh) kin ioh 155 ngut.
Ha Delhi katkum ka jurip ka BJP ka lah ban jop kham bun ka BJP, Ha Uttar Pradesh, kaba don 80 tylli ki seat MP, pat ka jurip ka ong ba yn kham jop bun kiwei pat ki party kum ka BSP, SP, ban ia ka BJP.
Ha Bihar ka BJP kan ioh kham khyndiat tylli ki seat ban ia kiwei ki party kum ki jong ka RJD, BSP, SP,LJP bad kiwei.
Nangta, ha West Bengal ka Trinamul Congress kan dang kham wan shakhmat hi hynrei ka BJP ruh kan pynkyndit ha kane ka jylla ha ka jingioh seat MP.
Ha Karnataka ka jingioh seat MP hapdeng ka Congress bad ka BJP ka lah ban iakhait namarba para ba khlain bha.
Kiwei kin shu ioh kai mar khyndiat.
Ha Maharashtra pat ka BJP kan ym ioh kamai MP seat bun shuh kumba ka la kamai ha ka snem 2014.
Ka Congress kan kiew bad kumjuh ruh ka Shiv Sena.
Hynrei ka NCP pat kan hiar ha ka jingioh MP seat, ong ki stad jurip TV na ka jinglap jong ki ha Maharashtra.
Ha Rajasthan, Madhya Pradesh, Chhattisgarh, bad Telangana ka jingioh MP seat kan dang lah hi ka BJP ban ia kiwei kiwei, kynthup ia ka Congress.
Ha Tamil Nadu ka BJP kan shitom shibun ban ioh seat katba hangthie kin kham kamai hi ka DMK bad ka AIADMK.
Ha Kerala ki ban kham ioh seat kin dei ka CPI(M) bad ka Congress.
Hynrei ka BJP kan jynjar bha ban ioh khur seat MP.
Ha Gujarat ka BJP kan kham kamai bun ban ia ka Congress, kiwei kiwei kin shu ioh kai malu mala.
Ha Punjab pat ka Congress kan kamai jem bha katba kiwei kin ia ioh tang mar khyndiat tylli.
Ha Haryana yn kham lah ka BJP bud sa ka Congress.
Ha Assam ka BJP kan hiar bha bad kan ym ioh shuh kumba ioh mynshuwa.
Ka report kaba mih nangthie ka ong ba ka jingiakhun kan iathmit bha hapdeng ka BJP bad ka Congress.
Ha kiwei kiwei ki jylla barit jong kane ka thain shatei lam mihngi, kum ka Arunachal Pradesh, Nagaland, Manipur, Tripura, Meghalaya bad Mizoram ka BJP kan ym kamai seat hynrei kan iohnong da ka jingjop jong ki party jylla jong kine ki thain, lait noh ha Arunachal Pradesh.
Ha kaba kut hi, katkum ka jurip jong ki stad TV, ka BJP kan dang ioh Pass Mark, ha kane ka Lok Sabha Election ka ban long ha u Iaiong-Jymmang.
Bah Staising KharbtengKa Dorbar u Syiem Hima Mylliem hapoh ka jingialam u Paiem Ainam Syiem lyngba ka shithi jong ka ha ka 21tarik Nailur, 2018 ia kaba la pynbna paidbah da u Myntri K.
Langstieh ha ka jingdon ryngkat u Myntri M.
B.
Kharlukhi, ki Myntri kiba dei peit ia ka Iewduh bad kumjuh ki seng nongrep kum ka Hill Farmer Union ha ka 4tarik u Risaw, 2018 ka la pynmih ia ka rai ba ka jingot ia ki mar rep jong ki nongrep haba ki wan die ha ki iew ki hat kiba hap hapoh u pud u sam jong ka Hima Mylliem khamtam ha Iewduh kaba long ka iew kaba heh tam ha ka Bri u Hynniewtrep da ki nongthied ka dei ban long ba ka jingkhate ia ki mar rep ka dei ban long katkum ka jingkhia ki khoh, byrni, kriah hadien ba la dep ban theh ne pynthylli ia ki mar rep ym ban shu khate katba mon da ki nongthied ne mahajon.
Katei ka rai kaba la mih na ka ophis u Syiem Hima Mylliem ka long shisha ka nongmuna kaba kongsan na bynta ki nongrep kiba im ja da ka kam rep bad shaniah tylli ia ka jingioh kamai jong ki lyngba ka dor ki mar rep jong ki ynda ki wanrah ha iew.
Na ka por sha ka por ka don ka jingdawa ki nongrep ba ym dei ban shu khniot bein ia ka jingkhate ia mar rep jong ki da ki mahajon da ki bun kilo.
Ngi iohi ba ha ki por ba la leit ruh ki la don bun kum katei ka jingpyrshang ba la shimkhia da ka Dorbar u Syiem Hima Mylliem bad ruh da ka KHADC bad ruh ki seng nongrep kiba bun.
Ki nongialam jong ki seng nongrep ha ki por ba mynshwa ruh ki lah shimkhia halor katei ka phang.
Kum uwei na ki nongshong shnong ka Bri u Hynniewtrep uba wan na ka longing longsem kaba la pynheh pynsan bad ioh ia ka lad ban pule puthi lyngba ka jingtrei shitom ka iing ka sem na ka kam rep, ngi don ka jingsngewthuh kaba khraw halor ka jingiaid lynti ki nongrep ba haduh katno ka mynsiem ka khia lada ka dor ki mar rep ka hiar bad katno ka kmen lada ka kiew pat.
Kyrmen ba katei ka rai kan treikam pura khnang ba kan long ka jingkyrkhu ia u paid nongrep uba im ja kpoh da katei ka kam ban kyrshan ia ka iing ka sem ban pynnang pynstad ia ki khun ki kti kiba long ka lawei ba phyrnai ia ka lashai jong ka Jaidbynriew ritpaid jong ngi , ban pynheh pynsan ia kiwei ruh ki lad treikam jong ki ha ka ban kyntiew ia ka ioh ka kot bad kumta ter ter.
Khnang ba katei ka rai kaba mih na u Syiem u Kmie kan long kaba seisoh ka long kaba donkam ba ki Myntri kiba dei peit ia ka bha ka miat ki nongrep ha Iewduh kin jurip na ka por sha ka por ha ryngkat ki nongrep da ka jingiasnohktilang bad ki nongthied ne nongkhaii ban lait na ka jingshim kabu ne bym niewkor ia kaei kaba la pynjari.
Ka long ruh kaba donkam ba ki nong khaii kiba ju thied ia ki mar rep na ki nongrep kin burom ia ka rai u Syiem na ka bynta ka bha ka miat lang baroh.
Ka jingjop jong katei ka rai kaba mih na ka ophis u Syiem kan long shisha ka jingkyrkhu ia ki nongrep kiba long ka nong muna ia ka imlang sahlang baroh kawei kiba pyndap ia ki jingdonkam jong ngi ha ka bam ka dih.
Kumjuh ruh ngi dei ban kynmaw ba lada ka ioh ka kot ki nongrep ka kiew ka imlang sahlang baroh kawei kan kiew ha ki liang kiba bun ki ban kyntiew ia ka jylla bad ka Ri.
Kumta ka mynsiem iatreilang bad burom ia ka jingtrei shitom ki nongrep ka long kaba donkam.
Ki paidbah nongrep salonsar ka Bri u Hynniewtrep kim lah khlem da ai khublei kyrpang ia u Paiem Ainam Syiem uba dei u Acting Syiem Hima Mylliem, ia ki Myntri bad ia ka Dorbar baroh kawei kiba la shim ia katei ka sienjam kaba kongsan eh na bynta ka jingmyntoi ki nongrep bad kumjuh ruh ia ka Hill Farmer Union hapoh ka jingialam i bah Commander Shangpliang , Seng Nongrep, Shilliang-Um bad kiwei kiwei ki seng nongrep kiba la don bynta lang ha katei ka kam ban pynwandur ban weng ia u soh kyrdot ba ki nongrep ki ia kynduh na ka por sha ka por.
Ai ba katei ka jingmaitphang kan treikam pura ha shijunom lynter ym tang shipor.
Shillong: U Mukesh Jain u la ujor sha ki pulit ba ha ka 08 tarik mynta u bnai ha ka por 6:30 baje janmiet , 2 ngut ki briew ki bym ithuh kiba la wan da kawei ka thuk thuk ki la shoh ia u Bhanwar Singh Manager jong ka Petrol Pump ha 3 mer, Upper Shillong bad sa 2 ngut kiwei pat ki nongtrei.
Shillong: Ka sorkar jylla ka la ioh ka jingpynskhem na ka Social Justice and Empowerment ban ai jingiarap T.
300 klur na ka bynta ban shna ia ka madan ialehkai ka lumpung National Games 2022 ka ban long ha kane ka jylla.
Haba pynthikna ia kane hadien ba la wai ka jingialang ka kynhun myntri myn hynnin ka sngi, u bah Prestone Tynsong uba dei u symbud myntri rangbah u la ong ba ia kane ka madan yn shna ha Mawdiangdiang ha ka jingheh kaba 50 akar ka jaka.
U la ong ba nalor kane, ka sorkar kan shna ruh ia ka Game Village ha Mawdiangdiang hi ha ka jingheh ka ban long kumba 70 akar tangba ia kane yn sa wad ka sorkar na kiwei ki tnad.
Katkum ka jingiathuh u Bah Prestone, na ka liang ka tnad ialehkai ka jylla, ka la pynkhreh ban jied ia ki consultant, ki architect bad ia u Chief Executive Officer (CEO) ka National Games.
“Ia ka jingthung ia ki consultant, ki architect bad ia u Chief Executive Officer (CEO) ka National Games, yn pyndep shwa ka 15 tarik u Naiwieng ban wan, katkum ka jingbuh por ka tnad ialehkai", la ong u bah Prestone.
Ka kynhun myntri ka la pdiang ruh ia ka kaiphod ka tnad ialehkai ka jylla kaba la pynkhreh halor kane ka national games bad ki jingdonkam kin iaid nangne shakhmat.
Shillong: Ki khubor hamsaia ki la saphriang sted ba kin sa don 2 ngut ki myntri sorkar, ki ban sa shah pynhap shuki ha kine ki khyndiat sngi ban wan.
La pyrshang ban wad jingtip halor kane na ki tyllong khubor kiba ia jan bad ka sorkar bad la iathuh ba ka don kaba kum kata ka jingmut ban pynhap shuki ia ki 2 ngut ki myntri sorkar bad la ong ba ka la don ruh ka jingiakren hynrei kaba sah mynta ka long beit sa ha ka rai u myntri rangbah ka jylla u Conrad K Sangma.
La pyrshang ruh ban wad jingtip, mano kita ki 2 ngut ki myntri sorkar kiba ka sorkar MDA ka don jingthmu ban pynhap shuki bad la iathuh ba uwei un dei na ka Party PDF bad uwei pat u lah ban dei u MLA ka HSPDP u bah Samlin Malngiang uba bat ia ka tnad um bam um dih.
La ioh jingtip ruh ba ka sorkar MDA ka kwah ban pynrung myntri uwei na ka kynhun jong ka UDP bad la sngewthuh ba ka kyrteng jong u bah S.
K Sun MLA ka Mawphlang ka don hakhmat eh ban ioh long myntri sorkar.
U bah S.
K Sun u dei u MLA shimet uba la leit ban pyniasoh paralok bad ka UDP.
Lah ban kdew ba hapoh ka sorkar MDA ki don 4 ngut ki MLA ka PDF, 2 ngut ki MLA ka HSPDP, 2 ngut BJP, marwei NCP, ki MLA shimet, nangta ka UDP bad ka NPP ki dei ki Party kiba don kham bun ngut ki MLA.
Lah ruh ban kdew ba ka PDF ka ioh 2 ngut ki myntri sorkar, ka BJP marwei bad ka HSPDP marwei.
Dawki: Ka jingpynieng khlemakor da ki nongniah trok ba kit maw ban shalan sha Bangladesh, kiba la pynieng khlem akor ia ki kali jongki kata naduh Dawki ter ter shaduh Tamabil, ka la wanrah jingeh shikatdei eh ia ki paidbah nongleit nongwan kiba pyndon-kam ia katei ka surok.
Ka jingtip kaba la ioh ban lum da u Nongthohkhubor, la iathuh ba myn  hynnin ka step ka la don ka jingsahkut kali kaba jur bha ha katei ka surok, ha kaba ka jingsahkut kali ka la sdang naduh ka por 6 Baje haduh ka por 11 baje mynstep, ha kane ka jingsahkut kali ka la wanrah ia ka jingeh kaba khraw ia ki paidbah nongiaid nongieng ha kali ka surok bad don ruh ki khynnah skul ki ba la por dier por sha ki skul tang namar katei ka jingsahkut kali.
Haba kylli halor katei ka jingsahkut kali, ki riew rangbah lem bad ki paidbah ki la iathuh ba ka daw kaba la pynlong ia katei ka jingsahkut kali, ka dei namar ka jingpynieng khlemakor da ki nongniah trok kiba thmu ban leit pynhap maw sha Bangladesh bad kawei pat ka daw ka dei namar ka jingbym don ki pulit pyniaid kali ki ban peit ia ka iaid ka ieng jong ki kali ha katei ka surok.
La iathuh ruh ba ka jingkhlem akor da ki nongniah trok ha katei ka surok, ka la long shaba palat, ha kaba ki nud ban ieng haduh Lai lain ha ka surok kaba khapngiah bad kane hi ka la dei ka dawbah kaba la pynlong ia katei ka jingsahkut kali.
Ki la don ruh kiba la pynpaw ba ha kane ka jingsahkut kaba hynne ka step, ki la don ki khynnah skul kiba la hap ban hiar na ki kali kiba ki shong ban iaid noh da ka kjat na ka bynta ban poi sha skul, hynrei kaba ki kham sngewkhia eh ban pynpaw ka long ba lada don kiba shitom jur bad donkam ban poi kyrkieh ha ki jaka sumar.
Namarkata, haba iadei bad katei ka jingsahkut kali kaba man ka por ha katei ka thain, ki riew rangbah kiba don ha katei ka thain, ki la kyntu ia ki bor ba deipeit ba ki dei ban shimkhia ha ka ban lehtyngeh ia kitei ki nongniah kali kiba ju mlien ban pynieng khlemakor ia ki kali jongki bad ha kajuh ruh ka por ban pynbiang ia ki pulit pyniaid kali, khang ban weng noh ia katei ka jingsahkut kaba kaba la jia man ka por ha katei ka surok.
Shillong: Ka Marbisu ka la pynliem ia ka Mawlai da 4-1 ha ka lympung ialehkai first division ka SSA myn hynnin ka sngi ha madan Polo.
Ha ka jingialehkai ka Marbisu ka la the par kol lyngba u Lamshaphrang Kurbah ha ka 35 bad 37 minit, hadien ka la thep biang ar kol da u Arkon Mawlong ha ka 40 bad 58 minit.
Katba ka Mawlai ka la pynphai shikol da u Robert Khongriah ha ka 51minit.
Ha ka jingialehkai third division ka Mawtawar ka la jop salit da skikol ia ka Kharang.
Ia kane ka kol nam jop na ka Mawtawar la thep da u George Dkhar lyngba ka shut bol ha ka 25 minit.
Da kane ka jingjop ka Mawtawar ka la khur lai point katba ka Kharang ka la hap ban leit phai iing thylli.
Shillong: Ar ngut ki nongpyni dohksah ba pawnam ka jylla kynthup u Bah Balaphrang Kharshiing bad ka Kong Jessica Bamon, ki la shah jied ban leit mihkhmat sha ka rynsan ialehkai pyni dohksah ka Body Building and Best Physique Champion kaban long ha Thailand ha u Nohprah ban wan.
Kine ar ngut ki la shah jied ban mihkhmat na ka ri India, bad ki dei napdeng ki 36 ngut.
Ka jingshah jied jongki, ka long hadien ba ki la rah takma na ka jingiakop 52nd Asian Body Building bad Best Physique Champion kaba long ha Pune naduh ka 2-7 tarik Risaw myna u snem.
Haba kren sha ki nongthoh khubor mynta ka sngi, u Bah Arnold M Lanong uba long ruh u general secretary ka Meghalaya Body Builders Association (MBBA) u la ithuh ba kane ka jingleit jongki sha katei ka rynsan iakhun, ka donkam shibun ka jinglut bad namar kane, ki la donkam ban noh synniang lem ki riew don mynsiem bad khamtam ka sorkar, kaba khlem pat ai jingiarap eiei ha kine ki snem, wat la ki la dep ban buh jingthoh na ka tnad ialehkai ka jylla.
Ka jinglut kam duna ia ka 2 lak eiei uwei u nongialehkai naduh ka bam ka dih, ka bai leit bai wan, bai sah bad kiwei ki jingdonkam.
Ha kane ka jingiakren sha ki lad pathai khubor, la don lang ruh u Lohit Ranjan Das uba dei u President kane ka seng.
Kine ki nongialam ka seng, ki la kam ba ha kine ki ar snem ba la dep, ka seng kam ju ioh jingiarap eiei na ka sorkar wat ha ka jingshisha, ki la phah ia ka jingthoh sha ka sorkar namar ba ka la ai daw ba kam don pisa bad kawei pat ka dei namar ba kam dei ka jingialehkai ba rung ha ka Olympic.
Kane ka seng ka dei ruh kaba la ithuh da ka Meghalaya State Olympic Association (MSOA) bad ka la pyniasoh bad ka IBBF.
Ka kong Jessica kawei na ki thei pyni dohksah, ka la ong ba lada ka sorkar kan ai jingiarap pisa, kan pynlah ia ki ban leit shim bynta shabar bad kane ka khring ia kiwei bad kumnoh kan pynpaw nam ia ka jylla Meghalaya namar ba haba ki leit shabar kim don ba bna ia ka jylla Meghalaya lane ia ka Shillong.
“Ka jingleit iashim bynta shabar kan khring ia ki briew namar ba kim bna ia ka Meghalaya ne ka Shillong.
Ka jingiarap ia ki jingialehkai kan pynlong ban kyntiew ia ka nam ka jylla lada ka sorkar kan ai jingiarap ia ki jingialehkai.
Ki kynthei ialehkai na Sikkim, ki ioh jingiarap na ka sorkar katba hangne ngim ioh", ka la ong.
Katba u Bah Balaphrang Kharshiing u la ong ba na kane ka jylla, dei tang ma u, uba la ju leit iashim bynta shabar bad kiwei kham niar.
U la ong ba bun ki samla kiba iashim bynta ha kane ka jingialehkai hynrei namar ba ki leit iasoh ha ki seng bym ithuh ka IBBF, ka la pynlong ia ki ban duhlad ban leit iashim bynta ha ki rynsan.
Ha kawei ka MBBA kan pynlong ia ka jingialehkai pyni dohksah kaba 44 ne ka 44th State Body Building and Yoga Championship ha kane ka 13 tarik mynta u bnai ha Aurobindo Institute of Indian Culture kaba don ha Bivar Road, Shillong.
Shillong: U Conrad K Sangma myntri rangbah ka jylla u la kyntait ia ka jingkynnoh ka Congress kaba don ha ka Liangpyrshah ba u Addl.
DC ka WJH u bah S.
Laloo u la shah kynhied bad shah byrngem ha u para jong u myntri sorkar bad ba ha katei ka juh ka miet la pynkynriah kam ia u sha Ampati.
U Conrad u la ong ba ka dei tang ka jingshim kabu politik jong ki Liangpyrshah hynrei ia ka rukom pynkynriah kam la leh kumba ju leh ka sorkar na ka bynta ka jingmyntoi ki paidbah ba ka jingiaid beit ki kam ka sorkar.
U la ong ba un jubab ruh ia ka jingthoh jong u Dr.
Mukul halor ka jingpynkynriah kam, “Ka jubab kaba ngan ai ka long beit ba la leh kumba ka dei ia ka sorkar ban leh" , ong u Conrad.
Katba u myntri rangbah ba-ar ka jylla u bah Prestone Tynsong u la ong ba lada uno uno u ophisar u shah lehbeiñ ne shah leh tohmet u dei ban ujor beit da ka FIR.
U bah Prestone u la ong ba ki ophisar kim dei ki mraw jongno jongno bad lada ka don ka jingujor mano ban ym sngap ia ki, u la ong.
U bah Prestone u la ong ba ka sorkar kan ym tohkit satia ia katei ka jingkynnoh kaba la paw ha ki kotkhubor bad ka jingtohkit lah ban leh tang lada ioh jingujor.
Halor ka jingkynnoh ka Liangpyrshah u la ong ba ka dei ka kam jong ka Liangpyrshah ban kynnoh ban wad daw ia ka sorkar.
Shillong:Ka KSU Jaintia Hills District mynta ka sngi ha ryngkat ki katto katne ngut ki nongialam ka Synjuk ki Rangbah Shnong uba kynthup ia u Waheh Shnong ka Wapungskur uba dei ruh u Nongialam barim ka KSU bad mynta u President ka Synjuk ki Waheh Shnong, ki la leit ban ia kynduh ia u DC ka East Jaintia Hills District, halor ka jingtei ia ka Mandir ha ka jaka sorkar kaba dei jong ka tnad Wapung C& RD Block kaba don ha Khliehriat.
Shillong: Ka elaka Tyrna kan pynlong ia ka tamasa jngohkai ne ka village tourism festival ha ka 7-8 tarik u Naiwieng ban wan ha shnong Tyrna.
Kane ka tamasa kan long na ka bynta ban kyntiew ia ka kam jngohkai khamtam na ki jingkieng jri kiba don ha kane eleka, kaba jrong 90 phut kaba lah ban long kaba jrong tam bad kumjuh ban pyniar ia ka lad ioh kam ioh jam ki samla na kane ka kam jngohkai.
Haba iadei bad kane, u Sirdar ka eleka Tyrna u bah Donborwel Marbaniang, u la iathuh mynta ka sngi, ba ka Tyrna Eleka ka kynthup ia ki saw tylli ki shnong kynthup ka Tyrna, Mawshamok, Nongthymmai bad Lumsohphie.
U la iathuh ba ha kane ka shnong, la thaw ia ka Tourism Management Committee ban peit ban pyniaid ia ki kam ba iadei bad kane ka kam jngohkai.
Ia kane ka tamasa yn kyrshan pisa da ka Indian Council Cultural Research (ICCR) hapoh ka jingialam u regional director u Manish Singh.
Shillong: Ka Khasi Social Custon Lineage Bill 2018 jong ka KHADC ka dang sahteng haduh mynta ruh watla la dep ban pynbit pynbiang ia ka da ka Consultative Committee.
Ka daw ka jingsahteng ka dei namarba ka ia tyngkhuh bad ka dustur jong ki Bhoi kiba ai jait sha u kpa.
Katei ka dustur jong ki Bhoi ka dei kaba la tip kum ka ryndia lane ka Shaw Mikir.
Ka Ryndia ne ka Shaw Mikir ka dei ka rukom ba ki Bhoi ki ju leh ha  ki longing kiba duh jait lane ki bym don khun kynthei bad kumjuh ha ki longing kiba don tang kawei ka kynthei ha ing katba baroh shi para ki dei ki shynrang suda.
Ha katei ka rukom ki Bhoi ki ju leit shaw da ka mikir ban ia shong bad u khun shynrang bad ia ki khun kiba mih kin ai jait sha u kpa khnang ba kata ka jait ka khong kan neh kan sah pateng la pateng bad ia kitei ki khun kiba ai jait kpa ruh dei ban ithuh ia ki kum ki Khasi.
Halor kane ka District Council ka don hapdeng ka jingeh ban shim ia ka rai bad kan dang hap ban tih bniah shuwa ban pynrung ia katei ka rukom leh ki Bhoi ha ka jingthoh ne ki kyndon jong katei ka bill ba kan ym ia tyngkhuh ba kiba ai jaitkpa kin duh ia ka jinglong Khasi bad katei ka jingthoh ruh kan long kyrpang tang ia ki Bhoi ym ia baroh.
New Delhi: Ka sorkar India, lyngba ka tnat kam poh iing, ka pynshai mynta ka sngi ba ki Gorkha, kiba don ha India, ha shwa jong ka jing laitluid ka India, kim dei satia ban shim ba ki dei ki mynder ri.
Katei ka jing pynshai, ka dei hadien ba ki nongialam jong ka  All Assam Gorkha Students’ Union, ki la ia kynduh ia u myntri kam poh iing jong ka sorkar India ban iakren halor katei ka phang.
La batai ruh ba ki Gorkha, kiba dei ki nong India, ha ka por ba la pyntrei kam ia ka riti synshar jong ka Ri Inida, lane kito kiba la kha ha kane ka Ri, lane kito kiba la shimti ialade kum ki nong India, kim dei satia ban hap ba ki dei ki mynder ri.
Ym tang katta, la ong shuh shuh ba kito ki Gorkha, kiba rung sha India, lyngba ka liengsuin lane na ki khappud bad ka Ri India lane lyngba ka visa, ym dei satia ban shim ba ki dei ki mynder ri.
La ong ba tang kito ki briew kiba wan na Bangladesh, ha shwa ba kan trei kam ka ain Citizenship (Amendment) Act, 1985, ki dei ban shah tian bishar ha ka  Foreigners tribunals.
Shillong: Ka tnat ka koit ka khiah, lyngba U Pravin Bakshi, Secretary, ka tnat ka koit ka khiah ka sorkar Jylla, ka pynmih ia ka jing pynshai halor ka ka jingktah jong ka injekshon ia ki saw ngut ki khynnah na North Garo Hills District.
Ka jing pynshai jong katei ka tnat, ka kam ba katei ka dei ka jing pyntip ka bym dei bad la ong ba  ka tika Measles bad Rubella ka long kaba ym don jingma eiei bad kaba la pyn tikna ia ka kane da ka World Health Organization (WHO) bad ka UNICEF ki kynhun ba peit ia ka koit ka khiah kyllup ka pyrthei baroh kawei.
Ia kita ki khynnah rit na North Garo Hills, la leit peit bniah sha shnong bad sha iing jong ki da u Immunziaiton Officer, District Medical & Health Officer bad kiwei kiwei ki dokor jong ka North Garo Hills District.
La lap ruh ba kita ki khynnah kim don jingshitom eiei na ka jingai tika.
La ialam ruh ia ki sha ki hospital sorkar ban pyntikna bad ynda ba la dep peit da ki doktor la pyllait noh hi iaki na hospital.
Kita ki khynnahb ki khlem donkamruh ban sah hospital.
La lap ruh ba kine ki khynnah ki don ha ka met kaba koit ba khiah.
Kumta na ka tnat ka koit ka khiah jong ka sorkar Meghalaya ka kyntu bad kyrpad ia ki kmie ki kpa baroh ba ka tika Mesales & Rubella ka long kaba bha, bym don jingma eiei  bad ngi kwah tang ia ka jingbha bad ka koit ka khiah ba pura jong ki khynnah baroh ka state Meghalaya.
Ban ai tika kum ha kane ka kampain ka mut ba ngi kwah ba ki khynnah baroh jong ka Meghalaya kin ioh ia ka jingiada na u Measles and Rubella, ki jingpang ba lada ym ai tika, ki lah ruh ban ialam sha ka jingduh ei jong ka jingim.
“Ngi kwah ruh ban pyntip ba ha Meghalaya la jan 4 lak ngut ki khynnah lah dep ai tika bad ha India baroh kawei lah tam ia ka 11 klur.
Ngi khlem lap kaei kaei ka jingshitom na ka jingai tika Measles bad Rubella" ong shuh ka khubor.
7ngut ki briew, ki la iap bad 21ngut ki mynsaw, haba khyndai tylli ki kamra jong ka  New Farakka Express, ki kylla ha Raebareli jong ka Jylla UP.
9ngut na kitei kiba mynsaw, la iathuh ba ki mynsaw kham jur.
Shillong: Naduh lashai ka sngi ka dor jong ka Petrol , ka Diesel kan hiat T.
2.
50 tyngka  shi litar bad ia kane la pynbna da u myntri rangbah ba-ar ka sorkar jylla u bah Prestone Tynsong hadien ka jingialang jong ki kynhun myntri sorkar kaba la long mynta ka sngi.
Da katei ka jingpynhiar dor ia ka umphniang ka sorkar kan hap ban buria nalade T.
15 klur tyngka shisnem bad ia katei ka pisa u bah Prestone u la ong ba ka sorkar kan thaw ki lad ki lynti.
Lah ban kdew ba ka dor jong ka Petrol haduh mynta ka long T.
81.
66 tyngka shi litar bad ka Diesel pat ka long T.
73.
99 tyngka shi litar.
Mynta ki la mih pyrthei, hynriew ngut ki kynthei, kiba kynnoh ia U MJ Akbar, myntri khynnah ka tnat bar ri jong ka sorkar India, ba u leh kynshlein ia ki, ha ka por ba u long U Editor jong ka kotkhubor.
Ka Priya Ramani, ka long kaba nyngkong ban sei ia ka jingshisha, halor ka jingjrong kti jong U Akbar bad ka la iathuh ba ha ka por, ba ka dang don 23snem ka rta bad ha kaba U Akbar, u dang don 43snem ka rta, ha kaba ka leit ban shah interbiw ha kawei ka hotel, kaba u sah U Akbar bad ka ong ba katei ka dei ka jing ia kynduh samla bad kam dei satia ka interbiw.
Ka Kanika Gahlaut, kaba trei bad U Akbar ha ki snem 1995-97 ha ka kotkhubor Asian Age, ka iathuh ba ula khot sngewbha ia ka shisien sha ka hotel ba u sah, ha kaba ula khot ban ia bam ja step lang, hynrei kam shym la leit satia bad ka shu ai daw, ba kam kyndit thiah shuh.
Ka Suparna Sharma, kaba dei mynta ka Resident Editor jong ka Asian Age, Delhi, ka iathuh ba ha ka por ba ka don 20snem ka rta ha ki snem 1993-96, katba ka dang trei kam ha computer, U Akbar, u ieng hadien jongka bad ka ong “U law ia ka bra jongnga bad u kren ia ki kyntien kiba ngam kynmaw shuh satia bad nga la halla tyngeh ia u" ong ka Sharma.
Ha kawei pat ka sien, haba ka leit ia kynduh ia u bad ka phong da ka t shirt, ula tare ia ka shadem jongka, ka la ong shuh shuh.
Ka Sharma, ka iathuh shuh shuh, ba ki don sa lai ngut kiwei pat ki kynthei, kiba la iathuh ia ka, shaphang ka jingjrong kti jong U MJ Akbar.
Ha kawei pat ka jingjia, ka Shuma Raha, ka shah khot interbiw ha ka Taj Bengal ha Kolkata ha u snem 1995 bad ka ong “Haba nga poi ha katei ka hotel, u phah wan ianga sha jrong, tangba nga hap shong ha ka jingthiah jongu bad ngam sngew iahap satia" ong ka Raha.
Ha kawei pat ka jingjia, ka Prema Singh Bindra, ka iathuh ba ka shah khot sha ka hotel (tangba kam shym jer kyrteng ia U Akbar), tangba haba ka kyntait ban leit, ka la poi noh sha ka jing ia sngewsih bad U Akbar.
Nangta ka Shutapa Paul, ka thoh ha ka tweet jongka, ba ka ruh ka la ia kynduh ia kaba kum katei ka jingjia bad U Akbar ha ki snem 2010-11 ha ka por ba ka don bad ka India Today ha Kolkata.
Ka la long ka jinglehrain ia ki pulit ka Chennai, kiba la kem ia U R Gopal, u U Editor jong ka  Nakkheeran, kaba dei ka makasin kaba ha katei ka nongbah, namar ba haba ki la leit ialam ia U  Gopal, sha u nongbishar, ula kyntait ban set phatok ia utei U Editor.
La pyllait ia U Gopal, ha ka por janmiet bad U Gopal, u ai burom ia ka kashari, kaba la pynneh ia ka jinglaitluid jong ki kotkhubor.
U Gopinath, uba dei u nongbishar, u kynthoh ba ha kano ka dur, la kem ia u nongthoh khubor mynta, haba ka dei ka khubor, kaba la pynmih ha U Iaiong 2018, ha kaba ki pulit ki la pynhap ia u, ha ka Section 124 jong ka IPC.
Ka jingkem ia U Gopal, ka dei halor ka jingthoh, kaba ula thoh ha katei ka makasin jongu ha U Iaiong 2018, kaba dei bad ka jingdonkti jong U Banwarilal Purohit, U Lat ba mynta ka Jylla bad ka Nirmala Devi, ha kaba ka la kynnoh ba U Lat, u tyrwa ban pynkiew kam ia katei ka nonghikai, da kaba ka wan ialam ia ki khynnah samla ba kin ia leh ieid bad U Lat ka Jylla.
Ka ilekshon ka dei kawei na ki tamasa ba pynshongshit ïa ki paidbah la ka dei ka ilekshon MP, MLA ne MDC.
Ha Mawlai, ka lyer ka la sdang beh.
Kumba paw mynta, ki kyrtong ban aireng ki la sdang pynkhreh bad ki la bunkam ban shang kylleng ki shnong ki thaw ban leit sha ki prokram bapher bapher kaba ki shah khot, nangta sha ïng iapbriew, nalor ka smat leit jingïaseng kaba ki la pynlong kum ka rynsan ban khring briew, mareh leit peit nongpang, bad pariah briew sharum shaneng ban ïoh khring briew.
Ka jingïakhun ilekshon MDC ha u snem 2019 ha Mawlai kan long kaba itynnad bha khamtam haba phai sha ki katto katne ngut ki rangbah kiba lah ban long ki kyrtong.
Napdeng kiba paw kyrteng, uba kiew bha bad uba wan ba-ar ha Mawlai ha ka ilekshon MLA ba la dep, u dei u Bah Teibor Pathaw.
Une u rangbah u la nang par sor sor sha man la ki shnong ban bat ïa la ki nongkyrshan.
Une u la nang khring ruh ïa ki samla kiba khmih lynti ïa ka kam ka jam lyngba ka jingplie lad jong u, khamtam eh ban khring ïa kiwei pat kiba khlem bud ïa u ha ka ilekshon ba la dep.
Ka shong ha ka jingstad jong u bad ka kynhun, kumno ban leh ban kham ïoh jingieid bad jingshaniah shuh shuh na ki paid nong Mawlai khnang ban poi sha ka thong.
Hynrei ka jingkylli ka mih, hato u don ka lad ban poi sha ka thong? Kane kan dei ka sien kaba saw ba un ïa aireng, bad u la ju long ba-ar teng ha ki jingïakhun kiba la leit.
Ban kheiñ sting ïa une u rangbah kam long, namar wat u uba long u nongjop, u tam tang 1,450 vote ïa u Bah Teibor ha ka ilekshon MLA, 2018.
U kyrtong ba wan balai Bah Embhahlang Syiemlieh uba dei u MLA/MDC barim, u la sdang kilan met biang ban pynkhlaiñ ïalade khnang ban kynjoh sha ka thong.
Ngim tip ïa ki buit treikam jong u, bad haduh katno un lah ban pynsngewthuh ban khring biang ïa ki paidbah ba kin kyrshan ïa u.
Kum u MLA barim, ki paidbah ki dang bishar la ki dang sngewdei ne em ban phaikhmat sha u.
Na ka liang ka Kong Sarita Lyngdoh, Bah B.
L.
Nongbri bad Bah Sylvester (Bah Best) Kurbah ym ïohsngew eiei shuh la kin dang ïakhun ne kumno, hynrei ym lah kheiñ sting pat ïa ki namar ki don la ki jong ki nongkyrshan (vote bank).
Wat lada kim aireng, ki lah ban leit kyrshan ïano ïano ba ki sngewmon ban pynjop.
Lada phai sha u MLA, Bah Process T Sawkmie ba ju tip kum u ‘Bah PT,’ ym lah sngewthuh kumno u pyrkhat haba ïadei bad ka MDC ilekshon, 2019.
U ïaid sharum shaneng ban pyni ïa ka jingsmat jong u ban rung sha ki shnong ban leit jurip na ka bynta ka jingdonkam ki paidbah kumjuh ruh ban poi sha ki prokram bapher bapher ba la khot sngewbha da ki kynhun ha ryngkat ka jingsynran lang ka kynhun (Congress) kaba long shisha ka jingai mynsiem ïa u.
Ym lah peiphang la une u rangbah un ïakhun hi ne un sei kyrtong ha kane ilekshon MDC ban sa long? Kham bunsien, une u MLA thymmai ka Mawlai, u la btin kylleng kylleng ïa u Bah Marbud Dkhar, President ka FKJGP Mawlai Circle uba kiba bun kim pat ju kham iohi naduh shwa ka MDC tad haduh ka ilekshon MLA.
Kumba paw mynta, une u samla u ïaid sharum shaneng kum u nongialam sengbhalang ban rah skong ïalade da kaba pyndonkam ïa ka kyrteng ka seng ban myntoi ilekshon.
Sharum shaneng bun kiba buh jingkylli, “Hato ka FKJGP ka dei ka seng saiñ hima (political party)?"Kumno ka FKJGP seng kmie (Central body) ka sngap jar bad kam beh seng ne pynshitom kat kaba dei namar la pyndonkam bad pynkylla ïa ka FKJGP ha Mawlai kum ka seng kaba khlehlang bad ka saiñ hima? Baroh ki nongïalam seng bhalang ki don ka hok ban rung sha ka saiñ hima, hynrei ka da don da ka lynti kumno ban ïaid.
Pynban, lada ka long ha kane ka rukom, ka pynskhem ba ym long shaniah ia ki nongialam sengbhalang.
Ym lah lehse ban len ba u Bah Marbud kum u nongialam sengbhalang na Mawlai ula pyrshang ban trei bad rah ïa ki jingeh ba ka thaiñ Mawlai ka mad, kumba leh lem kiwei pat ki nongïalam seng bhalang, nongïalam Dorbar Shnong bad nongïalam jong ki Seng Samla ha ki shnong.
Haba phai biang sha u Bah PT, u don katto katne ngut ki samla kiba i donsap bad long ban tynrong lem ïa ka khia ka shon ki paid nong Mawlai.
Uwei na ki, u dei u samla rangbah, Samuel Biam (Bah Shamu) uba bun ki tip/bna kum u uwei na ki nongtrei mon sngewbha.
Une u samla u dei uba khih ba ksar bad trei shitom shisha la ka dei ha ka kam lajong lane ha ka kam saiñ hima.
Ki nong Mawlai ki la sakhi ïa une u samla naduh shwa ka ilekshon MDC 2014 tad haduh ban da jop u Bah PT ha ka ilekshon MLA 2018.
Ïa une u samla rangbah la sakhi ïa ka jinglah khring briew khamtam ka jinglah jong u ban ïadei bad ki paidbah, la ki dei kiba san ne ki samla.
La sakhi bad ïohsngew da la ki shkor lyngba ki rynsan ïalap ilekshon kiba u la ai jingkren ha kaba u la lah shisha ban khring tad haduh da jop i Bah PT.
Une u samla u don ka sap ban treikam paidbah bad ula nang ïarap jar jar kylleng kylleng ka Mawlai.
Katba ngi tip, u la don ha ka lympung saiñ hima (politics) la kham slem, bad ïoh jingithuh na ki nong Mawlai.
Hynrei une u nongkyrshan ba radbah i Bah PT, imat um da ïoh jingshaniah than na i, khamtam hadien ba i la sdang btin ïa u samla ba ju don ha seng bhalang.
Khlem artatien, utei u nongïalam seng bhalang bad utei nongïalam ba la ju don ha ka saiñ hima ki la don la kajong ka jingiakynduh paidbah sharum shaneng.
Ka shong pat ha kito kiba la ïatyngkhuh bad ki, kumno ki long.
Kan long kaba itynnad ban peit ïa ka Congress ha Mawlai, la u MLA ka Mawlai un ai tiket ia uba na ïng ne nabar? Un kham shaniah ïano, bad mano ba la don ha syndah jong u ha ki por ba u mad jingeh tad haduh ba un da poi sha ka thong?Ka sur kaba sawa sharum shaneng ka long ba ka jingpynslem u Bah PT ban rai kyrtong kan buh jingeh ïa uba ïoh tiket, bad lada ym don ka jingïasngewthuh jingmut, kan nang mih jingeh shuh shuh bad yn sa jop ei mano mano bym dei na Congress.
Ka saiñ hima bad synshar paidbah kam dei ka kam ba leh tang marwei (one man show).
Ïano ibit ka Mawlai ban phah long MDC bad mano ba biang shisha ban kit ïa ka lyngkhor, ka shong ha ka rai ki paidbah.
Khublei Shibun,Basoi kyrteng: (1)B.
S.
Lyngdoh, R.
G Tongper (Mawtawar), (2) L.
Rymbai (Nongkohlew), (3) K.
S.
Nongkhlaw (Mawïongrim), (4) C.
Bina, K.
Kharhujon, M.
S Jaraiñ (Nongkwar) (5) S.
Warjri, T.
Kharbuki, (6)D.
Swer, K.
Rngaid, N.
Sohkhlet (Motsyiar), (7) P.
Kharsyntiew, N.
Lyngdoh (Mawdatbaki), (8) J.
kharkylla, L.
B.
Massar (Phudmuri).
Bah Francis SyiemliehMLA, ME LALEH AÎU haba me lajop ilekshon– shisien, arsien, hynriew sien, bun-bunsien? Me Laleh Aîu haba ki aiñ kila dang sniew dang sniew, thik kumba long ki surok bad ki lynti ki syngkien hi- hala ka khim-ka kyllaiñ, hala ka sohkhruh-sohkhram lynter baroh shilynter ka jingim? Hato me la ju puson balei ki aiñ kila dang sniew dang sniew? Hato me la ju shong pyrkhat mano ba ladang pynsniew pynsniew shuhshuh îa ki aiñ ki kanun? Hato me mut ba kidei tang ki nongtuh sla-pathaw kiba pynsniew îa ka aiñ, îalade bad îa ki ophisar jongme pat? Me Laleh Aîu haba ki surok kila dang pyut dang pyut? MLA, hato me ju pyrkhat balei ki surok bad ki lynti syngkien kila dang pyut dang pyut, kila dang rit dang rit bad ba kila dang shong dang shong kynrong shuhshuh, ha ka jaka ba kin dang skhem dang skhem bad kin dang bha dang bha? Me Laleh Aîu haba ki lum ki wah kila dang sniew dang sniew— me shah îa ki len-nguid lum (ki nongtih parmaw) ba kin pyntwa îa ki lumbah-lumsan, ki sa pynkit bad theh pat îa kaba kila tih bad pyntwa kum u ‘dew pyut halor jong ki surok jong ka jingbamsap-bampap, bad nangta pat u sa sait noh pat u ‘lappraw ploiñ shapoh nala? Me Laleh Aîu haba ki kper ki phrah bad ki khlaw ki btap kila dang duhjait duhjait, haba ka thung ka tep kala dang stait dang stait bad kala dang tyrkhong tyrkhong, haba ka jingpynmih îa ki mar-rep mar-riang na ri lajong ruh kala dang duna duna? Hato me la ju leh eiei ban pynsangeh noh shisyndon îa kine ki kam khlemraiñ balehdusmon pyrshah îa ka mariang bad îa ka rep ka riang?MLA, me dei u nongthaw-aiñ bad u nongsynshar ruh, balei me pynshlur pynban îa ki nongrep ba kin pyndonkam da ka bih-jingthung (urea) bad kiwei kiwei ki dawai-jingthung ba longbih? Hato ymdei namarba îalade ruh me dei u nongîoh jingmyntoi lang na ka kamai bapap jong ki nongkhaîi bih-jingthung bad na ki karkhana shna bih-jingthung, kumta ba me sa ak kum u angel ne u ‘riew luilui ne u ‘riew ngui ngui, hynrei me sngewsarong pat îalade ban shah ong u Hon’ble Minister ne u Hon’ble MLA? Hato ymdei ba Me La Aptuh, Me La Apthok bad Me La Apkjit beit pynban kum u ksaiñ, ha ka jaka ba men îada bha bad ba men synshar bha îala ka ri bad îala ka Jaitbynriew? Ne, hato me dang îohbuit shuhshuh pynban na kum kine ki par ksiar jong u khulom, ban Aptuh, Apthok bad Apkjit shuhshuh?MLA, hato me dei u blei ne u ksuid ne u briew? Lada me dei u blei, balei me pynjot? Lada me dei u ksuid, balei me pynjot? Lada me dei u briew, balei me pynjot? Sngewbha jubab! Sngewbha jubab namarba ka pyrthei kala dang sniew dang sniew bad ka jinglong babha jong ki briew kala dang hiran-hiran ba leit sha ki mrad, bad kane baroh kadei na kadaw jongme! Jubab namar ki aiñ ba me la thaw.
Jubab namar ki kam DEVIL-LOVE-MEN kiba me la pynmih.
Jubab namarba ka Judiciary ne ka îiengbishar ruh ka kala dang kylla long-kylla long ka mradkhlaw barunar na kadaw jong ki aiñ ba me lathaw bad ba me la pynkhamti haka, bad me la pynkynton ruh îa ki duli bad ki almari jong ka da ki iktiar aiñ kiba shyrkhei-shyrkhei haduh ba ka aiñ ka lanud ban plie lut îa ki khyrdop jong ka dujok baroh, katba ka îiengbishar pat kala dang shah dang shah îa ki ksuid ba kin mih laitluid na dujok.
HATO MAME KUM U MLA ME ÎOHI EIEI ÎA KANE KA KAMPAP LAJONG BAROH? Lada mem îohi balei me sur-matlah? Lada mem îatylli, kaei kaba pynîapher jingmut jingpyrkhat hapdeng jongme îasia baroh? Lada me îatylli pat, balei ki aiñ da kiba me la îathaw ki ladang pynlong mraw shuhshuh pynban îa ka jingim balaitluid bad baluilui? Kynmaw pat ba ka ktien jong ki ‘riewstad bashisha ka ong ‘ka jinglaitluid kam dei kata ka bor ne ka hok kaba pynleh îa ki briew katba ki mon, hynrei kadei kata ka bor ne ka hok kaba pynleh îaki îa kaei ka badei’ (Freedom is not in doing what one likes, but what is right).
Haei kata ka jinglaitluid (Freedom, Independence, justice)? Balei u riewpaidbah bahok u hap ban thied îala ka jinglaitluid ne ka jamin? Balei me thaw tang da ki aiñ kiba pynlong khynnahtuh îa ki nongsaid-aiñ (pleaders, îa ki Nongbishar-aiñ (judges), îa ki pulit (Police) bad îa ki nongbeh-spah ba bamsap-bampap balaiphewjait (businessmen, politicians, bureaucrats, engineers, technicians, architects etc etc)?MLA, balei me la-long pynban sa tang kum u tyngshop bad u ksiang jong ki ksuid? ME LALEH AÎU îa kane KA DUSTUR MATRILINY kaba shohdab lut dalade-îalade? ME LALEH AÎU îa kane ka LAND TENURE ACT ne KA LAND TENURE SYSTEM jong kane ka dustur-matriliny badaini bad bakhim jinglong kaba ai-surok îa ka imlang-sahlang (society) tang 4-PHUT SHANE BAD 4-PHUT SHATAI? Hato mem îohi ba ki briew kila kylla ksuid lut ki tang mar shu îamih hapoh lynti? MLA, me tieng îa kaei, balei me khawpud? Hato ymdei namarba me pyrkhat beit tang îa ka tulop ba 2-lak shibnai lajong nalor kiwei kiwei ki scheme bamsap-bampap lajong? Me trei hok seh MLA? MLA, mame te me ladon îieng bad don jaka lut kut ha ki dong bad ki shnong! Lada ki agent-jaka bad ki Zamindari kin ong îame sanphewhajar tyngka (Rs.
50,000/-) shi phut sawdong ruh men thied beit îa kata ka jaka namarba me îoh pisa beit kumba shu khat naei naei, katba ki paidbah jong ka jaitbynriew lajong pat ki bapli, ki ladang kylla-kylla long tang kum ki nongshongwai-nongshongthap ha ri lajong, wat haba kidei ki khun trai-khun paka jongka.
MLA, me long statesman tang na ka bynta jong kaei? MLA me laîoh îa ka hok ban synshar (right to rule) da ka hok! Îano me tieng lada ymdei ba me kwah ban synshar da ka pap? Lada me kwah ban synshar da ka pap BALEI MEM ÎAP NOH, KHNANG BA KAN WAI NOH KA PYRTHEI (ANARCHY, LAWLESSNESS, DOOM; ‘DEVIL-LOVE-MEN,’ ‘MOTHER-NAUGHTY,’ HIPHOP- Hell is Popping Hell on People/Ka dujok ka Khlei da ka dujok ha ki briew……………)?????.
Shillong: Ka Public Accounts Committee (PAC) ka la ai jingmut ba ka sorkar ka dei ban khang kdam noh ia baroh ki karkhana ot dieng beain ha ka jylla ban iada ia ka mariang.
Haduh mynta, ki don kumba 73 tylli ki karkhana ot dieng kiba treikam beain.
Haba kren hadien ba la wai ka jingialang ka PAC mynta ka sngi, u Bah Charles Pyngrope u la ong ba la bthah ia ka sorkar ba ka dei ban pynshitom ia ki ophisar divisional forest officers (DFO) kiba khlem leh eiei ban khang lad ia ka jingshalan dieng bad ka jingtreikam ki karkhana beain.
Ha kajuh ka por, ka la ong ba ka sorkar ka dei ban khang ruh ia ki karkhana shna lyntang plaiwud (plywood) kiba don 33 tylli ha ka jylla, namar ba kine ruh ki dei ki nongpynjot ia ka mariang.
“Ka tnad khlaw ka dei ban peit bad bishar bniah ia ka jingtreikam jong kine ki karkhana shna lyntang, la ki bud en em ia ki kyndon ka ain", la ong u Bah Charles.
U la ong ba ka jingshna ia ka lyntan (plywood) na ki dieng sawdong kam dei satia namar ba ka jingshisha hi ka long ba la shim na ki diengkseh, kaba pynmih ia ka dieng sawdong.
Katba u dkhot ka PAC uba dei u MLA ka Umroi u Bah George Lyngdoh u la iathuh ba ki don 33 tylli ki karkhana shna lyntang kiba treikam ha ki shlem karkhana kiba bam dieng sawdong da ki ton man ka snem bad ki pynjot ia ka mariang.
“Ngi la bthah ia ka tnad khlaw ban bishar bniah ia kane wat ban khang noh ia ki", la ong u Bah George.
Katba u Bah HM Shangpliang uwei pat u dkhot, u la ong la bthah ia ka tnad ba kan pynshitom da kaba tyngeh ia ki ophisar kiba khlem leh eiei ban khang lad ia ka jingshalan dieng beain kaba la jia kylleng ki jaka ha ka jylla.
“Bun ki Divisional Forest Officer kiba khlem bud ia ki ain wat haba ki la lap bad shem ia ki karkhana ot dieng beain," la ong u bah HM Shangpliang bad dawa ba ka tnad ka dei ban leh halor kane ban khang lad ia ka jingtreikam beain ki karkhana ha Garo Hills bad ha Khasi Hills.
Shillong: Ka Shillong Lajong FC ka la pynliem noh ia ka MLP FT da shikol lanod ha ka lympung ialehkai Shillong Premier Legaue ka SSA myn hynnin ka sngi ha madan stadium SSA ha Polo.
Ha ka jingialehkai kaba mar ia ryngkat bor, ka Lajong ka la thep ia ka kol nam jop jong lyngba u Sheen S Sohktung ha ka 82 minit jong ka kylla miet ban pynliem ia ka MLP FT da 1-0.
Ka jingjop ka Lajong ka pynlong ba kan jam sha ka kyrdan ba-ar da kaba kamai 23 point na ki 11 sien iakhun katba ka MLP FT ka la hiar sha ka kyrdan ba san ba 11 point na ki 12 sien iakhun.
Ha ka jingialehkai 2nd Division ka Jongksha ka la pynliem ia ka Raitsamthiah da 4-1.
Ka nam jop jong ka Jongksha ka la wan lyngba ka hat trick u Joydeep Bamon uba la thep lai kol ha ka 51,60 bad 77 minit lyngba ha penalty bad u Skhemborlang Rynjah ula bynrap shikol ha ka 72 minit.
Ka Raitsamthiah ka la pynphai shikol da u Terrence Jyrwa ha ka 16 minit.
Ha ka jingialehkai 3rd Division ka Umphyrnai bad ka Lapalang ki la iakhaid da mar shi kol.
U Siemlahsem Gangte na ka Lapalang ula thep ha ka 29 minit katba ka Umphyrnai ka la pynphai kylla da u Jeffrey Kharumnuid lyngba ka penalty ha ka 40 minit ban pyniakhaid da 1-1 kol.
Shillong:U bah Tobias Tiewdop u Secretary barim ka Shella u kwah ba u bah Kondro Ksanlah un khot da ka jingialang paidbah hapoh Shella ban ia kren haba shit ba shai ia baroh ki jingshisha ym ban shu kynthoh lamler ha ki kotkhubor.
U bah Tobias u la ong ba ka kynrum kynram hapoh ka Shella Confederacy kam shym la kut shuh la bun snem mynta bad ka daw ka dei na kijuh ki briew kiba wanrah ia katei ka kynrum kynram bad u la kdew ba kitei ki briew ki dei ki 14 ngut kiba ialam da u bah Kondro Ksanlah.
U la ong ba ka jingleh jong ki ka la pynlong ia ki longkmie ka Shella ban ym lah shah shuh haduh ba ki la mih paidbah ban khanglad ban pynlong Dorbar naba kim pdiang ba ia ka Dorbar yn khot da u Asstn.
Secretary hynrei dei ban khot beit da u Secretary uba pura.
Ka State Bank of India (SBI), ka la pynmih ia ki marks jong kito ki samla kiba ialeh ia ka eksamin clerk 2018.
La pynlong ia katei ka eksamin ha ka 5tarik Nailar 2018.
Kito kiba kwah ban tip bniah ki lah ban leit sha ka website jong ka sbi.
co.
in.
U Nitin Gadkari, myntri ka tnat shna surok jong ka sorkar India, ula kam ba ka seng BJP, ka la pynmih da ki kular ba lamler bad ki bym shisha, ha shwa ka elekshon 2014.
Ha ka jingiakren ha ka prokram telebishon, kaba ha ka ktien Marathi, U Gadkari, u kam ba ka BJP, kam shym la mutdur satia, ba kan wan ha ka sorkar ha u snem 2014.
“Ngim shym la mutdur satia, ba ngin wan ha ka sorkar ha u snem 2014 bad kumta ki briew jongngi, ki ai jingmut ba ngin buh da ki kular kiba jrong, namar ba lada ngim wan ha ka bor, ngim don jing kitkhlieh satia" ong U Gadkari.
“Mynta ki briew ki pynkynmaw ia ki kular jongngi bad ngi hap ban shu rkhie bad ban pynkhreh ia ka ban wan shakhmat" ula ong shuh shuh.
Katei ka jingkren U Gadkari, ka la pynsngew bang shibun eh ia U Rahul Gandhi, nongialam jong ka seng Congress, ha kaba U Rahul, ula phah kylleng ia katei ka video jong U Gadkari bad ka seng Congress, ka pynskhem ba ki jingkular elekshon 2014, ki dei kiba shu thok bad ki bym don jingshisha satia.
Shillong: Ka Public Account Committee (PAC) ka la thalain tyngeh ia ka tnad ka koit ka khiah, kaba la pynsep ei kai ia ka pisa jong u paidbah.
Haba kren sha ki nongthoh khubor myn hynnin ka sngi, hadien ba la wai ka jingialang, u chairman ka PAC u bah Charles Pyngrope u la ong ba ka tnad ka koit ka khiah ka la pynsyrwa ei ia ka pisa jong u paidbah ha kaba thied ia ka mashin sumar shyieng khadsan snem mynshwa hynrei ka la shu sah kumto khlem pyntreikam ha Shillong Civil hospital.
U Bah Charles u la ong ba katkum ka jingiathuh ki ophisar, ka daw ka jingbym treikam kane ka mashin ka dei namar bym don nongtrei uba la pass haduh ba kan kylla sarang ei.
Haba bynrap halor kane, u Bah HM Shangpliang u dkhot ka PAC, u la ong, “Kane ka mashin ka la sah 15 snem khlem treikam eiei ha Shillong Civil hospital Shillong",.
U la ong ka mashin kam lah shuh ban treikam mynta namar ba ka por ka slem bad la bthah ia ka tnad ka koit ka khiah ba kan pynbha ia ka, bad ban ai kaiphod sha ka PAC.
U Bah HM Shangpliang u la ong ba ka PAC ka la bthah ia ka tnad ka koit ka khiah ba kan pynthikna ban pyntreikam ia ki lai tylli ki jaka sumar jingjia ryngkhat ne aksiden ba la mynjur bei pisa ka sorkar India ha u snem 2010 namar ba haduh mynta kim pat treikam satia.
U la iathuh ba ka sorkar India ka la bei pisa ban shna ia kine ki jaka sumar trauma centre ha Shillong Civil hospital, ha Nongpoh bad ha Tura hynrei ki kam kim shym la iaid satia haduh kine ki sngi.
“Kaba ha Tura ki la khot tender katba ha Shillong bad Nongpoh khlem pat leh eiei", la ong u Bah HM Shangpliang.
Nongstoiñ: Ka skul Shohphria Government LP School kaba la seng naduh u snem 1956, ka dei kawei na ki skul kaba la rim bha hapoh ka thaiñ West Khasi Hills bad katba nang iaid ki snem katei ka skul kala mad ia shibun ki jingeh namar ba katei ka skul ka la sdang sniew bad ban jot noh, namar ka jingshah iehnoh bein ha kiba bun ki liang.
Wat hapdeng kiba bun ki jingduh jingkyrmen pynban katei ka skul mynta u snem ka la ioh ban mad ia ka jingkyrkhu kaba khraw, khamtam ba ka la lah ban shna pynbha bad ban maramot noh ia katei ka skul hadien ba u Myntri  Rangbah ka sorkar Jylla  u Conrad K.
Sangma u la noh synniang sha katei ka skul na ka tulop kaba 1 bnai tam ka jong u kaba kot haduh 3.
14 Lakh tyngka.
Ia katei ka skul la wan ban plie hi noh da u Myntri Rangbah mynta ka sngi ha ryngkat ka jingiadonlang u MLA ka Nongstoiñ Konstitwensi u bah Macmillan Byrsat, u Joint Secretary jong u Chief Minister u Arun Kumar Kembhavi, u bah K.
L Nongbri I/c DC ka WKHD, u bah G.
D Kharwanlang SP ka WKHD, u bah S.
Warjri EAC bad kiwei kiwei.
Shillong: Hadien ba la thaw ia ka ha ka 3 tarik u risaw, mynta ka sngi ka sengbah ki Khlieh Nongsynshar kaba don hapoh ka lama jong ka  Council of Traditional Chiefs and Headmen ki la pynlong ia ka Executive Committee ba nyngkong jong ki na ka bynta ban pyntyllun ia ki kam ba ki dei ban leh nangne shakhmat.
Katei ka jingialang ka long mynta ka sngi ha ïng Dorbar ka hima Mylliem.
Ia katei ka jingialang la pyniaid da u Chairman jong katei ka seng u Pa’iem Niandro Syiemiong u Syiem jong ka Hima Maharam.
Haba kren hadien ba la wai ka jingialang u Secretary jong katei ka Council u Pa’iem Ainam Manik Syiem uba dei u Syiem jong ka Hima Mylliem u la ong ba ha katei ka jingialang la ia kren ia ki bynta kiba hakhmat eh ba katei ka Council kan iaid shakhmat ban pyntyllun ia ki kam jong ka bad la lum ruh ia ka EC ban pan jingmut na ki dkhot ia kiba kum kino ki kam ban pyntyllun bad ia ki rai baroh kin phah sha ka District Council ba kan tip.
Ha katei ka jingialang la rai ba baroh ki Shnong kiba hap ha ki Hima bapher bapher bad ki Sirdarship bapher  ba ki dei ban pynpoi ia ka thup kyrteng ki Rangbah Shnong jong ki ha ki Khlieh jong ka hima ba ki synshar ha ki Syiem ne ki Sordar ba ka Council kan ioh ia ka thup kyrteng jong ki Shnong baroh khoit bad ia ka thup kyrteng jong baroh ki Rangbah Shnong.
U MJ Akbar, uba dei u myntri khynnah ka tnad iada ri, ula shah kynnoh, ba ula ju jrong kti kynthei, ha ka por ba u dei u nongthoh kotkhubor.
Ka  Priya Ramani, kawei na ki nongthoh khubor, ka pynkynmaw ia ka artikel, kaba ka la pynmih ha u snem 2017, ha kaba ka ong  ‘We’ll get you all one day’ bad katei ka jingthoh ka thew shaphang U MJ Akbar.
Ka Ramani, ka iathuh ba ha ka por ba ka leit shah interbiw, na ka bynta kawei ka kam, ha kaba ka la shah khot interbiw ha kawei ka hotel.
Ha katei ka jingleit shah interbiw, la iathuh ba U Akbar, u dei da ka kyiad bad ula bthah ia ka, ba kan shong hajan jongu.
Ka Ramani, ka iathuh ba U Akbar, ula khot trei ia ka, na ka bynta katto katne bnai, hynrei, ka la thoh shuh ha ka twitter jongka, da kaba ong “Nga la mad bad ngam ju don shuh ha ka kamra ba don jingthiah bad phi".
Ka Shuma Raha, kawei na ki nongthoh khubor, ka kam ba ka la mad ia kaba kum katei ka jingjia, ha kaba ka la ia kynduh ia U Akbar ha kawei ka hotel ha Kolkata.
“Ka jingleit interbiw, da kaba shu ia shong lang halor jingthiah bad nangta sa ka jingshah khot sngewbha ban ia dih ha ka por mynmiet, ka dei ka bym sngew iahap satia" ong ka Shuma.
U Akbar, um don mynta ha India, ha kaba u don ha ka jingialang ha Abuja, Nigeria bad um shym la kynthoh eiei satia, haduh ba thoh ia kane ka khubor.
Shillong: Ka seng Congress mynta ka sngi, ka kynnoh ba uwei na ki myntri jong kane ka sorkar MDA, ka byrngem byrsit ia uwei na ki ophisar jong ka sorkar Jylla, tang na ka daw, ba um shym la kohnguh satia ia ka jingbthah ong utei u myntri bad hadien ba ula dep ban mai ha ban da biang, u sa kynriah kam noh syndon ia u.
U Bah HM Shangpliang, MLA jong ka seng Congress, uba dei ruh u nongkren jong ka MPCC, ula ai nuksa, ha kaba U Ma S Laloo, Additional Deputy Commissioner ka Jowai, ula shah mai ha u para jong uwei u myntri sorkar (uba um shym la iathuh kyrteng) bad hadien kata, ula shah kynriah kam, namar ba um shym la kohnguh satia ia ka jingbthah jong utei u para jong u myntri sorkar.
Ka khubor kaba la mih ha ka North East Today mynta ka janmiet, ka iathuh ba la kynriah ia uwei u ophisar na Jowai sha Ampati, katba kum ka jing iathuh jong U bah HM Shangpliang.
Shillong: Ka Consultative Committee kaba la khlieh da u MDC ka Langrin u bah Manstudy Nongrem ka la leit ban aiti ia ki jingpynbit pynbiang thymmai ia ka Khasi Social Custom Lineage Bill 2018 bad ki don 14 tylli ki mat ba la pynbeit thymmai.
Shillong:Ka sorkar jylla ka kwah ban injek Measles Rubella haduh 13 lak ngut ki khynnah kiba naduh 9 haduh 15 snem karta hynrei haduh mynta kiba la dep injek ki long tang 3,82,421 ngut bad katei ka long haduh ka 8 tarik mynta u bnai iathuh u myntri ka koit ka khiah ka sorkar jylla u bah A.
L Hek haba kren sha ki nongthohkhubor.
U bah Hek u la ong ba katei ka jing injek ka la sdang naduh ka 24 tarik u nailur ha ki 5 tylli ki district.
Na kitei ki 3 lak ngut tam 1,88,566 ki dei ki khynnah shynrang bad 1,93,855 pat ki dei ki khynnah kynthei.
Kiba bun eh ki khynnah ba shah injek dei ha EJH kaba kot 65%, WJH 60 %, WKH 42%, EGH 32%, SWGH bad SWKH 31%.
Shillong: Ka sorkar jylla ka la pynkut noh ia ka Megha Health Insurance Scheme Phase III bad shen kan sdang ban pyntreikam noh da kaba thymmai Phase IV ia kaba yn kynthup lang bad ka Ayushman Bharat , ka Pradhan Mantri Jan Arogya Yojana bad ka MHIS bad mynta ka sorkar ka dang pynkhreh ia kane bad yn sa pynbna paidbah shuwa ban pyntreikam ia ka.
Ha katei ka skhim ba thymmai ki paidbah kin ioh jingmyntoi T.
5 lak tyngka kawei ka longing.
U myntri ka tnad ka koit ka khiah u bah A.
L Hek u la iathuh ba la pynsangeh ia ka MHIS naduh ka 25 tarik u nailur bad ia kito kiba rung hapoh Hospital shuwa ka por 11:59 baje mynmiet jong ka 25 kin dang ioh jingmyntoi haduh ba kin da mih.
U la iathuh ba ka Phase III ka la sdang naduh ka 1 tarik u jylliew 2017 bad ki don 4.
4 lak tylli ki longing ba la pynrung kyrteng bad katei ka dei T.
2,80,000 tyngka na ka bynta kawei ka longing.
La pyntreikam ia ka Phase III haduh ka 30 tarik u jylliew 2018 bad ki don haduh 1.
46 lak ngut kiba la ioh jingmyntoi bad ka pisa ba ka sorkar ka siew sha ki jaka sumar ba la iateh ka long T.
94klur tyngka.
S.
A.
KurbahKa jingleh jingkam bad ka jingim ki briew kiba kyllur katkum ka pyrthei “khohkadun" ka “Ai-jait Kmie" ne ka “Ai-jait Kpa" ka dei tang ka Dustur kaba kynting da ka shalyntem jong ka por.
Namarkata, ia ka Custom kaba long ka “Dustur" la “Customise" ia kata ha ka shalyntem jong ka por.
Kumta ki jaitbynriew Ju ruh ki la shah pyndkhaw ha ka shalyntem jong ka por namarba ki la im kum ki khohkadun bad ki khapkapun.
U Blei U pynkhuid ia ka pyrthei baroh kawei da ka Ktien jong U lyngba ka Jaidbynriew Ju kaba long kawei na ki Jaidbynriew kaba nangban buh Jynthoh Dulir.
Shuwa ban poi ka Juk Buh Dulir da ka Jaidbynriew Ju, ki briew ki lah dep don ha ka pyrthei da ki phew spah million bad ki la ia-im kum ki khohkadun bad ki khapkapun.
Kumta, ka pap ba ki briew ki la leh da ki hajar hajar snem la pynshitom ha ka por jong u Pamen Noa da kaba pynshlei da ka um ia ka pyrthei baroh kawei bad ba ngi ioh jingtip lyngba ka Dulir jong ki Ju (Jen 7:17-24).
Katba nangiaid ka shalyntem jong ka por ki briew ki la roi biang napoh ka iienglieng u Pamen Noa bad haduh ka juk jong u Abram/Abraham ki la roi da ki spah million biang bad ki ia-im ha ka jingjyrsieh jinglong khohkadun bad khapkapun.
Kumta, u Blei U la peit biang ia ki briew ba ki iakyrsum ha ka pap bad u la pynsasti da kaba thang da ka ding na bneng ia ki briew baroh kiba don ha Sodom bad Gomorra (Jen 19:24-29).
Kitei jingjia ha ka shalyntem jong ka por ki don jynthoh tang ha ka Baibyl ba la buh Dulir da ka Jaidbynriew Ju.
Bun ki briew kim ngeit ia ka Ktien u Blei ba la thoh ha ka Baibyl kumba la jia kiei kiei kiba ai jingsneng jinghikai ia ki briew baroh, bad ki ong “ia ka Baibyl la thoh da u briew.
" Donbok ba u Blei U dang pyndonkam da u briew hi ban thoh bad ban buh dulir da u briew.
Hynrei lada u Blei U pyndonkam da u Beinbsah ne da u Buidksah, ki briew baroh kin sa kohnguh namar ki tieng ioh u puh bad khrai khlieh.
Ban pynnep ia u nar donkam da u nar, ban ot ia u nar donkam da u nar.
Kumta ban pynnep ia uwei u briew donkam da u briew hi.
“U nar u pynnep ia u nar, bad uwei u briew u pynnep ia uwei pat" (Ph 27:17).
Kata, ngi sngewthuh ba u jynthaw bakham kyrpang bad shemphang kloi dei tang u briew, namar la thaw ia u briew ha ka dur u Blei bad da ka saindur jong U hi hapdeng ki jait-jynthaw baroh kiba don ha sla pyrthei.
Dei tang ka Baibyl hi kaba iathuh ia ngi ba la wan Uta Ubalah Ubaiai, u Kynrem u Lyndan, u Syntai u Bulot, u Simpah u Simsong bad u Syiem Longdoh Longpun, Uban long u Nongpynim bad u Nongsiewspah ia ki briew baroh ha ka pyrthei (Is 7:14; Is 9:6) lyngba ka Meisohblei Meikhablei (Lk 1:28).
Kata ruh ka shim por haduh 4200 snem ka Jutang u Blei bad u Pamen Abraham haduh ka jingwan longbriew u Jisu Khrist (Mt 1:17).
Bad ka la jia shisha kata ka jingwan Uta u Nongpynim jong ka pyrthei.
Hapdeng ki 4200 snem ki briew ki ia-im kumno? Ki dustur ki kylla, ki jingleh jingkam ki briew ki kylla, don kiba kylla bha, don kiba kylla sniew, don kiba shongkurim shynrang-para-shynrang, ne kynthei-para-kynthei, ne bad ki mrad ruh, don kiba pyniap pathar ia ki para briew, don kiba dih buaid jawsheh, don kiba bam dohbriew, ka jingawria khohkadun bad khapkapun ki jyrsieh jyrsang lyntertait.
Ki briew ki knia-im ia la ki khun la jong ha u Baal (bleithaw), ki knia da ki masi, ki sniang, ki ksew, ki blang, mane bleithaw bad kumta ter ter (Is 66:3-4).
“Naduh basdang la thaw ia kiei kiei ki babha na ka bynta ki briew ki babha, kumba ia kiei kiei ki basniew na ka bynta ki ‘riewsniew" (Sir 39:25).
Kumta, ka Thma jong ngi ka long bad ki nongsynshar jong kane ka pyrthei badum, ki mynsiem bymman ha ki pyrthei bashalor" (Eph 6:12).
Ha ka Juk u Khrist bad ka Jingim paidbah jong U 33 snem, U la hikai bad pynshai ia ki briew baroh sha ka sainpyrkhat bad ka sainpyniar ha ka nongrim bad ka jingleh jingkam jong u Kpa.
Ka Jynthoh ka shaikdar khlem bakla bad kito kiba kyllur jingim bad kyllur kam katkum ka Jynthoh Bakhuid kin bha kin miat ka longbriew ka manbriew naduh nangne na sla pyrthei haduh ha Tyngkong Iieng u Blei.
Ka jynthoh ka ong: “Naba u Kpa Uba long ka tynrai jong ka Jingim –U la ai ruh ia la u Khun ban long ka tynrai jong ka Jingim" (Io 5:26).
Kata ka mut naduh ka jingwan u Khrist ki briew baroh ha ka pyrthei ki dei ban iaid da ka Saindur Saindar jong U.
Kim dei shuh ban mane dustur, ne buaid dustur briew.
Namarkata, bun ki Nongsynshar bad ki Nongsharai ki buaid dustur bad mane dustur.
U Bah Deng Shylla ruh i dei iba tip bha ia ka Baibyl, hynrei lada i buaid dustur, kata ka mut i pynlehnohei ia ka Ktien u Blei na ka bynta ka dustur hiarpateng jong phi (Mk 7:13).
“Phim khein snep ia ka hukum u Blei bad phi kohnguh ia ka dustur ki briew" (Mk 7:8) “Ki mane thala ia u Trai Jisu namar ki hikai ia ka ain thaw briew kumba long ki hukum u Blei" (Mk 7:7).
Ki nong-European, ki nong-America, bad kiwei kiwei ki jaitbynriew, ha ka pateng banyngkong haduh ka basaw, ki dangiakyllur bad u Blei ha ka longbriew manbriew, hynrei suki suki ba u Beinbsah u la kha Seinpuh bad Seinher, (Is 14:29)ki briew ki la kylla khohkadun bad khapkapun wat lada ki briew ki “Shim Jait na u Kpa" (Patrilineal Society).
Kata ka mut ia u Kpa Bashisha ha ka Baibyl ki briew kim wad shuh, la bun bad jyllei da ki “Kpoh-kada" ki “Tngoh-kada" bad lyngkien ki “Khohkadun.
" Kumta, ka jingmut jingpyrkhat ka lynshing bad iaid kynring da kaba wanrah ia ki ain thaw briew ban shongtnga shynrang-para-shynrang, kynthei-para-kynthei, ban shah ia ka KLIM, kumba la la shah ha India.
Ki Ri Khristan bad ki Ri Bymlong Khristan ki ia-phyrnoplang ha ka jyrsieh ka pap namar ki la lyndet lyndang ia ka Ktien U Trai.
Lada kita ki khun khristan kiba la kylla mluh bad kylla jingshai mynshuwa, hynrei mynta pat ki kylla blad bad kylla dum, u Trai U ong: “Bret shabar ba yn iuh ki briew" (Mt 5:13-16).
Ngi hi dalade ialade ngi bret tylli tyllan ha u Beinbsah bad u Buidksah bad u iuh u kyrdem ia ngi man la ka sngi.
Kine ki Beinbsah ruh ki iakha khun man la ka sngi ban pynheh hima.
Te kito ki bym kohnguh shuh ia ka Ktien u Blei ki kylla ‘riewharam bad ki la shakri ia ka Juk Kyrwohsohmyndur bad ia u syiem ka haw-haw (Eph 2:2).
Ka Principal Act jong ka KHADC ka la dep thaw naduh u snem 1997 bad ka la ka Ain ha u snem 2005 hadien ba la dep soi da u Lat ka jylla, u M.
M.
Jacob ba la Khasialised “ia ki khun kiba kha na u kpa dkhar, mynder, poi-ei, khyllaijait na ka kmie Khasi, ki khun ki long ki Khasi.
" Hynrei kane ka Bill KHADC 2018, kan ym pdiang shuh ia ka “kynthei khasi kaba iohtnga da u dkhar, khyllahjait, mynder, poi-ei (non-Khasi) kam dei shuh ka khasi bad ki khun jong ka ruh kim dei shuh ki Khasi.
" Kane ka long ka jingkyllur jingmut-lang ha ka Consultative Committee ba kan long Ain kumta.
Hynrei ia “ki khun kiba kha na u kpa khasi bad na ka kmie khasi bad ki khun ki shimjait na u kpa, kim dei shuh ki khasi.
" Ha kane ka liang te ka Consultative Committee kam don ka jingmynjurlang baroh.
Te kane kawei pat ka mat, kan sa leit sha ka EC KHADC ban iapyrkhat sani.
Lada ka E/C ka la mynjur, kan leit sha ka Council jong ka KHADC, na ka Council kan leit sha ka State Government District Council Affairs, shuwa ba kan leit sha u Lat, kan hap iaid lyngba ka Supreme Court Approval ka ban sa pan ia ka View jong u Paidbah shuwa ba u Lat un Soi, un pan biang ia ka View jong u Paidbah lyngba ki Media/Dorbar.
Kam biang ka jingkren bein jong u CEM badonburom jong ngi Bah H.
S.
Shylla “Ba kito kiba Ai-Jait sha u kpa ki dei ki nongshun basniew tam bakhraw tam ka jaitbynriew" kata ka mut kito Hindu (kynthup ia u Narendra Modi Prime Minister jong ngi), ki Ju (kynthup ia u Prime Minister ka Israel u Benjamin Netanyahu), ki nong-Europe, ki nong-Brazil, ki nong-Argentina, ki nong-Australia, bad kiwei kiwei ki hap lang ha ka thup “Ba ki long ki nongshun bakhraw tam ka jaitbynriew.
" Ka jingmut jong u CEM jong ngi ka thew ruh ba kino kino kiba Ai-jait sha u kpa ki long ki nongshun bakhraw tam jong ka jaitbynriew kumba la mih pyrthei mynnin ha ki kot khubor jong ka jylla jong ngi.
U CEM jong ngi u mut ruh ban ong: “Ba ka pyrthei baroh kawei ka dei ban bud noh ia ka Matrilineal System kumba ju kyllur ki Khasi Khara kiba long nyngkong ha ka kit khunrei, ha ka jingkit khunpongka, ha ka jingiaphet tnga, ha ka jingbuaid kiad, ha ka khalai thoh tim, ha ka khalai dohkha, ha ka khalai iadaw masi, ha ka jingiashongkhakhleh bad ban Khasialise lut ia ki symbai mynder na kylleng ka pyrthei sha ka jaitbynriew Khasi bad ia u symbai la jong pat ban shohdab man ka sngi!" Ka jingpyrkhat u CEM jong ngi ka sngew-khla plastik bha.
Phi dei ban tip ba ia ki khla plastik la thaw-dur thaw-dar shipor (da ka politik khlem-blei) ban pynma syier lapalang, pynma kada khlaw, pynma masi khlaw, bad ia kiba ai-jait kpa, hynrei kitei ki jynthaw kin sa tip ba ka nongrim bashisha kam don bad ki khla plastik.
Kan sa poi ka por ba u CEM badonburom jong ngi, un thaw thaw ban pynkylla ain biang: “Ba kito ki khun Hynniewtrep Hynniewskum ki bym Ai-jait sha u kpa dei ban tylliat tung tap noh ia ki.
" Kata ruh kam dei ka rukom lada ngi dang iawad kpoh-kada.
Donkam ban kyllur katkum ka Saindur Saindar bad ka Jingleh Jingkam ha ka kyrteng bad ka nam jong u Kpa jong Ubalah Ubaiai (Io 5:26).
Ka don ka jingiakren sharum shaneng ba u Khasi u don ia ka Synshar Democracy, kaba sngewpaidbah, synshar paidbah, na ka bynta u paidbah.
Te lada don hapdeng ki khun u Hynniewtrep Hynniewskum kiba shimjait kmie ruh kito, kiba shimjait kpa ruh kito, ki bym thoh jait sha u kpa ne sha ka kmie ruh kito, kiba thoh jaitlang bad kpa bad kmie ruh kito, te ngin iathombor noh tang da kawei ka sainpyrkhat te ym lah iakylla thma ban pynduh noh ia ka Democracy? U CEM u batai shaphang ka SANG lada Ai-jait sha u kpa! Haba phi lah lyndet bha ia ka Baibyl, te balei phim pule bha ia ka Dulir Libitikus/Libitikos (Lib 18:1-23) lada phi la sngew-khristan plastik, namar ha kane ka Dulir Baibyl lah batai lut ba phin ym tur ne hap ha ka SANG.
Ha ka jingbatai u CEM badonburom jong ngi, kata ki briew baroh ha ka pyrthei kiba Ai-Jait Kpa ki la shongsang lut kein! Ka sang kan ym wan lada phim wad ia ka bad lada phim thaw-ain ban pynlong sang kumba thaw-ain ka juk mynta ba ka shongtnga shynrang-para-shynrang, kynthei-para-kynthei ka la long kum ka hok ki briew katba u Blei pat u ijli bad Un sa thang da ka ding.
Shillong: Ka Khasi Student’s Union Jaintia Hills District Unit ka la thoh sha u Deputy Commissioner ka East Jaintia Hills, Khliehriat ban pynpaw ka jingsngewkhia halor ka jingjaboh ka Wah Lukha na ka daw kajingleh khlem akor jong ki briew da kaba khlong mar pohkhyndew bad ka jingbret jaboh pathar na ki karkhana.
Ha ki khyndiat snem mynta ka KSU ka la ong ba ka don ka jiingbret blei thaw ha Wah Lukha ha ka por Puja bad katei ka pynjaboh ia ka jingkhuid jingsngur jong katei ka Wah.
Ka KSU ka la ong ba ki por Puja ka ju mih ruh ka jingpynsawa kaba jam ha Wah Lukha bad katei ka pynthud ia ki sim ki doh kiba im kynjai ha ki khlaw ka Narpuh bad ka la ktah ruh ia ki briew kiba shong basah ha shi lynter katei ka wah bad ka pynthud khamtam ia ki nongkhwai dohkha.
Ka KSU ka la ong ba kam don jingsngew pher niam satia hynrei ym dei pat ban leh khlem akor ia ka mariang.
Ha katei ka jingthoh ka KSU ka la ai jingmut ia ka sorkar ba ka dei ban hukum ia ki Puja Committee bapher ba kin thaw noh da ka Pung ban bret blei ha ka por Puja namarba ki briew jong katei ka thaiñ kim kwah ban iohi ia ka Wah Lukha ba kan long kum ka Wahumkhrah lane ka Umshyrpi ha nongbah Shillong.
Kawei pat ka mat ba ka KSU ka la thoh sha u DC, ka dei halor ka jingkhrong pisa ka khyrdop khrong khajna kaba don ha Lumshnong na ki kali kiba dei na ka thaiñ Narpuh.
Katei ka seng ka la ong ba kitei ki kali trai shnong ki iaid tang najan hajan, hynrei la khrong pisa ia ki bad kin hap ban siew man ba ki iaid lynti palat ia ka shisien ha ka shisngi.
Ka la dawa na ka sorkar ba ka dei ban pyllait jingsiew ia ki kali jong ki trai muluk kiba kit jingkit najan hajan.
Nongpoh:Ka Kyntiewlin Mawphniang kaba dang 19 snem ka rta ka dei ka khun jong ka Kong Kerlinda Mawphniang bad u Bah Bestarland Kharbani kiba shong basah ha ka shnong Mawtnum, Ri Bhoi District, ka la ioh ban rung syndon sha ka phainal ha ka Meghalaya Got Talent 2018, kaba dang iaid mynta ha Nongbah Shillong.
Ka samla Kyntiewlin Mawphniang, ka dei ka samla kaba pule na Christian Higher Secondary School bad na Alpha English Higher Secondary School ha Nongpoh bad mynta ka dang pule ia ka degree ha Synod College, Shillong.
Na ka liang ka Kyntiewlin Mawphniang ha ryngkat bad ki bahaing hasem, ki la khot la wer ia ki paidbah ka them Ri Bhoi District ba kin kner lem ia ki jingkyrshan ia kane ka samla kaban iakhun mynta ia ka phainal jong katei ka jingiakop ha ka 27 tarik mynta u bnai ha nongbah Shillong da kaba thied ia ki coupon ba la sam lyngba ki nongpyniaid jong ka Meghalaya Got Talent bad ruh ban ai ia ki jingkyrshan lyngba ki SMS khnang ba katei ka samla kan poi sha ka thong jong ka jingjop.
Shillong:Ka  Election Commission of India (ECI), ka la ithuh ia U Bah Adelbert Nongrum, kum u nongialam jong ka seng Khun Hynniewtrep National Awakening Movement (KHNAM) bad ia katei ka jing pynskhem ia u, la phah da ka elekshon komishon of India, ha ka 18tarik Naiwieng 2018.
U  Bah Adelbert Nongrum, uba dei U MLA jong ka North Shillong, ula ujor pyrshah ia ka kynhun ba la khlieh da U Bah Pyndapbor Saiborn, ha kaba iadei bad ka jingjied kandidet MDC jongki, na bynta ka elekshon 2019, ka ban sa wan na Jaiaw, Mawkhar Constituency.
Ha kane ka thup kaba mynta, U Bah Adelbert un khlieh ia ka seng, katba U bah T.
H.
S.
Bonney un long U Secretary jong katei ka seng.
Kiwei pat ki nongkitkam, ki long U Bah  Glenbert Khongwir, Strong Pillar Kharjana bad U Bah Lambok Thangkhiew.
U Bah Adelbert lem bad U Bah Bonney ki la leit ban ujor pyrshah ia U bah Pyndapbor Saiborn sha Delhi bad ba ki la kam trai ba ki dei hok ma ki, ba kin long ki nongialam jong katei ka seng.
Lah ban pynkynmaw, ba ka kynhun jong U bah Saiborn, ki la dep jied ia U bah  Rocky Hek kum u kandidet na  Mawkhar-Pynthorumkhrah, katba U bah  Thomas Passah, ba un iakhun na  Jaiaw constituency.
Nongpoh: Haba pynpaw ia ka jingsngewkhia halor ka jingwan khlong shyiap ki briew na Assam ha ka Wah Umsiang, ki dkhot ka RBYF na ka Umtrai Circle bad Umsiang Unit, ki la leit ban jurip ia ki jaka khlong shyiap beain da ki briew na Assam, ha ki jaka kiba dang hap hapoh u pud u sam ka Meghalaya.
Ha katei ka jingleit jurip kaba la sakhi da ka jingdon ki nongialam ka RBYF, Sengkmie lem bad ki nongkitkam ka Umtrai Circle bad Umsiang Unit, kaba kynthup ia u Bah Wanphai Lyngkhring, u Bah C.
Shadap lem bad kiwei kiwei.
Ka daw hi kaba la pynlong ia ki nongialam ka RBYF ban leit jurip sha katei ka jaka, ka dei hadien ba ki la ioh ia ka jingujor na ki paidbah kiba shong ba sah ha katei ka thain, kiba la ujor halor ka jingma kaba ap na katei ka jingwan khlong shyiap beain da kitei ki briew na Assam, namar ka jingkhlong shyiap ha katei ka Wah kan lah ruh ban wanrah jingma ia ka jingkieng Umsiang, kaba dei ruh ka jingkieng ka pyndonkam da ki briew kiba shong ha katei ka thain.
Hadien katei ka jingjurip, na ka liang ki nongialam ka RBYF, ki la kyntu ia ki Bor distrik ka Ri Bhoi ba kin shimkhia mardor ha ka ban khang noh ia katei ka jingwan khlong beain da kitei ki briew na Assam.
Shillong: U Bah SS Syiemlieh,  Additional District Magistrate (ADM) jong ka East Jaintia Hills (EJH), ula ioh ban iakren tang bad ka  Amita Sangma ha hospital jong ka NEIGRIHMS, hynrei, um shym la ioh lad satia ban iakren bad ka kong Agnes Kharshiing, nongialam jong ka seng CSWO, namar ba ka dang don ha ka jingtlot kaba jur ban iakren.
Na ka liang jong U ADM, ula iakren bad ki doktor, ha kaba ki la iathuh ba ka kong Kharshiing, kam pat lah satia ban kren eiei haduh mynta ka sngi.
Ka jingleit jong U bah Syiemlieh, mynta ka sngi sha NEIGHRIMS, ka dei halor ka jingphah tohkit jong U Deputy Commissioner, ka East Jaintia Hills, halor ka jingshah shoh jong ka kong Agnes bad ka Amita Sangma, ha Sohshrieh, ha ka 8tarik Naiwieng 2018.
La iathuh ba U ADM, un hap ban aiti ia ka jinglap jongu, hapoh 15 sngi sha U Deputy Commissioner jong ka East Jaintia Hills.
Ha ki khyndiat sngi ba ladep, la pynkynriah noh ia ka kong Agnes na ICU bad mynta, ka la don ha ka kamra thiah pang, tangba ka dang don ha ka jingshitom kaba jur shibun eh bad kam pat lah satia ban kren.
Shillong: Ka Meghalaya, kan shem jingeh shibun ban pyn ia khaid ha ka jingiakhun ia kaHa ka jing ia khun kaba lai sngi, na ka sngi kaba saw, kaba dei ban long lashai ka sngi, na kaU Saurav Chauhan bad U Vijay Sharma, ki ioh 116 run na ka liang jong ka Uttarakhand, katba U Akash Kumar, uba dei u kapten ka Meghalaya, u ioh da  3/97, katba U Arbin Singh, u ioh 2/83.
Ha ka jing iakhun ka Meghalaya, ka la hap lut ki nongialehkai tang da.
Uwei u rangbah, uba 37snem ka rta, uba shong ba sah ha  Viman Nagar, ula shu shah thok ei kha makha haduh T.
33.
5lak ha uwei u briew bad kawei ka kynthei, kiba leh ialade kum ki nongtrei Custom.
La iathuh ba utei u briew, u dei uba ia ithuh ithaw bad uwei pat u briew, uba kam ialade, ba u dei uba na London bad uba trei kam lajong, ha kaba ki ia kynduh ha ka peij Instagram bad utei u dei u briew, uba kwah ban trei kam khaii ha India bad kumta u kwah paralok ban ia treilang.
Ha ka jingiakren, ka la poi ka jing ia mynjur, ha kaba ula pyni ruh ia ka tiket, kaba u wan sha Delhi na London bad u da pynthikna, ba un poi ha Delhi, ha ka 10tarik Nailur 2018.
Ha katei ka jingjia, kawei ka briew, ka la phone sha utei u rangbah, ha kaba ka pyn ithuh ialade kum ka nongtrei Custom bad ka iathuh ba utei u nong London, ula poi ha kad liengsuin bad u don ia ki tiar kiba remdor bha bad kumta u donkam ban siew pisa sha ki Custom bad utei ula thied tiket ruh, na ka bynta ban wan da ka liengsuin na Delhi sha Pune.
Utei u briew mar kumta, ula thep ia katei ka pisa kaba T.
33,50,975 ha ki 9 tylli ki bank account; hynrei haba utei u briew, um shym la wan hiar khyndew satia sha Pune, ula sdang ban kyndit bynriew bad ula leit ban ujor mar mar sha ki pulit bad ha ka jingtohkit, la ioh ban kem ia arngut ki briew, ong ka khubor.
Nongthoh Bah S.
K.
N.
[ba bteng]"Ni mynnin te mo… Ngi iakynduh kumno kumto ia u biej.
" la sei nia ka Lano“Hooid kein ei… Tip shuh imat uba leh khnang ban ioh iaid bad ngi…" La ban nia ka Kongthei Daplin“Tip shuh mynta ym Lah shaniah ia ki briew…" La ong ka Lano“Imat don eiei sha lyndet…" La ong pat ka Kongthei Daplin“Imat kein ….
" La phai ktien ka Lanosha“Tip ynda kynduh biang phin dang ithuh Kongthei…" la buh jingkylli ka Lanosha“Wan balei ym ithuh nga te nga la kynmaw….
kata ruh lada lap noh kham kloi kein…" La jubab ka DaplinKumne ki la bun ktien shaphang uta u briew uba ki iakynduh ha ka janmiet ba la leit noh.
Na ka jingmuja ka khana kim lap ba sngewthuh ba ka por bam step ruh ka la dei.
Kumta Ka Daplin ka la tyrwa bam ja lang noh ia ka Lanosha hangta ha iing jong ka.
Hadien ba la dep bam dep dih ki sa iapra noh ka Lanosha ka leit phai noh sha la iing ban peit kam peit jam kumjuh ka Daplin ka sdang ka trei ka beng ha la iing.
Hadien ar sngi haba la lang biang ki jain ba la tngit ki ar ngut shi paralok ki leit biang sha ita I wahduid ban sait ia kita ki jain.
Ha kata ka sngi don shibun kiwei pat ki ba wan ban saitjain hangta.
Katba dang trei ka Lanosha ka la pynkynmaw biang ia kaei ka ba jia ar sngi mnshuwa.
“Shibit te tharai ngin iakynduh biang ia Ito I Bah…" Ka peit artat sha I Kongthei ban jubab“Lada ka ia biang ka por wai trei te khlem pep ngin iakynduh biang…" La ong ka Daplin“Shibit pat te tip in kylli biang ne kumno mo…" La ong biang ka Lanosha“Ni kane te imat la shoh jadu Ito I Bah shu kynmaw beit mo…" La phai ktien ka Daplin.
Ka Lanosha ka la shu rkhie noh namar ka sngewthuh ba ka Kongthei ka jngai na ka jing mutdur jong ka.
“To ih lada kynduh te ngan kren hi noh ma nga…" La pynkut ktien noh ka LanoshaHadien ba la dep sait lut ki jain baroh ki khreh ban ia mih noh nangta.
Kiwei baroh ki la dep kham ha shuwa jong ki namar ki la wan kham ha shuwa.
Kumta kumba ha ka por San duna baje eiei janmiet ki dang mih nangta.
Thop shi thop ki jam la ki kjat kat ban poi ha surok bah ki la thait hi hob.
Kumta khyndiat minit ki ieng jah thait hangta shuwa ban iaid sa halor ka surok kali.
Katba ki dang iakren artat lynti kumba da ia pynbeit ka Daplin ka la iohi ia uta u juh u briew uba la iakynduh ar sngi mnshuwa.
Kumta haba la ithuh nyngkong ka la kren hi noh“Phi la wan Bah….
" U ta u briew u la peit ia ka“Phi ruh la wan mo….
Phi dei kito kiba nga kylli lynti myn shi sngi….
" U Bah u la buh jingkylli“Hooid ngi sa kynmaw ruh ba kumta kein…" La jubab ka DaplinHangta hi u Bah ruh u la pyn suki noh la ki kjat ban ia ryngkat bad ki bad u iaid mar syndah bad ki.
“Ioh phi kyrkieh nang iaid Bah namar ngi kynthei te ngi suki khamtam bad kine ki jingkit…" La kem ktien ka Lanosha“Em ym lei lei… “La ong pat u Bah“Ngin ia iaid lang….
" U la kren ha ki da ka sur ba jem jai.
Katba dang iaid ha lynti u la ioh ka lad ban ia kylli pyrthew bha.
Kumta ruh ki la sdang ban ia tip markylliang.
U Bah shiphang u la peit sha ka Daplin shiphang pat sha ka Lanosha.
Tad haduh ban da iakhlad ki da ia sngewtynnat bha kata ka jingiakynduh biang.
Mar ia lait na khmat u Bah ka Daplin ka la ong“Ei uto u briew uba da sngew tynnat bha mo… Uba I kynjai bad imat u dang samla …"Ka Lanosha ka la shu rkhie kiak kiak… Bad ong“Balei Kongthei phi la da peit bha sngew mat…" Ka da rkhie biang“Te phi haba la iakren katto….
Lah hi ban ym peit…Pha I ong uto ruh shiphang u la peit shapha shiphang u peit sha nga…" La phai ktien ka Daplin.
Ki la ia poi artat ruh ha iing ka Daplin.
“To ei ngin sa ia bteng pat ni lah khia …sa iakren pat lashai shaphang U Bah…" La ong ka Lanosha.
[pule biang la sngi saitjain].
London: Ban pynduna ia ka jingthang than jong ka sngi ia ka pyrthei, ki saiantis, ki dang wad mynta ia ka jingstad, ha kaba kin synreit da ka kynja dawai sha ka haw haw, ban kham pynthanda ia ka jing kawang jingshit jong ka sngi sha ka pyrthei.
Katei ka jingstad, kaba ki saiantis, ki dang lap ha kine ki sngi, la tip kum ka  stratospheric aerosol injection (SAI) bad la shim ba katei kan pynduna ia ka jingthang jong ka sngi, haduh mar shiteng eiei.
Katei ka dei ka jingstad, kaba la lap da ki saiantis jong ka  Harvard bad ka Yale Universy bad la iathuh ba katei ka buit, ka long ban synreit dawai lane u kynja phngit, ha ki bynta jong ka haw haw, kaba lah ban sa phret kumba 12 mer antad bad ia kitei ki kynja phngit, yn synreit da ka liengsuin, lano da ki balun lane da ki suloi ban shu siat sha ka haw haw.
Ki saiantis, haduh mynta, kim pat don satia ia kitei ki tiar bad kumta kan shongdor  £2.
7 billion ($3.
5 bn) bad sa ka jinglut ka ban long  £1.
7 billion ($2.
25 bn) ha ka shisnem, na ka bynta katei ka prokram.
La khmih lynti, ba katei ka prokram, kan sdang trei kam hadien u snem 2033.
Shillong: U Dinesh Bhatia, Associate Professor jong ka NEHU, uba dei peit ia ka tnat  bio-medical engineering, ula shah kem ha ka CBI, ha ka sngi thohdieng, namar ba u shim pisa tuh, ong ka khubor.
La kem ia U Bhatia, ba u shim pisa T.
40,000 bad ula shim ia katei ka pisa, na u samla, uba ialeh PhD, hapoh ka jingpeit jongu.
La iathuh ba katei ka dei ka pisa tuh, kaba la thep da utei U Professor sha ka account jong utei u nong ujor, ha kaba ula sei biang ia katei ka pisa  bad ai sha U Bhatia.
Ka  CBI, ka la tohkit halor katei ka jingjia bad ka la ujor ruh halor ka jingdon pisa beain jong utei u Profesor ha kti bad la talasi ia ka ophis lem bad ka iing sah jongu.
Shillong: Ka seng ki nongniah Taxi hapoh East Khasi Hills ka la lap ba ki don bunbah ki kali shimet (Private) kiba kamai ban kit ia ki nongjngohkai pyrthei sha kylleng ki jaka.
“Kane ka dei ka kam thok kam shukor, kine ki kali Private ki khlem siew khajna satia sha ka sorkar ba kin kamai hynrei ki la leh tuh leh thok" ong u bah Donbok Jyrwa General Secretary ka seng ki Taxi EKH.
U bah Jyrwa u la ong ba la pynshlur ia ki nongjngohkai ban leit shangkai da ki kali Private da ki hotel bapher bapher kiba la pynap lypa ia ki kali jong ki haba ki briew ki wan sah ban tyrwa shano ki kwah ban leit, “Dei ki Hotel kiba pynshlur ia kane, ngi iohi ba haba ki briew ki mih na hotel ban leit kai ki mih da ki kali Private" ong biang u bah Donbok.
Utei u nongialam ki Taxi u la ong ba hangne haba ki kali kiba nabar ki wan kum na Assam bad na kiwei ki jylla, ka jingiaid lynti jong ki kam kut tang ha nongbah hynrei ki rung ruh sha ki kyndon kynshrot bad jong ka jylla bad sha ki shnong bapher, “Kaei ka jingiateh jong kine bad ka sorkar, ngi ngi siew khajna haba ngi iaid, hato kine kiba rung hapoh surok jong ka jylla (State Road) ki siew khajna ne em sha ka sorkar?" u la ong.
Shuh shuh u la ong ba ki kali kiba nabar haba ki wan sha kane ka jylla ki shu wan tang ban pynlong kum ka jaka theh niut (Dustbin) bad kam don jingmyntoi eiei ia ki trai shnong.
“Kan don jingmut aiu ban ong ban kyntiew ia ka kam jngohkai pyrthei ha kane ka jylla haba ki trai muluk kim don jingioh nong eiei hynrei ka nang pynduh nong pynban, lada ka sorkar kam peitngor bha ia kita baroh kam don jingmut ka kyntiew kam jngohkai" ong u bah Donbok.
Ka seng ki Taxi ka la ong ba mynta kan ap katto katne por ia ka sorkar ban leh ia kaba donkam naduh ki kali kiba wan nabar bad kumjuh ruh ki kali Private hynrei lada ka sorkar kam lah ban leh eiei kin sa pyni noh da ka bor da kaba bat hi noh ia baroh ki kali kiba wan nabar bad ia katei yn sdang nyngkong na Sohra.
Ki nongrep na kylleng ka India, kin leit tur sha Parliament, ha ka 29tarik Naiwieng, kaba dei ka sngi shong dorbar jong ka Parliament bad ka jingkwah jongki, ka long ban pynlong ia ka dorbar kaba kyrpang, na ka bynta lai taiew, ban iakren halor ka jingeh jong ka rep ka riang ha India.
La pynbeit ia katei ka jingialang, ha ka lama jong ka  All India Kisan Sangharsh Coordination Committee (AIKSCC), kaba don ia 200 tylli ki seng nongrep ha kylleng ka India bad katei ka jing ia lum paidbah ha kane ka kynti, kan long hi thik, kumba ki la dep leh ha Mumbai ha U Lber ba ladep, ha kaba ki ia poi palat 35hajar ngut ki nongrep.
“Ki nongrep na kylleng ka India, lait noh tang ha kito ki Jylla, kiba don elekshon bad ki jylla jong ka dong shatei lam mihngi, kin wan sha katei ka jingiaid paidbah" ong U  Vijoo Krishnan, Joint Ssecretary jong ka All India Kisan Sabha.
Ki nongrep, kin poi ha ka nongbah Delhi, hadien ka 5baje janmiet jong ka 29tarik Naiwieng 2018, na ki dong bapher ki ban kynthup ia ka  Anand Vihar, Nizamuddin, Brijwasan, Majnu Ka Tila and Kishangarh bad kin ia lum lang ha  Ramlila Maidan, katba ha ka 30tarik Naiwieng, kin leit tur sha Parliament, da ka jingiaid lymbrum, ong ka khubor.
La khmih lynti ia shilak ngut u paidlang ka India, ba un ia poi lang ha katei ka jingialang, ong U  Yogendra Yadav, National President ka seng Swaraj Abhiyan.
New Delhi: Ka Mary Kom, ka nong ia kura ba pawnam jong ka India, ka la ioh ia ka takma ksiar jongka, mynta ka sngi, da kaba ka pynliem ia ka Hanna Okhota, kaba na Ukraine, ha ka jingiakhun jong kiba 48 kilo ka jingkhia, ha ka jingialehkai, kaba la pynlong ha New Delhi lane ka Womens’s World Boxing Championship.
Ka Kom, kaba 35 snem ka rta, ka la ioh ia ka jingjop da ka rai jong ki rephri, ha ka jingkhein kaba 5-0.
Kane ka dei ka jingjop kaba ar ia ka Mary, hadien ka jingjop jongka, ha ka sien kaba nyngkong ha u snem 2006.
Ka jingjop jong ka Mary, ha kane ka kynti, ka la pynioh ia ka, hynriew tylli ki takma ksiar, ha kaba kham mynshwa, ka la ioh bat 5 tylli bad ka la ioh ia ka takma ksiar, kaba khadduh jongka, ha u snem 2010, ha ka jingiakhun kaba 48 kilo hi.
Dawki: Ki paidbah nong shong shnong kiba don ha ka thain Dawki, kata kiba kynthup ia ka Riahjalong, Nongkhein, Amlympiang, Amdoh, Rhongkum, Amsku lem bad kiwei kiwei, ki la pynpaw ia ka jingsngewkhia kaba jur halor ka jingthut ka Network Vodafone, ha kaba ka jingbymbiang ka network ka la pynshitom bad pynbitar shikatdei eh ia kitei ki paidbah kiba shong ha katei ka thain.
Katkum ka jing iathuh da kitei ki paidbah kiba sah ha katei ka thain, la ong ba bun na ki paidbah kiba sah ha katei ka thain ki dei kiba shait pyndonkam da ka Vodafone, namar ka dei tang katei hi ka Network kaba ju ai jingshakri ia ki paidbah, hynrei mynta pat katei ka Network kam da ai shuh ka jingtreikam kaba biang bad kaba la wanrah jingeh shikatdei eh ia ki paidbah, khamtam eh ha ka por ba ki donkam ban phun briew na ka bynta ki kam ba kham kyrkieh.
La iathuh ruh ba katei ka jingthut Network, ym tang ki paidbah kiba shem jingeh, hynrei wat ki shipai BSF kiba ap pahara ha katei ka thain, ki iakynduh ia kajuh ka jingeh na ka jingbymbiang Network.
Haba iadei bad katei ka jjingbymbiang Network, na ka liang ki paidbah ki la kyntu ia kiba peit ia katei ka company ba ki dei ban pynbiang noh ia ka network, khnang ban weng noh ia ka jingeh kaba la iakynduh da ki paidbah kiba sah ha katei ka thain.
Shillong: U Shri Moses Lalbinzuala u la ujor pulit ba ha ka 19 tarik mynta u bnai u la ioh message ha mobile phone jong u bad la pyntip ba u la jop ha ka jingiakob ka Snapdeal bad tang hadien shi kynta u la ong ba la don ba phone ia u ba u dei ban thep pisa T.
8500, hadien T.
40,000 bud sa T.
20,000 bad khadduh T.
32,400 bad dei hangtei ba u sa sngewthuh ba u la shah thok.
La batai ia u ha ka phone ba kitei ki pisa kiba u thep ki dei na ka bynta ka Insurance, ka bai wanrah ia ka kali Mohendro Mahto kaba u la jop khalai nusip.
Shillong: Ka AMSSASTA ka seng kaba peit ba khmih na ka bynta ka bit ka biang jong ki nonghikai SSA ha ka jylla ka la leit ban iakynduh ia u myntri ka tnad pule puthi jong ka Sorkar jylla, u bah Lakmen Rymbui myn ha ka 20 tarik mynta u bnai ha ophis treikam jong u ban wad jingtip kham bniah ha kaba iadei bad ka Meghalaya Teacher Eligibility Test (MTET) ïa kaba ka sorkar ka thmu ban pynlong katkum ka jing pynbna kaba ha ka 29tarik Risaw 2018.
U myntri u la iathuh ha ki nongmihkhmat ka AMSSASTA, ba kane ka MTET kaba ka sorkar ka thmu ban pynlong mynta ka dei jong kito ki samla kiba dang thymmai ne ki Pre-service kiba kwah ban rung kam hikai Skul ha ki government LP & UP Schools.
Kumjuh na ka bynta ki nonghikai kiba la don lypa ha ka kam (in-service) ha ki Private Schools kiba kwah ban ïoh rung kam hikai ha ki skul ba la ïarap ne siew da ka sorkar.
Hynrei na ka bynta ki nonghikai kiba la don lypa ha ka kam (in-service) ha ki SSA Skul, Deficit Skul, Adhoc Skul ka sorkar kan pynlong da kawei pat ka MTET (In-service MTET) ha kaba ka sorkar kan sa pynlong kyrpang na ka bynta ki nonghikai kiba la don ha ka kam (in-service) hadien ba baroh ki nonghikai ki la pyndep lut ia ka diploma in Elementary Education (DElEd) Training.
Hynrei lada ki nonghikai ki dang biang ka rta ban ialeh, ki lah ban leh kumta, ka shong ha ka jingsngewkwah bad sngewbit jong ki hi, bad ki lah ban ialeh biang sa ïa ka In-Service MTET ruh lada kim pass bad lada kim shym la shah thungkam satia.
Ha ka juh ka por ka AMSSASTA ka pynkynmaw ia u myntri ba ka Sorkar ka dei ban pynthikna ban pyllait ia ka tulop kaba 4 bnai bad ka Arrear kaba 8 bnai ha shuwa ka Kristmas mynta u snem, khnang ba ki Nonghikai SSA ruh kin ioh ban rakhe Kristmas kum kiwei kiwei ki Nonghikai Skul Sorkar.
Shillong: Ha ka 21 tarik mynta u bnai ha ka por 6:30 baje mynmiet, la lap ia kawei ka metiap u rangbah briew u bym shym la ithuh satia uba don hapdeng ka rta kaba 40 haduh 45 snem, la lap ia katei ka metiap ha surok NH 44 najan kawei ka Clinic kaba don ha Malki, Shillong.
La pynkit ia katei ka metiap sha Civil Hospital, Shillong ban leh ia ka Post Mortem.
