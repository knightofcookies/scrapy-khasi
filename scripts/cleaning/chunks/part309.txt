U Kyrtong ka Voice of the People’s Party (VPP) na East Shillong konstitwensi u Bah Avner Pariat, ha ka 11 tarik Rymphang u la pyllait paidbah ïa ki mat trei kam ki jong u, lada u ïoh ïa ka jingjop ha kane ka ilekshon ka ban sa long ha ka 27 tarik u Rymphang 2023.
Haba kren ha kane ka sngi u Bah Pariat u la ong, “Ki seng saiñ hima ki pynmih ïa ki mat trei kam  kiba dei tang na ka  bynta ka konstitwensi ba ki ïakhun ïa ka Ilekshon.
Ngi la ïa pyrkhat slem bha haba ïadei bad kane, ngi don ki Mat trei kam jong ka seng bad dei ruh ban don ki mat trei kam na ka bynta ka konstitwensi ïa ka jingthrang jong ki paidbah.
"“Ngi kwah ban wan rah ïa ki konstitwensi clinic, ha kaba man ka lai bnai  kin pynlong ïa ka jingïalang paidbah bad sam ïa ki report card sha ki bad ban Pynshai sha ki paidbah ïa ka jingtrei kam.
Ha kine ki jingïalang ki paidbah kin  pynsngew ïa ki mat kiba don kam bad nga ruh ngan pyni ïa kaei kaba nga don," u la ong.
U la bynrap da kaba ong, “Ngi don kam ban pynskhem ïa ki SHG, namar ki nongtrei ki bun hynrei kim ïoh ka lad ka lynti, ki bank ki kim ai ram ïa ki kynthei hynrei duna bha kiban pynurlong ïa katta, kum ki MLA ngi dei ban buddien bad kylli balei kim ai namar ki briew mynta  ki kyrduh kam ki don kam ïa ki bank ban ai ram.
"U la bynrap ruh da kaba ong ngi la ïohi ba ki la don ki call Centre ha ka jylla  ngi hap ban kyrshan ïa ki samla, ban phah shi phah sha ki wei ki jylla ne sha ki wei ki ri kan pynïoh nong ïa ki, ngi ruh ngi lah ban sdang ban pynkhlaiñ ha la ka jong ka jylla.
Haba ïa dei bad ki nongbylla, u la ong bun na ki nongbylla kim lah ban ïa leh bad ki wei ki nongbylla ha ka sap ka phong khamtam bad kiba wan na ki wei ki jylla, ngi hap  ban ïarap, ba kin lah ban thied ïa ki tiar ki tar bad lada ngi lah  ban leh ïa katta ka jingwan rung kyrthlep jong ki briew na bar kan sa sangeh hi.
U la ong ruh ba bun ki kompani kiba ngi hap ban pynbha shuh shuh bad ban pynleit  jingmut ban kyntiew ïa ki.
Haba ïadei bad ka skhim u la ong ba ngin leh biang kumba ngi leh mynshuwa  da kaba aiti beit ha ki shnong ki thaw ba kin peit lada ngi lah ban leh ïa kane kan weng ïa ka jingdon bynta kitta ki ‘Middle men’ ha ka ktien phareng bad ki kam ki jam kin ïaid bha.
Ka East Shillong bun na ki nongshong shnong ki dei kiba shong wai,  ngi hap ban ïa kren haba ïa dei bad ka jingkiew dor jong ka jaka sah bad  ka jaka.
Ngi hap ban ïakren ruh haba ïadei bad ka dor jong ka bai dukan, namar lada ka heh ka dor kan ktah ïa ka khaii jong ki paidbah.
“Ngi don kam ban pynkhlaiñ ïa ka ‘Public Transportation’ ki don  bun ki kali kiba la ima ban shong, kitta ki jia namar kam khlaiñ ka jingpynïaid.
Ha sor ngi don kam ban don ki bus ha ryngkat ba ka por ba ki dei ban poi kumba long mynta  ngi shu ap ba kin wan hynrei ngim tip lano kin poi," u la ong.
U Bah Pariat u la kyntu ba ngi dei  ban pynduna ïa ka ram kali hynrei ban pynkhlaiñ  ban ai ram ban leh ïa ki kam khaii namar kam ïarap ïa ki samla kiba don kam ban seng kam seng jam.
U la ong ruh ba ka East Shillong ka dei ka konstitwensi kaba don khleh jait bynriew, na ka liang ka jong u, u thrang ban don ki prokram ba kyrpang  ba kin tip ïa ka riti ka dustur bad ban ïa tip iwei ïa iwei pat.
Haba ïa dei bad ka skhim kaba ki MLA ki ïoh, u Bah Avener u la ong ba ha ka snem ba nyngkong kin pyllait 40 lak ban shna, ïa ka Madan malki  kin hap ban mang pisa, namar ka la don kam ban pynthymmai.
Ka khuid ka suba, ka don kam, ka konstitwensi kam don ïa ki painkhana kaba pynlehrain ïa shi sha.
Kum ki MLA ngi don kam ban don ka mang pisa ban ai jingïarap ïa ki paidbah.
Haba ïa dei bad ka jingbym biang um, u Bah Pariat u la ong, ki don ki tyllong um kiba ngi lah ban pyndonkam , bad ngin pynbeit ïa kata ban pynbiang ïa ka umbam ymdih ïa ki paidbah.
Ngi donkam ruh ban don ki Children part ba kin ïoh ban ïalehkai, ki don ki jaka kiba lait kiba ngin shna.
:U nongïalam ka All India Congress Committee (AICC) ka Congress party, u Jairam Ramesh ha ka 11 tarik Rymphang, u la ong ba wat la ki briew ki ba la long Myntri Rangbah, myntri ka sorkar jylla lyngba ka Congress ki la shet kylla ïa ka seng hynrei ka Congress kan ym kynran dien, kan ïaid shakhmat ban ïa khun ïa ka elekshon 2023 khlem ki nongmihkhmat jong ka.
Ha ba kren bad ki lad pathai khubor u Jairam Ramesh u la ong ba ka Congress mynta ka la trei shitom bad ki 60 ngut ki kyrtong ki ban ïa khun mynta ka kynti 47 ki dei ki ba dang samla bad kiba biang ka jingnang jingstad bad don bun tam ki long kmie ki ban ïa khun na ka Congress, bad kane ka wanrah ka jingkyrmen ka ba khraw ïa ka seng ba kan leh bha ha kane ka elekshon.
“Ngi tip ba ha kine ki snem ba la dep, ka Congress ka la mad ka  jingshah shet kylla ha ki nongmihkhmat jong ka hynrei ha ba uwei u nongïalam u ieh 10 ngut kiwei pat ki kwah ban ïa pynïasoh sha ka seng, kumta ka don ka jingkyrmen"u la ong.
“Ki don briew ki ba  thymmai bad ki ba la nang la stad, wat la ngim don shuh ki MLA hynrei ïa ka ne ka elekshon ngin ïa khun da ka lynti ka ba thymmai wat la ngi la shah shet kylla ki briew ki ba lyngba ka Congress ki la ïoh ïa ka kyrdan  Myntri rangbah, ka kyrdan Myntri hynrei ki la shet kylla bad ieh, hynrei  mynta kin sdang thymmai bad ki samla ki longkmie bad lada ki kwah ïa ka seng kaban ïa da ïa ka jinglong kyrpang jong ki, jied ïa ka Congress", u la ong.
“Baroh ki seng ha ka sorkar MDA ki dei ki niangkohnguh  ka  BJP , ki ba ïa don kti lang ha man ki kam bamsap  ha kine ki 5 snem ,hynrei mynta ka kynti ka Congress kan ïa khun pyrshah ïa kane ka kam bamsap," u la bynrap.
Katba ki sngi ki por ki la nang jan nang jan ba ka jylla kan sakhi ïa ka jingjied nongmihkhmat ki paidbah sha ka ïing dorbar thawaiñ ka jylla, la ïohi ruh ba ka jingïapynphai nia bad jingïakynthoh iwei ïa iwei pat ka la nang khluit nang khluit.
Ïa kane la sakhi khamtam ha ka jingïapynphai nia ki ar ngut ki nongïalam, kata u Conrad K Sangma (NPP) Myntri Rangbah ka jylla bad u Dr.
Mukul Sangma (TMC) uba dei ruh u Myntri Rangbah barim ka jylla.
Kum shi bynta ban ïalap elekshon, u nongïalam ka Trinamool Congress Legislature Party Leader bad uba dei ruh u nongïalam ka liang pyrshah, u Dr.
Mukul Sangma u la ai jingkren ha ka jingïalang ba la long ha ka 11 tarik Rymphang ha Mowkaiaw, hapoh West Jaiñtia Hills, ha kaba u la ther tyngeh ïa ka sorkar hapoh ka jingïalam ka NPP.
Ban pan ka jingkyrshan na ki paidbah ka Mowkaiaw, u Dr.
Mukul u la ong, “Ka jingïakhun jong ngi ka long pyrshah ïa ki bor bahalor, kiba kwah ban shim noh ïa ka khyndew jong ngi, ka jinglaitluid jong ngi bad ïa ka jingngeit jong ngi.
Dei tang ka TMC ka atiar ha ka synshar paidbah jong ngi ba lah ban ïakhun pyrshah ïa kine ki bor ba mynta katba ka NPP, BJP, UDP bad kiwei pat ki seng ki dei paralok ha ki kam jong ki".
U Dr.
Mukul u la ong ruh ba kane ka seng ba don ha ka liang synshar (NPP) ka la khynniuh bad pyndonkam da ka pisa ban pynbiej ïa ki paidbah ha kane ka elekshon.
“Hapoh Garo Hills, na ki 24 tylli ki seat, ngi la tam lypa ha ki 18 tylli.
Ki la sheptieng shaba palat da kaba ki theh pisa baroh sawdong.
Kumjuh ruh ha Khasi bad  Jaiñtia Hills, namar ka jingsheptieng ki la theh pisa.
Kine ki pisa baroh kim dei kiba wan na bneng hynrei ki dei ki pisa jong u paidbah ba ki la pyndonkam mynta", la ong shuh shuh u Dr.
Mukul.
Haba ïaroh halor ki kam jong u kyrtong ka TMC na Mowkaiaw, u Lasting Suchiang, u Mukul u la ong, ba u kyrtong jong ki u dei u trai shnong.
Haba u pynpaw ïa ka jingthrang ban shakri ïa ki paidbah, u la kylli ïa  ka daw.
“U la ong ba u kwah ban ai ïa ka pule puthi kaba kham bha bad ban kham pynbha ïa ki jaka ai jingsumar.
U kwah ban wanrah ïa ka roi ka par kaba neh bad ban long ka jingim ba man ka sngi ïa ki hynmen bad para jong u na kane ka konstitwensi.
U nongïalam jong ngi u la shim ïa ka rai ba shlur wat ban ieh noh ïa ka kam bad ban ai ka jingshakri ïa ki paidbah ka konstitwensi", la bynrap u Dr.
Mukul.
U Mukul u la ther tyngeh ruh ïa ka sorkar MDA hapoh ka jingïalam u Conrad Sangma halor ka jingpynduh jingkyrmen ïa ki samla jong ka jylla.
U la ong ruh ba ha kine ki san snem ba lahdep, ki paidbah ki la sakhi ïa ka sorkar kaba pyndem bad ai noh ïa ka hok ki paidbah ha ka Assam.
“Ki la shukor ïa ki samla kiba phai khmat sha ki kam ba lait.
Ki nongtreikam lajong barit bad ki briew ba treikam lajong ki la pynpaw ka jingsngewdiaw ba baroh ki kam ki jam la bat lut da ki briew ba don ha ka bor.
To ngin wanrah biang pat ïa ka burom ba lah duh.
To ngin ïada na ki riew saiñpyrthei kiba rhah ban khanglad na ka jingpynkylla jong ki ïa ka Meghalaya sha ka krem ki nongkhalai", la ong u Dr.
Mukul.
U Dr.
Mukul u la ther ruh ïa ka jinglong byn khein briew kane ka sorkar ïa ka jingeh bad ki jingïaleh ba ki nongshong shnong ki ïakynduh da kaba ong ba ka la leh klet bad ai tang ka jingeh ïa ki nongshong shnong ba lah kham noh ka rta, ki longkmie ba ri khun rei, ki nongrep bad kiwei pat.
U la ong ruh ba kim pynkiew ïa ka bai sngi jong ki nongbylla namar ba kim kwah ban ai pisa sha ki paidbah.
“Ha ka por ba nga synshar, nga la pynthymmai ïa ka tulop ki nongtrei la arsien", la ong u Mukul.
U Dr.
Mukul u la khot ruh ïa ki paidbah ban wan lang ban ïakhun pyrshah ïa kine ki bor ba ban bein bad thaw da ka sorkar ka ban ïada ïa ka hok ki paidbah kynthup ïa ka hok ban ïoh laitluid ïa ka niam da kaba kdew ïa ki jingjia kum ha Assam.
Ka jingkhaïi mar tuh sha Bangladesh ka dei kaba jur bha, ha kaba la jan baroh ki jait tiar ki nongkhaïi tuh haba ki ïoh ïa ka lad ki la pyrshang ban pynhiar lut sha Bangladesh.
Khamtam ka jingkhaïi ïa ki masi ka dei kaba jur bha ha khappud ka India bad ka Bangladesh, hynrei la ïohi ba mynta kam dei shuh tang ïa ki masi, hynrei ïa ki muid ruh la pyrshang ban pynhiar sha Bangladesh.
Hynrei da ka jingtrei shitom ki shipai BSF ryngkat lang bad ki pulit, katkum ka jingtip ba ki la ïoh, ki la ïoh ban bat ïa 3 tylli ki trok na ka surok Muktapur-Amlarem, West Jaiñtia Hills kiba kit ïa 40 tylli ki muid ba la thep ha kine ki trok bad ba la thmu ban shalan sha Bangladesh.
Ha kane ka jingïatrei lang ki BSF bad ki pulit ki la ïoh ruh ban kem ruh ïa lai ngut ki nongkhaïi tuh na kane ka jaka kiba dei na Ri-Bhoi district bad ïa kine ki muid ba la ïohkem la aiti sha ki pulit ha Muktapur ban leh katkum ki kyndon ka aiñ.
Da ka jingïai peitngor bha jong ki shipai BSF ha khappud bad ka Bangladesh ka la pynlong ba kin ïohkem haduh 450 tylli ki masi bad ki muid na ki jaka bapher bapher hapoh Meghalaya tang naduh u Kyllalyngkot mynta u snem.
U kyrtong ka Trinamool Congress (TMC) na Mawkyrwat, u Bah Sounder S Cajee, u la ther kylla ïa u myntri rangbah u Conrad Sangma halor ka jingkynnoh jong u da kaba ong ba long kumba ymdon liang pyrshah ha ka jylla bad ong ba u myntri rangbah u la kheiñ beiñ ïa ka rukom ka synshar paidbah.
Kane ka jingkhyrwit u Bah Sounder ïa u Conrad ka la long ha ka jingïalang ba la long ha ka madan jong ka Nativity High School hapoh Mawkyrwat, South West Khasi Hills ha kaba da ki hajar ki paidbah nongkyrshan ki la wan sakhi.
Ha kane ka sngi la don ryngkat lang ruh u MP ka Rajya Sabha bad u nongïalam ka AITC Parliamentary Party, u Derek O’Brien.
Haba kren ha kane ka jingïalang u Bah Sounder u la ong, “Ka long kaei kaei ka bym lah ban pdiang na ka bynta u Myntri Rangbah ban pynhiar kyrdan ban buhrieh ïa ki jingshisha.
Da kaba kdew ba kam don ka liang pyrshah, u la kheiñ beiñ ïa ka rukom synshar paidbah namar ba u Dr.
Mukul Sangma u dei u nongïalam ka liangpyrshah".
Haba kren kynthah ïa u myntri rangbah halor ka jingleh jong u kum bym ïohi ïa ki jingkynthoh bad ki jingainia ba shong nongrim ka Meghalaya TMC, une u kyrtong ka TMC na Mawkyrwat u la ong, “U myntri rangbah u kham sngewtynnad ha kaba ïalam bakla ïa ki paidbah.
Kane ka pyni shai ba u khynñiuh ban ïohi ïa ka jingkyrshan ba radbah ba ka TMC ka ïoh na ki paidbah bad ka jingïaid  lynti jong ka ban thaw ïa ka sorkar.
U la leh kum bym suid ñiew ruh ïa ki jingkynthoh kiba ai jingmyntoi ba u la ïoh na ka por sha ka por na ka TMC ba ïalam u Dr.
Mukul".
U Bah Sounder u la ong ruh ba kane ka seng ka la pynduh thiah duh dem ïa ka NPP da kaba ong ba ki  jingpulom ha ka jingtreikam ka sorkar MDA ba la ïalam da ka NPP ha baroh ki liang bunsien la kdew da ka TMC bad kane ka la pynduhbor ïa ki nongïalam ka NPP ha kaba ki mad jingeh mynta ban ïakhun pyrshah ïa  ka jingshisha.
U la ong  ruh ba dei tang ka TMC ha ka jylla kaba lah ban pynduh thiah duh dem ïa u myntri rangbah, ha kaba ka party ka dawa ban ai jingkhein ïa ka sorkar katba ka nang pynpaw paidbah ruh ïa ki kam bamsap hapoh  ka jingsynshar jong ka.
U la ong ruh ba ka TMC ka kwah ban kdew ba mynta ka la dei ka por na ka bynta u Conrad Sangma ban phla ba umdei u myntri rangbah ba ïalam ïa ka  jylla hynrei u dei tang ka dur bula ba shah pynïaid na Delhi bad Guwahati.
Ki nongïalam ka Congress ha ka 11 tarik Rymphang ki la pynlait paidbah ïa ki mat jingkular na ka bynta ka elekshon 2023, da ka ba kular ban ai ei bun jait ki jingïarap sha ki longïing baduk lane kita ki ba hap hapoh ka BPL.
Ïa ki mat kular elekshon ka Congress la pynlait paidbah ha ka jingïalang ka ba la don ryngkat ki  nongïalam jong ka All India Congress Committee (AICC) u Jairam Ramesh ha Manish Chantrath, u President ka MPCC u Bah Vincent H Pala bad kiwei kiwei.
Ha kane ka sngi khlei kular, ka Congress ka la kular ba lada ka wan ha ka bor kan pynbiang ïa ki jaka ban sumar ei ïa baroh ki nongshong shnong da ka ba kan pyntreikam ïa ka Free Health Care Scheme.
Ka Congress ka la kular ruh ban ai ka jingpule ei ïa ki khynnah kynthei ki ba pule naduh ka kyrdan ba ki dang sdang leit skul haduh kyrdan pule XII, kane ka ka long ban ïarap ïa ki khynnah kynthei ban kin poi sha ka thong ba ki thmu.
Ka Congress khlem da ïaid lait ïa ki nongrep, ka la kular ban  pyntrei kam ïa ka  Minimum Support Price (MSP), na ka bynta ki marrep kum u sying, u shynrai, u synsar, u sohmrit bad kiwei kiwei ki marrep.
Na ka bynta ka jingbha ki longïing baduk, ka Congress ka la kular ban ai jingïarap ha kaba shna ïa ki ïing da ka ba kan kyrshan ban ai da ki tin ïing kiba paka.
Ym tang katta, ka Congress kan ai ei 200 units ka bording elektrik ïa baroh ki longïing ki ba hap hapoh ka below the poverty line (BPL).
Kan ai ei ïa ki tyndong lyershet na ka bynta kine ki longïing, bad kular ruh ban pynïoh kam ïa uwei u dkhot ka ïing na ka wei ka longïing.
Nalor kitei, ka Congress ka la kular ruh ban ai baibam tymmen ïa ki nongthoh khubor, ban ym pynslem ïa ka tulop na ka bynta ki nonghikai, kan thaw ïa ka ïew kyrpang na ka bynta ki longkmie, kan thaw ïa ki lad ki lynti ban shna ki lad ban pynmih bording elektrik ka ban long 500 MW da ka ba pyntreikam ïa ka Clean and Green Technologies.
Na ka bynta ki niam, ka Congress ka la kular ban ai jingïarap pisa kaba long T.
500 klur na ka bynta ban shna ïa ki jaka mane Blei.
Ka Congress kan thaw ruh ïa ka State University, ka ban phai khmat kyrpang na ka bynta ban jinghikai ban ïoh kam  ïoh jam ki khun samla kum ka IOT (Internet of Things), Block Chain Technology, IT bad ka ITES.
Ka Congress ka kular ruh ban thaw ïa ki Special Urban Police Force, ki ban long ki ba la biang la bit ban tehlakam ïa ki kam beaiñ bad ki ban lah ban ïajan bad ki nongshong shnong.
Ka Congress ka kular ban pynlong ïa ka jylla Meghalaya kum ka jylla ba lait na ka jingbamsap, kan pynlait ïa ka jylla na ka jingkyrduh kam kan ai ka jingïarap ba kyrpang ïa ki longkmie bad ki riewtymmen.
Ka East Khasi Hills Cricket Association ka la plie pyrda ïa ka lympung ïalehkai kriket ba la tip kum ka 2nd District League T20 Cricket Tournament 2023 mynta ka sngi ka 11 tarik Rymphang 2023.
Ïa kane ka lympung  ba la pynïaid da ka da ka East Khasi Hills Cricket Association la pynïalehkai hapoh madan Shortimai Syiem Stadium, Smit.
Ha ka jingïalehkai kaba nyngkong ka Cricket Lovers Sohra ka la ïalehkai pyrshah ïa ka Lumpaia  Avengers CC.
Ha ka jingkawang Toss ka Lumpaia Avengers ka la jop bad ka la jied ban tied nyngkong bad ka Lumpaia Avengers ka la lah ban kamai 93 ron bad out lut baroh ha ki 18.
4 Over.
U Ralphy Heinrich Diengdoh u la long ba kamai bun ron eh da 24(22) bad u Mehraf Hussain Sarkar u la ïoh 4/17 ha ki 3.
4 Over.
Hadien ba la dei sa ka pali ban tied sa ka Cricket Lovers Sohra, kane ka kynhun ka la lah ban kamai 97/6 ha ki 18.
4 Overs.
U Mukhramul H Sarkar u la lah ban kamai bun ron da 45(36) bad u Orlando Nongbri u la ïoh 3/18 ha ki 4 Over.
Ha kane ka jingïakhun jong ka jingïalehkai kaba nyngkong ka kynhun ïalehkai jong ka Cricket Lovers ka la lah ban jop da 4 wiket bad ïa ka nam Player of the Match la ïoh ban rah da u Mukhramul H Sarkar.
Haba phai sha ka jingïalehkai kaba ar ka la long hapdeng ka Marbisu CC pyrshah ïa ka Thynroit SCC Marbisu CC ka la jop ïa ka jingïatos bad ka la jied ban kawang bol nyngkong.
Ka Kynhun ïalehkai jong ka Thynroit SCC ka la lah ban kamai 100/9 na ki 20 Over bad u Mandari Dkhar u la long u nongïalehkai uba la kamai bun ron, kata da 19(20) bad u Mansuk M Kurbah u la ïoh 3/13 ha ki 4.
Hadien ba la dei sa ka pali ban tied sa ka Marbisu CC ka la ïoh 101/9 na ki 20 Over.
U Dapkupar Nongrum u la long u nongïalehkai uba la kamai bun ron eh da jingïoh 23 ron na ki 29 bol bad u Shemphang Nongbri u la ïoh 3/21 ha ki 4 Over.
Ha kane ka jingïakhun jong ka jingïalehkai kaba ar ka Marbisu CC ka la jop da 1 Wiket bad ïa ka nam Player of the Match la ïoh ban khur da u Dapkupar Nongrum.
Ka Assam Regiment ka la lah ban pynliem noh ïa ka Ri Bhoi United Football Club ha ka jingïalehkai semi phainal, 1st Leg jong ka lympung ïalehkai Invitation Knock-out Football Tournament 2022-23 ïa kaba la pynlong da ka New Nongstoiñ Sports Social & Cultural Club (NNSS&CC).
Ha kane ka sngi ka jingïalehkai hapdeng kine ki ar kynhun ka la long shisha kaba itynnad bad i shongkun bha ban ïohi namar ki long shisha ki kynhun ïalehkai kiba ïa khlaiñ bor bha baroh arliang.
Ha kane ka jingïalehkai 1st leg jong ka semi phainal ka Assam Regiment ka la ïoh ban khur jingjop bad ïa ki lai poiñ da kaba pynliem noh ïa ka Ri Bhoi United Football Club da 2 la 1.
Ha kane ka jingïakhun kaba la long hapoh madan New Nongstoiñ, u nongïalehkai jong ka Assam Regiment uba la lah ban pynjop ïa ka kynhun ïalehkai ka jong u, u H.
Naoba uba la ïoh ban pynkhih ar sien ha kane ka sngi ha kaba u la ïoh ban thep ïa ka kol kaba nyngkong ha ka minit kaba 52 jong ka kylla miet bad tang hadien ar minit u la ïoh ban thep sa ïa ka kol kaba ar ha ka minit kaba 54.
U rangïalehkai jong ka Ri Bhoi United Football Club uba la lah ban pynphai ïa ka shi kol na bynta ka kynhun ïalehkai u long u Damanbha Chyne uba la ïoh ban thep ïa ka kol tang hadien 8 minit ba u H.
Naoba u ka ïoh ban thep ïa ka kol kaba ar na bynta ka Assam Regiment bad u Damanbha u la ïoh ban thep ïa ka shi kol na bynta ka Ri Bhoi United ha ka minit kaba 62 jong ka kylla miet.
Ha kane ka jingïalehkai ha kane ka sngi u A.
Romio uba long u nongapkol jong ka Assam Regiment u la ïoh ban khur ïa ka nam man of the match, kane ka jingïoh jong u ïa kane ka khusnam kadei hadien ka jinglah jong u ban ïalehkai bha bad ban kyndat noh ïa ki bol ba la pyrshang thep da kaRi Bhoi United FC.
Da kane ka jingjop ka Assam Regiment ka la ïoh ban khur ïa ki lai poiñ ban jam shakhmat ban ïakhun sa ka 2nd leg jong ka semi-phainal ha kane ka lympung ïalehkai.
Ka jingïalehkai kaba bud kan long hapdeng ka Lamare Sports Club pyrshah ïa ka United Sports Club Kolkata ki ban ïakhun ha ka 2ng leg jong ka semi phainal ha ka 20 tarik Rymphang 2023 ha ka por 1:30 shiteng sngi hapoh madan madan New Nongstoiñ.
Ka kynhun ialehkai phutbol jong ka jylla kaba ialehkai hapoh ka lympung jong ka 76th Mens National Football Championship na bynta ka Santosh Trophy ka la shah liem noh da 2 la 0 ha ka kynhun ialehkai jong ka Services ha ka jingialehkai jong ka phainal round kaba la long mynta ka sngi ha Bhubaneswar.
Ka services ka dei ka kynhun ialehkai kaba la rah haduh hynriew sien ia ka lympung iakob phutbol jong ka 76th Mens National Football Championship na bynta ka Santosh Trophy, bad ha kane ka kynti kaba mynta ka la ioh rung da ka hapoh kane ka lympung ialehkai.
Ka kynhun ialehkai jong ka jylla Meghalaya ka la dep ban ioh rung na bynta kane ka phainal round mynta ha ka jingialehkai jong ka Group-5 ha kaba ka don ha kjat duh jong ka group ha ka jingiakhun jong ki kaba la long ha ka 1 tarik jong u bnai Kyllalyngkot.
Ki nongialehkai jong ka services kiba la ioh ban thep ia ki ar kol ha kane ka sngi u long u Sunil B uba la ioh ban thep ia ka kol kaba nyngkong ha ka minit kaba 28 jong ka kylla step bad u Ronaldo Singh uba la ioh ban thep ia ka kol kaba ar ha shuwa ban kut ka jingialehkai jong ka kylla step.
Ka jingialehkai kaba bud na bynta ka kynhun ialehkai jong ka jylla Meghalaya mynta kan sa ialehkai pyrshah ia ka Manipur ha ka 13 tarik Rymphang 2023.
Ki khynnah pule ka Don Bosco School ha Harlibagan, Byrnihat, Ri Bhoi District, ki la mad ïa ka jingeh haba ki la ud ba ka karkhana ba marjan ka pynmih ïa ka tdem kaba sma iwtung kaba pynjaboh ruh ïa ka lyer.
Ha ka 9 tarik Rymphang, 2023 katba ki khynnah skul ki dang pynkhreh ïalade na bynta ka jingïalehkai sport, kynsan kynsan ki la sdang ban prie na ki daw jong ka tdem ka ba mih na ka Meghalaya Cast bad Alloy Private Limited, ka karkhana  kaba don marjan jong kane ka skul.
Ki nongpynïaid skul ki la pyntip ba kane kam dei ka sien kaba nyngkong ba la jia kumne hynrei kaba la ju jia barabor.
Haba kren halor kine ki jingjia, u principal kane ka skul, u Fr.
Kmenlang Nongrum u la ong ba kane ka karkhana ka la ktah bha ïa ki khamtam ha ka liang ka koit ka khiah.
Na ka liang u Fr.
Kmenlang u la ong ba u la ïoh shibun ki jingujor halor ka jingpynmih tdem bad ka jingsma na kane ka karkhana kaba la ktah jur ïa ka koit ka khiah jong ki khynnah skul bad kumjuh ruh ki nongshong shnong.
Shuh shuh la don ka jingkynnoh ba kane ka karkhana ka pyllait jaboh ha ka wah ba marjan kaba ktah shibun ïa ka mariang.
Katkum ka jingïathuh ki nongïalam shnong, kynthup ïa u rangbah shnong u Bah Sisten Nongrum bad u Secretary shnong u Bah Bosco Klein, ki la ong ba kane ka karkhana ka la ktah haduh katta katta khamtam ïa ki khynnah skul bad ki nongshong shnong.
Ki nongïalam ka thaiñ ki la buh jingkylli ba kumno kane ka karkhana ka ïoh jingbit ban pyntreikam marjan bad ka skul kaba la don lypa ha kane ka jaka naduh ka 5 tarik Rymphang, 1997.
Ka jingduna jong kane ka karkhana ban pynbiang ïa ka No Objection Certificate (NOC) na ka liang ka shnong naduh u bnai Naiwieng 2022 ka la nang pynkhuslai arshah.
Ha u bnai Nohprah 2022, ka executive committee ba thymmai jong ka shnong ka la ai da ka shithi sha ki trai karkhana, ryngkat ki jingkyrpad halor ki jingdonkam ban pynbiang ki kot bad ban ïaid ryngkat ki kyndon jong ka shnong ban pynduna ha ka jingpynmih jakhlia.
Hynrei na ka liang ka kompeni kam shym la shimkhia ïa kane ka jingkyrpad kaba la pynbitar ïa ki nongïalam shnong halor ka jingbym burom na ka liang ka karkhana ïa ki nongpynïaid shnong.
Haba buddien ïa ki jingujor pyrshah ïa ki, ki nongpynïaid jong ka kompeni ki la kyntait ba ki la leh bakla  bad na ka liang ki nongpynïaid ki la ong ba ka tdem ba mih kam dei tang na ka karkhana ka jong ki hynrei na kiwei ki karkhana ba marjan.
Shuh shuh, ki la bynrap da kaba ong ba kim shym la pyllait ïa ki jakhlia ne ka um jakhlia na ka kompeni jong ki ha ka wah hynrei ki thied bad ki lum ban bret ha ka rukom kaba dei.
Ki la ong ruh ba ka karkhana ka ju pynmih kumba 80 ton u nar ïa kaba la ju peit bniah bha bad ka karkhana ka skhem kumno ban pynneh pynsah ïa ka mariang kaba khuid.
Hadien ba ka video, ha kaba iwei i khynnah skul i la prie, ka la saphriang, ki bor pynïaid distrik ba la lamkhmat da u Magistrate L Kharmon bad ka Meghalaya State Pollution Control Board ba la lamkhmat da u Y.
F.
Laloo ba dei u Environmental Engineer, ki la shim khia bad leh ruh da ki kam.
Ki la pynlong ka jingjurip bad ka jingtohkit ïa jan baroh ki karkhana kiba don ha kane ka jaka bad ki la lum bad leh ruh ïa ki test kiba donkam.
Kumban shu pynkynmaw, ka State Pollution Control Board ka la daiñ kuna ïa ki katto katne ki karkhana ha ki thaiñ Byrnihat ha u bnai Nohprah 2022, Kyllalyngkot 2023 bad Rymphang 2023, kum shi bynta ba ki nongpynjakhlia ki hap ban siew ne ka “Polluter Pay Principle".
Ka Board ka thmu ban ïai khmih bniah ïa ki katto katne ki karkhana ha kane ka thaiñ, ba kino kino ki karkhana kiba la shem ba ki pynkheiñ ïa ki aiñ halor ka mariang, yn pynshitom katkum ki aiñ bad ki kyndon ki ba la buh.
Ka elekshon ka dei ka tamasa bah kaba heh tam jong ka synshar paidbah bad ka ri India ka dei ka ri synshar paidbah kaba heh tam ha ka pyrthei, kaba don ka Riti Synshar kaba jrong tam ha ka pyrthei, kaba khlem ïashah liang, ïashah niam ne kynhun jaitbynriew hynrei baroh la synshar la bud katkum ki jingbthah jong ka Riti Synshar kaba shim bad pdiang kum ka Atiar kaba khliehtam na baroh kiei kiei hapoh ka ri.
Ka elekshon ka dei ka lad jong ki paidbah ban jied ïa ki kyrtong jong ki seng saiñ pyrthei bapher bapher, ban bishar katkum ka jingtbit jongki bad ban jied ha ka mon laitluid shisien ha ka san snem.
Ha ka ri India ki don kumba 30 tam ki jylla bad ki Union Territories ha kaba ka elekshon ka ïapher snem ka ïapher sngi ïapher bnai na kawei ka jylla sha kawei pat.
Ha kane ka snem 2023, ka elekshon jied MLA kan long ha Meghalaya, Tripura bad Nagaland.
Kane ka jingpyllong elekshon shisien san snem kaba ïapher na kawei ka jylla sha kawei pat, kam long kaba bha hynrei ka wanrah ka jingsniew ka jingthut ha ki kam pynroi ha ka ri bad ka jylla kumjuh bad kan wanrah ïa ka jinglut phut kaba shyrkhei ïa ka pisa jong u paidbah namar ba ha kawei pa kawei ka elekshon da ki klur ka sorkar ka hap ban pynlut ïa ka pisa jong u paidbah ban pyllong ïa ka elekshon kaba ïaid beit ïaid ryntih, ki tiar ki tar bad ki bor pahara nalor kiba bun kiwei ki jinglut.
Hooid, ngi sngewthuh ba ka jingïapher ban pyllong ïa ka elekshon namar ba ka jingïoh jylla ka ïapher na kawei ka snem sha kawei pat.
U myntri rangbahduh ka ri u Narendra Modi u la wanrah ïa kawei ka jingmut kaba donkam bha ha kine ki sngi ban ïathir bad ka la dei ban leh ïa kane, bad kata, ka long ban pyllong noh ïa ka elekshon shisien san snem ha baroh kawei ka ri naduh ka MLA, MP ruh kumjuh khnang ban lait na ka jinglut phut, ka jingsyrwa kai ka por, ka jingthut ki kam pynroi bad ban pyllait na ki kynrum kynram baroh.
Kumba long mynta ka sorkar ne ki briew kiba don ha ka bor kim don por than ban pynleit jingmut ban pyntyllun ïa ki kam pynroi namar ba la bun kam ban leit ïalap elekshon man u bnai na kawei ka jylla sha kawei pat bad kumta ter ter.
Shisien ba la pynbna ïa ka elekshon ïa kano kano ka jylla, ka sorkar India kam lah shuh ban pynbna ne wanrah ïa ki kam pynroi kiba thymmai namar ba ka aiñ kam shah haduh ban da kut pat ka elekshon.
U Myntri Rangbahduh, ki myntri sorkar pdeng, bad kumjuh ki seng saiñ pyrthei bapher bapher ki bun kam ban pynleit jingmut ïa ka elekshon kawei hadien kawei pat.
Kane ka la pynthut ïa ki kam pynroi ha ka ri namar ba ka ri India ka dei kaba ïar bad bun tylli ki jylla, ka elekshon ka mih jan man u bnai na kawei sha kawei.
Ka la dei ka por ba ka ri India ka la donkam ban pyllong elekshon noh kawei shisien ha ka san snem ha ka ri ne ka ‘One Nation One Poll’ baroh kumba leh ha ka ri United States of America.
Lada lah ban leh ha kane ka rukom, kan pyllait shibun na kiei kiei ki jingthut bad ki jingdkoh ha ka rukom treikam, kumba u Myntri Rangbahduh ka ri u ong ba ka ri India ka la dei kaba thymmai, ka la dei ban sdang na kane ka bynta.
Ka seng Congress ka la pynrem ïa ka jingpyni bor ïa u MLA barim ka Gambegre u Saleng Sangma bad dawa ruh ban ai ka jingïada pulit.
U Saleng un ïakhun kum u kyrtong ka Congress na Gambegre konstitwensi.
Ha ka kyrwoh ba la pyllait ka seng Congress ka la dawa ïa ki bor sorkar ba pyni lada ki don ka Video ha ka por ba beh lane pynsangeh ïa kane ka kali jong u Saleng.
Lah ban kdew ba katkum ka jingkynnoh na ka liang ki pulit, la ong ba u Saleng um treh ban sangeh ha ka por ba pyllong ka jingkhynra ïa ki kali hynrei hadien ka jingbeh u la sangeh bad ha ka por ba khynra ïa ka kali jong u, ym shym la lap ei ei.
Shuh shuh la pynngat kyndon ain pyrshah ïa u hynrei hadien kata la weng noh ïa jingpynngat ain ïa u.
Na ka liang ka seng Congress ka la dawa na ka sorkar jylla kumjuh na ka tnad Election ban ai ka jingïada pulit na ka ïa kane ka jingma ka jingim jong u.
Ha kawei ka liang ka seng Congress ka la pynrem jur ïa ka seng Bhartiya Janata Party (BJP) halor ka jingleh politik lyngba ka Janajati Dharma Sanskriti Suraksha Manch ba donkti da ka seng RSS nadien ban dawa ban weng noh ïa ka jingithuh ïa ki Scheduled Tribe (ST) khamtam ki paid Khristan.
“Kane ka jingleh ka long pyrshah ïa ki kynhun ritpaid kiba hap ha ka Scheduled Tribe (ST) jong ka thaiñ shatei lam mihngi khamtam ki paid kynhun Khristan hapoh ka jylla Meghalaya bad Nagaland", la ong ka seng Congress.
Shuh shuh ka seng Congress ka la batai kumno ba ka seng BJP ka la pyrshang da ka bor ban ïaleh pyrshah ïa ki kynhun rit paid kumjuh ïa ki kynhun niam Khristan.
“Ban pynduh pyndam ïa ka Scheduled Tribe na ki kynhun ritpaid kumjuh ki kynhun niam Khristan ba ritpaid ka long kumba shim ïa ka hok ba la ai ha ki lyngba ka khyrnit kaba hynriew jong ka Riti Synshar ka Ri India.
Na ka liang jong ngi, ngi dawa ba kin panmap bad ban weng noh ïa kane na ka BJP bad ban pynneh ïa ka Scheduled Tribe jong ki thaiñ shatei lam mihngi na ka jingshong syier", la ong ka seng Congress.
U MP ka All India Trinamool Congress (AITC) u Derek O’Brien u la kam ba ki skhim ba ka sorkar pdeng ka ba la ïalam da ka party Bharatiya Janata Paty (BJP) ka pyntreikam ha baroh kawei ka jylla ka dei ka skim ba ki shu pyrthuh bud na ka sorkar TMC ha West Bengal.
Haba kren sha ki lad pathai khubor u O’Brien u la ong ba ki nongïalam ka BJP ki ba kynthup ïa u Narendra Modi bad u Amit Shah ki la wan ban ïalap election ha West Bengal bad pyrthuh bud ïa ki skim ki ba ka TMC ka la shna ha West Bengal bad pyntrei kam ïa kine ki skhim pat ha baroh kawei ka Ri India.
“La ka dei ka skim kum ka skim health ka sorkar pdeng ka bud pyrthuh ïa ka sorkar West Bengal bad ngi shim ïa kane ka jingbud jong ki ba ka long ka ba bha ba ki bud na ngi bad dei ha ka por ba u Narendra Modi bad u Amit shah u la wan ban sah ha  ar bnai ha West Bengal  ban shim buit na ngi" u la kam.
Ha ba kylli hato ka TMC kan ïatreilang bad kino kino ki party ha ka jylla ban thaw sorkar u la ong ,ba ka TMC ka la dep ban rai ban ïatrei lang tang bad ki paidbah ym bad kino kino ki seng.
Halor ka jingkular ka Congress ban ïarap pisa T3000 tyngka sha ki longkmie, u la ong “kano kano ka seng ka don ïa ka hok ban tyrwa ïa ka jingkular, la ka dei ka ka jingkular ka ba ki shuh pyrthuh bud ruh ka dei ka ba biang tam bad ha ba nga nga don ha Delhi, nga sngewthuh ba ngi dei ban kiar ban kren halor kiwei ki seng".
Halor ka jingkam u nongïalam ka NPP ba ki nongïalam ka TMC shen kin sa ieh noh ïa ka TMC u la ong “ngam kwah ban jubab ïa ka jingkren jong ki seng na ka jylla  ki ba  don ka jingïadei ka ba ïajan bha bad ka BJP ,bad ki ba dei ki nongïarap ban wanrah ïa ka BJP hapoh ka jylla Meghalaya, bad mano ban pynïasoh mano ban ieh kan bha ïa ki ba kin peit ïa la ka jong ka seng".
Ka Dorbar Ki Khlieh Nongsynshar ha ka 10 tarik Rymphang ki la ai ka dorkhas sha u Chief Secretary ka jylla u Bah D.
P Wahlang ban pan jingshai halor ka shithi ba la phah na ka tnad District Council Affairs ka sorkar jylla, sha ki Deputy Commissioners (DC) kaba la kyrpad ïa ki ban phah khang ïa baroh ki khyrdop khrong musur (toll gate) ba la pynïeng da ka Autonomous District Councils lane ki bor hapoh jong ki kynthup ki Hima /Elaka ha ka National Highways, State Highways, bad ha ki District Roads halor ka jingïa tyngkhuh bad ki aiñ, The National Highways Act 1956 bad ka The Control of National  Highways (land and Traffic) Act 2002 bad kiwei kiwei ki aiñ.
Ha ka kyrwoh ba la phah ba na ka liang ki Syiem(s) ki la pynpaw ïa ka hukum jong ka Ïing Bishar jong ka Hon’ble Guwahati High Court kaba mynta la dei ka High Court of Meghalaya kaba ha ka 24 tarik u Nailar (August), 2010 kaba la ong bad hukum kumne harum: –Ha kane ka sngi, ki Syiems ki la pynsngew ha u Chief Secretary ba kane ka jingbthah dang shen na ka tnad District Council Affairs (DCA) kan sa ktah jur ïa ka jingtreikam jong ka office ha kaba ïadei bad ka synshar khadar bad bishar hapoh ka Hima namar kim don lad ban lum ïa ka dan ka musur halor ki mar kiba mih na ki Hima.
Ki la kyntu ïa ka Sorkar ba kan shong pyrkhat kyrkieh halor kane ka phang ban ïoh jingshai halor ka jingtreikam ka jingtyngkhu jong ki aiñ NHAI hapoh jylla Meghalaya lyngba ki National Highways khamtam hapoh ki Khasi States bad ki bor treikam jong ki Hima/Elaka.
Na ka liang u Chairman, Ka Dorbar Ki Khlieh Nongsynshar u Bah John F Kharshiing, ha ka jingïakren bad u Chief Secretary u la pynkynmaw halor ka Meghalaya State Finance Commission Act 2012 kaba bthah ban don ka jingpynbeit kaba bniah kumno ki bor synshar kin ïa bhah ïa ka khajna (revenue) hapdeng ka State Government, District Council, Traditional bodies bad Municipal Bodies.
U la ïathuh ba haduh mynta ym pat ïoh ban pyntreikam ïa katei ka Act kumba ka dei ban long.
Shuh shuh la pynsngew ruh ba ka kyndon 5 jong ka Instrument of Accession bad Annexed Agreement kaba la soi bad mynjur da ka Sorkar India ha ka 17 August 1948 ka la kren shai ba kino kino ki aiñ kiba pynjari kidei ban long kiba lah ban pynbeit ba kin long katkum ki rukom im ki rukom long ha ki lum Khasi States.
U Bah Kharshiing u la kyntu ïa u Chief Secretary ka jylla ban thaw ka lad ban thung da ka committee kaba kyrpang ha kaba yn ïadon lang ki Syiem khnang ban ïoh jingshai halor kane ka phang kaba ktah bha ïa ka jingïaid shakhmat ka synshar khadar ka bishar jong ki Hima.
Na ka liang u Chief Secretary u Bah DP Wahlang ka sorkar jylla, u la ong ba un sa pule bniah ïa ka dorkhast na ki Syiem bad un sa ïakren ba ki tnad Law, District Council Affairs, kynthup ruh ïa u Advocate General, Meghalaya halor kane ka kam kaba jylliew bha ban ïoh ïa ka jingshai halor ki aiñ kiba ïadei bad ka Central National Highway Acts, Rules bad Regulations bad ha kajuh ka por ban pule bniah ïa ka hukum na ka High Court halor ka juh ka phang.
Shuh shuh na ka lang u Chief Secretary u la pyntip ruh ba namar ka jingdon jong ka Model Code of Conduct (MCC) ym pat lah ban ai kano kano ka rai hynrei un nang ïai pule bniah ïa kine ki kot kiba donkam bad ïa ka kam yn sa nang bteng ban ïa kren hadien ka 2 tarik March 2023 kata hadien ka elekshon.
Kumta na ka liang kane ka kynhun ka la pdiang ïa kane ka jingtyrwa u Chief Secretary bad ki la mynjur ban buddien bad ban ïakynduh hadien ka elekshon hashwa ban leit pat sha kiwei ki bor aiñ kiba kham halor.
U nongïalam ka liang pyrshah u Dr.
Mukul Sangma ha ka jingïalang ba la long ha Trikrikilla ha ka 10 tarik Rymphang, u la ong ba ai ba u paidbah un rai mano ba dei ka seng dap ram (party Baaki).
Ha kane ka sngi u Dr.
Mukul Sangma haba kren ha ka jingïalang paidbah kaba la pynlong ha Tikrikilla, u la ther tyngeh ïa ka sorkar MDA ka ba la ïalam da ka NPP ha ka ba ïadei ban pynbeit ïa ki mat jingeh.
U Dr.
Mukul Sangma halor ka jingkhot ïa ka Meghalaya TMC da ka ‘baaki party’, u la ther ïa ka sorkar MDA ba la ïalam da ka NPP  da ka ba kylli, “ mynta la katno snem, wat ki tang ka tulop ki MDC ruh ki khlem lah ban pynlait, hato kylli na ki MDC mano ba dei ka sorkar Baaki ne kam dei? Mynta la 3 snem ki nongtrei ka District Council ki khlem ïoh ïa ka tulop jong ki, na ka ne ka daw mynta ki ïohi ba mano ba dei sorkar dapram (Baaki government).
"“Ïa ki nonghikai ba thymmai ki khlem pat lah ban thungkam naduh ba ki la shongthait ki nonghikai ki ba la rim , bun na ki skul la hap bans hu khang khyrdep noh na ka jingbym don ki nonghikai hato kane ka dei ka kam jong ka sorkar?"U kyrtong ka Meghalaya TMC, na  Tikrikilla, u Dr.
Mukul Sangma  u la ther tyngeh ruh ïa ki nongïalam ka sorkar ki ba khlem lah leh eiei halor ka baibam tymmen bad ong, “Nga la wan rah ïa ka skim ban ïarap pisa ïa ki tymmen ki kro T.
500 bad ïa ki longkmie ba la khlad u lok ha ka por ba nga don ha ka bor, hynrei ïa kane ka pisa ka sorkar MDA ka khlem lah ban pynkiew bad ka la leh klet ban pynkiew ïa ka ne ka pisa bad don ruh ki bym ïoh shuh wat tang ïa ka bai bam tymmen ruh.
"“Hato kane ka dei ka kam jong ka sorkar? Ka sorkar MDA ka ba la ïalam da ka NPP  ka la thok ïa ki nongshong shnong ka Garo Hills bad ïa baroh ki nongshong ha ka jylla  Meghalaya.
Lada ka sorkar kam tip ïala ka jingkitkhlieh, hato  ki paidbah ki dang dei shuh ban ailad shuh ïa ki ban ïoh ban thaw sorkar biang sa shisien?", la buh jingkylli u Dr.
Mukul.
U kyrtong ka National People’s Party (NPP) na Mawlai konstitwensi u Bah Teiborlang Pathaw u la nang ïoh bor shuh shuh hadien ba u MDC barim ka Mawlai konstitwensi, u Babu Linus Shadap, u la wan ban ai jingkyrshan ha kane ka kynti kaba mynta.
U Babu Linus Shadap u ba dei u MDC barim ka Mawlai ula shongthait noh hadien ba u la jop ar sien ïa ka ilekshon ha ki snem kiba mynshwa, une u rangbah ula rai ban ai jingkyrshan noh ïa u Bah Teiborlang Pathaw ha kane ka ilekshon MLA 2023, bad kane ka jingwan ai jingkyrshan jong u ka dei halor ki nongrim ba u MDC ba mynta jong ka Mawlai u dei briew uba don ki mat treikam ban shakri ïa ki paidbah bad kham tam eh ban kyntiew ïa ka Mawlai konstitwensi.
Ha ka jingïakynduh bad katto katne ngut ki riew rangbah ha ka ïingsah jong u ha Mawlai Mawdatbaki, u Babu Linus u la pynbna ba un ai jingkyrshan ïa u Bah Pathaw kum u kyrtong ka National People’s Party (NPP) ha kane ka ilekshon kaba mynta.
U Babu Linus u dei uba la ju mihkhmat ïa ka Mawlai konstitwensi sha ka Ïingdorbar jong ka Khasi Hills Autonomous District Council ha kaba u la jop ha ki ar tylli ki ilekshon bad mihkhmat ïa ka Mawlai kum u MDC naduh u snem 1979 haduh 1989 bad hadien kane u la shongthait noh.
Na ka liang u Babu Moris haba kren ha kane ka sngi u la pynkynmaw ïa ki snem ba u Babu Linus u la long u MDC ka Mawlai konstitwensi uba la shongthait bad khlem ïakhun ilekshon shuh, bad u pynpaw ka jingshngaiñ namar ar ngut ki nongmihkhmat ka Mawlai kiba khlem pat shahrem ha ki ilekshon, kita, u Bah SD Khongwir bad u Babu Linus ki la wan ban ai jingkyrshan ïa u Bah Teiborlang Pathaw ha kane ka ilekshon.
Na ka liang u Babu Linus, haba u kren ha kane ka jingïalang ba lyngkot , u la ïathuh ba ha ki snem ba la dep u la ai ka jingkyrshan ïa u Bah Process T Sawkmie uba la iehnoh ïa ka jinglong MLA, bad ha ka ilekshon MDC, 2019 ruh, u donlang bad ai jingkyurshan ïa u kyrtong ka seng Congress u Bah Marbud Dkhar.
“Namarba ka Congress kala pait la pra, bad u Bah Process ruh u la phet sha kawei pat ka seng, na ka liang ka jong u ruh u hap ban ïaid noh la kajong, bad u la phaikhmat noh sha u Bah Teiborlang Pathaw namar une u rangbah u don ka jingïohi jngai ban shakri bad ban kyntiew ïa ka Mawlai, khamtam ïa ki khun samla," u la ong.
Une u MDC barim ka Mawlai u la ïathuh ruh ïa ka daw balei u ai ka jingkyrshan ïa ka NPP bad khamtam eh ïa u Bah Teiborlang Pathaw namar u kum u briew uba la don ha ka Jylli saiñ pyrthei la katta phew snem, u khmih lynti ban ïoh synshar tang kawei ka seng ïa ka Jylla namar kam long kaba biang ïa ka synshar ka khadar haba ïoh ïa ka Sorkar khleh khaw lang lane Coalition government.
“Ki paidbah ki dei ban sngewthuh ba ki seng kiba thaw ïa ka Sorkar khleh khaw lang kim lah ban sait kti hynrei ki hap shim ïa ka jingkitkhlieh lang," u la ong.
Ha kane ka sngi la donlang ki riew rangbah kiba kynthup ïa u Babu Moris Lyngdoh uba la donlang bad u Teiborlang Pathaw baroh shikatta, nalor u Bah George Kharmujai u riew rangbah uba la shongthait kum u Director ka tnat Soil and Water Conservation ka Sorkar Jylla, bad uba long ruh uwei na ki nongïalam ka NPP Mawlai Block uba peit ïa ki shnong kiba hap hapoh ka Zone-II.
Katba dang jan ki sngi sha ka jingjied ïa ki nongmihkhmat sha ka iingdorbar thaw aiñ ka jylla, ki kyrtong na ki Konstitwensi bapher bapher ki la ïeng ha ki rynsan ban ïatai ïa ki nia ki jutang bad ïa kane la sakhi ha ka 9 tarik u Rymphang 2023 ha kaba u kyrtong jong ka seng Congress na North Shillong u Bah John Antonius Lyngdoh uba dei ruh u MLA barim jong ka Nongspung Konstitwensi barim, ula hiar sha Mairang ban ïalap elekshon na ka bynta u kyrtong jong ka seng u Bah Batskhem Ryntathiang ha ka jingïalang kaba la long ha Tirot Sing Memorial hall jong ka EWKHD,Ha kane ka sngi la sakhi ruh ïa ka jingwan jong ki spah ngut ki paidbah nong shnong jong kane ka thaiñ ban sngap ïa ki nongrim jong ka seng Congress.
Haba kren ha kane ka sngi u Bah J.
A.
Lyngdoh ula kam ba ka Congress mynta ka kynti ha Rilum Garo ka la thikna ba kan jop 7 haduh 8 ngut ki kyrtong.
“Ka Congress kan ïoh ïa ka jingjop ba don burom namar ba ki ïoh ïa ki nongmihkhmat kiba don burom bad ki bym tip ïa ka bamsap, na Jaiñtia hills ruh 3 tylli ki konstitwensi kin sa jop beit ki kyrtong jong ka Congress namar ka jingjia shah siat ïap ha Mukroh kaba pynlong ïa ki paidbah ba kin ngiah ïa ka Sorkar MDA bad kito ki MLA kiba la ïeh noh ïa ka seng kiba leit pynïasoh bad ka NPP kin sa jah kyrteng ha ka 27 tarik ha kaba u paidbah un sa thep pyrshah ïa ki bad ha ka 2 tarik kin sa jah kyrteng lut baroh namar ki briew ha baroh ka jylla Meghalaya kim kwah shuh ïa ka NPP", la ong u Bah J.
A LyngdohU Bah Lyngdoh  ha kane ka sngi ula pynshai ruh sha ki paidbah nongshong shnong jong ka Mairang Konstitwensi halor ka jingbym pynieng kyrtong jong ka seng National people’s party (NPP) namar ka daw ka long ba ka seng NPP ka  kyrshan bad ka kwah ban pynjop biang ïa u kyrtong jong ka UDP u Bah Metbah Lyngdoh.
Ha kane ka sngi la  ïohsngew ruh ïa ki jingkren na kiwei pat ki nongïalam jong ka seng Congress kiba la ïatai ïa la ki nia ki jutang bad pynshai ïa ki nongrim jong ka seng Congress sha ki paidbah ba kin ai noh ka  jingkyrshan ïa u Bah Batskhem ban pynjop ruh ïa u ha kane ka kynti kaba mynta ba un long kum u nongmihkhmat jong ka Mairang Konstitwensi.
U President ka Meghalaya Trinamool Congress (TMC) u Bah Charles Pyngrope, ha ka 10 tarik Rymphang u la ong ba ka rai jong ka Meghalaya High Court, ban khot noh ïa ki Central Armed Police Forces (CAPF) ban tehlakam ïa ka jingtih bad khaïi dewïong beaiñ ka dei ka jinglehraiñ ka ba khraw ïa ka tnad pulit ka ba khlem shim khia ban tehlakam ïa ka ne ka kam beaiñ ha ka jylla.
Lah ban kdew hangne ba ka Meghalaya High Court, ha ba tian bishar ha ka sngi baar, ka la ong ba ka long ka ba donkam ban khot noh ïa ki central armed police forces (CAPF) ban lah ban pynsangeh ïa ka jingtih beaiñ bad ka jingkhaïi beaiñ ïa u dewïong ha ka jylla.
U la ong “Ka jingkhot ka High Court, ïa ki bor pulit na Central  ban pynsangeh ïa ka jingtih bad jingkhaïi dewïong beaiñ ha ka jylla, ka dei ka khubor ïa ka sorkar ba kam shem la shimkhia eiei ha ka ba ïa dei bad kane ka mat bad kane ka jingbym shim khia ka sorkar ka pynpaw ba ka sorkar ka ñiewbeiñ ïa ka hukum ka ïingbishar".
“Kane ka hukum kan ktah bha ïa ka tnad pulit ha ka jylla, ka dei ka jinglehraiñ ïa ka tnad pulit  namar ba ïa ka kam ka ba ki dei ban leh mynta la hap ban aiti noh sha ki bor pulit na central  na ka daw ba ka tnad pulit ha ka jylla ka khlem  shim khia eiei, bad ha ba ki don hapoh ka  uniform ki la ïoh bor ban tehlakam ïa ki kam beaiñ, bad ka jingtih bad khaïi dewïong ka dei ka kam beaiñ kumno ki shah," u la bynrap.
U la bynrap shuh shuh ba “Kane ka mat dewïong ka ba la rah hapoh parliament ka dei ka mat jingbamsap ka ba la ktah ïa shibun ngut ki nongshong shnong, bad lyngba ka ne bun ki kam bamsap jong ki briew ki ba la pyrta ïa ka synshar ba khuid kan sei".
U Member of Parliament (MP) jong ka Rajya Sabha na ka seng All India Trinamool Congress (AITC) u Derek O’Brien u la ong ba ym pat don kino kino ki MP na ka jylla Meghalaya ki ban nud ban rah ïatai ïa ki mat jingeh ka jylla hapoh ka Parliament, lait tang ki MP ka AITC ki ba la rah bad pynsngew ïa kine ki mat.
Ki nongïalam ka TMC ha ka 10 tarik Rymphang ki la pynlong ïa ka jingïakynduh bad ki lad pathai khubor ban pyni paidbah lyngba ki video, ïa ka jingshim khia ki nongïalam ka TMC ban weng ïa ki mat jingeh ki ba don ha ki thaiñ shatei lammihngi, khamtam ha Meghalaya da ka ba ki la rah ban ïatai  ïa ki ne ki mat hapoh Rajya Sabha.
Ha ba kren ha kane ka sngi, u MP ka AITC u Derek O’Brien u la ong ba ki mat jingeh ki ba ki MP ka AITC ki  la rah ban ïatai hapoh Rajya sabha ki kynthup ïa ka jingpynrung ïa ka ktien  Khasi Garo hapoh ka khyrnit ba 8 jong ka riti shynshar, halor ka jingshah thombor ki paid khristan, ka jingjur ka jingbamsap hapoh ka jylla Meghalaya, halor ka jingkhaïi tuh ïa u dewïong bad halor ka jingduna ka roi ka par ha ka jylla Meghalaya bad ha ki thaiñ shatei lammihngi.
“Kine ki mat ba ngi la rah ban ïatai hapoh Parliament ki dei ki ba ngi la dep ban ïa syllok shwa bad ki nongïalam ha ka jylla, ka  long ka jingsngewsarong ba ka TMC ka la leh ka ei ka ba kiwei ki national party lane ki regional party kim nud ban leh hapoh ka parliament", u la ong.
“Ngan kop  ruh ïa kano kano ka national party lane ka regional party ki ba lah ban rah ïa kine ki mat jingeh ban ïa tai tang 2 minit ruh, ngan kop ïa ka ta yn ym don ba nud ban leh ïa kane bad ka jingrah jong ka TMC ban pynsngew hapoh Rajya Sabha kam dei ka kam ba ngi leh namar ba la don jingïadei bad ka Meghalaya hynrei ka dei ka kamram jong ngi ban rah ïa kine ki mat jingeh ki ba khraw, ki ba don ha Meghalaya bad ha ki thaiñ shateilammihngi", u la bynrap shuh shuh.
U O’Brien u la ong ruh ba “Ka Parliament ka dei ka rynsan ka ban lah ban rah ïa ki mat jingeh bad pynpaw ïa kine ki mat sha ki paidbah, kum ba long ha ki lad pathai khubor, bad ngin dang bteng ban rah ïa kum kine ki mat ha man ba don ka session jong ka parliament".
“Nga la dep ban kop sha phi, ba phin kylli ïa kiwei ki party ki ba ïakhun ïa ka election  mynta hato ki ju rah ïa kum kine ki mat hapoh Parliament, kum ba leh ka TMC", u la ong u O’Brien.
“Ngi dei ki seng saiñpyrthei ki ba ong sha u paidbah ba kin jied ïa ka sorkar ka ban long da ka Meghalaya, sha ka Meghalaya bad na ka bynta ka Meghalaya bad ngim dei ma ngi ban synshar ïa ka jylla, ngi don hangne tang ban ïa trei lang bad ki nongïalam na ka jylla", u la bynrap.
Ki nongïalam jong ka Hynñiewtrep National Youth Front (HNYF) ha ka 10 tarik Rymphang ki la buh  ka jingkyrpad ïa ki nongshong shnong ha ka jylla ba kin pyndonkam hok ïa ka bor ban jied ïa ki nongmih khmat mynta ka kynti da ka ba shim ïa ka jingkitkhlieh ban bishar bha bad ban ym ngop ha ki jingpynbiej ki seng saiñ pyrthei.
Haba kren bad ki lad pathai khubor u Bah Sadon Blah u President ka HNYF sengkmie, u la ong ba ka seng ka kyrpad, ïa ki nongshong shnong ha ka jylla ba kin buh ïa kine ki mat jingeh kiba ka jylla ka mat ha kine ki 50 snem ha ka shyllang mat jong uwei pa uwei u nongthep vote.
“Ki nongshong shnong ki dei ban buh ka jingkylli ba balei ka hiar ka pule puthi, balei ki nonghikai kin hap ban mih surok man ka por, balei ki samla kim ïoh kam ïoh jam, kaei ba ka sorkar ka buh ïa ki kyndon na ka bynta ki khun samla ki ba la dep ïa ka jingpule", u la ong.
“Ngi kyntu ruh ïa ki seng saiñ pyrthei,ba kim dei ban pynbiej ïa u paidbah da ka ei kaei ka ba tang da ki bnai shwa ka election khamtam ïa ki khun samla kat sha ba leit kyrduh kam kyrduh jam ka lawei ka long ka ba dum bad ka ba sngew sih ka long ha kine ki lai bnai lada ki donkam ki paidbah wad ïa ki kyrtong, ïa ki nongïalam, ïa ki party hynrei 4 snem 9bnai lada mad jingeh ki wad ïa ki sengbhalang", u la ong.
U Bah Sadon u la kyntu ïa ki paidbah ba ki dei ban klet ïa ka jingpynbiej jingpynthame bad pyndonkam ïa ka bor pyrkhat bad peit ïa ka lawei jong ka jylla bad ban pyndonkam hok ïa ka bor ka ba la bynshat ha ki shisiem san snem.
“Ka jingïalang, mynta ka sngi ka long ba ngi la rai ba kum ka seng ngi kwah ban phah ïa ka khubor sha ki paidbah  ba ka la dei ka por ban pyndonkam ïa ka bor pyrkhat ban jied ïa ki nongmihkhmat bad ngi don hangne ngin dei ban bein ne ïaroh ïa kano kano ka sengsaiñpyrthei ,hynrei  mynta la  50 snem ka la ïaid ngi lah ban ong ba baroh ki sorkar ki sengsaiñpyrthei  ki ba la shynshar, ki khlem lah ban pynurlong ïa ka jingkwah ka jaitbynriew naduh ba la ïoh ïa ka jylla"u la ong.
“Ki bun balang, mynta  ki ïa shongshit ïa ka election, ha ka bam ka dih  ka ïa shad, ïa kmen, ka ïa mih paidbah ban kyrshan ïa ki sengbhalang  bapher bapher, kata ka dei ka bynta jong ki hynrei ngi bynnïaw ban ïohi ba ki sngew shong shit ba la wan ka election hynrei ha ba bishar ïa ka jylla 50 snem mynta ka la tyllun ngi dang duna lut nadong shadong"u la bynrap.
“Ka pule  puthi ka la hiar bha, ki skul ha ka jylla ki don bun syrtap, ki nonghikai ki don bun syrtap kane ka pynlong ban phail ka pule puthi ha ka jylla,Ka jingdkhot ka tnad pule ka long namar ba ngi buh tynneng ïa ka education policy ka ba wan na ka sorkar pdeng khlem da lah ban pyntrei kam ïa ki ha ka jylla"u la ong.
“Ha ka koit ka khiah baroh ki sorkar ki la phail, na ka por sha ka por ki jaka sumar khamtam ha ki jaka nongkyndong ym don doctor, bad dang bun ki jingduna, hynrei  ha ka wei ka liang ki hospital riew shimet ki ba shim kabu ïa ka jingduna ki hospital sorkar kane ka ktah ïa ka jylla baroh ka wei", u la bynrap.
“Kaei ba ka sorkar ka la leh na ka bynta ki nongrep, ka rep ka riang la 50 snem khlem policy ban ïa rap ïa u nongrep bad lada mih mynta ban leit jied ïa ka sorkar thymmai ki paidbah kim dei ban kmen ïa ka jingpynbiej kine ki seng saiñpyrthei bapher bapher hynrei ki dei ban buh ka jingkylli aiu kin leh na ka bynta jong ki"u la ong u Bah Sadon.
“Ym dei ban biej ïa ki skim, hynrei dei ban dawa ïa ki policy na ka bynta ki nongrep ka sorkar jylla kam lah ban leh eiei haduh mynta hynrei ka la shu pynbiej ïa ki paidbah ha nongkyndong mynta la 50 tylli ki snem"u la ong.
U Bah Sadon u la ong ruh ba ha u snem 2019 ki la shong ban wanrah ILP hynrei baroh  60 ngut ki ba la pdiang ïa ka resolution ILP ki la phail mynta bad mynta kine ki 60 ngut haryngkat kiwei ki kyrtong ki ba ïaleh ïa kane ka election da ka sur aiu kin leit sha u paidbah u ba thrang ïa kane ban pyntreikam ha ka jylla.
“Ka sorkar u  Mukul Sangma  u la ba shna ïa ka MRSSA,ha ba la wan ka sorkar u Conrad k Sangma  ki khlem lah ban pyntrei kam, kane ka dei ka jingphail bad ha kane ka juh ki sengsaiñpyrthei  bad ki sorkar ruh ki la phail ban wanrah  ïa ka ILP bad ban pyntreikam ïa ka MRSSA"u la ong.
U la kdew shuh shuh halor ka Tourism ki ju ong ba lada don akno kano ka jingïakhih kan  ktah ïa ka Tourism hynrei haduh mynta ym don Tourism policy, ha ka kyrteng ka jong ka Tourism  la shu lap mied ka shna pisa,ym don kano kano ka jingshim khia  ha kine ki 50 snem kumno ban pynlong ïa kane kum ka lad ban kamai jakpoh u nongshong  shnong.
U la ong, “Na ka liang ka seng ngin peit ngor ïa ka jingpyndonkam ïa ka pisa ha ki Constituency bad lada lap ka seng kam ym aili, bad kla seng kan bud dien ruh ïa ki  mat ki jura ka jaitbynriew bad lada wan ka sorkar ba thymmai kan pynkynmaw biang".
U nongïalehkai jong ka Meghalaya u Jaskirat Singh Sachdeva u la ïoh 100 ron (century) ha ka jingïalehkai pyrshah ïa ka Odisha ha ka sngi kaba lai kong ka lympung ïalehkai U-25 Col CK Nayudu Trophy match.
U Sachdeva uba khur ïa ka nam Player of the Match u la ïalehkai bha ha kaba u la ïoh 74 (khlem out) ha ka inning kaba nyngkong bad u la ïoh hadien (khlem out) ha ka inning kaba ar ha kaba u la pynïoh ïa ka Meghalaya 204.
Ka kynhun ïalehkai jong ka Meghalaya mynta ka don ha ka jingma ha kane ka step hadien ba ki la bteng ïa ka inning kaba ar da 12/3.
Ka Meghalaya ka donkam sa 119 ron ban pynlong ïa ka Odisha ban tied biang sa shisien hadien ba ki la ïoh 201.
Ka la kham nang ban jur shuh shuh ïa ka Meghalaya hadien ba ka la ïoh 22/5.
Tangba, u Swastic Chettri, uba la ïalehkai bha ban pynneh ïa ka inning, hynrei ki la ïoh ïa ka jingkyrshan na u Sachdeva bad ki la ïoh 82 na bynta ka wiket kaba san ha shuwa ba u Chettri yn shah pynhap noh da 42 hadien ba u la ïoh saw tylli ki fours bad kawei ka six ha kane ka inning.
Ka Meghalaya hadien ka la shah pynduna da 138/8 hadien ba u Sachdeva, uba la ïoh 12 tylli ki saw ron baroh, bad u Ram Gurung uba la ïoh 29 ron bad ha ka jingïalehkai jong ki arngut ki la ïoh 65.
Ka Meghalaya ka la ïoh 204 ha ka inning kaba ar kaba la pynlong ïa ka Odisha ha kan hap ban ïoh 74 ron ban jop bad ki la ïoh ïa kata hapoh ki 19.
4 over.
Artylli ki wiket ki la hap ha u PM Santhosh uba la ïoh 1/15 bad u Manish Sharma u la ïoh 1/33), tangba ka  Odisha ka khlem hap wiket shuh ha kane ka jingbeh kthong nadien.
Ka jingïalehkai kaba bud na bynta ka Meghalaya bad kaba khatduh ha kane ka samoi kaba mynta kan long pyrshah ïa ka  Vidarbha ha ka 12 tarik Rymphang.
Harum hangne ki long ki katno katne ki symboh pyrkhat ba ngi kwah ban pashat sha phi ki para ri paradoh bad parasnam khnang ba phin ioh ban bishar, pyrkhat bad pynshongnongrim bha hashwa ba phin ïa ñion ïa la u budam uba dondor ha ka elekshon MLA 2023 ka ban sa long shen :- Ka ei ka jingthmu jong ka jingjied Nongthawaiñ bad Nongsynshar? Ka riti synshar jong ka Ri India ka pynkupbor ha ngi u paidbah ïa ka iktiar ban rai ïa ka lawei kaba phyrnai jong ka Ri ka Jylla ha ki san snem ki ban wan.
Ban weng ïa ka jingsynshar bym shai bad bym hok bad ban wanrah ïa ka synshar khadar kaba ïa hap bad ïa dei dur bad ki jingangnud jong u paidbah ka shong ha ka shi vote kaba kordor jongngi.
Ha ka Ri synshar paidbah, la shim ba ki paidbah ym dei tang ba ki don ïa ka hok (Right) ban jied ïa kita ki Nongthawaiñ bad ki Nongsynshar hynrei ki don ruh ïa ka lyngkor (Duty) kaba shongkun ban jied ïa ki.
Ia ka jingjied ïa ki Nongthawaiñ bad Nongsynshar la shim kum ka bor jong u paidbah bad ha kajuh ka por ruh ka dei ka por ba ki paidbah ki aiti bad pynkhamti ïa ka bor ha kita ki Nongthawaiñ bad Nongsynshar.
Kumta, ngi dei ban sngewthuh shai ba lada ngi shim khia, ngi shim kyntang bad ngi jied Nongthawaiñ bad Nongsynshar da ka jingkitkhlieh, ngin ioh ia ki Nongthawaiñ bad Nongsynshar kiba don ka jingkitkhlieh, kiba shim khia ïa ka synshar khadar bad kiba shim kyntang ïa kata ka bor ban synshar halor ki paidbah.
Lada ngi shim dewthala, ngi leh sting bad ngim kheiñ kor ha ka por ba jied, ngin ioh ruh ïa ki Nongthawaiñ bad Nongsynshar kiba runar, kiba ïa sylla bad ka sniew ka smeh bad kiba shim sting ïa kata ka kam synshar khaddar.
Kumta, ka elekshon ka dei kata ka por ba ngin bet bad ka san snem ka ban sa wan kan dei ka por kaba ngin sa ot, lada ngi bet da kaba bha ngin ioh ïa ka Synshar ka kaba bha bad lada ngi bet da kaba sniew, ngin ioh ïa ka Synshar kaba sniew ha ryngkat ki Nongthawaiñ bad Nongsynshar kiba sniew.
Hato ka elekshon ka dei ka tamasa? Em, ka Election kam dei ka tamasa shongshit lyngba ka khawai bam, khawai kyiad, khawai shad bad kumta terter.
Hynrei ka dei ka por jong ka jingkmen, namar la pynioh han gi shisien san snem ïa ka kabu ban weng ïa ka jingsynshar bymhok bad ban wanrah ïa ka synshar khadar kaba khuid, kaba shai bad kaba beit.
Kiei ki Mat ki Jura ba ngin pynshongnongrim hashwa ban leit thep vote?Lada ngi thoh lut ïa ki mat ki jura kan jrong than , kumta ngin thoh tang katto katne bad ngin shu ïa phaidien sha ka Synshar khaddar ha kine ki San snem kiba lah leit ha ka jylla bad ha ka Ri India hi baroh kawei.
Ngim lah ban len ba ki don khyndiat eh ki jingjia kiba pynphuhmut phuhmat ïa ki Paidbah ha kine ki san snem hynrei kiba kham bun shah ki dei kiba pynduh jingkyrmen, kiba sniew bad ki bym lah ban pdiang.
Haba ngi phai ha ka ban ïada ïa ka Ri bad ka Jaitbynriew Hynñiewtrep bad ïa ki Jaitbynriew Trai Ri ha ka Jylla Meghalaya na ka jingshah tyllup noh ha ki poiwir poihap, ngi lap ba ka Jylla kam shym la lah ban pynioh ïa ki aiñ kiba khlaiñ kum ka ILP bad ka MRSSA (Amendment Bill) bad ka Sorkar Jylla kam shym la lah wat tang ban pyntreikam ïa ka MRSSA.
Haduh mynta ka jingthrang bad ka jingangnud ban pynioh ïa ka hok jong ka Ktien Khasi ha ka Khyrnit ba Phra jong ka Riti Synshar ka Ri India, ki Nongsynshar ka Jylla kim shym la lah ban thaw pyrthei.
U pud u sam u la nang rit kat nang mih ki sngi na ka jingshah klun noh ha ka Assam bad Bangladesh bad lyngba kata ka MOU kaba la ïa soi hapdeng ka Meghalaya bad Assam ha ka jingiadon ryngkat ka Sorkar India, ka Meghalaya ka lah duh kumba 18 Sq.
KM tam bad kane ka kam haduh mynta ka sahkut ha ki ïing Kashari namar ki Hima Khasi kim banse ban hap kiew sha ïing Lieh ïing saw ban ïada ïa la u pud u sam.
Ka Sorkar Jylla ha ïing Kasharai ka pyneh ryndang ban pynksan ïa kata ka MOU ha kaba ka Meghalaya ka duh kumba 18 sq KM tam ki khyndew jong ki Hima Khasi.
Na ka por sha ka por ngi lah shu iohi beit ïa kata ka jingshah thombor ki Nongshongshnong ka Jylla ha khappud bad ka Assam bad ngi lah duh ruh ïa ki mynsiem ba kordor tang namar ka jingbym lah ban pynbeit ïa ka kam.
Ki lah jia ruh ki jingjia ba u briew uba thiah pang ha ïing ha ryngkat ka lok bad ki khun, ki briew ka Sorkar ki wan ban siat iap ïa u ha ïing bad haduh mynta wat la u Nongtohkit u la lap ïa kita ki nongsiat briew hynrei ka Sorkar kam pat shym la shim kino kino ki jingpynshitom.
Ki Nongsynshar ka Jylla ki lah kyrhuh kum u ‘La-ren ban weng ïa u shiah uba lah thar lah slem bah ïa ka Jaidbynriew kata ka long ban weng ïa ki Khar Metor kiba sah ha Them Iew Mawlong.
Ki Komiti Sorkar ki mih bad ki jah ki bnai ki kylla snem bad ki snem ki pynmih sa bun tylli ki snem hynrei ki Khar Metor haduh mynta ki dang sah beaiñ ha Them Iew Mawlong.
Ki samla pule ki lah duh jingkyrmen bad ki lah sngewsih jur na ka daw jong ka jingbym ioh kam iohjam namar ka Sorkar kam shym la lah ban plie ïa ki lad ki lynti ban pynioh kam bad wat ka kam Sorkar ka noh shiliang sha ki paralok Garo na ka daw jong ka Reservation Polisi kaba noh shiliang lypa bad mynta lei ka ban sa kata ka Roster system.
Ia kane ka bih ka Jaidbynriew Hynñiewtrep ka lah kbum la 50 snem mynta namar ba ym don ki Nongsynshar kiba weng ïa ka.
Ka rukom thungkam ha ki kam Sorkar kam shym lah long kaba pynhun ïa ki samla bad na ka por sha ka por ka lah mih ka jingkynnoh ba ka jingthungkam Sorkar kam shym la long kaba khuid kaba suba.
Ki kam bamsap bampong ki lah jyllei ha kine ki San snem bad baroh ki jingdawa ban tohkit bad pynshitom ïa kiba don bynta ha ka bamsap ki lah shu kylla kam kai lyngba ki Jingtohkit khlem phoida ki bapher bapher.
Phin ngeit ne em ba ka Sorkar Meghalaya ka ai jingkheiñ ba ka pynlut kumba 816 klur tam ha ka jingïakhun pyrshah Covid kaba tam kumba lai shah ïa ki wei ki jylla kiba ïa rit ïa heh kumjuh bad ka Meghalaya.
Ka Jylla Meghalaya kaba lah bna nam kum ka jaka pdeng jong ka Pule Puthi, ki Nongsynshar ki lah saiñdur thala ban pynkylla ïa ka sha ka Jylla ba paw ha ki ktem ïa khalai bad casino.
La klet ïa ka jingsngewrem ki Niam bad ki Balang bapher bapher.
Hooid, ka Sorkar ka lah pynmih ïa kata ka Aiñ Shipor (Ordinance) ban weng ïa ka Aiñ khalai hynrei ngim dei ban klet ba kane ke Aiñ Khalai kan im biang lada ka ïing Dorbar Thawaiñ kam pynduh pyndam ïa ka ha ka sien Shong Dorbar kaba nyngkong jong u snem 2023.
Ka Jylla Meghalaya, mar synioh ïa la ka Jylla ka wanrah ïa ki Aiñ ban ïada ïa ka jinglongtrai ha la khyndew ka shyiap kynthup ïa ki marpoh khyndew hynrei mynta lada ki trai Khyndew ki don dewiong hapoh ka Shispah Hektar kim lah shuh ban tih namar ka Sorkar Jylla ka pynmih hukum ba yn ai jingbit ban tih dewiong tang ïa kiba don khyndew ym duna ïa ka 100 hektar.
Ngi long trai halor ka khyndew bad u dewiong hynrei lada ngim long kiba hehspah ba maian (Billionaire) ngim lah shuh wat tang ban tih ïa uta u dewiong ba ngi longtrai.
Ngim lah ban thoh lut ïa ki jingeh, ki jingjynjar kiba ngi mat kum ka jingbym biang ka roi ka par, ka jingbym don ki jaka sumar, ki skul bad ki ophis kiba biang, ki nonghikai ha Meghalaya kim ju ioh tulop khlem da ïa khih, ki Nonghikai ki hap thiah ha surok bad shah tied shah bom ha ryngkat ki Tear gas ban ioh ïa la ka hok, ki Nongtrei bad nongbylla ki mad ïa la ki jong ki jingeh, ki samla pule ki hap ban ap da ki snem bad byrngem ïakhih ïa ka sorkar wat tang ban ioh ïa ka Scholsrahip, ki Trai ri trai muluk ba trei ki kam lajong ha babun ki khep ki hap shu long ki nongpeitkai ïa ki poiwir kiba wan kamai spah na ka jylla jong ngi bad bun kiwei de ki jingeh kiba ngi kum ka Jaitbynriew bad ka Jylla ngi lap.
Nalor kata kat kum ka jingtohkit jong shibun ki kynhun tohkit jong ka sorkar India bad kumjuh ruh ha kine ki khyndiat bnai kawei na ki khubor ba paw ha ka ri India ka India Today ka ong ba ka Meghalaya ka dei kaba duna tam na baroh ki jylla rit ha ka ri India hi baroh kawei.
Katkum ka khubor India Today ka Meghalaya ka dei kaba khatduh tam ha ka roi ka par na ki jylla rit (last in best performing small State overall)ha kaba ki lah tohkit ïa kumba shiphew tylli ki mat kata ka dei ka Governance( synshar khadar), ka rep ka riang , ka koit ka khiah , ka khuid ka suba , ka suk ka sain , ka lad jngohkai pyrthei , ka ioh ka kot, ki lad pynroi (infrastructure ), ka pule puthi, ka jingïada ïa ka mariang , ka jingkyntiew ïa kiba seng kam lajong( entrepreneurship) bad ka jingïaroi ryntih ha ki liang baroh (inclusive development).
Kane ka jinglong khadduh ka Meghalaya na ki jylla rit ha ka ri India baroh kawei ka lah ktah shikatdei eh bad ka dei kaei kaei ka ba ngi hap ban kyndit bynriew mardor.
Nalor kata haba ngi peit bniah ïa kiei kiba jia ha ka Ri India hi baroh kawei ki don kiei kiei kiba ktah ïa ngi kum ka jaitbynriew bad ka Jylla.
Ka jinglong aiñ ka Citizenship Amendment Act, 2019 (CAA), ka jingthmu jong ki party ba bun ban wanrah ïa ka UCC, ka jingshah pynthud Bad shah thombor ki jaitbynriew bad ki niam Rit paid ha kylleng ka Ri India, ka jingkhang Bam doh masi bad ki ain ban pynthud ïa ka jingwan kit Masi ha ka Jylla, ka jingkhang ban ïalap laitluid ïa ki niam bapher, ka jingthmu ban wanrah tang kawei ka niam, kawei ka Riti bad kawei Ktien ha kylleng ka Ri India, ka jingphah kren bad pule Hindi jubor ha kylleng ka Ri India, ka jingpyrshang ban pynthud ïa ka jinglong Secular ka Ri India bad kiwei.
Kine ki jingjia ki long kiba ma bad ngi hap ban peitngor bha bad ngi don kam bha ban jied ïa ki Briew bad ki Party khnang ba kine ki jingma kin nym ktah ïa ngi kum ka Jylla bad ka Ri hi baroh kawei.
Hato tang ka roi ka par ka lah biang? Ne dang don shuh kiwei pat ki mat kiba ka jaitbynriew ka angnud.
Kum ka jaitbynriew riewlum ba ritpaid ba shitroh rit ha snieh pyrthei, ngi donkam shibun ki lad jingïada ban pynthikna ba ïa ka jaka ka puta, ka ktien ka thylliej, ka kolshor bad rukom, ka shad ka rwai bad ka rukom im ba kyrpang jongngi ki riewlum trai ri yn lah ban ïada, pynneh pynsah, kyntiew bad pynjlan rta hapdeng ka jingkyntur ki umsaw jong ka pyrthei shai.
Kumta nalor ka roi ka par ngi kum ka Jaitbynriew ngi don kam ruh ban ioh ki aiñ ïada Ri kiba biang.
Ngim dei ban klet ba ha ka synshar khaddar kiba bun paid ki rai, lada ki Trai ri ki bun yn rai da ki Trai ri hynrei lada ki poiwir ki la tam ban ïa ki Trai ri ki poiwir kin rai ïa ka lawei ka Jylla jong ngi.
Lah ju don mo ki sorkar ha ki snem bad phew snem ba la leit noh kiba la thaw ïa kino kino ki aiñ ïada ri ? Ka sorkar kaba la lamkhmat da ka parti riewlum kaba khlaiñ bor ha kito ki snem ba mynshwa, kata, ka All Hill Party Leaders’ Conference (APHLC) ka la thaw bad pynskhem ïa ka ain Meghalaya Transfer of Land (Regulation) Act 1971, ne lyngkot, ka Land Transfer Act, kaba haduh mynta mynne ka dang iai long ka stieh kaba ïada ïa ka jingsyntuid noh ka jaka sha ki bym dei ki trai jylla.
Kane kajuh ka sorkar ka la wanrah ruh ïa ka bhah thungkam (Reservation Policy) na ka bynta u paid Hynñiewtrep bad Achik.
Kane ka sorkar ka la shna bad pass ruh ïa ka Meghalaya Residential Permit Bill ïa kaba la thaw kum shi bynta ban ïada ïa ki hok ki riewlum trai ri, hynrei kane ka bill kam shym la long aiñ namar u President ka Ri India ha kato ka por um shym la treh ban soi pynskhem ïa ka ba kan long aiñ.
Hadien kane bun na ki Sorkar ha ka Jylla ki dei kiba lah ïalam da ki Seng na Ri Thor (National Parties) bad dei lehse namar kane ngim shym lah ioh shuh ïa ki Aiñ kiba lah ban ïada bad long kum ka stieh ïa ka Jaidbynriew ïa kaba ngi dang angnud sah haduh kane ka khyllipmat.
Ia ki briew kiba kumno ngin jied kum ki MLA? Kaba nyngkong eh kaba ngi hap ban peit ka long ïa ka sap tipbriew tip blei bad ïa ka jingtieng burom Blei u/ka Kyrtong, ban peit ïa ka burom Akor, ka jingnang jingtip, ka mynsiem ban ïatrei ha ka imlang ka sahlang, kiba treihok bad leh hok ïa ki kam, kiba don ruh ïa ka thong bad ka jingmut ban thaw ïa ki aiñ kiba pher bapher na ka bynta ka bha ka miat jong ka ri bad ka jylla hi baroh kawei bad ngi hap ban bishar bniah ïa ka Nongrim bad ka jingiohi jngai jong u/ka Kyrtong.
Ka jingduna jingtip ne jingstad jingshemphang jong u/ka MLA jong ka konstitwensi ka phalang ïa ka jinglong jong ki paidbah nongjied kiba jied la jied ïa u/ka.
Ka kam Synshar khaddar ka dei ka kam kaba eh bad ka jwat bad kaba kyllaiñ, Bun ki briew kim kot bor ban sngewthuh ïa ka.
Kumta, ngi kyntu ba ïa ki briew kiba lah duna than ha ka kyrdan pule kam long kaba bha ban jied Nongthawaiñ bad Nongsynshar da ki.
Kawei ngi dei ban sngewthuh shai ka long ba ka jingsmat leit ïing ïap briew, ïing khawai, ki jing pynmang scheme ne sam scheme ne ka jingplie mawnongrim kam dei ka tarajur ba ngin thew ïa ka bor bad ka jinglah jong u/ka Briew namar kine ki kam ki la rit than ban ïa nujor bad ka kamram kum u Nongthawaiñ bad Nongshynshar.
Hato ka la biang ban jied tang ïa u/ka briew ne hap ban pyrkhat pynshongnongrim sa ïa ka parti ba ki ieng? Ha ka Synshar khaddar, ki Seng Saiñ Pyrthei ki long ki Atiar ba saiñdur ïa ka Nongrim bad ïa jingiohi jngai, ki long ki nongpynlong ïa ka Sorkar bad ki Nongrai ïa shibun ki kam ha ka Synshar khaddar.
Kumta, ngi hap ban peit bniah ïa ka Nongrim jong ki Seng saiñ Pyrthei, ïa ki kam kiba ki Seng ki lah leh ha ki por ba lah dep baroh ha la Jylla bad shabar ka Jylla, ngi hap pynshong nongrim bha ïa ki kular ba ki lah khlei, ïa ka jingdon ki Nongïalam ha kata ka Seng bad kan long ka jingkren khyllung khynnah ban ong ba haba jied Nongsynshar ngi jied tang ïa u Briew khlem pynshong Nongrim ïa ka Seng saiñ Hima.
Lah dei ka por ban kylla thiah da kaba bishar bniah ïa ki polisi treikam bad ki nongrim jong ki parti kiba ïa khun elekshon ha kane ka kynti.
Ia ki parti ki bym kren shai halor ki ishu kiba ktah mationg ïa ka jaitbynriew dei ban kyntait noh mardor bad ïa ki parti kiba buhthong bad don ka plan kaba shai kdar ban kyntiew ym tang ïa ka roi ka par hynrei ban pynneh pynsah ïa ka snap ba kyrpang jong ka jaitbynriew ngi dei ban kyntiew bad pynjop donburom.
Kaei kaba don kam eh kaba ngi shimet shimet ngi dei ban leh ha ka por Election?Ka banyngkong, kaba ngi dei Ban leh ka long ba ngi dei ban leit ïa shim bynta ban leit jied ïa ki Nongthawaiñ bad ki Nongsynshar bad ban jied da ka jingkitkhlieh.
Kaba Ar, ngim dei ban long ki briew kiba lah duh jingkyrmen bad kiba lah kylla dohnud maw ban ong jemdaw ba ngim lah shuh ban ïada bad kyntiew ïa ka Jaitbynriew lyngba ka Synshar khaddar.
Ngi dei ban shim kyntang ïa kane ka hok bad ka Lyngkor ban jied bad Ngi dei ban duwai ba U Blei un ai bor ïa ngi ba ngin lah ban jied da ka jingkitkhlieh bad ka jingiohi jngai.
Kiei kiba ngi dei ban kiar ha ka por Election? Ngi dei ban kiar bad khein sang da kaba ïa peiñ ïa ka hok bad ka lyngkor jied nongmihkhmat bad ki sbai ne bad ka Tyngka, ne bad ka kyiad, ka leitkai Suwari (piknik) bad kino kino kiba ngi shim ba ka dei tang ka jingdie tad dor ïa la jong ka hok bad ka lyngkor.
Hei ho ioh ngi ngop ha ki ktien jali jaum ki pnah thylliej ba kane ka shatri, ka kombor, ka khiew, ka pliang, ka bam, ka Pisa dei ka jingïarap isynei u kyrtong ïa phi.
Ki jingiarap tiar ne pisa u kyrtong shwa ka election barabor kam dei ka kam isynei hynrei ka kam thied khlieh briew bad kam long kaba bha.
Ki niam, ki Balang, ki it ki hima bad ki shnong bad kumjuh ruh ka kur ki don ki bynta kiba khraw ban ïada bad kyntiew ïa ka Ri bad ka jaidbynriew.
Hynrei, ban pynshong nongrim da ka jingsngew niam, sngew ba ha ïing, sngew shnong, sgew kur ka dei tang ka jingpyrkhat ba khim jingmut bad ka jing bym iohi jngai ïa ka saiñ hima sima bad ka synshar khaddar.
kumta, ngi dei ban kiar na kane.
U briew uba lah mlien u lah myllen bad bunsien u briew um ju da kylla na ka jinglong kaba rim khmatam ha ka synshar khaddar.
Kumta, ïa ki briew kiba lahdon dak sniew ha ka bamsap bampong, ka thok ka shukor, ka jingbym neh ha ka nongrim ba ki khlei bad kiba la kheiñ dew thala bad pynjakhlia ïa ka Synshar khaddar ha ki por ba lah dep ngi dei ban kiar ban jied biang ïa ki.
Kyntang ïawai, katno bad kumno ngi pynshongdor ïa la ka vote? Ka rai ka shong ha ngi shimet shimet; la ngi ñiewkor haduh katno ïa la ka shi vote.
Ka shong ha ngi la ngin jied ïa ka jingkylla ne ïa ka jingbabe, la ngin thung ïa ki nongsynshar kiba stad ne ïa ki thlong ki bym khih.
To ngin ym ñiew ïa ka kam thep vote tang kum ka kamram ba hap pyndep shisien san snem hynrei ngin rai ban jied da ka jingkitkhlieh ba ngin ioh ïa ki nongsynshar bad ki bor synshar kiba don ïa ki phang treikam kiba ïa biang sbiak bad ki jingangnud ki jongngi.
Ka rai dondor ka shong ha ngi uwei pa uwei u dkhot ne ka dkhot jong ka Jaitbynriew.
Halor kane ke Nongrim, ka HYC da ka jingsngew kitkhlieh ka shim ïa kane ka sienjam ban khot ban wer, ban hikai, ban kyrsiew thiah bad ban kdew lynti ïa ki paid ka Jaitbynriew Hynñiewtrep ba ngi dei ban jied ïa ki Nongsyhnar da ka jingkitkhlieh bad da kaba shim kyntang ïa kane ka kam.
Ka jingbiej sbai, ka dei u thymmei jong baroh ki kam sniew bad ngim lah ban len ba kane ka juh ka jingbiej sbai ka dei kawei na ki daw kaba kongsan kaba pynlong ïa ka Synshar khaddar ka bym thikna bad kaba pynmih ïa ki Nongsynshar kiba runar sat.
Haba, kat ïa ka kam jied Nongsynshar la shu ïa pynshong nia bad pynshong jutang tang da kaba ioh sbai, ka lah dei hok hi ba ngin mad ïa shibun ki jingeh ki jingjynjar bad ba ngim ioh ïa kita ki Nongsynshar kiba tip briew tip blei bad kiba ieij ïa ka Jaidbynriew bad kiba iohi jngai ruh.
Kumba ka long mynta ka kynti bad ha ki snem ba lah leit, ka Jaitbynriew ka lah jemdaw namar ka Rai kaba ngi rai ka lah dei lypa ka rai jemdaw bad khnang ban pyneh ïa ka daw, ïa ka Rngiew jong ka Jaitbynriew, ka donkam ïa ngi ba ngin jied da ka jingkitkhlieh ha kane ka kynti kaba mynta da kaba pynshong nongrim ïa ki mat ki jura kiba ktah ‘mationg ïa ka Jaitbynriew bad ïa ka Jylla hi baroh kawei.
To Ngin rai eh-daw ha kane ka sien khnang ba ka Jaitbynriew kan eh-daw eh-rngiew.
Khublei shibun.
:Ka jingrwai Khasi ba kyrteng ka “Jingieid ba shida", la dep pyllait paidbah myn ha ka 3 tarik, Rymphang 2023.
Ïa katei ka jingrwai, la rwai da ki nongrwai Khasi, kynthup ïa u Ram Suchiang bad ka Dahun Shabong.
La pynmih ïa katei ka jingrwai da u Small Nongbah bad la shim bynta ha katei ka jingrwai da u tyngshop bad ka puron jong ka Khasi, kynthup ïa u Rishatwell Marngar bad ka Gloryza Mawblei.
Ïa katei ka jingrwai, la shna da ka Deicy Mawblei bad la ring dur da u cameraman, u Skhembha Kharasati.
Ki la don palat 500 ngut ki nongkyrshan na ki seng bapher bapher kynthup naduh PDF, UDP, Congress bad TMC kiba pynïasoh sha ka NPP Sohra ha ka 10 tarik Rymphang ha ka jingïalang kaba long ha Maraikaphon.
Ïa kitei ki spah ngut ki nongkyrshan la pdiang sngewbha da ki nongïalam jong NPP East Khasi Hills hapoh ka jingïalam jong u Bah Jansing Tynsong bad President ka NPP Women’s Wing, ka Kong P Nongpluh ryngkat u kyrtong ka seng u Bah Alan West Kharkongor.
Na ka liang u kyrtong haba pdiang burom ïa kitei ki nongkyrshan na kiwei ki seng u la pynpaw ïa ka jingkmen kaba khraw ba ki paidbah ka konstitwensi ki sdang ban sngewthuh ïa ki mat treikam jong ka seng.
“Nga sngew mynta  ngi la don ha ka semi final bad ngi kyrmen ba ha kine ki 17 sngi ban wan ngin khyrwit bha ban poi sha ka final.
Ngim ju kob lypa hynrei ngi sngew kmen ba tang ha kine ki lai bnai katne ngi lah ban trei," u la ong haba kren ha katei ka jingïalang.
Shuh shuh u la ong ruh ba ha ka por ba u mih bad rai ban aireng ha kane ka elekshon ki la don bun bha kiba kren pynduh mynsiem ïa u.
"Bun ki ong nga la mih slem palat hynrei mynta pat katne phi ïa don.
Ban da sngap ïa kiwei kiba ong ba nga la mih dier por tharai ym poi ïaleh elekshon.
Kumta ha Sohra wat kheiñ kai ïa ka NPP.
Kumta nga sngewsarong ïa ka jingtrei shitom ki nongïalam," u la bynrap.
:Ka jingrwai Khasi, ba la shim bynta da ka puron bad u tyngshop jong ka Khasi, ka Florentina Sun bad u Shining khongsit, dang shen, ka “Shi junom", la dep pyllait paidbah ïa ka.
Ïa katei ka jingrwai, la thaw bad rwai da u Mewanbha Sawian bad la shna ïa ka da u Amos Suting.
La pynmih ïa katei ka jingrwai da u Mewanbha Sawian bad na ka bynta ka camera bad editing, la shimti da u @Amos Suting, katba ïa ka sur jingtem, la shimti da u Mewan E Nongsteng.
Ïa ka recording, mixing bad mastering, la shimti da u Joelan Pariat, katba ka make up artist dei ka Vella Diengdoh.
Katei ka kynhun ba pynmih ïa katei ka jingrwai, ka ai khublei na ka bynta ka shnong Mawlynnong, Riwai living root bridge bad ïa u Bah Stoper Tynsong.
:Ka jingrwai Pnar, ba kyrteng ka “Khublei khatdooh sakhiat ini", ha kaba la rwai da u nongrwai, u Ram Suchiang bad la tem da ka kynhun, la dep pyllait paidbah myn ha ka 23 tarik, Kyllalyngkot 2023.
Ha katei ka jingrwai, la tem da ki nongtem guitar, kynthup ïa u Leoburke Aerie Lamare bad u Lewis Roy Dhar, katba ïa ka jingtem bass, la tem da u Wining Dhar, u nongtem drum na ka bynta katei ka jingrwai, dei u Sainkyrpang Shullai.
U nongtem keyboard ha katei ka jingrwai, dei u Albert Raynel Laloo bad la thaw ïa katei ka jingrwai da u Ram Suchiang bad u Lewis Roy Dhar.
:Ïa ka jingrwai Khasi ban sa pyni lyngkot ne ka teaser, ka “sngi bakmen", yn sa pyni noh ha ka 14 tarik, Rymphang 2023 ha ka por 5 baje janmiet ha ka Youtube channel jong u Bah Emdor Suchiang.
Ïa katei ka jingrwai, la pynmih da u Emdor Suchiang bad la shna da u Elvest Thabah.
Ïa katei ka jingrwai, la rwai da u Ram Suchiang bad ka Dahun Shabong, katba ïa ka costume design, styling bad ka make up artist, la shimti da u Wanphrang Kharbuli ba khot sin u Bahbah Wan.
Ha katei ka jingrwai, la shim bynta da ka puron bad u tyngshop jong ka Khasi, kynthup ïa ka Aba Nongkhlaw bad u Welborn Mynsong, katba la hikai shad da u Wanbet Shympliang bad ïa ki jingrwai, la thaw da u Kirot Mukhim.
Ban Kyntiew ïa ka ïoh ka kot jong ki paidbah, ka kynhun Myntri ha ka 11 tarik u Kyllalyngkot 2023, kala mynjur ïa ka Tourism Policy 2023.
Kane ka polisi kan saiñdur ban kyntiew ban pynpaw nam ïa ka jylla Meghalaya ha ka jingriew spah ha ka mariang bad ki briew bad kiwei ki jingbuh jingsat ban khring ïa ki nongwankai na kylleng khnang ba kan long ka jingplie lad ïa ki samla kane ka jylla ban ïoh kam ïoh jam.
Ym tang ban ïoh kam hynrei kan plie lad ruh ia ki samla ban thaw kam thaw jam bad kumta ter ter.
Ka Kam jngohkai ka dei ban don ka jingïatreilang bad ki kynhun shimet namar ïa kane kim lah ban pynïaid da ka sorkar.
Ka sorkar ka dei ban sngewthuh ba kano kano ka kam kaba pynïaid ka sorkar, kan ym poi shano shano ruh hynrei kan nang ring sdot pynban bad ka la donkam ïa ka jylla ba kan phaikhmat sha ki paidbah ne ki riew shimet, ki kynhun bapher bapher bad ka sorkar ka dei ban long tang ka nongbtin lynti, ka nonkyrshan lem ia kiba donkam.
Haba don ka polisi ka mut ba ka tnad sorkar kam lah shuh ban shut rei lymmuh dai katba shaba lap bashem ne katba sngew mon sngew bit u ophisar, ne u myntri sorkar ne mano mano hynrei dei ban ïaid katkum ka jingbthah, ka jingbatai bad ka jingpruid ka polisi.
Hynrei haba phai sha kane ka bynta, haduh mynta I kumba kam long kumta bad kiba bun ki kam ha ka kam jngohkai ki dei kiba dang khlaw suda bad ka daw ka dei namar ba ka tnad kaba dei peit ia kane, kam kitkhia ban leh ïa kam kumba ka dei ne namar ba ki briew kiba dei ban leh kim leh ne ai ka jingbthah ban pyntyllun ïa ka kam.
Phai sha ki jaka nongkyndong, lait noh tang kiba ïajan bad ki MLA, ki myntri sorkar, kiwei kibym dei kiba iajan bad ki briew ha ka sorkar ne ki MLA, ki myntri sorkar, kin ym ïoh lad ban pdiang ïa ki lad jingïarap ne jingkyrshan na ka sorkar namar ba ha kane ka jylla la treikam jubor ka bor politik.
Bunsien kiba ïajan bad ki politishian ba don ha ka bor, ki ioh skhim ki ïoh jingïarap puk puk watla kim leh eiei hynrei ia kiba trei shisur kiba trei hok, ym ïoh eiei namar ba la shu iakhun beit ban khang lad lada ki pyrshang ban wad lynti.
Don bun ki kynhun ba pynïaid ïa ka tnad kam jngohkai kiba la kyrshan hi dalade ialade namar ba ki bor sorkar kim sngap kim ïohi ïa ka jingtrei shitom jong ki bad kine ki lah ban ïeng ha la ki jong ki kjat watla khlem kano kano ka jingïarap na ka sorkar.
Lada kum kane ka jia bad ka la jia ha ki katto katne ki bynta, ka jingshna ka sorkar ia kata ka Tourism Policy kan long kaba shu sepei ne tang ban shu buh kai ha ki file ban pyni sha ka pyrthei katba ka kam khlem ïahap eiei.
Ka sorkar kam dei ban buh kyndon ban ai jingkyrshan ïa ki kynhun kiba kyntiew ia ka kam jngohkai, ban leh kyllaiñ tang namar ka politik bad namar lada ka buh ïa ka politik hakhmat, ka kam pynroi shadien, kan tan shadien ïa ka jylla bad ka kam jngohkai pyrthei khamtam sha nongkyndong kaba la sdang ban kiew bad ai kam ai jam ïa ki samla ha kiba bun ki liang khamtam ki kynthei.
La ju tip ïaka Meghalaya kum ka jaka jngohkai pyrthei ka bapawnam, kam rep kam riang, ki syntiew ki skud, ka jingthaiñ kti bad thaiñ jaiñ.
Ka Meghalaya ka long ka jylla ha kaba 30% na ka jingdon briew ki dei ki samla.
La shim bun ki lad ban aikam aijam ïa ki samla lyngba ki jinghikai pyntbit, kam jngohkai bad kiwei kiwei.
Kila don ki nongsengkam lajong hynrei na ka daw bym don ki lad ai jingïarap ki ruh ki wad lad ban ïohkam ïohjam.
Ban pynmih shuh shuh ki kam ha ka jylla donkam ban don ki nongaikam na kine ki nongwadkam, la plie paidbah ïa ka PRIME Meghalaya.
Ka jingthung ïa PRIME (Promotion and Incubation of Market-Driven Enterprises) jong ka sorkra jylla ka la lah ban pynmih ïaki startup ne jingsdang ban seng kam bad ban thaw ïaka sawdong sawkun ka ban ïarap ïaki kompani ban suhthied.
Ka thmu ban thaw ïaka jingïatreilang kaba khlaiñ ban pynlah ban ïoh ïaka ram, ki buit technology kiba ïadei dur bad ka jingïoh lad sha ki iew ki hat kiba heh.
Ka jingkiew suki ka Meghalaya ha ki startup prokram la ainam ïaka rukom treikam kaba bniah, ka jingbhah ïa ki spah mariang bad ka jingkwah ban pynbha ïaka jinglah ban seng kam lajong.
Hapoh ka PRIME, ka sorkar kala ai 6 klur tyngka kum ka jingïarap pisa sha 280 tylli ki startup lyngba ki jingïarap pisa bapher bapher.
Kum ka nuksa, 22 ngut ki nongsengkam lajong kila ïoh ïaka kran kum ka baiseng mar 5 lak tyngka.
Ka ram ban kyntiew ïaki jinglap la ai haduh 25 lak tyngka khlem khein sut sha ki 143 ngut ki nongsengkam lajong.
La ai jingïarap pisa sha ki 22 tylli ki jaka treikam na ka bynta ka lawei ki nongsengkam lajong  ki ban dang mih.
Kiba bun na ki kam khaïi kiba la ïoh jingmyntoi na ka PRIME ki kham phaikhmat sha ki kam thaiñ jaiñ, ka jingpynneh ïaki jingmih ba na shnong bad ka jingkyntiew ïaka pule puthi, da kumta ki kyrshan ïaka ïoh ka kot bad kyntiew ïaka roika par haka imlang sahlang.
Ka long kaba sngewtynnad ban ïohi kumno ki nongsengkam lajong na Meghalaya ki pyndonkam ïaka spah mariang bad ka kolshor ban kyntiew ïaki iew bathymmai.
Ka jingkwah ka sorkar ban pyntreikam ïaki rai bakongsan halor ka jingpynïahap, ka jingïoh lad ban ïoh ïaki jingsiew, ka jingplie lad sha ka technology bad ki jingïarap na ka sorkar kala noh synñiang sha ka jingkwah ki samla ban seng kam lajong.
Mynshwa, ki nongsegnkam lajong ki la lah ban aikam haduh 3000 ngut ki briew, bad ka kam jong ki ka la wanrah ïaka jingkiew haka jingïoh ki briew.
Ka Meghalaya ka bud ïaka jingai jait kmie, kaba pynlong ïa ka ka jaka kaba kham ñiar ban shem haka pyrthei.
Hangne ki kynthei ki ïalam naklhmat.
Palat 60% na ki startup la long trai da ki kynthei ba sengkam lajong.
Kane ka kham shai haka jingkyrshan ka jylla ïaki kynthei ba sengkam lajong.
Ki startup ba lamkhmat da ki kynthei ha ka jylla lakhein ba ki long 10 klur tyngka.
Kumba 20% na ki jingïarap pisa la mang kum ka baiseng baidang ka PRIME Kickstart Grant bad ka ram PRIME Innovation Scaleup ïa kaba la mang tang ïaki startup ba lamkhmat da ki kynthei.
Ka Eri Weave, ka kompany ba lamlhmat da ki kynthei ba la sdang da I kong Iaishah Rymbai da ka jingthmu ban pynneh pynsah ïaka jingthaiñ eri silk tynrai, ka long ka nuksa ba kumno ba ka kam khaii ha Meghalaya ka lah ban pynïasnoh ïaka kolshor, ka spah mariang bad ka mynsiem ban sengkam lajong.
Ki don palat 40 tylli ki startup lem bad ki nongai mynsiem, palat 60 tylli kila dep pynrung kyrteng bad ka startup, palat 50 tylli ki incubator ba la kyrshan da ka jylla bad palat 20 tylli ki startup ba dang sdang.
Kumba 10% na ki jingïarap pisa ïaki PRIME Kickstart Grant bad ka ram PRIME Innovation Scaleup Loan la mang tang ïaki nongsengkam ba dang sdang.
Ka jingpynbha ïaki jingai jinghikai pyntbit bad ki karkhana kala pynlah ïaka khaii pateng ban pynmih ïaki mar ba kham pher bad ban rukom treikam ki ba jop, katba ki samla ha ka jylla ki la ïoh jingmyntoi na ka jingai jinghikai bad ki jingïoh jingtip ba la seng nongrim halor ki kyrdan bapher bapher jong ki stsrtup.
Ka sorkar jylla kala lah ban pyndap ïaka jaka bathylli lyngba ka jingpyntreikam ïaki prokram bad ka jingpynbha ïaki jingthmu, kum ka  ‘From Idea to Execution,’na ka bynta ban kntiew ïa ki jaka pule ba kham shalor.
Haba ïaid shakhmat, ka jylla ka thmu ban kyntup ïa ka jingpynkylla sha ka ktien Garo ïaka startup portal haka jylla khnang ban pynïar ïaka jinglah ban ïoh shuh shuh ki startup bad ki nongkhaii katba ki nang ïaid ha ka lynti sha ka roi ka par haka ïoh ka kot.
Shuh shuh, ki la don ki nonline session ban pynïoh ïaki jingtip sha ki samla namar ka jingpdiang ïaki prokram ba mynshwa kiba phaikhmat sha ki khynnah pule ban ai jingtip halor ka jingsengkam lajong.
Shuh shuh ki tnad sorkar ki la trei shitom ban thaw ïaki policy ban kyrshan ïaki buit technology, ba kynthup ha ka liang ka internet ki tiar ki tar, ki robot, ka AI,  ki tiar machine, bad blockshain, haka jingpynlong  ïaki rukom treikam jong ki.
Ka jingïoh mynsiem na ka  sorkar pdeng ban pynlong ïaka ïoh ka kot ka India kaba kynjoh sha ka 5 trillion dollar ïa kaba la ïoh bynta lang ka sorkar Meghalaya, ka ba lah ban kynjoh da kaba pynshlur ïaki startup ha ka ri.
U General Secretary ka Bharatiya Janata Party (BJP) ka Ranikor konstitwensi u Bah Manstudy Nongrem, ha ka 9 tarik Rymphang u la pynshai paidbah ïa ka jingleit pynïasoh sha ka BJP lem bad u MLA barim u Martin M Danggo dang shen.
Haba kren sha ki lad pathai khubor, u Bah Manstudy u la ïathuh ba ka jingmih jong u Martin M.
Danggo ryngkat ka kynhun na ka National People’s Party (NPP) Ranikor konstitwensi ki don la ki jong ki daw bad ïa kita ki daw ruh ym da kwah than ban pynpaw namar ki don bun bad dei na kata ka daw ba ki nongkyrshan hapoh ka jingïalam jong u Danggo ki la shim ïa ka rai ban mih noh na ka NPP bad leit pynïasoh pat sha ka BJP.
Kum u nongïalam jong ka BJP u kwah ban pynshai sha ki paidbah ba u Danggo u la shim ïa ka rai ban mih namar ka don ka jingbym suk hapoh ka NPP bad ki la leit noh sha ka BJP.
Halor ka jingkynnoh ba u Danggo u ju rung u ju mih na kawei ka seng sha kawei pat, u la ong ba ka long kumta hi namar lada ym don ka jingïasngewthuh jingmut.
“Balei ngi sngew pher bad ‘tieng, haba wat hapoh ka sorkar MDA ruh ka BJP, ka UDP, ka HSPDP, ka PDF, ki kyrtong shimet, ki don bynta lang ban thaw ïa ka sorkar hapoh ka jingïalam jong ka NPP lait noh tang ka INC ne Congress" u la  pynshai.
U Bah Manstudy u la ong ba ki paidbah ki dei ban shai bad kim dei ban sngewthuh bakla halor kane ka bynta.
U la ong ba haba ki jied nongmihkhmat ki dei ban jied ïa u briew ym ïa ka party namar ka party ka dei tang ka kyrteng ne ka uniform.
U la ong ruh ba Ïa ka rai ban leit pynïasoh bad ka BJP ym shym la shim rai tang ki nongïalam hynrei da ka jingïamynjurlang jong u paidbah.
U la buh ka jingkyrpad ba ki paidbah kin nym don shuh kano kano ka jingartatien, jingtieng haba u Danggo ryngkat ki nongbud ki leit ban pynïasoh sha ka BJP namar kumba ka long ba ki paidbah jong ka Meghalaya ne hapoh ka North East ki don ka jingtieng ïa kane ka seng BJP hynrei “kane ka jingtieng ka dei tang ka jingbym pat sngewthuh ïa ki rukom treikam, ha kaba ka long kumjuh ha ki por ba mynshwa ba dang wan ka Congress".
Ha kajuh ka por, u Bah Manstudy u  kyrpad ïa ki paidbah jong ka Ranikor konstitwensi ba kin ai ïa kata ka jingkyrshan kaba pura na ka bynta u Danggo ba un jop ha kane ka MLA Elekshon 2023 khnang ba un lah ban pyndep bad wanrah ïa ka roi ka par hapoh ka Ranikor konstitwensi bad kumjuh ruh ban pyndep ïa ki kam kiba dang sah kum ka jingpynbit pynbiang na ka bynta ka Ranikor Civil Sub Division.
U kyrtong ka United Democratic Party (UDP) na North Shillong konstitwensi, uba long ruh u Director barim ka Directorate Health Service (DHS), u Dr.
Aman War, u la ther kylla ïa kawei ka nongïalam ka Trinamool Congress (TMC) hadien ba ka kynthoh ba um don jingtip ei ei halor ka jingpynlut ïa ka pisa na ka bynta ka khlam Covid-19 kumba T.
816 klur.
U la pynshai ba ha kaba ïadei bad ka jingpynlut ïa ka pisa Covid-19 na ka liang ka tnad DHS ka la pynlut kumba T.
248 klur ym tang na ka bynta kaba shna jingshna hynrei kiba bun ki jingpynlut.
U la bynrap ba ïa kiwei pat ym don jingtip ei ei.
U la ong ba ha kato ka por kito kiba kwah ban ïoh ka jingtip na ka liang ki MLA ba ki donkam hapoh ka Ïing Dorbar Thawaiñ na ka liang ka tnad DHS ka la ai lut baroh ki jingkheiñ jingdiah ki jingtip halor kane.
Ha kaba ïadei bad kata ka jingpynlut kaba poi haduh kumba T.
816 klur kam ïaid na ka DHS.
U la ong ba ha kaba ïadei bad kiba pan ïa ka Right To Information (RTI) bun ki la dep pan bad na ka liang ka DHS ka la ai baroh ki jingtip halor kane.
U la ong ba lehse kane ka jingmih T.
816 klur ki la kynthup lang naduh ka por kaba sdang ba ki la ai ïa kane ka pisa Covid-19 bad u la ong ba la ai kumba 2 lane 3 sien sha ki MLA ïa kane ka pisa ban ïarap ïa ki paidbah.
“Hynrei kaei kaba pynlut na ka DHS kato la dep ai lut bad kam don jingburieh ei ei bad phi lah ban ïoh ha kano kano ka por ba phi wad lane donkam", la ong u Dr.
War.
Haba kren sha ki lad pathai khubor mynta ka sngi u Dr.
War u la buh ka jingkylli kylla ïa kane ka nongïalam ba ha ka por ka khlam Covid-19 ka don shano, ka TMC ka don hangno, ka wan ïarap ne em ha kato ka por hynrei na ka liang jong u, u ong u khlem ïohsngew ei ei ba kan mih shabar ban ïarap.
U la ong ba ka shu peit tuh tang na jingkhangiit ba mano ba wan ai jingïarap ha kato ka por ba ki shem shitom na ka jingpang khlam Covid-19.
“Kum kane ka kong khlem da tip bha ïa kaei baroh bad ha ka por ba wan lyngshop ka khlam Coivd-19, ki don shano, ka TMC ka don hangno, ka wan ïarap ne em ha kato ka por ïa ki briew, nga khlem ïohsngew ba kane ka kong ban mih shabar.
Ka shu peit tuh tang na jingkhangïit ba mano ba wan ai jingïarap ha kato ka por ba ki shem shitom na ka jingpang khlam Covid-19.
Ngi kiba trei hynrei ma ka, ka shu shong khop khop hapoh ïing bad u Bah Michael Kharsyntiew uba long u kyrtong shimet na North Shillong, udei u wei uba trei lang bad ngi bad ïa kata ngam lah ban len, wat lada u ïeng pyrshah ïanga ha kane ka elekshon kaban wan", la ong u Dr.
War.
U Dr.
War u la ai nuksa ba ka long kum ka Rep Shyrte ka pynsniew ïa ki jaka bad ki shait pynshlur ïa ki nongrep ba kimdei ban rep kum kane ka jait rep.
U Dr.
War u la ong ba bunsien ka pisa kaba pyllait na ka sorkar pdeng kam ju poi shwa sha ka tnad ka koit ka khiah hynrei ka wan shwa lyngba ka sorkar jylla bad nangta ka sa pyllait pat sha ka tnad ka koit ka khiah namar ka ju long ka rukom.
U la ong ba ki briew kibym pat ju trei ha ki kam sorkar, kim tip ei ei kumno ka sorkar ka pynïaid ïa ka pisa bad kumno ka rukom pynlut ïa ka pisa bad kiwei.
U la ong ba ka jingbatai stad khlem da don jingtip ka pynlehraiñ bad u la ong ba lada ki kwah ban ïatai nia halor kane ka mat ha kano kano ka por u long la kloi.
U Dr.
War u la ong, “Hadien ka 2 tarik u Lber mynta u snem, ngin ïa kynmaw ïa kane halor ka jingkren jong ka TMC bad ngin shim ïa ki rai jong ngi hadien ba kum kine ki jingkynnoh ngin lah ne em ban ïatreilang kum kine ki parti".
U President ka Meghalaya Pradesh Congress Committee (MPCC), u Bah Vincent H Pala, ha ka 9 tarik Rymphang u la kyntait ba ka Congress ka la pyrthuh bud ïa ka Meghalaya Trinamool Congress (TMC) halor ka jingkular ban ïarap pisa sha ki longkmie lada ki wan ha ka bor.
Lah ban kdew hangne ba ka TMC ha u snem ba la dep ka la kular ba kan ai jingïarap pisa ïa ki longkmie T1000 tyngka shibnai kat ba ka Congress mynta ka sngi ka la kular ba kan ïarap pisa T.
3000 tyngka sha ki long kmie lada ki wan ha ka bor.
Ha ba kren sha ki lad pathai khubor u Bah Vincent H Pala u la ong ka  jingkular  jong ka Congress ban ïarap ïa ki longkmie kam dei ba ka Congress ka pyrthuh bud ïa ka TMC.
“Kano kano ka party ka don la ka jong ka jingthmu, bad ka Congress ka la kular ban ai  jingïarap pisa T.
3000 tyngka ka long hadien ba ka la dep ba leh ïa ka sorjamin bad ngam tip ba ka TMC ka la leh ne em ïa ka ta" u la ong.
U la bynrap shuh shuh “Ka Congress ka sngew donkam, ban shim khia ban pynïoh kam ïoh jam ïa ki samla bad kumjuh ban ai ka jingïarap pisa ïa ki longkmie".
U Bah Pala u la ong shuh shuh “haba ngi leit sha ki ïing ki sem jong ki nongshong shnong ki ba duna ka jingïoh ,don na ki longing ki ba tang ki jaka shong ruh kim don,kane ka dei ka jingmad ki nongshong shnong ki ba duk ha Meghalaya.
Ha ba kylli ba ka Congress kan ïoh pisa naei ban pynurlong ïa kane ka jingkular, u Bah Pala u la ong,ka jylla mynta ka mad bun ki jingeh na ka daw ba jur ka jinglait tuh ka khajna la ka dei ha  u dewïong, u mawshun, ne kiwei kiwei.
Lada ka Congress kan wan ha ka bor kan pynduh pyndam ïa kane ka jinglait tuh ka khajna bad kan pyndonkam hok ïa ka khajna ban pynkiew ïa ka jylla la ong u Bah Pala.
U Bah Pala u la ong ruh ba ka Congress mynta ka la lah ban kam ba ka dei ka party ka ba khuid, namar ki nongïalam ka party ki ba la shah kynnoh ban sap ha ki ba bun ki liang ki la mih lut na ka seng kumta ka Congress mynta ka la lah ban kular ba kan pynlait ïa ka jylla na ka jingbamsap.
Halor ka jingaitiket ïa u Bah Stanlywiss Rymbai, u Bah Pala u la pynshai ba haduh mynta ym pat shah pynbna ba u donkti ha ki kam bymman.
“Katba ïa u Bah  Stanlywiss um pat shah pynbna ba u donkti ha ki kam bymman ngim lah satia ban bishar ïa u, ngim lah ban kynnoh ba u donkti ha ki kam kurup jaka bad ka kam bymman tad haduh ba la rai ka aiñ".
Haba ïadei bad u kyrtong ka party Congress na Songsak u Champion R Sangma, u Bah Pala u la ong ba u Champion R Sangma u la dep ban  pyntip lupa ba u don 35 tylli ki mukotduma pyrshah ïa u ki ba  dang sahteng bad u la dep ban ïoh jamin na  baroh kine ki mukotduma".
Da ki hajar ngut ki nongkyrshan jong ka United Democratic Party (UDP) Sohïong ha ka 9 tarik Rymphang kila wan ban pynpaw ïa ka jingkyrshan ïa u Bah HDR Lyngdoh da kaba wan ban ïa shim bynta ha ka jingïakynduh kaba la long ha Madan Kseh Bilat ha Ryngshken.
Na ka liang u Bah HDR Lyngdoh haba kren ha kane ka jingïalang u la ong, “Ngam pat ju ïohi ïa ka jingwan jong u paidbah kumba ka long mynta ka sngi.
Kane ka dei ka jingieid ka jong phi kaba phi la ai ïa nga ha ki 20 snem ba la dei kaba la wan phai biang mynta.
"U Bah Lyngdoh u la ïathuh ba ha ka sngi ba thep kyrteng haba ki nongthoh khubor  ki kylli kumno u sngew haba u la dep ban thep kyrteng, u la ïathuh ba u la jubab ba u sngew shngaiñ, bad u ïohi ïa ka jingieid jong ki paidbah.
Ula bynrap da kaba ong, “Ka sur jong u paidbah ka dei ka sur jong U Blei, ka mon jong u paidbah ka dei ka  mon ka jong U Blei, ka bor jong u paidbah ka dei ka bor ka jong u.
Nga don ka jingkyrmen ba kane ka bor kan wan ha u ba un lah ban trei  na ka bynta ka jong ki.
"“Ai ba kane ka jingbun paid kan long ka jingjop  don burom, ha kiba kin shad ha ka 2 tarik u Rymphang namar kim shim la ïoh ban shad ha kine ki san snem ba ki la rem noh," u la ong.
U Bah HDR Lyngdoh u bynrap da kaba ong, " Phi la ïohi ïa ka jingbun ki paidbah katne ha kane ka jingïalang, nga kyntu ïa ki kyrtong ban weng noh bad ban wan ban kyrshan lang noh, namar la phin leh kumno kumno ruh kan ym trei kam shuh.
"U Bah Amazing Kurbah u wei na ki nongïalam ka seng UDP na Sohïong, u la ther tyngeh ïa u Kyrtong ka NPP na Sohïong u Bah Samlin Malngiang halor ka jingkhot jong u Bah Samlin ïa u ba u dei tang u khynnah.
Haba kren ha ka jingïalang ha Madan Kseh Bilat ha Ryngshken u Bah Kurbah ula ong, " U Bah Samlin u dang pyrkhat ba un jop suk ha kane ka kynti ba mynta.
Ka jingkynthih jong u Bah Samlin sha  ka NPP ka dei ba shet ka jingkhap khmat jong u Bah Prestone ha kaba u Bah Samlin u dang mut ba u khap samla u ryngkoh noh sha ka NPP.
"Kum u nongkyrshan jong u Bah Samlin ha u snem 2018 u pang nud, ban ïohi ïa ka jingthok ka jong u, ngim lah ban len ba u la soi ïa ka kot kaba  ki  nongMawlai ki la pan jingkyrshan haba ïadei bad ka jingshah siat ïap jong u Bah Che ha kaba u  Samlin ula ong  kane ka dei shisha na ka bynta ka jaitbynriew u la soi ïa ka, ki nong Mawlai ki khmih lynti ba un kren ha ïingdorbar thawaiñ phew se  um shym la kren tang shi kyntien ruh.
U la ther tyngeh ruh haba ïadei bad ka jingong ba u dei tang u briew u bym nang bynstad ha kaba u la ong, " Ïa ka kot khasi nga tip ïa ka kot Garo te ngam tip, ngam tip la ha ka kot Garo ki ong ba u Kseh Bilat u mih soh, hynrei u Myllung SoSo Tham u ong u Dieng Bilat u dei u ba skhem wat ka lyer  bad  u slap kim lah ban rat, hynrei u Bah Samlin u ong ba hana u don Soh.
"“U kren kumne namar u don ka jingkhynñiuh ïa une u khynnah rit em," u la ong.
“Ngi sngewthuh shai ba ngin jop, ha ki snem ba la dep ngi ju rwai ïa ka jingrwai ‘shi kajuh shi kajuh’, mynta pat ngi rwai biang ‘ngi te ngi lah u joh hato katta ka long mo," u la ong.
U la bynrap ruh da kaba ong, “‘Samlin ka por jong phi ka la kut, ka la dei ka por u Bah HDR mynta’  kane ka dei kaba nga kwah  ban pyrta shai la ka dei ka nongrim ne ka nongthymmai ruh  ka dei ha kane ka lynti.
"“Ngam beiñ ïa ka  PDF, ka HSPDP,  ka UDP ne ka VPP,  ngin ïatreilang namar tang ka VPP kan ym lah ban jop ban ïalam ïa ka Sorkar, ngin ïalang paralok lang ynda la dep kane ka ilekshon," u la ong.
U la bynrap da kaba ong, “ïoh phi bakla, namar u Garo u la pynap lupa tang ar Lama katta ka TMC bad ka NPP, da phi bakla te kin ïoh jut ei u wei na  Sohïong, mynta baroh baroh ki tieng ban thep ha ka kot kumba tieng ïa u Carona.
"“Ngi kyrpad ïa ki seng riewlum la ka dei ha kino kino ki constituency la da ki don jingkyrmen ïa ka PDF thep shata  ban pynjop, la ka dei ïa ka HSPDP ruh ther shata ban jop wat la ka dei ïa ka VPP ruh," ong u Bah Kurbah.
U Myntri Rangbah bamynshuwa jong ka Meghalaya, u Dr.
Mukul Sangma, uba long ruh u nongïalam ka Liang Pyrshah, ha ka 9 tarik Rymphang u la kynnoh ba ka Sorkar Meghalaya Democratic Alliance ba la lam khmat da ka seng saiñ hima sima National People’s Party (NPP) ka la long kaba la shah jop ha baroh ki liang.
U Dr.
Sangma u la ïathuh ba u la ïaid kylleng ka Meghalaya ban pynsngewthuh ïa ki nongshong ïa ka jingdonkam ban ïoh noh ïa ka Sorkar kaba sngewthuh ïa ki jingeh jong ki paidbah.
U Dr.
Mukul Sangma mynta ka sngi ula ïalap elekshon ha ki artylli ki jaka, kata ha Bajengdoba bad Mendipathar ha North Garo Hills.
Haba kren ha Madan Achotchonggre ha  Bajengdoba, U Dr.
Mukul Sangma u la kynnoh ba ka Sorkar MDA kam shym la peit ïa ka bha ka miat jong ki nonghikai namarba kam treh ban thung kam ïa ki nonghikai, pynduh lad ïa ki samla pule bad pynlong ïa ka jingkhang khyrdep jong ka skul ha Meghalaya.
“Ka jingkhanglad ïa khun jong ngi ban lum ïa ka jingnang jingtip, ka dei ka jingpynduh lad ïa ki ban pynurlong ïa ka jingangnud jong ki", la ong u Dr.
Mukul Sangma.
U nongïalam ka Liang Pyrshah, u Dr.
Mukul Sangma u la kam ba ha ka por ba u la long u Myntri Rangbah ka Meghalaya, baroh khoit ki la ïoh ban mad ïa ki jingmyntoi.
U Dr.
Mukul Sangma uba long ruh uwei na ki nongïalam ba ha khmat jong ka Trinamool Congress u la ong ba u wanrah pisa na ka World Bank, Asian Bank, JAICA bad kiwei ki international organization ban thung kam bad pynbiang ïa ka tulop jong ki nonghikai.
“Kane ka Sorkar ka don lut ki lad ki lynti, hynrei kam leh eiei", la ong u Dr.
Mukul Sangma.
U Dr.
Mukul Sangma ula ong ruh ba ki briew ki hap ban pan kylliang ban thied dawai bad ki samla pule kiba stad kim ïoh lad ban pule na ka daw jong ka jingbym don jong ki college bad university kiba bha ha Meghalaya.
“Ha ka por jong nga, nga ai T.
5000/- ïa ki kynthei ban pynkup bor ïa ki.
Haba kren pat ha kawei ka jingïalang ba la pyllong da ka Trinamool Congress ha Mendipathar, u  Dr.
Mukul Sangma ula ong ba ki paid ki dei ban long kiba peitngor ïa ka BJP kaba lah ban wanrah ïa ki aiñ ki ban ktah ïa ka jylla.
U Dr, Mukul Sangma u la kyntu ïa ki nongshong shnong jong ka Meghalaya ba kin long kiba peitngor ïa ka BJP, kaba don ka bor ha Delhi bad weng ïa ka Artikyl 370 jong ka Riti Synshar jong ka Ri India na ka bynta ka jingmyntoi shimet jongno re.
“Ki paidbah nongshong ki la ïatylli ban ïakhun pyrshah ïa ki seng saiñ hima sima buit tuh", la ong u Dr.
Mukul Sangma bad buh jingkylli ïa u Myntri Rangbah Conrad K.
Sangma lada u nud ne em ban ïaleh pyrshah ïa kita.
U nongïalam ka National People’s Party (NPP) u  Conrad K Sangma, u la kynnoh ba ka jingbym don ka jylla Meghalaya ïa ka liang pyrshah ka ba khlaiñ ka dei namar ka jingsngew meng u Dr Mukul Sangma, u ba la ieh ïa ka Congress bad pynïasoh sha ka TMC.
Ïa kane u Conrad K Sangma u la kren ha ka jingïalang ka ba la pynlong ha Songsak ha ryngkat ka jingïadon lang u Symbud Lamphrang u Timothy D Shira, ban ïoh ïa ka jingkyrshan ka ba pura na ka bynta u kyrtong ka NPP u Nihim D Shira,u ban aireng pyrshah ïa u nongïalam ka liang pyrshah u Mukul Sangma.
Haba kren ha kane ka jingïalang ha Songsak, u Conrad  u la ong ba  ka jingjied jong u  Dr Mukul Sangma  ban ieh noh ïa ka Congress bad pynïasoh sha ka TMC ka dei namar ba u dei u briew u ba sngewmeng kumta, ka Congress ka la jied noh ïa u Bah Vincent H Pala  ban long u President jong ka seng  Congress ha ka jylla  Meghalaya.
“Ka Congress Party ka lapait la pra, ha ki por ba la dep ka Congress ka dei ka liang pyrshah kaba khlaiñ bha ha ka Jylla, ka ju don ka jingïatai ka ba shitrhem bha bad ka NPP hapoh ka ïingdorbar, hynrei, da ka jingïapait  ïa pra noh ka Congress kala pyntlot bor ïa ka liang pyrshah bad ka la nang tlot shuhshuh  da ka jingmih na ka Congress bad pynïasoh  sha ka TMC ha kaba bun ki dkhot ka MLA kila leit rung sha kiwei pat ki party", u la ong.
“Kane ka  jingpait jingpra bad ka jingtlot ka Congress ka la pynlong ïa ka jylla ba kan ym don shuh ïa ka liang pyrshah ka ba khlaiñ  hapoh ka jylla", la bynrap  u Conrad.
U Conrad u la kam ba ka  NPP  ka dei ka  rynsan jong ki ritpaid riewlum ha ka jylla bad ki jylla hapoh ka Ri ba la pynkha da u  P.
A.
Sangma (bam kwai ha dwar u Blei ), u la pan ïa ka jingkyrshan ban  pynkhlaiñ ïa ka NPP namar ka NPP  kala nang khlaiñ ha kylleng ki thaiñ ha ka jylla bad ki paidbah ka Songsak ruh ki dei ban wanlang ban ai ka jingkyrshan ïa ka NPP.
U Conrad K Sangma u la kam ba “Ka NPP kan sa ïoh ban thaw sorkar marwei ha ka Meghalaya, ngim donkam  ban pyrkhat ïa ka elekshon ka  ban wan namar ka la long ka ba shai ba ka  NPP kan sa wan biang ha ka bor da ka jingjop ha ki ba bun konstitwensi".
Ha Dagal, u nongïalam ka  NPP u la ong “Wat hapdeng shibun ki jingtynjuh bala buh ha khmat ka Sorkar hapdeng ka jingwan lynshop ka khlam Covid, ka NPP kala pynthikna ban pynïaid shakhmat ïa ki kam pynroi ha ka jylla, Ha kine ki san snem, ka Sorkar kala lah ban leh shibun ki kam ki ba ki sorkar ki ba la shynshar la 20-30  ki khlem lah ban leh, ka  Sorkar NPP kala pynpoi  bun tylli ki  surok ha kylleng ki jaka jong ka jylla".
U Conrad u kdew ruh  ba ha ka jingdap 45 snem ka jingïoh jylla ba pura, don tang 4500 tylli ki longiing ha ki thaiñ  khappud ki ba la ïoh ïa ka umbam umdih hynrei ka Sorkar MDA ka ba ïalam da ka NPP, mynta ka la lah ban pynïoh haduh 3 lak tylli  ki longiing ïa ki umbam umdih lyngba ka skhim JJM tang hapoh 3 snem.
U la ong ka Sorkar ba ïalam da ka NPP ka la pynleit jingmut ha ki kam pynroi ha baroh ki liang hapoh ka jylla da ka ba ka la  aibor ïa  baroh ki MLA ha ki District bad ki konstitwensi ba kin rai ïa kiei ki jingdonkam ka ba bha tam ba kin leh kat kum ki jingdonkam.
“Ki MLA jong ngi, ki la long Myntri Rangbah hala ki jong ki konstitwensi, ngi la aibor ïa baroh ki MLA namar ngi kwah ba kum ki nongmihkhmat jong u paidbah kin rai hi dalade ïa kaei kaba bha tam na ka bynta ka konstitwensi jong ki", u la bynrap.
U Conrad K sangma u la kynnoh ba u MLA ka  Songsak konstitwensi, u  Dr Mukul Sangma um ju wan ban ïa syllok bad ka sorkar halor ka jingeh ki nongshongs hnong kane ka thaiñ, kumta ka Sorkar kam  lah ban leh eiei na ka bynta ka Songsak, hynrei u kyrtong ka NPP, u Nihim D Shira u dei u briew u ba ju wan ban ïakren bad ïasyllok man ka por ban pynthikna ba ki kam pynroi bapher bapher ki don ha ka ne ka  thaiñ.
“U Dr Mukul Sangma u la ieh noh khunswet ïa ki paidbah kane ka  konstitwensi tang namar ka jingsngew meng bad jingsngew pher ha ki kam saiñ hima sima, bad lada u dei u  MLA u bym khein party,u la  dei ban wan ban ïasyllok  bad ïatreilang bad ka liang synshar.
U Nihim D Shura, u la trei shitom na ka bynta ka  bha ka miat jong ki paidbah ha Songsak, bad dei lyngba kane ba ki skhim bapher bapher ki la ïoh ban wan ha ka konstitwensi" u la ong.
“U kyrtong ka NPP na Songsak, u  Nihim D Shira u la pan ïa ka jingkyrshan na ki nongthep vote halor ka nongrim ba u dei u trai shnong hynrei u Dr Mukul Sangma u la shet kylla ïa ki paidbah ka Songsak bad ka dei ka por ïa ki paidbah ruh kim shim, ïa ka  rai ban  kyntait noh ïa u Dr Mukul", u la bynrap.
“Ki nongshong shnong ka Songsak ki la ai ka jingkyrshan hynrei u Dr Mukul u la jied ïa ka Tikrikilla.
Balei ba ki paidbah ka Songsak kin ai ka vote ïa u nongwei? Kala dei ka por ïa ki paidbah ka Songsak kin ai ka jingshaniah ha u trai Shnong", u la bynrap.
Ka Kyrkhu Lang Welfare & Development Society kan sa pynlong  ïa ka lympung ïalehkai Open to all Inter Village 2023 7th T20 Tennis Ball Knockout Cricket Tournament hapoh Nong-thymmai Playground kaba don hapoh Umsning.
Ka bai rung na bynta kane ka lympung Open to all Inter Village 2023 7th T20 Tennis Ball Knockout Cricket Tournament kan long 2 hajar tyngka, ka Game Fee kaba long 800 Tyngka bad ka bai registration ïa ki nongïalehkai ka long khlem jingsiew (free).
Ka kynhun ïalehkai ban rah jingjop ha kane ka lympung ïalehkai kriket Open to all Inter Village 2023 7th T20 Tennis Ball Knockout Cricket Tournament kan rah ïa ka song pisa kaba long T.
30,000 tyngka.
Katba ka kynhun ïalehkai kaba ïoh ïa ka kyrdan ba-ar (runners up) pat kan khur ïa ka song pisa kaba long T.
15,000 tyngka.
Kan don ruh ka jingsam ïa ki prais shimet  (Individual Prize) kum ka Man of the Match bad Man of the Series hapoh kane ka lympung ïalehkai kriket.
Ïa ki phorm lah ban ïoh napoh ka dukan K.
K Enterprise (Mobile Store) kaba don ha Umsning.
Ka tarik kaba khatduh na bynta ban pynpoi ïa ki phorm kan long ha ka 11 tarik Rymphang 2023.
Na bynta ki jingtip ba kham bniah lah ban phone ha kine ki nombar 9774345020, 9862255804, 8787585048.
Ka skul Pearly Dew Higher Secondary School, Jaiaw Laitdom Shillong ha ryngkat ka jingïatreilang lang bad ka DUBAKH Sports management kan pynlong ïa ka  program ba la tip kum ka Scholarship basketball try-outs lashai ka sngi ka 11 tarik Rymphang 2023.
Kum shi bynta ban plielad ïa ki khynnah kiba don ïa ka sap bad ka jingsngewtynnad ban ïalehkai basketball ka skul Pearly dew ka la ïatreilang lang ryngkat bad ka DUBAKH sports management ban pynlong ïa ka Athlete Program ha ka sien kaba nyngkong na bynta ki khynnah skul ha ka jingïalehkai Basketball.
Ki khynnah kiba hapoh ka rta kaba 14 snem shapoh ki lah ban wan pynrung ïa la ka kyrteng jong ki ban ïashim bynta ha kane ka jingai jinghikai ne ka trial ha ka sngi 11 tarik Rymphang 2023.
Yn pynlong ïa kane ka prokram hapoh ka Skul Pearly Dew kaba don hapoh jaiaw laitdom, Shillong naduh ka por 1 baje mynsngi.
Ki khynnah kiba shah jied ha kane ka trial kin ïoh ïa ka 50% ka bai bam hapoh ka skul  Pearly Higher Secondary School.
Na bynta ki jingtip ba kham bniah bad ban pynrung ïa ki kyrteng, lah ban phone ha une nombar +917005917923.
Ka KSU Mawlai Circle ka la ïoh ban pynlong biang ïa ka Maitshaphrang Khasi League Basketball Tournament 2023 bad la pynlong hapoh ka Madan Basketball jong ka Shnong Mawlai Nongpdeng ha ka sngi ka 9 tarik Rymphang 2023.
Ha kane ka sngi la wan ban plie pyrda da u Samla Shemphang Lyngdoh Mawphlang (Chairman ka Litigation Cell KSU Sengkmie).
Ha shwa ban plie pyrda ia kane ka lympung ialehkai ka la don ka jingïalang kaba lyngkot ba la pynïaid da u Samla Badonboklang Malngiang Sports Secretary KSU Mawlai Circle, bad la ïoh ruh ïa ka jingkren pdiang sngewbha bad maitphang na u Samla Mac Iver Thabah Vice President KSU Mawlai Circle,Haba la ai jingkren na ka liang jong utei u nongïalam ula pynpaw ba ka jingshim jong ka KSU ban pynlong ïa kum kine ki jingialehkai Tournament ka long ban pynshlur ïa ki khun Samla jong ka Jaidbynriew ba kin sei ïa la ka sap kaba ki don namar ha kine ki sngi ki kam ïalehkai ki la kylla long ka lad ïohkam ïoh jam.
U Samla Shemphang haba ai jingkren kum u Kongsan u la pynkynmaw ba ka KSU dang ha kine ki sngi ba dang shu dep ka KSU Sengkmie ka dang dep pynhap pyrda ïa ka Maitshaphrang Khasi League T20 Cricket Tournament, na ka liang utei u nongïalam u la ïathuh ba na ka liang ka seng hadien ba la ïasyllok bad ki dkhot ka SCA bad MCA ba kaei ka daw kaba pynlong ba haba ka don ka jingïalehkai ha ki National level kim ju don ki khynnah Khasi ki ban ïoh mihkhmat na ka Meghalaya hynrei la mihkhmat da kito ki bym dei ki Khasi, ka jubab kaba kum ka seng ka ïoh, ka dei ka jingbym shimkhia ki khynnah Khasi ban wan sha ki jingai jing hikai kyrpang.
Kumta na ka liang ka seng ka la rai ban thawlad ban ai rynsan bad pynshlur ïa ki khun Samla jong ka Jaidbynriew ba kin shim khia ha katei ka jait jingïalehkai, kumta na ka liang jong ka seng ka sa pynkhie im biang ïa ka Khasi League Cricket Tournament bad kaba la jer kyrteng kum ka Maitshaphrang Khasi League T20 Cricket Tournament, ka long kumjuh ruh ha ka Basketball bun na ki Samla kim ju sngewtynnad ïa kane ka jingïalehkai da kaba ai daw ba ngim don ïa ka rynïeng kaba jrong kum kiwei pat ki Jaidbynriew, hynrei naka liang jong utei u nongïalam u la ai mynsiem ba ym dei ka rynïeng ka ban pynpaw nam ïa ki hynrei dei ka jingtrei shitom bad len lade ka ban pynpoi sha ka thong, u la pynkynmaw ba ym baroh ki nongialehkai jong ka pyrthei kiba ïalehkai Basketball ki don ïaka rynïeng kaba 6phut shajrong hynrei don ruh kiba ïaryngkat rynïeng bad ngi ki Khasi ruh bad ka don ka lad ba ngin kiew ha kane ka jait jingïalehkai ruh.
Ha katei ka sngi plie pyrda ka jing ïakhun jong ki Kynthei ka long hapdeng ka LUSSCO pyrshah ïaka ONYX ha kaba ka LUSSCO kala ioh ia ka jingjop da 22 la 21 basket shiteng katba haka liang ki Shynrang ka Dubakh ‘B’ pyrshah ïa ka Phudmuri ‘A’ ha kaba ka Phudmuri ‘A’ kala ïoh jingjop da 73 la 41 basket.
Ka jingïakren shaphang ka kyrduh kam kyrduh jam ha kine ki sngi kiba mynta ka la kylla long noh tang kum ka ktien ïew kaba ki briew ki ïakren shaba leit shaba wan bad ngim pyrkhat jylliew ïa ka jingmut ba maïan jong ka bad ngim phai sha ki sawdong sawkun kumno ban pynduh jait ïa kane.
Hooid ngim lah ban len khamtam ha kum kine ki sngi kiba mynta, ba la jan ka elekshon la ïohi ha ki lad pathai khubor ba ki kyrtong baroh ki ïakren shaphang kane ka jingkyrduh kam ki samla.
Hynrei ngim kynmaw ban peit sha kawei na ki lad aikam aijam ïa ki samla kaba ha khmat duh ka don bad lah ban ong ba ka dang kylluid ka jaka khamtam ha kane ka ri Khasi Jaintia jong ngi, kata ka dei ka kam ïalehkai.
Hooid watla ki la don bun ki samla kiba sdang ban phai khmat sha kane ka kam, hynrei kaba sngewtynnad ka long ba ka jaka ha kane ka kam ka long kaba kylluid bad ka ïai thylli lane ka bym don jingdap, hynrei kaba ïai thrang ban don kiba kum kine ki samla kiba paw.
Kawei ka long kumno ba ki khynnah ki dei ban ïaleh katba lah ban poi sha khmat ha ka kam ïalehkai lada ki kwah ban imja na ka kane ka kam, kata ymdei tang ban shu ïalehkai bangja kumba ong ka ktien.
Haba phai sha kane, ngim lah khlem da pynpaw biang sa shisien pat ïa ka jingsngew sarong na ka bynta uwei na ki samla ïalehkai ka ri, uba uwei pat napdeng ki katto katne ki samla ka ri Khasi Jaintia uba la lah ban pynpaw pyrthei ïalade da ka kam ïalehkai jong u, uta u dei u Samla Raymond Johnny Kurbah, uba shong ba sah ha Malki uba la ïasoi bad kawei ka kompeni na USA na ka bynta ban pyntbit ban ïoh ïalehkai hapoh ka lympung ïakhun MMA kaba heh tam ha ka pyrthei, ka UFC.
Ha ka jingïakynduh bad ki nongthoh khubor, u Samla Raymond u la ïathuh ba kawei ka kompeni management napoh ka ri USA ka la soi soskular ban don bynta lem bad une u samla na bynta ka jingïalehkai MMA (Mixed Martial Arts).
Ka kompeni Upgrade Marketing Group ka la soi ïa ka kontrak kaba shi snem bad une u samla uba long uwei na ki samla ïalehkai MMA napoh kane ka jylla ka jong ngi.
U Samla Raymond u la ïathuh ba u la soi bad kane ka kompeni kaba don ïa ka shlem treikam hapoh Los Angeles na bynta shi snem ha kaba ïadei ban ïarap kyntiew lem ïa u ha ka jingïalehkai MMA ha ki kyrdan ïalehkai shabar ri ban ïoh rung ïalehkai shapoh ka kompeni ïalehkai MMA kaba heh duh hapoh pyrthei shi tyllup kaba la tip kum ka UFC.
Une u samla u la ïathuh ruh ba ki don san tylli ki kompeni kiba la wan shakhmat ba la long ba kloi ban soi ïa u, ka Kompeni ïalehkai na Netherlands, Malaysia, Singapore, South Africa bad ka UFC, hynrei mynta u hap ban jop shwa ïa ka jingïalehkai shwa ban poi sha kane ka thong.
U la ïathuh ruh ba un sa leit kilan met na bynta ar bnai sha Dubai lane shapoh ri Thailand ha shuwa ba yn ïakhun.
U samla Raymond u la buh ruh ka jingkyrpad sha ki paidbah ka jylla ba katba ki lah ka bor ba kin sngewbha ban ai ka kti kamon ka kti kadiang na bynta ban ïarap lang ïa u ha kaba ïadei bad ka jingleit kilan met jong u na bynta ar bnai shapoh Dubai lane Thailand.
U Bah John F Kharshiing Working President ka Meghalaya State Olympics Association bad u Bah Dipshon Rynthathiang, Chairman, MSOA Podium Finish Committee ha ka jingiakynduh bad ki nongthoh khubor ki la buh ka jingkyrpad bad ka jingpyntip sha ki khynnah ialehkai kiba la shah jied ha ka Talent Identification lane ka progkram ba la dep ban ïit ia ki khynnah don sap ha ka jylla ba kin wan mih shapoh ka ophis treikam jong u District Sports Offficer East Khasi Hills District bad sha ka ophis treikam jong ka Meghalaya State Olympics Association.
Kane ka long na bynta ka training kaba shi snem ba yn ai ia ki hapoh jong ka Elite Pathway Program kum shi bynta ka jingbteng ia ka Mass “State Sports Talent Identification Program 2022" ba la pynlong hapoh jong ka STAR Program jong ka wat kaba nyngkong (Phase- I) ha u bnai Naitung 2022 da ka ophis jong ka Meghalaya State Olympic Association ha ryngkat bad ka tnat Sports and Youth Affairs ka sorkar jylla ha baroh ki District jong ka jylla Meghalaya.
La don haduh 200 ngut ki nongiashim bynta na ka wat katba nyngkong (Phase-I) bad 60 ngut na ka wat kaba ar (Phase- II), kiba la shah jied ban don bynta ha ka Training.
Ki la don haduh 77 ngut baroh ki khynnah kiba khlem pat shym ka wan mih lane ban ai jingtip shapoh ka Ophis treikam jong ki District Sports Offficer lane sha ka ophis treikam jong ka Meghalaya State Olympics Association (MSOA) ha kaba 68 ngut ki dei na East Khasi Hills District, 7 ngut na West Garo Hills District bad 2 ngut napoh West Jaintia Hills District.
Kine ki kyrteng ba la ai harum ki dei ki nongialehkai kiba ym pat shym la pyntip sha ka Meghalaya State Olympic Association bad la kyrpad ia ki ba kin sngewbha ban phone sha ka Office jong ki District Sports Officer jong ka District jong ki lane sha ka Office jong ka Meghalaya State Olympic Association, kaba don hapoh J.
N Stadium, Polo Shillong.
Ka Kyrteng jong Ki Nongialehkai kiba la shah jied na ka Talent Identification Program jong ka wat kaba nyngkong (Phase I ) ki kynthup ia u Foremost Dhar (West Jaintia Hills ), Mechan Bareh (West Jaintia Hills), Daiahunlang Kharbani (West Khasi Hills), Dolly Thongni (West Khasi Hills), Ioris Syiem (West Khasi Hills) , Edyson Iawphiaw (West Khasi Hills), Johnronal Sangriang (West Khasi Hills), Kheindorlang Hoojon (West Khasi Hills), Shaipharlin Nongsiej (West Khasi Hills), Darie Lalduhsonga (East Khasi Hills), Venpuia Hkahsel (East Khasi Hills) , Nongkiew Nongneng (East Khasi Hills) ,Jordan Smite (East Khasi Hills),Jonathan Thongni (East Khasi Hills), Everroy Myrsung (East Khasi Hills), Nathaniel Kharnmon (East Khasi Hills), Isak Lalrohlua (East Khasi Hills), Nemison Kharsati (East Khasi Hills), Mewanpyntngen Shadap (East Khasi Hills) , Repol Dkhar (East Khasi Hills), Samenaki Kharbuli (East Khasi Hills), Nisha Lyngdoh (East Khasi Hills), Verjelous Shylla (East Khasi Hills), Valaria Marak (East Khasi Hills), Jedidlah Marroein (East Khasi Hills) , Larihun Shabong (East Khasi Hills) , Hengoulen Singh (East Khasi Hills), Samishang Vashim (East Khasi Hills), Ibakordor Umlong (East Khasi Hills), Indariewkor Nengnong (East Khasi Hills), Ryan Kharchandy (East Khasi Hills), Melari Kurkalang (East Khasi Hills), Wanylla Iawphriaw (East Khasi Hills ), Netania Tariang (East Khasi Hills), Basuklin Jasain (East Khasi Hills), Darrel Birani (East Khasi Hills), Indasukshlsha Kshlar (East Khasi Hills), Nicole Lyngdoh (East Khasi Hills) , Medaker Kharbyngar (East Khasi Hills), Phibanylla Thongni (East Khasi Hills), Blanangshngain Khongsdam (East Khasi Hills), Idakordor Marngar (East Khasi Hills), Clarity Kharbani (East Khasi Hills) , Ashraful Nongsiej (East Khasi Hills), Carla Myrboh (East Khasi Hills), Prem Chettri (East Khasi Hills), Makrisha Songthiang (East Khasi Hills ), Jennifer Dkhar (East Khasi Hills), Peacesterfielf Khongmuloh (East Khasi Hills), Gracel Shangplang (East Khasi Hills), Amos Marboh (East Khasi Hills), Daiana Bani (East Khasi Hills), Khlur Kharbuli (East Khasi Hills), Darius Norlong (East Khasi Hills), Grejira D Sangma (East Khasi Hills), Nancy Dkhar (East Khasi Hills), Shemborlang Nonglait (East Khasi Hills), Jakrima Sangma (East Khasi Hills), Lavinia Warjri (East Khasi Hills), Stephan Marwein (East Khasi Hills), Calvin Ramsiej (East Khasi Hills), Mrinmoy Dewgharia (East Khasi Hills), Baiahunshisha Nongbri (East Khasi Hills), Jakrimra Asangma (East Khasi Hills), Darius Dkhar (East Khasi Hills), Remuis Swer (East Khasi Hills), Kitboklang Mawkhiew (East Khasi Hills), Riyoka Rymbai (East Khasi Hills), Meaihun Kharsohtun (East Khasi Hills), Ruhikanla Singh (East Khasi Hills), Baiahi Pathaw (East Khasi Hills), Lunjakam Yipgen (East Khasi Hills), Shelmonlang Sohshang (East Khasi Hills), Pynshailang Lyngdoh (East Khasi Hills), Daphishisha Shadap (East Khasi Hills), Mewansuklang Diengdoh (East Khasi Hills), Mangkara Khonglam (East Khasi Hills).
Katba ki Kyrteng jong ki nongialehkai kiba la shah jied na ka wat kaba ar (Phase II) ki kynthup ia u Wanlanm jingshai Hoojon (Nongstoin), Fillandjost Marngar (Nongstoin), Josef Mcvans Marbaniang (Nongstoin), Chwamiki Sariang (Mawryngkneng), Johnstarfill Marwein (Mawthadraishan), Winston Khoingsit (Mawpat) , Jakkop Chudoang G Momin (Rongram), Sankyrpang Marbaniang (Mawryngkneng), Evenazer Snaitang (Mylliem), Andy Sohkhlet (Nongstoin), Bantiplang K Bani (Nongstoin), Wanshankio Syiemlieh (Nongstoin), Chevinson Marngar (Mawthadraishan), Recanson Lyngdoh (Nongstoin), Treningbrith M Sangma (Rongram), Kitborlang Sohtun (Pynursla), Lanangshngain Kharbyngar (Mawryngkneng), Danielson Majaw (Pynursla), Eril G Momin (Rongram), Mebanrihok Lynshing (Mawryngkneng), Tengsako Ch Sangma (Rongram), Esleyan D Sangma (Rongram), Salchu-Namkam M Sangma (Rongram), Sebastin M Sangma (Dadengre), Banskhembok Warshong (Mawryngkneng), Pangsan D Shira (Rongram), Bian Chigrik R Marak (Rongram), Moringstar Shylla (Mawpat), Sengman M Marak (Dadengre), Jrangkim M Marak (Dadengre), Kynshanlang Kharumnuid (Mawryngkneng), Biande A Sangma (Rongram), Adnarittim K Sangma (Rongram), Riborsing Suting (Mawkhynrew), Pynskhemwahlang Wahlang (Mawpat), Remiky Melliem Pdah (Mawpat), Philaniewkorshisha Lyngkhoi (Nongstoin), Jeanl Bronar Mylliem Pdah (Mawpat), Ibadondor Nongsiej (Nongstoin), Eliciana Ibaphiker Lyngdoh (Mawpat), Seagaljronar Mylliem (Mawpat), Ibansiewdor Suting (Mawryngkneng), Olivia Kharsyntiew (Nongstoin), Willcyrose Syiemiong (Nongstoin), Swetty Mary L.
Kynshi (Mylliem), Yana Rikberik N Sangma (Rongram), Shairiti Kharjana (Mylliem), Monjurlang Shyrmang (Mawryngkneng), Iohtilang Mawkhiew (Mawryngkneng), Kyrmenskhem Lynsheiang (Mawkhynrew), Ibansharai Sohshang (Mawthadraishan), Dahunmika Khriam (Pynursla), Philabianghun Kharmunuid (Mawryngkneng), Shildahun Kharumnuid (Mawpat), Kandafira Nongrum (Nongstoin),  Ribhashisha Nongrum (Mawryngkneng), Dahunshisha Marshiangbai (Mawthadraishan), Ashwei Kadimra I Sangma (Rongram), Darikordor Nongspung (Mawryngkneng), Philawanri Nongbet (Mylliem).
Ki khynnah kiba la shah jied kiba kiba donkam ia ka jingtip bakham bniah naduh ka 8 tarik February 2023 haduh 14 tarik February 2023 ki lah ban phone sha kine ki nombor, na ka bynta kiba hap hapoh ka DSO, West Garo Hills District ki lah ban phun ha u 8974488358, na ka bynta ki khynnah kiba hap hapoh ka DSO, West Jaintia Hills District ki lah ban phun ha kine ki  nombor 9774370848/ 9863118539, na ka bynta ki khynnah kiba hap hapoh ka DSO, West Khasi Hills District bad Eastern west Khasi Hills District ki lah ban phun ha kine ki nombor 9436100795/ 9366641715 bad na ka bynta ki khynnah kiba hap hapoh DSO, East Khasi Hills District  ki lah ban phun ha kine ki nombor 8837421174/8837293806/9366605316, ki lah ruh ban phun ia ka nombor ophis jong ka Meghalaya State Olympic Association  9436102663/ 9856041365 na ka bynta ki jngtip ba kham bniah.
Ka Ri Khasi jong ngi, hooid ym don ba lah ban len ba ka la ioh ïa ka nam kum ka Christian State bad kane ka dei kaba shisha ba ka dei ruh ban ïoh ïa kane ka nam.
Balei nga ong kumne namar ba man ba nga leit rung sha ki rympei Christian nga ïohi ba man la ka rympei ka don la la ka Baible, bad ba haba kano kano ka tiar ka ba don ha ki ïing ki sem ki jong ngi ka mut ba ngi ju pyndonkam beit ïa kita ki tiar, khamtam lei lei ka kot Bah kaba mut ka ktien jong u Blei.
Hynrei kaba sngewsih pat ka dei kane kawei ba kum kata ka kot Bah ba la ong ruh ka Baible kaba ngi dei ban pule tista bad ïit bniah ha ka ïa ka jingshisha halor ka jingim bad ka jingïap, pynban ngim ju ïa kynmaw sngi koit ban ïit bniah bad ban ha ka ïa ka jingshisha halor ka jingim bad ka jingïap, pynban ngim ju ia kynmaw sngi koit ban ïit bniah bad ban pule bniah, namar ba ngim sngewioh jingmyntoi ei ei ruh, hynrei ngi kham ia pynleit jingmut kham bniah pynban ha ki kam pyrthei.
Kaba nyngkong eh lada buh jingkylli, ha ka shitaiew katno sien ngi pule ïa ka Ktien jong u Blei ? Ngi dang lah ban kynmaw thik thik namar ba ha ka jingshem jong nga hi, nga pule Baible tang haba nga dei ban pule sdang ne haba nga dei ban leit ai jingkren, bad khlem ki daw ngam ju pule satia ïa ka Baible.
Namar haba nga don ha ïing nga bun kam ka peit T.
V.
bun kam lehkai mobile bun kam ka sum ka pynkhuid ïing bad kumta ter ter.
Shu bun kam beit ha kiei kiei ki jong kane ka pyrthei hynrei pat ha kawei ka miet nga la phohsniew nga iohi ïa uwei u briew ba u batai ha ki lai ngut ki briew.
Kumne hangtai la buh ar phew tylli ki shang bad ha uwei napdeng kita, la buh ïa uwei u maw kordor, phi baroh lai ngut phi dei ban wanrah ïa uta u Mawkordor.
Mar shu dep bthah uta u briew, wut kita ki ar ngut ki la leit ban khura ïa kita ki shang, bad ki da jied ruh ïa ki shang kiba kham bha ban ïoh ïa uta u Mawkordor, katba uta uwei pat u la dang peit ïa ki jingleh shalak jong ki, kaba pynlyngngoh pat ïa nga ka long ba uta uwei ruh ynda u la sdang ban leit, u khlem leit sha ba don kita ki ar ngut, hynrei u la wad shwa ïa ki shang uba kham jot bad kham rim tam na baroh ki shang.
Kaba kham lyngngoh shuh shuh ka long pat ba une u briew uba bthah ïa ki ban wad ïa uta u Mawkordor, u ieng joit nangta na kaba shong ban ioh pynthut lane pynwit ïa uta uba lai, bad u sdang ban ong kumne.
Balei me leit sha kito ki shang jot shang pei ki bym larkam bad don dor ei ei ruh, peit thuh ki paralok jong me ki briew kiba stad ki wad ïa u Mawkordor ha ki shang bha, me pat u bieit hangne wan wad ïa u Mawkordor.
Ki jingpynthuh pynwit jong une u Briew ki la pulom lut, namar ba uta uba la un pynsngew ïa ka jingkren jong u, bad um phai ruh sha ka diang ne sha ka mon.
Une u briew uba lai mar shu poi tiap ha kane ka shang, da ka jingkmen ula pyrshang ban law ïa ka jingteh lane jingkhum jong kane ka shang, hadien ba u la dep loit ïa ka jingteh jingkhum ïa kane ka shang u lap ba ym dei satia u Mawkordor uba don hapoh kata ka shang, hynrei dei pynban u luta uba la pyndep da ka um, bad ba la thoh kumne kane ka dei ka um ka jingim ïa kaba la khreh na ka bynta ka jong me.
Bad nga ruh nga kyndit noh na kaba ïohthiah.
Hangne nga sngewthuh ïa ka bor jong u soitan ba kumno u lah ban pynthame, ba wat hadien ba ngi la tip thikna ba ka Baible ka long ka ktien ka ban ai ha ngi ïa ka jingim bymjukut ruh, ngim sngewbang ban pule ïa ka, ngim sngewtynnad, bad ngi thait ngi jlep pynban haba iohsngew shaphang jong ka.
Lada ma ngi, ngi pule ïa ka ktien jong u Blei lyngba ki daw bym lah kiar, ka pyni shai ba ngim don kata ka jingieid ka jingkheiñ burom ïa u Blei uba dap tang da ka jingieit bad u bym ju thew ruh ïa ki jingduna ki jong ngi bad ka pyni shai ruh ba ngim pat sngewthuh ïa ka jingshisha, bad ngi ïaleh ruh kat lah kat ïa ban phet jngai na ka.
Lada u Blei ïa ngi ruh un kyrkhu tang na ki daw bym lah kiar hato kan jia aiu ïa u khun bynriew.
Ngi dang kynmaw ne em ha kane ka lyiur kaba dang shu dep, ba ka load shedding ka long ar sien ha ka shi sngi.
Ka daw ka dei ba ha ka por ba dei ban slap, ym don slap satia, ba ka thie ka dam ruh ka la mih lut ki rengngab jong ka.
Baroh baroh la ïa rit mynsiem lut namar ba la kut sa ka Lyiur hynrei u slap khlem hap.
Hynrei u Blei Trai Kynrad u bym ju thew ïa ka jingtlot ka jingduna ka jong u khun bynriew mar shisien dap shiteng u Bnai August U Blei da la ka jingieid u la plie biang wang ïa ka jingkhang jong ki Bneng bad pynhap biang ïa u slap jingkyrkhu.
Dei namar kane keiñ ba ka ktien jong u Blei ka ong kumne – Ngam shym phai dien na ki hukum ki rmiang shyntur ki jong u, nga la kham kynshew ïa ki ktien ka shyntur jong u, ban ïa la ka jingbam ba don kam Job 23 : 12.
Ki briew mynta hi bun sien kim ju da kham kynmaw shuh ïa u Blei, Kwah jingnang jingstad ki don ki skul ki kolej, jia ka pang ka shitom la don ki Hospital ki doktor ki nos kiba bun ki jingkwah jong kane ka doh kiba ha pyrthei ngi lah ban ioh lut.
Hynrei ngi kham klet noh pat ia kane ka mynsiem, bad ïa uta u Trai jong ka mynsiem uba don ruh ïa ka bor ban buh bad ban shim noh ïa ka Mynsiem.
Dei halor kine keiñ ba ka ktien u Blei ka ong.
Ngam khmied ïa la ki khmat sha ki lum, Nangno ka wan ka jingïarap jong nga.
Ka jingïarap jong ka wan na u Trai uba la thaw ia ka Bneng bad ka khyndew.
Salm 121 : 1 Ah u khun bynriew lano phin sngewthuh ïa kine ki kyntien, bad mano u ban pynsngewthuh ? Lymda dei ka bor jong u Blei.
To kyndit thiah noh namar ki sngi ki la jan.
Kumba la ju sakhi ha kine ki phew snem ba la leit, la ju shem ba ki jaitbynriew bym dei Khasi, Garo, kim ju kham jied ïa ki seng riewlum bad ki jied beit ïa ki seng nabar jylla ne National Parties kum ka Indian National Congress, ka BJP bad kane ka paw shai ha kiba bun ki jaka ne konstitwensi ha nongbah Shillong ha kaba kiwei ki jaitbynriew ki kharoi bha bad kumjuh sha kiwei ki jaka kiba ki ïabun bha.
Katto katne bnai mynshwa, u nongïalam ka seng riewlum, u Bah Bindo M Lanong u la ong ba um kwah ban leit ïakhun biang na East Shillong namar ba um sngew don jingkyrmen shuh ba la bun palat ki bym dei Khasi, ki bym ju jied ïa ka seng riewlum.
Kane ka jingkren jong u Bah Bindo ka la dei ban pynkyndit ïa ki nongïalam seng trai ri ha kane ka jylla ba kiwei ki jaitbynriew kim ju kham jied ïa ka seng riewlum.
Ha sor Shillong la bun ki jaka ne ki konstitwensi la rai kiwei ki jaitbynriew ïa ka jingjop jingrem jong u kyrtong.
Kynmaw mynshwa ba u Myntri Rangbah barim ka jylla uba la bam kwai ha Duwar u Blei, u Bah BB Lyngdoh u la lah ban pynjop ar sien ïa u kyrtong ka Hills People Union (HPU) kaba la pynduh noh ban thaw ïa ka UDP, na Laban (konstitwensi barim) halor ka nongrim ba kiwei ki jaitbynriew kiba dei ki trai shnong ha kane ka jylla, ki dei ban jied ïa ki seng trai jylla lada ki kwah ban don ban sah ha ka jingsuk bad ka jingshngaiñ.
Ïa ka Meghalaya la pynurlong lyngba ka jingïakhih kaba jai jai ban dawa ban ïoh ïa ka jylla lajong ban synshar hi dalade ïalade katkum ka jingstad jong ki trai shnong, hynrei kam long satia kumta bad ka daw ka dei namar ba ki trai shnong ki shah pynbieij ha ki seng heh ne national parties.
Ki seng heh nabar jylla ne ki national party ki lah ban ong ba ki trai shnong ki lah ban synshar katkum ka jingstad jong ki, hynrei ha ka jingshisha, kam long kumta, namar ba kin shah hukum beit nabar (high command), kin don ki big bosses ba ki hap ban pyndem ha sla kjat hynrei ha ki seng trai ri, kam ju kham jia kumta, namar ba ki MLA ki lah ban pyni, ban kren, ban kynduh noh hashen bad u nongïalam.
Mynshwa ha ka por ba synshar ka seng Congress, ka jingleit shong eropleiñ ki MLA, ki myntri sorkar ka Congress kam dei shuh kaba kai, tang ban ïakren ïa ki kam party kiba khlem shoh ler eiei na bynta ka jylla bad don lei ki khep, ba ki leit sha Delhi tang ban ïa pynlut kai ïa kam por, khlem don jingmut.
Dei ban kynmaw ba shisien ba u myntri sorkar, u MLA u mih na jylla ban leit shabar, ka jinglut kam dei shuh kaba kai bad ïa kane ka jingpynlut la pyndonkam na ka pisa jong u paidbah.
Ha kiwei ki jylla, ki paidbah ki jied ïa ki seng trai ri lait noh tang ha ki jylla ha kaba ki briew ki don ka jingïadei ba kham kyrpang ha ka jingngeit kum ka nuksa ïa ka BJP, kiba bun ki Hindu kin jied ïa ka BJP lada ki don shano shano ruh.
Ka politik niam, ka treikam bha, ka politik jaitbyntriew ka treikam bha hangno hangno ruh bad dei na kane ka daw ba ka party ka dei ka niam ha ka politik.
Shisien ba u briew u rung ha kano kano ka party, u hap ban bud ïa ka jinghikai, ka jingbthah, bad ka nongrim jong kata ka party, lada dei uba kumno kumno ne na kano kano ka jaitbynriew ruh.
Ha ka jingïalang jong ka seng National People’s Party (NPP) kaba la long ha ka 7 tarik Rymphang ha shnong Nongthymmai Kyrdem, ki la don da ki hajar ngut ki paidbah na ki shnong bapher bapher bad kiba hap hapoh ka Raid Madan Kyrdem, ki la leit ban sakhi ïa katei ka jingïalang ka NPP kaba ki la pynlong madan ïalehkai ka shnong Nongthymmai Kyrdem.
Lyngba katei ka jingïalang, la ïohi ba u Ma Sniawbhalang Dhar, Myntri ka Sorkar Jylla, u la leit ban sakhi lang, nalor kata la donlang ruh u Bah Damanbait Lamare, u kyrtong ka NPP na Umroi, u Ma Ngaitlang Dhar, MLA barim ka Umroi lem bad shibun ki riew rangbah bad ki nongïalam shnong jong katei ka thaiñ.
Haba ai jingkren ha katei ka sngi, u Bah Damanbait Lamare, u la ai ka jingkhublei kaba khraw eh ïa ki paidbah kiba la leit ban sakhi ïa katei ka jingïalang bad lyngba ka jingkren jong u, utei u kyrtong ka NPP, u la ai ïa kata ka jingkular ba un trei khambha na bynta ka Umroi konstitwensi bad uba la pynpaw ruh ba un trei kham palat ïa kaba u Ma Ngaitlang Dhar, kpa jong u, uba la long ruh kum u MLA barim ka Umroi konstitwensi.
Ki 35 ngut ki kyrtong kiba la leit ban thep kyrteng na ka bynta ban ïakhun ha kane ka ilekshon, ha ka 8 tarik Rymphang ki la ïoh ïa ka jingpynthikna ba ki la long pura kum kita ki kyrtong, kata ka dei hadien ba ki briew ka tnat Ilekshon ha Ri Bhoi, ki la dep ban bishar bniah ïa ki kot ki sla jong kitei ki kyrtong kiba la thmu ban aireng ha kane ka Ilekshon 2023 ha Ri Bhoi.
Ïa kitei ki 35 ngut, la pynthikna ïa ki ba kin long kum kita ki kyrtong, ka dei hadien ba mynta ki la pyndep ïa ka jingbishar ïa ki kot ki sla, ha kaba la lap ba baroh ki biang lut bad ki ïoh ban ïakhun na kane ka Ilekshon 2023.
Ha katei ka sngi, ba la don ka katei ka jingbishar ïa ki kot ki sla jong ki kyrtong, la sakhi da ka jingdon jong ki phew hajar ngut, ki nongkyrshan na ki Party bapher bapher ha ki konstitwensi kiba don ha Ri Bhoi.
Ha katei ka sngi, la sakhi ruh ïa ka jingsahkut kali kaba shyrkhei eh ha ki bynta ka sor Nongpoh bad kaba la wanrah jingeh shikatdei eh ha ka leit ka wan jong ki briew ha Nongpoh.
Ka Upper Shillong ka dei ka wei na ki jaka kiba baroh baroh ki tip kum ka ktem jong ka jingdheng kali, namar lada sah kut blok ha kine ki thaiñ kan shim por da ki bun kynta ban poi sha Nongbah shillong.
Na ka liang u nongthoh khubor ha ka 8 tarik u Rymphang 2023 hadien ba la ïoh jingtip ba ka jingdheng kali kaba la sdang naduh hynñiew mer ter ter kaba la ktah shibun ïa ki nongleit nongwan, u la leit ban twad jingmut haba ïa dei bad kane bad ki jingeh kiba ki ïa kynduh lada kum kane ka ïai jia na ka por sha ka por.
Ha ka jingïakren bad u wei na ki ba leit ba wan u la ïathuh ba mynnin ka miet ha ka por kumba 9:30 eiei u mih na Shillong, ka jingdheng kali ka long haduh katta katta.
U la ïathuh ruh ba ha por kumba 12 baje u poi ha jaka shipai 101 Area bad nangto ki kali kim shym la khih shuh da ki kynta.
U la ïathuh ba ha ka por 12 baje u poi ha 101 Area bad poi 3Mer kumba 2 baje mynstep da ka jingdung kura jong ka jingthngan, une u rangbah u la pan jingïarap noh na uwei na ki paralok jong u ba sah ha 3 mer bad leit shah miet noh sha ïing jong u.
Ka khana kam kut tang hangta, une u juh u rangbah u la mih dang step kumba 6  baje mynstep ban leit phai sha la ka jong ka iing ka sem hynrei kaba sngew sih ka long ba ka jingdheng kali ka dang bteng.
Kum kine ki jingjia kim ju jia koit, kaba la pynsohsat haduh katta katta ïa ki nongleit nongwan.
Haba ïakren bad ki draibar Taxi kiba kamai ban im ja kpoh na kane ka kam , ki la ïathuh ba lada ka long kumne kan ktah shibun ïa ki, kham tam ban pyndap pynbiang ïa la ka jong ka ïing ka sem.
Ki la ïathuh ruh ba kane ka jingdheng kali kala sdang naduh mynsngi nyngkong hynrei mynta ka sngi ka 8 tarik kala jur bha.
Kane ka buh jingeh ruh ïa ki nongleit nongwan namar ha ka juh ka jaka ki hap ban shong da ki bun kynta.
Uwei u dribar taxi u ba kamai Sohïong u la ong “Ngi ïoh jingtip ba ka don ka jingtih bad pyntrei Pipe, ha ka jingshisha ki la dei  ban trei ha ka por mynmiet ban lait na kine ki jingeh ym ha ka por mynsngi.
"Haba ïakren bad ki ba leit ba wan  khamtam bad u wei u rangbah u ba dei na ki thaiñ west khasi hills u la ïathuh ba ki la shuh ïeng ha ka juh ka jaka la san kynta, ban leit phai noh ruh kim lah ban kiew sha Shillong ruh kim lah shuh , ki la shuh shah kut hajuh , ki la ïathuh ruh ba kim don jingtip na kaei ka daw jong kane ka jingblok.
Kane ka jingdheng kali kala pynsohsat bad pyndom bad pynbitar ruh ïa ki nongleit nongwan khamtam eh ïa ki kali kit nongpang.
U kyrtong ka Congress na Sutnga –Saipung konstitwesnsi, u Bah Vincent H Pala u la kynnoh ba ïa ka pisa ba ka National People Party (NPP) bad ka United Democratic Party (UDP) ka la dep ban lute na Surok ha kine ki san snem mynta ka la pyndonkam ban thied briew ban pynshong shit ha ka jingïalap election jong ka.
Haba kren bad ki ladpathai khubor,u Bah Pala u la ong ba ka NPP ka la duh ka jingshaniah na ki paidbah, kumta ïa ka pisa ka ba ki la dep ban lute na surok na ki briew ba duk ki la hap ban thied briew mynta, namar lada kim leh kumta ki paidbah kin ym phai khmat shuh sha ka NPP.
“Ka NPP bad ka UDP ki dei ki juh bad ka pisa ka ba ki la dep lute ki la hap thied ïa ki paidbah ban hylla na ka bynta jong ki, kin hap ban thied ïa ki briew na ka bynta ban pynshong shit ïa ka jingïalap election jong ki ,hynrei ka 2 tarik ka dei ka sngi ban ïoh ïa ka rai ba u paidbah un kwah ban shah lute lane ban ïoh ïa ka shynshar khadar ka ba khuid", u la ong.
Halor ka jingpynkhreh ïa ka election, u Bah Pala u la ong “Ha man ka election ka donkam ban trei shitom bha namar ka election kan dei hi ka election bad kam shong ha nga u ban aireng hynrei kan shong ha ki paidbah ki ban jied ïa nga, hynrei nga don ka jingshaniah ka ba skhem namar ba ngi la trei shitom bha".
“Ki paidbah ki dang ieid bad shaniah bha ïa ka Congress, bad dei tang ka party Congress ka ba dang khlaiñ ha baroh ki district bad ki paidbah ki dang noh mynsiem sha ka Congress haduh mynta", u la bynrap.
U kyrtong ka Voice of the People’s Party (VPP) na North Shillong konstitwensi, u Bah Adelbert Nongrum, ha ka 9 tarik Rymphang u la leit ai FIR ha Sadar Police Station ha Shillong halor ka jingkynnoh pyndonkam bakla ïa ka pisa ba la mang da ka sorkar pdeng ïa ka Meghalaya kaba la thmu na ka bynta ka jingpynlut ha ka por jong ka khlam COVID-19.
Katkum ka FIR, u Bah Nongrum u la ong ba ha ka samoi pyrem jong ka jingtreikam ka ïing dorbar thawaiñ, u la buh jingkylli ha ka 12 tarik Nailur 2022 halor ka jingpynlut haduh kane ka tarik ha kaba ïadei bad ka COVID-19 ryngkat bad baroh ki jingpynlut na ka mang tyngka na sorkar pdeng.
Ka jubab ha kato ka por na u Myntri ka koit ka khiah ka long T.
76.
56 klur.
Hynrei katkum ki jingtip ba la ïohlum na ka jingwad jingtip na ka RTI, ka pisa ba ka sorkar pdeng ka la pyllait ban ïarap lyngba ka National Health Mission hapoh ka India COVID-19 Emergency Response and Health Systems Preparedness Package for Meghalaya ka long T.
15.
61 klur ha ka Phase I bad T.
104.
12 klur ha ka Phase II.
“Kane ka lah ban long ka jingpyndonkam bakla ne ka jinglute ïa ka pisa ki paidbah, ki ba long ki jingpynkheiñ ïa ki aiñ hapoh ka Indian Penal Code (IPC)," la ong ka FIR.
Haba kren sha ki lad pathai khubor hadien ka jingai FIR, u Bah Nongrum u la ong ba um kynnoh ïa ka sorkar ne ïa uno uno u riew shimet hynrei, “kum u nongshong shnong ba don ka jingsngewkhia, u kwah ban tip shaei ka pisa ka jah".
Ha u bnai ba la dep, u nongwad jingtip lyngba ki RTI, u Bah Disparsing Rani u la kynnoh ba ka sorkar jylla ka la pyndonkam bakla ïa ka pisa kaba la palat ïa ka T.
43 klur, kaba la mang da ka sorkar pdeng na ka bynta ban tehlakam ïa ka khlam COVID-19 ha ka jylla.
Ka khlam COVID ka la syllad ïa ka jylla mynba u Dr Aman Warr u dang trei kum u Director ka Health Service (DHS) jong ka sorkar jylla ha Meghalaya.
Ha kawei pat ka liang, u Bah Adelbert Nongrum un sa ïakhun pyrshah ïa u Dr Aman Warr, u ba dei u kyrtong ka United Democratic Party (UDP), bad kiwei ki kyrtong ha ka Elekshon 2023 na ka bynta ka shuki jong ka North Shillong konstitwensi.
SHILLONG:Ban kham ai jingpynshai sha ki paidbah ha shwa ka elekshon MLA ka ban wan, ki nongïalam ka sengsaiñ pyrthei na ka Congress mynta ka sngi ka 9 tarik Rymphang, kila kular ban kynthup ïa 5 tylli ki jingkular ba kongsan ka ba la ai kyrteng ka ‘5 Star Meghalaya’.
Haba kren ha kane ka sngi, u President ka Meghalaya Pradesh Congress Committee (MPCC) u bah Vincent H Pala u la ong ba ka seng Congress kan kynthup ban ai ka jingïarap pisa ka ban long T.
3000 shi bnai ïaki longkmie kiba bsa marwei ïaka longïing bad kan long T.
36000 man u snem.
Ha ka mat ba ar ka long ban pynlong ïa ka jylla Meghalaya ka ba lait na ki jingkyrduh kam bad ka Congress ka kular ban pynïoh ïa ka kam ka jam sha man uwei pa uwei u briew na man ki longïing.
Ka Congress ka la buh ruh ki jingkular ba kan pynlait ïa ka jylla Meghalaya na ka jingbamsap, ka Congress ka la kular ruh ban pynlait ïa ka jylla na ka jingshah pynlip bor ding electric bad kan shim khia ban pynlait ïa ka jylla na ka jingkyrni u drok.
Ka High Court jong ka Meghalaya ka la hukum ban phah da ki nongpahara ka sorkar pdeng hadien ba la lap ïa ki bor sorkar jylla bad ki pulit ki bym lah ban tehlakam ïa ki jingtih beaiñ bad kit dewïong.
Hadien ba la bishar ïa ka jingujor lyngba ka Public Interest Litigation (PIL) halor kane, ka kashari ba kynthup ïa u Chief Justice Sanjib Banerjee bad ki nongbishar ba kynthup ïa u Bah HS Thangkhiew bad W Diengdoh ki la ong ba ka long kaba donkam ban buh ïa ki pulit ka Central Industrial Security Force (CISF) lane Central Reserve Police Force (CRPF) ba biang ban khanglad ïa ka jingtih bad kit beaiñ ïa u dewïong na ki bor ka jylla, ha kaba ka jylla kan hap ban siew ïa ka jingbym lah pynbiang jong ka.
Ka kashari ka la peit bniah ïa ka jinglong jingman kaba mynta bad ka jylla ka la pynlut bun bah ka pisa la jan dap shisnem ban thaw ïa ki lad ki lynti bad ki jingthawlad ka jylla ki la pulom lut bad ka long kaba donkam ban khot ïa ki pulit ka Central Armed Police Forces ban peitngor bad khang ïa ki jingtih dewiong beaiñ kiba dangïaibteng ha ka jylla.
“Ïa u Dr Mozika, Deputy-Solicitor General ka India uba don ha kashari, la kyrpad ban shim jingthoh na ka bynta ka sorkar pdeng bad ban ïathuh ha kane ka kashari, haba kane ka kam ka la jia shitaïew bad ban phah mardor da ki pulit ka Central Industrial Security Force land Central Rerserve Police Force ban shimti pura halor ka jingtih dewïong beaiñ, kynthup kaba kit beaiñ", ong ka kashari.
Haba u Superintendent of Police ka Jaiñtia Hills u la pynpaw ïa ka jingsngewkhia, ka kashari ka la ong ba u dei ban pynshai balei um shym la shah pynshitom lane set phatok namar ka jingbym kheiñsnep ïa ki hukum ka kashari ban tehlakam ïa ka rukom tih par dewïong ka bym ïahap bad ka jingstad saïan kaba la jyllei ha baroh kawei ka East Jaiñtia Hills bad ka don ruh ka jingkit beaiñ.
Ïa kane ka kam yn sa bishar biang ha ka 14 tarik u Rymphang.
U nongbishar BP Katakey ba la shongthait, uba la shah pynkhamti ha ka kashari ban peit bad pynthikna ïa kaba kit ïa u dewiong ba la dep tih mynshuwa kumba la jia mynshuwa, u la phah shuh shuh ïa ka kaiphot ba shipor ha ka 6 tarik u Rymphang.
Ka kaiphot ka kdew ïa ka jingtih dewïong beaiñ bad kaba kit bad ïa ki lad ba la shim da u nongbishar Katakey katkum ka jingmih khubor ha ka 10 tarik u Kyllalyngkot 2023 ba ki la don 3 ngut ki nongtih dewïong ba la ïap hapoh par ha Rymbai ka East Jaiñtia Hills District, ïathuh ka kashari.
Ka seng United Democratic Party (UDP) Mairang Circle mynta ka sngi ka la pynlong ïa ka jingïalang paidbah hapoh ka phyllaw ïing treikam jong ka UDP kaba don ha ka shnong Mairang Mission Eastern West Khasi Hills District ha kaba la sakhi ïa ka jingwan tuid jong ki hajar ngut ki nongkyrshan jong ka seng na Mairang Konstitwensi.
Ha kane ka sngi u kyrtong jong ka seng UDP na Mairang Konstitwensi uba dei ruh ha kajuh ka por u President rangbah ka seng hapoh ka jylla u Bah Metbah Lyngdoh ula ïoh ban pdiang sngewbha ïa ki nongïalam na kiwei ki seng kiba kynthup ïa u Kyrtong barim jong ka seng PDF u Bah Counsellor Wahlang, nangta ka Dr.
Eureka Lyngdoh kyrtong barim ka seng Congress, ka kong Madona Langstieh u working president barim jong ka Congress u Bah Lambok Nongrang na ka PDF lem bad kiwei.
Haba ai jingkren ha kane ka jingïalang u Bah Metbah Lyngdoh ula pynpaw ïa ka jingsngew kmen ba ki paidbah ka Mairang ki dang don ka jingshaniah ha u kum u nongïalam, ha kine ki snem kiba la dep bad u don ka jingkyrmen ba ha kane ka kynti ruh kin ai ka jingkyrshan kaba pura, khamtam da ka jingwan ai jingkyrshan lang jong kine ki wei pat ki nongïalam na ki wei ki seng ka ai jingkyrmen shuh shuh.
U la ong ruh ba kum u MLA u la pyrshang ha la i jong i bor ban peit ïa ka roi ka par jong ka thaiñ bad bun ki projek kiba ki la lah ban pyntrei na ka bynta ka jingmyntoi jong ki paidbah, kum ki surok, ki skul, ki lynti ki syngkien, ka umbam um dih bad Ka ba khraw tam kaba u la leh ka dei ka jingwanrah ïa ka district, bad kane ka la pynsuk ïa ki paidbah namar da ka jingdon ka district ki paidbah kim don kam shuh ban leit sha Nongstoin bad ki la lait ban pynlut ïa ki sngi ki por ki jong ki.
U la pynpaw ruh ïa ka jingsngew kmen ba ki paidbah ki ai jingkyrshan ïa u kum ka jingsngew nguh ïa ki kam kiba u la leh khamtam ka jingsngewnguh ba u la wan rah ïa ka District.
Shuh shuh u Bah Metbah ula pynpaw ruh ba ha kine ki sngi ula ïohsngew ïa ki khubor kiba pyntieng pynsmiej ïa ki nongkyrshan jong ka seng ha ki jaka bapher bapher,ha kaba ki la don ki jingkren ba ha kine ki snem kiba la dep uba lah long MLA ar term um ju jop shuh ha kaba lai, hynrei ka UDP ha Mairang ka la pynshisha ban jied biang ïa ka seng UDP bad ula ong ruh ha kaba ïadei bad ka jingwan rah ïa ka district ki la don ki khubor kiba ong ba uba wanrah ïa ka district um ju jop shuh.
“Hato ka jingwanrah ïa ka District kadei ka kam sniew kaba nga la leh" U Bah Metbah ula buh ïa kane ka jingkylli sha ki paidbah halor ka jingsaphriang ka khubor kaba ong ba u ba wanrah ïa ka district um ju jop shuh, “lada ka jingwanrah ïa ka district ka dei ka kam sniew kaba pynjot ïa ka Konstitwensi wat jied hynrei kyntait syndon ïa nga.
" la ong u Bah Metbah.
Ha kane ka sngi la ïoh ruh ïa ka jingkren na ki ba wan pynïasoh thymmai bad na ki nongkitkam jong ka UDP Mairang ha kaba ki la pynpaw ïa ka jingkyrmen ba ka seng kan dang jop ha kane ka kynti ba mynta da ka jingïatreilang jong baroh.
Ha ka sngi bishar ïa ki kot ki sla jong ki kyrtong (scrutiny) kata ha ka 8 tarik Rymphang, ki ban ïakhun ïa ka elekshon 2023, na ki 379 ngut ki kyrtong 3 ngut ki kyrtong pynap ka National People’s Party (NPP) na Jaiñtia Hills bad uwei u kyrtong pynap ka United Democratic Party (UDP) na ki la shah kyntait  namar ka jingbym biang ki kot ki sla.
Kine ki lai ngut ki kyrtong ka NPP ki kynthup ïa u MDC ka Jowai u Bah Ailad Bhoi, u MDC barim u Bah Hambertus Nongtdu  na Sutnga Saipung, bad ka Kong Violet Lyngdoh MDC barim na Khliehriat.
Katba uwei pat u kyrtong pynap ka UDP u dei u Bah Stonely Shylla na Khliehriat.
Haba ïakren bad u Chief Electoral Officer u Bah Frederick Kharkongor u la ong ba hadien ba la kut ka jingthep kyrteng jong ki kyrtong ha ka 7 tarik Rymphang, ki don haduh 379 ngut ki kyrtong kiba kynthup ïa ki 342 ngut ki shynrang bad 37 ngut ki kynthei.
Ha East Khasi Hills ka dei ka District ba bun tam ki kyrtong ki ban ïakhun kiba poi haduh 116 ngut, ki ba kynthup ïa ki 102 ngut ki shynrang bad 14  ngut ki kynthei, bad ha West Garo Hill ki don haduh 65 ngut ki kyrtong shynrang bad 4  ngut ki kyrtong kynthei.
“Ka don ka jingïoh jingtip ba don na ki kyrtong na Jaiñtia Hills ki ba la shah kyntait na ka jingbym biang ki kot ki sla bad kine ki dei ki kyrtong pynap baroh" u la ong.
Ka elekshon ha ka jylla kan long ha ka 27 tarik mynta u bnai ha kaba ki paidbah kin jied ïa ki nongthawaiñ sha ka ïing dorbar thawaiñ ka jylla ha ka sien kaba khadwei.
U kyrtong ka United Democratic Party (UDP) na Nongpoh konstitwensi, u Mayralborn Syiem, u la ong mynta ka kynti ka Nongpoh konstitwensi kan sa pynpaw ba ka jied ïa u briew lane ïa ka seng.
Haba ïakren bad u Kynjatshai u Bah Mayborn Syiem u la ong, “U Dr DD Lapang, u dei u nongïalam jong nga, u ba la ïalam ïa nga kumba nga long mynta ruh dei na u hi bad ha kaba ïadei bad ka jingmih na ka Congress bad pynïasoh sha ka UDP ka dei ka rai jong u paidbah ym ka rai shimet".
“Nga ha u 2018 nga la jop na ka seng Congress ngam don daw eiei bad baroh ki seng sainpyrthei  ki dei ki ba bha suda bad ki mat treikam ruh ki dei hi ban kyntiew ïa ka jylla bad ka jingrai jong nga ban rung sha ka UDP ka long namar ba ka dei ka seng riewlum ka ba  la rim bha" u la bynrap.
“Ha ka jingïadei bad u maheh Dr DD Lapang u ba la kyrkhuh ïa nga ha u snem 2018, mynta u snem 2023 ruh un sa ai ka jingkyrkhu ïa nga, ha ka mynsiem jong i wat la ngim don shuh ha ka juh ka seng saiñ pyrthei", u la ong.
“Ka jingjop u Dr DD Lapang la 8 sien ka dei namar ba ki nongthep vote ha Nongpoh hi ki 70 % ki jied ïa u briew ym ïa ka party, ka elekshon ha Nongpoh hi ka dei namar ba ki jied ïa u briew ym ïa ka party “u la bynrap.
U Bah Syiem u la ong ruh “Ka jingjied ïa u Dr DD Lapang ka dei namar ba  u dei u briew u ba trei u nongïalam u ba biang u ba la nongsynniang ïa ka Ri Bhoi , ka jylla hi baroh ka wei kumta u jop bad namar ba u la pynïasoh na ka Congress te ka la suhthied bha".
“Kane ka elekshon mynta ruh ban ong ba ngan jop beit kam dei kumta hynrei ka 2023 kan pynshisha ba ka Nongpoh kan jied ïa u briew ne ïa ka party.
Ka jingkylla ki nongmihkhmat na ka wei ka seng sha ka wei kam dei shuh ka ba phylla namar  palat 31 ngut ki ba la jop na ka wei ka seng sainpyrthei mynta ki la kylla seng ha ka elekshon"u la bynrap.
U President ka Meghalaya Pradesh Congress Committee (MPCC), u ba long ruh u kyrtong ka Congress na Sutnga-Saipung konstitwensi, u Bah Vincent H Pala u la ong ba ka 2 tarik u Lber kan dei ka sngi ba ki paidbah kin ïohi la ki jied ïa ki High level lane ki normal Level.
Haba kren sha ki lad pathai khubor u Bah Vincent u la ong ba ka jingïakhun ha Jaiñtia Hills kan long hapdeng ki High Level bad ki Normal Level bad ki paidbah kin sa rai lada ki kwah ka jingshynshar kaba bha ai ba kin jied ïa ki Normal level hynrei lada ki kwah ban shah ñion beiñ bad shah lute ai kin jied ïa ki High Level.
“Ha Jaiñtia Hills, ka jingmad jingeh ka long ka jingshah khang ban tih dewïong, khang ban khaii dieng, khaii mawshun, bad hadien habud kin sa mih shibun ki jingeh namar ki ba dang duk kin dang duk katba kiba riewspah kin dang riew spah shuh shuh", u la ong.
“Ka jingbym don ki kam ki jam ruh ka dei ka jingeh kaba khraw ha ka jylla kaba la ktah bha, kumta ka Congress ka don ïa ka jingshaniah kaba khraw ba kin jied ïa ki normal level ym ki high level", u la bynrap.
U Bah Pala u la ong ruh ba ka jingkam ka Sorkar MDA ba ka lah ban weng ïa ka jingkhang tih dewïong  ka dei tang ka jingpynbiej ïa u paidbah namar ba kam lah ban weng khlem da thaw kano kano ka aiñ.
“Ki paidbah ki dei ban sngewthuh ba kam dei ka sorkar kaba la khang  ïa ka tih dewïong ha ka jylla bad lada ka sorkar ka ong ba kan weng ïa ka jingkhang ban tih dewïong kan dei kaba bakla namar ka jingkhang ka dei na ka ingbishar bad ka jingkam ba ka sorkar kan plie biang kan dei kaba bakla bad kan ym lah hi ban leh kumta", u la ong.
“Ban weng ïa ka jingkhang hap shna ki aiñ ki rule bad ka sorkar kaba la dep ka la kam ba hapoh ka 100 sngi kin weng ïa kane hynrei ka khlem lah ban shna kano kano ka aiñ bad kane ka dei tang ka kam thok jong ki ban pynbiej ïa u paidbah bad ki paidbah ki dei ban pynshitom ïa kane ka sorkar ha kane ka elekshon", u la bynrap.
U kyrtong shimet na ka North Shillong konstitwensi, u Bah Michael Kharsyntiew u la ong ba u la don bad ki paidbah khamtam naduh ba don ka saw ka sian mynshwa ha ka por ba wan khie u Covid-19.
“Nga la trei bad u paidbah naduh ka por ba don ka saw ka sian.
Hynrei ha kane ka por, la ïohi ba ki don ki briew kiba la shongthait kiba dang mih ban rung biang sha kawei ka kam.
Ka la dei ka por ba ki paidbah ka konstitwensi kin ailad noh  ïa u samla kiba wan na ka ïing baduk ban ïasaid ïathir hapoh ka ïing dorbar thawain", la ong u Bah Michael hadien ba la thep kyrteng ha ka 7 tarik Rymphang ha kane ka elekshon MLA kaban long ha ka 27 tarik mynta u bnai.
U la ong ba u la don bad ki paidbah naduh ka por ba ki paidbah ki jynjar bad wat ki nongmihkhmat kiba la jied u paidbah ruh ki shong beit ha ïing.
U la ong ba kum u briew, u buh ïa ka longbriew manbriew hakhmat ban ïa kiwei pat bad un ïakhun ban pynbeit ïa ka kam hapdeng ki Pynjabi bad ka sorkar jylla.
U la kynnoh ruh ba ula shah leh bein ha ka BJP kaba la pynduh tiket ïa u ha kane ka kynti wat hadien ba u la trei shitrhem na bynta ka seng.
“Kane ka jingshah lehbeiñ jong nga, ai ba u paidbah ka North Shillong kan ai ïa ka jubab sha kita kiba leh beiñ", u la ong.
U la ong ba um thad madan eiei ïa ka jingïabam pisa ban thied tiket ha ka BJP watla ki don bun kiba la bthah ba un sei madan ïa kane.
U la kam ba ka don ka jingïapait ki nongkyrshan ka BJP ha North Shillong hapdeng ki nongkyrshan jong u bad kiwei ki kyrtong, bad un ïai trei ban ïasyllok bad ki kynhun bapher bapher.
Na ki 43 ngut ki nongleit shim bynta ha kane ka lympung Khelo India Youth Games ba la pynlong Bhopal, ka Meghalaya ka dang ïoh tang kawei ka takma lyngba u samla Pynshngain Kurbah ha ka jingïalehkai king lieng canoe u la ïoh ban khur ïa ka takma rupa ha ka  canoe slalom hapoh jong ka lympung ïalehkai jong ka Khelo India Youth Games kaba la long ha jylla Madhya Pradesh.
Ha ka jingshisha ki don bun jait ki jingïalehkai ba ka Meghalaya ka la shim bynta ha kane ka lympung, kynthup ïa ka   judo ,swimming,tennis,Yogasana, shooting bad archery hynrei ym pat lah ban ïoh takma naduh ka 30 tarik Kyllalyngkot 2023 ba la sdang ïa kane ka lympung.
Ha kane ka snem ba la dep ka Meghalaya ka ïoh tang kawei ka takma Rnong lyngba ka jingïalehkai phutbol hapoh ka jingïalam jong u Jeffrey Warlarpih kum u coach.
Kane ka lympung kan sa kut noh ha ka 11 tarik mynta u bnai.
Da ka jingjop jong une u samla ka Meghalaya ka la ïoh ban khur ïa ka takma ba nyngkong eh jong ka ha kane ka lympung ïalehkai.
U Samla Pynshngain Kurbah u la khur ïa ka takma rupa hadien ba u la wan ba ar ha ka jingkieng Liang canoe ha kaba u la pyndep da 98.
31 sekon, katba u nongïalehkai jong ka Madhya Pradesh u P Singh Rathod u la wan ba nyngkong hadien ba u la poi 76.
85 sekon bad u nongïalehkai jong ka jylla Gujarat u Anak Chouhan u la wan ba lai da 104.
03 sekon.
Hapoh kane ka lympung ïalehkai mynta ka jylla Maharashtra ka dang ïai bat ïa ka kyrdan ba nyngkong ha kaba ka la khur 83 tylli ki takma baroh bad bud sa ka Haryana ha ka kyrdan kaba ar kaba la rah 56 tylli ki takma bad ka Madhya Pradesh ha ka kyrdan kaba lai kaba la rah 56 tylli ki takma.
Katba da ngi ïa phai pat sha ki jylla jong ka thaiñ shatei lam mihngi pat ka Manipur ka don ha ka kyrdan kaba 11 hadien ba ka la khur 11 tylli ki takma, bad bud sa ka Sikkim kaba la khur 2 tylli ki takma bad bud sa ka Meghalaya kaba don ha ka kyrdan ba 23 ha ryngkat bad ka jylla Chattisgarh bad ka Lakshadweep kiba ka rah mar kawei ka takma.
Ka Arunachal Pradesh ka don ha ka kyrdan kaba 25 kaba la khur 3 tylli ki takma bad khatduh eh bud sa ka Mizoram kaba la khur kawei ka takma.
Kane ka Tamasa pynlamwir  ïa ki paidbah ka la wan biang mynta u bnai Rymphang 2023  bad kane ka jadu pynbiej  ïa ka jingmut jingpyrkhat jong ki paidbah kan ïai bteng haduh kumba ar taïew tam ei ei naduh mynta ka taïew.
Ha kane ka tamasa shongshit paidbah, bun ki paidbah naduh ki samla ki samhoi, shynrang bad kynthei, ki riew rangbah bad longkmie ruh kumjuh ha ki kyrdan bapher bapher kim kheiñ ne kim salia  shuh ïa ka sngi ka miet, kim salia shuh ïa ka duh thiah ka duh dem bad khlem tyngkai shuh ruh  ïa ka por bad ka bor jongki ban pynlut kai bad pynleit jingmut beit triang tang shaphang uta u kandidet bad ka party jongki.
Ka dei ruh ka por ïa peit matdong briew, ka por ba ïa bishni pihuiñ para shnong para thaw, bad ka por wat ban ïa phoi bad ïa pait ïapra wat shi ïing shi sem ruh kumjuh.
Ngi ïohi ba, man ka por ba, katba dang jngai ka Tamasa shongshit paidbah, bun ki briew ki iakren tip briew tip Blei suda.
Bun ruh ki la ïa pynpaw ba ki la ngiah bad kdang hi shoiñ ïa kane ka Tamsa hynrei mynta pat, mar ïa poi kane ka tamasa, kine hi kijuh ki briew kiba leh shongshit khleh biej eh hakhmat hakhmat ryngkat bad u kandidet jongki.
Don bun bah ki daw balei tang shu poi kane ka Tamasa pynshongshit paidbah ki briew ki ïa leit noh ïap kumba shoh jadu ka myntor.
Dei ha kum kane ka por ba ka khawai ka dawai ka pahuh kyrhai na u kandidiet bad ka party jong u.
Ka dei ruh ka aïom kaba u kandidet u dang don ka mynsiem ieit, burom bad pynsngew jan ïa ki paibah.
Ka dei ruh ka aïom ban ïoh leh ba heh, shong kali ei  bad jied da kino kino ki kali rem dor katba mon.
Ka dei ruh ka aiom ba ki kandidiet bad ka party jong ki ki ïohlad bad shim kabu ban pynkiew skong ïa u paidbah nongkyrshan jong ki  khamtam ïa u duk u suk bad u luk u lak uba kham shitom ban ïoh leh ba heh ba haiñ kum kiba ïoh kabu kiba ïoh ba kot.
Hynrei, mar ïa dep thep vote pat, kynjah hi jar ka jingshongshit ki paibah.
Ki kandidiet kin leit rieh noh sha ïing paki dulan jong ki.
Ki paidbah bapli kin shem shitom  ban wad bad ïakynduh ïa ki.
Kiba rem lei ki jah syndon noh jar bad kiba jop pat kin ïaleh bad ïa rai katba mon ne sngewbit ma ki.
Lada ki paidbah nongpynjop jong ki ki isih bad shun ïa ka party BJP, ki MLA ba la pynjop jongki pat  kin leit ïa snoh khnang shata.
Lada ki paidbah kim mon ne sngewtynnad ïa ka party NPP ba ki ong hana, long kumba leit ai doh lypa ia u Garo ne ka  AITC ba ki ong ka party Bengali na Kolkata, ki MLA ba kin sa pynjop pat kin leit noh ïap sia sia shata kumba noh ïap u dkhiew ha ka thit.
Peitkai keiñ, mar ïa jop, khlem artatien ki MLA bad ka party ba ki jop kim nym kheiñ briew shuh ne kim salia shuh  ïa ki paidbah nongkyrshan lajong hynrei khlem artatien kin pyngngeit bad pynksan ïa ki paidbah nongkyrshan ba kin leit ïa snoh rdin kat sha ka party ba ïoh thaw sorkar.
Ki paidbah bapli ki kylla long tang kum u brut,Ynda la dep pyndonkam ïa u, ki bret noh sha rud bad sha nala khlem salia shuh.
Mynta, ba dang ïoh pisa bher bher, man u briew u lok suda hynrei ynda la kyrduh pat, wat tang ha tyngkong ïing ruh kim shlan ban wan mih.
Ki paidbah ki dei ban da khan da pyrkhat bha, ki dei ban da puson janai bha ha kum kane ka por shongshit  ïoh ki babe dier por kylla tang shu mar ïa dep ka tamasa pynshongshit paidbah.
Ka Baichung Bhutia Football School Residential Academy (BBFSRA) kan pynlong ïa ka trial lane ka jingaijinghikai kaba long ruh kum ka kabu ban ïit ïa ki khynnah don sap mynta ka sngi ka 8 tarik Rymphang hapoh Sohiong.
Kane ka program ka long shi bynta jong ka Baichung Bhutia Football School Residential academy ïa ka 100 trials ha ki 100 tylli ki jaka ha kylleng sawdong jong ka ri India Baroh kawei.
Hadien ba la dep ban pynlong ha Mairang, Nongstoin bad Tyrsad, kane ka skul ai jinghikai ka la rai ban pynlong biang ïa kane ka program ha Sohiong.
Kane ka trial kan long na bynta ki khynnah kiba hapoh 18 snem kiba la kha hapdeng jong u snem 2006 haduh 2013.
Ïa kane ka program yn pynlong hapoh madan Nongur Football Ground naduh ka por 8:30 mynstep na bynta ki khynnah kynthei bad shynrang ba kan don ruh ka baibam (Scholarship) kaba 100 persen.
Ka leit ka wan kaba man ka sngi jong ki nongshong shnong ka thaiñ Upper Shillong ha ka 7 tarik Rymphang ka la kylla long pynban kum ka jingphohsniew kynsha.
Ka jingsahkut bad ka jingdheng kali ka la pynsohsat ïa ki nongleit nongwan ha kaba ka jingdheng kali ka la poi sha ka miet ka ïong ha kaba ym shym la ïohi dak ba kan khih ne kylla.
Shuh shuh ki nongleit nongwan kiba mih kham slem na ki jingtrei jong ki, ki la sahkut da ki kynta ha ki kali jong ki ha kaba ki kali ki khih tang katto katne inshi lyngba ki surok ba khim ka sor.
Kiwei pat kiba thmu ban sah miet da ka jingkyrmen ban lait na ka jingdheng kali, ki la ngat ha kajuh ka apot kaba la pynsohsat ïa kiba bun.
Haba kren sha ki lad pathai khubor, uwei na ki nongshong shnong u la ong, “Ka jingdheng kali ka sah kumjuh ha ka por ba nga leit thiah bad haba nga khie".
Ka jingsahkut bad ka jingap da ki kynta ka la pynlong ïa ki draibar ba kin sngew thait, sngew lynga bad ban sngew kum ki koidi ha ki kali jong ki.
Ka jingleit jingwan kaba la long kynsha, ka i kumba kan ym kut shuh bad ki nongleit nongwan hapoh sor ki la hap ban ïai shah ïa ka jingdheng kali bad ka jingap kabym kut shuh.
Ha ka miet jong ka 7 tarik Rymphang ha ka jingïalang ban ïalap elekshon, ka la mih ka jingïakulmar hapdeng ki nongkyrshan ka Trinamool Congress (TMC) bad ka National People’s Party (NPP) ha ka shnong kaba don hapoh Phulbari konstitwensi, ha kaba 9 ngut ki briew ki la mynsawKatkum ka kaiphod na u District Election Officer ka West Garo Hills, kane ka jingjia ka la jia ha ka por 10:45 eiei mynmiet ha ka shnong Charbatapara, ha kaba ka la mih ka jingïakulmar hapdeng ki nongkyrshan ka TMC bad ka NPP.
Ha kane ka jingjia la ïadon ryngkat u MLA ka Phulbari na ka TMC u SG Esmatur Mominin ryngkat kiwei ki nongïalam ka seng kaba kynthup ïa u Moni Mondol bad u Bhuttu, bad ha ka liang ka NPP la ïadon ryngkat u MDC GHADC u Habibur Zaman ryngkat ki nongkyrshan jong u.
Ka kynhun pulit na Phulbari Police Station ki la poi ha kane ka jaka bad ki la lah ban tem ïa ka jingkulmar.
Ha kane ka jingjia, 9 ngut ki briew ki la mynsaw bad la pynkit ïa ki sha Phulbari CHC bad la pyllait noh ïa ki hadien ba la dep eksamin ïa ki.
Hynrei uwei na kiba mynsaw la phah ban leit eksamin shuh shuh namar ka jingmynsaw ha ki bynta jong ki khmat.
Ha ka FIR ba la ai da u Nojrul Hussain na Charbatapara, ba la ngeit ba u dei u nongkyrshan ka TMC, u la kynnoh ba ka jingïaid paidbah ba la ïalam da u Habibur Zaman ka NPP ki la sangeh hajan ka ïing jong u bad ki la kawang maw ïa ka ïing jong u ha kaba 4 ngut ki briew ki la mynsaw.
Shuh shuh la ïathuh ba kawei pat ka daw jong ka jingmih ka jingïakulmar ka dei hadien ba u MDC u Habibur Zaman ryngkat bad ki nongkyrshan jong u ki dang ïaid lyngba ka shnong, ki la shah kawang maw ha ki briew kiba la suba ba ki dei ki nongkyrshan ka TMC ha kaba kawei ka kali Scorpio ka la julor bad la mih ka jingïakulmar.
Katkum ka jingïathuh ki bor ba dei peit, la lah ban tehlakam ïa kane ka jingjia bad ka jingtohkit ïa kane ka dang ïaid sha khmat.
Ka seng Khasi Student Union (KSU), West Khasi Hills District unit, kala kam ba kala lap ba ka don ka jingthung kam sop sop ha ki ar tylli ki tnad sorkar hapoh West Khasi Hills District.
Katkum ka jingïathuh u Bah John Fisher Nongsiang, President ka Seng, la ong ba kila don haduh 17 tylli ki kam bala thung sop sop hapoh ka ka tnad ka koit ka khiah bad 4 tylli hapoh ka tnad PHE Nongstoiñ.
Shuh shuh u la ong ruh ba hadien ba ka Seng ka la ïoh pdiang ïa ki jingujor kala wad jingtip ha kaba ka Seng kala lap ba kila don shisha ka jingthung kam khlem da pynlong ïa ka interview bad kane kala ktah ïa ki samla wad kam na ka dong ka thaiñ.
Halor kane na ka liang jong ka Seng ha ka 7 tarik Rymphang kala leit ban ïakynduh ïa u Deputy Commissioner, ka West Khasi Hills u Bah Garod LSN Dykes ban pan jingshai halor kitei ki jingthung kam sop sop ha kaba na ka liang jong u DC u la ïathuh ha ki dkhot ka KSU ba um ïoh jingtip eiei ruh em halor katei ka jingjia.
Kumta na ka liang jong ka Seng KSU kala kyntu ïa u DC ba u dei ban shimkhia halor katei ka bynta bad ban pynshitom ïa ki ophisar kiba don kti ban thung kam sop sop khlem da leh ha ka lynti kaba dei bad kaba shai.
Ka Kynrewmyllah Adventure Training Centre and Eco-Tourism Mawranglang, South West Khasi Hills District, ha ka 7 tarik Rymphang ka la ïoh ban ai jinghikai ïa ki khynnah skul NCC jong ka Sngap Syiem College Mawkyrwat ban tip ha ki lai bynta, kata ban ai jingïarap ïa ki briew kiba mynsaw, ki kam jngohkai pyrthei, bad kumno ban tip ban kiew ïa ki lum bad kiwei de.
Ha kane ka sngi ka la long shisha ka jingmyntoi shibun ïa ki samla jong ka NCC Sngap Syiem College kiba la shah ai jinghikai na ki u bah Pilestar Nongsiej bad ka kynhun jong kaba la tip kum ka Kynrewmyllah Adventure Training Centre and Eco-Tourism Mawranglang South west Khasi Hills District.
Na ka liang u Bah Pilestar Nongsiej u President jong ka Kynrewmyllah Adventure Training Centre and Eco-Tourism u la pynpaw ka jingsngew kmen ba u la ïoh lad ban ai jing hikai na ka bynta ki khynnah NCC jong ka Sngap Syiem Collage ha kaba na ka liang ka Sngap Syiem College kala kyrpad ïa u ban ïarap ban ai ki jinghikai kumno ban tip naka bynta ban ïarap ïa ki briew jingïarap kyrkieh (first Aids) kiba mynsaw ha kiba bun ki bynta kum haki jingjia kyndit ha ki jinghap ne tyngkhuh kali,  pluh iing, kiba ur bad hap ha ki riat bad kiwei de, kumno ban tip ban ai jingïarap ba kyrkieh ïa ki khnang ba kiba mynsaw kin ïoh ban lait im ne ïoh ki jingsumar shwa ban pynpoi ïa ki ba mynsaw ha ki jaka sumar kiba biang kum haki Hospital.
Ha kane ka sngi u la ïoh ruh ban pynsngewthuh ba kim ki briew ki dei ban kloi ban ai jingïarap lada lap ne ïakynduh ïa ki briew kiba jia ha ki kam ba mynsaw (Accident) ne pluh iing bad kiwei de ban ai jinghikai ban ïarap kum ïa kita, ha kajuh ka por ki la ïoh ruh ban ai jinghikai kumno ban kiew bad hiar ïa ki maw bad ki riat ki ram da kaba pyndonkam da u tyllai, bad kumjuh ruh ban tip kumno ban kam na shillang lum ne wah ban jam sa shillang.
Kine ki jinghikai ki long shisha kiba donkam tam ha manla ki briew khnang ban lah ruh ban ïarap ïalade bad ïa ki wei ruh na kino kino ki jing mynsaw.
U Bah Pilestar Nongsiej u la ong ruh ba ka  Kynrewmyllah Adventure kaba don ha Mawranglang kam dei eh tang ka jaka jngohkai pyrthei hynrei ka dei kawei jaka ai jinghikai ban pyntbit ïa ki samla kiba kwah ban shah ai jinghikai ha ki kam jngohkai pyrthei, Adventure, ban ïarap ïa kiwei (Rescue team) ban tip kumno ban kiew ïa ki lum, ban ïarap ïa kiba mynsaw, Rock Climbing, Mountain Climbing bad kiwei de.
U la buh ka jingkyrpad ïaki samla ka thain Mawkyrwat bad na kiwei de ki distrik ba la da don kiba kwah ban pyntbit ïalade ha kine ki bynta, ka KATCET ka don ki lad ki lynti ban ïalam ïa ki ha ki National Institution ki jaka ai jing kiban pyntbit shuh kum ha Jammu Kashmir, Uttarakhand, Shimla bad haki ar tylli ki jaka hapoh North East.
Kum ki samla kim dei ban shu kut tang hangne hynrei ba kin kiew sha jrong namar ba kane ka dei ka wei ka lad ka lynti ïaki samla ban kyntiew ha ki kam ïohkam ïoh jam namar ba kane ka jingai jinghikai kaba ïajan bha naka bynta ki kam shipai kan long ka lad ïa ki samla ban ïoh kam shipai ym tang katta ka long ruh ka jingsarong ym tang ïaki shimet hynrei ïa ka dong ka thain bad ka jait bynriew.
U Bah Pilestar uba dei uwei napoh ka SWKHD u la pyndep kum u nongkiewlum jongka National climber bad kiwei kiwei de.
Ha kane ka sngi la ïa donlang ruh u Bah Pynkmenlang Pyngrope, ANO jong ka NCC Sngap Syiem College ryngkat ki khynnah skul jong ka NCC Sngap Syiem College kynthei bad shynrang.
U Bah Pyniaid Sing Syiem, u la wan ban thep kyrteng ïalade kum u kyrtong ka National People’s Party (NPP) ha ka 7 tarik Rymphang ha DC office na ka bynta ban ïakhun ïa ka elekshon sha ka ïing dorbar thawaiñ ka jylla ka ban long ha ka 27 tarik mynta u bnai.
Kumban shu pynkynmaw u Bah Pyniaid u dei u MDC hynrei u la kylla long kum u MLA ka Mawryngkneng hadien ba u la jop ha ka Bye-Election kaba la long ha ka 30 tarik u Risaw, 2021 da kaba pynliem ïa u kyrtong ka Congress da 1816 vote.
Kane ka long hadien ka jingkhlad noh u MLA ka Mawryngkneng uba dei na ka seng Congress, kata u Bah David A.
Nongrum, uba dei ruh u khun jong u MLA jong ka Nongthymmai, u Bah Charles Pyngrope.
Haba kren bad ki lad pathai khubor, u Bah Pyniaid u la ong ba u sngewnguh ïa baroh ki nongkyrshan khamtam ïa ki samla kiba la trei borbah miet la bad  sngi ban pynthikna ban ïoh ïa ka jingjop ha kane  ka elekshon ban long mynta.
U la ong ruh ba ha kane ka shi snem ba u la shah jied kum u nongmihkhmat u la ïohi ïa shibun kiei kiei kiba dang donkam ban wanrah ha ka imlang sahlang kum ka surok, ka koit ka khiah bad ka jingpynbiang um ïa ki nongshong shnong bad khamtam eh ban thawlad ban ai kam ïa ki samla kiba khlem kam.
Ngim lah ban len ba ka sorkar MDA hapoh ka jingïalam ka NPP ka la don bun ki jingshah kynthoh na kiba bun ki liang bad khamtam na ki seng saiñpyrthei kiba don ha ka liang pyrshah bad ha kum kane lei lei ka por ba la jan ka elekshon la ïohi ruh ba ka la don ka jingkynthoh wat napdeng ki seng saiñpyrthei ba ïa don lang hapoh ka sorkar, kiba ai ka kti kamon bad ka kti kadiang ban pynneh ïa kane ka sorkar baroh san snem.
Haba kren halor kane ka jingshah khyrwit ka NPP na kadiang bad na kamon, u Bah Pyniaid u la ong, “Baroh ki seng saiñpyrthei kim long kiba biang, ban kynthoh ïa kiwei ka eh, namar ïalade ruh ngi dang duna".
