Ha kane ka jinghiar jurip ka kong Santa kala  iamir jingmut bad ki shipai Border Security Force (BSF) bad ki nongialam bad ki dkhot ka Khasi Students’ Union (KSU) Huroi unit halor ka jingdawa pynkynriah iaka khyrdop BSF ha Sonapyrdi, East Jaintia Hills District.
Kala kular ban iakren bad ki bor ba dei peit ha kaba iadei bad ka jingsngewkhia ka KSU Huroi halor ka jingkylla mawjynthud ki BSF haka iaid ka ieng u paidbah.
Kumban shu pynkynmaw ba ka KSU Huroi naka por shaka por ka dawa ban pynkynriah ia katei ka khyrdop ki BSF ha Sonapyrdi namar ba ki pyndik ia u paidbah nongleit nongwan bad ki nongshong shnong ki shnong khappud India Bangladesh.
Ka KSU ka ong ba ki BSF ki ktah kti ruh iaki paidbah bad kim khein snep la ki dei ki riew kynthei bad thombor iaki.
Hadien ka jingkhang ban leit leit rep leit riang la palat ar taïew, ka Dorbar Shnong Khanduli ka la rai ban khang markylliang da kaba khang pyrshah iaki nong Karbi kiba shong ba sah ha khappud Assam Meghalaya ban leit ban wan lyngba ka shnong Khanduli.
Ia kane ka rai ka dorbar shnong Khanduli kala shim ha ka jingialang kaba long haka sngi ba Ar ha madan football ka shnong Khanduli.
Haba kren bad ki nongthoh khubor, u waheh shnong Khanduli u ma Yooshida Nongspung ula ong ba kane ka rai kan neh tad haduh ba ki shnong Karbi kiba don haki jaka leit rep leit riang ki nongshong na Khanduli bad ki shnong ba marjan kin ailad biang ïaki nongshong shnong Khanduli ban rep ban riang bad ban shongsuk shongsaiñ.
Ki spah ngut ki nongshong shnong kiba la wan shim bynta haka Dorbar ki la pynpaw ïaka jingeh jong ki na kadaw bym ïoh leit rep leit riang sha ki lyngkha ki hali jong ki kiba don ha shnong ba shong ba sah da ki nong Karbi.
U Waheh Shnong Khanduli u Waheh Shnong u ma Yooshida Nongspung ryngkat u Chairman shnong u ma Niwal Challam kila ong ba ki Karbi kila khang ïaki nongshong shnong ka Khanduli ban leit rep leit riang shaki hali pynthor jong ki, kiba don haka shnong Myn-i, Stonglapar, Artiang Sanphaw bad kiwei kiwei ki jaka rep jong ki.
“Dang haki khyndiat sngi, ki nongrep ka shnong Khanduli kila mad ruh ïaka jingshah thang ki ïing trep jong ki ba don haki lyngkha rep bad ki la shah maham ruh haki nong Karbi kiba kah dur khmat ïalade," la ong u ma Yooshida Nongspung.
U waheh shnong ula bynrap ba dei halor kane ka nongrim, “Ka Dorbar shnong Khanduli ruh ka la rai ban khanglad ïaki nong Karbi ban wan lyngba ka shnong Khanduli bad khanglad ruh ïaka khaïi pateng jong ki lyngba ka Khanduli katba kim ailad ban rep ban riang u paid Khasi Pnar bad poi sha ka jingiasuk.
" Ula kyntu ïaki marjan shnong bad ka Khanduli ba kin ïatreilang bad ka Dorbar shnong da kaba sangeh ka jingleit thied ïaki mar ki mata jong ki nong Karbi lyngba ka shnong Khanduli.
U Chairman shnong u Niwal Challam ula ong ka jingkhang jong ki Karbi ban leit rep leit riang ka long ka jingduh nong kaba khraw ïaki nongshong shnong ka Khanduli namar 50% ki nongshong shnong Khanduli ki don ïaki jaka rep haki shnong ba shong ba sah ba bun ki nong Karbi.
“Lada ki nong Karbi ki kloi ban poi sha ka jingïasuk ngi ruh ngi kloi ban wan sha ka jingïasuk", la ong u chairman shnong.
Ka kong Santa Mary Shylla MLA jong ka Sutnga Saipung haka sngi ba Ar, dalade kala hiar jurip iaki shnong khappud, ka border haat bad ka surok kiba dang iaid ka jingtrei ha East Jaintia Hills District.
Ha kane ka jinghiar jurip ha kitei ki shnong kiba hap haka constituency jong ka kala khmih bad jurip iaka jingtrei kynthup iaka Border Haat ha ka shnong Huroi, ka surok Sonapur-Borkhat kaba jngai 40 Kilometre kaba la pyntrei hapoh ka skhim North East Road sector Development Scheme kaba pyniasoh iaka shnong Shymplong, Borsara, Lejri, Lahalein, Huroi bad HIngaria.
Kine ki ar tylli ki project ki dei kiba la sdang da ka sorkar MDA ha u snem bala dep bad u Dy.
CM Prestone Tynsong ula buh mawnongrim.
Ha kane ka jingjurip la iadonlang ki ophisar na Deputy Commissioner office, Khliehriat, District Commerce & Industries Centre, PWD(R) NEC Division Khliehriat, contractor bad nongialam bad ki dkhot ka Joint action committee ki shnong kappud bad u Adviser Kynjaimon Amse.
Kala MLA kala pynpaw baka hun ka jingpyntrei ia kine ki ar tylli ki jingtrei bad ka kyrmen ba ki jingtrei kan dep haka pork aba la buh.
Kala ong ba marsien dep kine ki project kan long ka jingkyrkhu ia kine ki shnong khappud khamtam ka surok kaba naduh ba jylla ka dang hap hapoh ka jylla Assam kim pat ioh surok Ka Kong Santa kala ia phylliew jingmut ruh bad ki riew rangbah bad ki nongshong shnong bad kular ban ai ka jingiatreilang bad ki bor shnong.
Kala kular ruh ban iakren bad ka sorkar ban pynioh bording bad ki mobile tower ban pynioh line mobile phone sha kane ka thain ban pynsuk ia u paidbah.
Shuh shuh ka Kong Santa kala bthah ruh iaka tnad PWD bad u contractor ban iarap iaki paidbah haba sahkut ka lynti synkieng haka aiom slap.
Ka Seiñraij Shnong Tuber Kmai Shnong kala pynkup burom ia kiba pass bha ha ki eksamin bapher bapher bad ruh iaki ar ngut kiba ioh iaka kyrdan doctor haka sngi Saitjain haba pynkut iaka Shad Sukra ka shnong Tuber Kmai Shnong.
Ki ar ngut kiba la ioh iaka kyrdan doctor kiba la shah pynkup burom ha kane ka sngi ki dei u Dr.
Wankyrpangmi Lyngdoh bad ka Dr.
Pathaikiru Lyngdoh.
Katba kiwei kiwei ki pass bha bad kiba la ioh iaka mark kaba 80 percent shaneng hapoh ka shnong Tuber Kmaishnong ki dei ka Anisha Phawa kaba wan ha 1st division haka jingpule Nursing, u Buhkhihsadamebiang Phawa haka kyrdan 1 st Division haka Bachelor of Pharmacy, u Ha-o-shwa Dkhar da ioh 1st division haka SSLC bad u Ribait Phawa da ioh haka 1st division HSSLC jong u snem bala dep.
Ha kane ka sngi la iadonlang u kongsan u ma Lasky Rymbai, Deputy CEM JHADC haka jingiadonlang ki heh Raij, Langdoh Raij Tuber, ki nongialam shnong bad kiwei kiwei.
Kumba ju long man la ka snem shuwa bet bet ia u symbai, ka Seinraij Shnong Tuber Kmaishnong ruh kala pyndep iaka tamasa Shad Sukra.
Ha kane ka sngi la don ki jingshad tynrai ha rukom bapher bapher ba la shim bynta da ki samla kynthei bad shynrang bad ki longkmie ki longkpa.
Ki khynnah ïalehkai shynrang bad kynthei jong ka Amlarem Block ki la rah ïaka nam lahduh haka jingïakhun final jong ka lympung ïalehkai Chief Minister District Level Open Under-12 Football Tournament.
Kane ka la wan hadien ba ki khynnah ialehkai ka Amlarem Govt LP Skul bad ka Padu Utd kila jop haka jingiakhun final kaba long ha Kiang Nangbah Stadium, Ladthadlaboh Jowai haka sngi ba Ar.
Ïa kane ka lympung ïalehkai la pynïaid da ka ophis u District Sports Officer (DSO), West Jaintia Hills District ha baroh saw tylli ki block ha West Jaintia Hills kynthup ka Thadlaskeiñ Block, ka Laskeiñ Block, ka Amlarem Block bad Namdong Block.
Kiba jop naka Block Level kila iakhun iaka semifinal haka sngi Nyngkong.
Haka jingïakhun final mynta ka sngi na kaliang  ki kynthei ka Amlarem Govt.
LP School ka la pynliem ïaka Mukhla Grassroot Centre da 1-0 bad ïa kane ka kol la thep da ka Steffy Jungai (35) bad kane ka klo kala neh haduh bala wai ka por iakhun.
Katba na ka liang ki shynrang ka Padu United A ka la pynliem ïaka Ummulong Grassroot Centre da 1-0 lyngba ka kol ba la thep da u Hopeful Pohthmi (55).
Kane ka jingiakhun katkum ka por bala buh kala wai da kaba iakhaid dei haba la rah sha ka jingiakhun extra time kane ka kol kala mih paw lyngba ka penalty.
Da kane ka namjop ki khynnah ialehkai ka Amlarem Block kin ioh ban mihkhmat ïaka District haka jingïakhun jong ka kyrdan State Level ka ban long haka 11 tarik Jylliew.
Ïa kane ka lympung la wan ban pynhap pyrda ïaka da u Working President ka West Jaintia District Sports Association (WJDSA) u EMH Passah, vice president WJDSA Patrick Lamare haka jingdonlang u District Sports Officer (DSO) u Khroobok Passah nalor kiwei kiwei.
Ka Jaintia Hills Development Society (JHDS) ha ryngkat ka jingiatreilang bad ka Ophis jong ka District Social Welfare Officer ka West Jaintia Hills haka sngi Nyngkong kila pynlong ia iaka jingai jinghikai halor ka jingsniew bad jingma u drok bad kiwei ki jingdih pynbuaid ha Tpep Pale Secondary School, Jowai.
Ka kong J Synnah, District Social Welfare Officer, kala iathuh ruh iaka jingsdang ka Nasha Mukt Bharat Abhiyan ne ka campaign bad ki jingthmu ban pynlong iaka India kaba lait na u drok bad ki jingdih pynbuaid.
Ka kong Synnah haba kren shuh shuh ba na ki 272 tylli ki District ha baroh kawei ka Ri India kiba la niew ba kidei ka District kiba jyllei ka jingdih drugs, ka district West Jaintia Hills ruh ka dei kawei na kita ki District.
Ka sorkar kala pyrshang ban rat dyngkhong ia ka jingsniew ka jingdih pynbuiad ia u drok bad kiwei kiwei lyngba ki skim bapher bapher bad ka Nasha Mukt Bharat Abhiyan ka dei kawei ka thong kaba ka Sorkar India ka la ialeh katba lah ban pynduhjait ia kane ka jingmlien ba sniew, la ong ka Kong Synnah.
La ioh ruh iaka jinghikai ba bniah na u Terence Sawian halor ka jingsniew u drok bad ki jingdih pynbuaid.
Ban ktik iaka jingmut jingpyrkhat ki khynnah la pynlong ruh iaka jinglehkai drama lyngkot kaba shimbynta da ki khynnah skul jong ka Tpep-pale Secondary School Jowai.
Shuwa kane kala don ka jingiaid rally kaba la sdang naTpep-pale, Dulong, Iongpiah, Pohskur bad pynkut hapoh phyllaw jong kane ka Skul.
O R Shallam May 8, 2023 Katba nang iaid ki por ki sngi ka jylla ba ieid tam jong ngi  ruh ka la nang kynjoh sha ka rta ba 51 tylli ki snem.
Ki Sorkar bapher bapher naduh ki sorkar marwei haduh ki sorkar synrop ki nang mih ki nang iaid kumba mih ki saw aoim ha ka jingim briew jong ngi.
Ka jaitbynriew jong ngi ka khie rasong ha ka im tip briew tip blei bad ka im-sngi ha ki nongrim  ba shong-sbai ba shong-nongrimbad kumba la ioh hikai na ki tymmen ki san hala i iing i trep.
Phewse, ka jingshah  iuhroit  pat ka jaitbynriew  jong ngi kala sdang lypa naduh u snem 1972.
Ka roi ka par ka dap ka biang  na duh ki thain nongkyndong haduh ki thain sor ka ring swai shaba palat.
Ki jingkular ba khlem nongrim jong ki sorkar ba wan ba leit ha ki liang  bapher bapher baroh ban pynsuk bad pynbiang ia ki jingdonkam jong ki nongshong shong ki kut ruh hi kumba kut ka por ia ki sorkar ba nashwa.
Leilei ha ka sorkar ba mynta naduh ka MDA I haduh kane ka MDA II kala nang jur nangjur.
Katba u paid nong shong shnong u nang kynduh sohsat khamtam ia u rangli u juki, ki briew ba iajan tam bad kine kiba shong ha ki shuki ka bor  ki nang sngaid nang sngaid ha u saipan jong ki jingmyntoi marwei ki jongki.
Ki jing-eh ba ka jaitbynriew ka kynduh mawsiang naduh ki lynti ki syngkien, ki jaka pule puthi, ki jaka sumar, ka umbam umdih haduh ka bor ding kiba bunsien bunsien ki wanrah tang ki jingjynjar jing shem-pop ymtang ia ki paid nongshong shnong sha ki thain nongkyndong hynrei wat sha ki jaka sor kumjuh.
Kaba pynklumar hi  thlim ia ka jaitbynriew ha ki por ba mynta dei ka jingkyrduh ha ka ioh kam ioh jam jong ki khun samla bala nang la stad.
ka Reservation Policy lane ka bhah buh kyrpang ha ka iohkam ioh jam kala kylla long pynban u ja-ngew ja-thang ia ki khun samla haba hapoh ka 40% la hap ia-shrut hap ia-knieh ki ar ngut shi para kata u Khasi bad u Jaintia, katba u paid Garo u dang kham lei lei ban ioh marwei haduh 40%.
Ha ka jingshisha ia kane ka policy bala shna naduh u snem 1972 la dei ban pynkylla noh daka ba long shonghok bad long katjuh ia baroh lang.
Tlum bad tlam, mynta ha kane ka kynti pat kumba kane ka MDA II kan dap noh 2 bnai kynthih, ka jylla jong ngi ruh kan dap 2 bnai syndon ha ka jinglip jong ka bording lane ka load shedding.
Kaba pynsha-iong khlieh duh ia ki man iing mansem hapoh ka kylla ka long ka jing pynlip light ha ki por ba long kyrkieh (rush hours) ha ki iing ki sem.
Lah thut lut ki kam iing kam sem khamtam ha ki por leit skul khun.
Ka jinglyngkar ha ka jinglip bording ba khah khah nalor ka load shedding kala pynklumar jingmut ymtang ha iing ha sem hynrei ha ki jaka trei jaka ktah khamtam ia ki briew ba im ja sngi ha ka kamai da kaba pyndonkam ia ka bording.
Mynmiet leilei, ka jingdum lymwir hapoh shnong hapoh thaw kaba pynsmiej pat ia ki nongshong shnong na ka jingroi ki kam sniew hapoh ka imlang ka sahlang.
Kane ka sorkar MDA II ba la iahkhmat da une u Conrad Sangma ka dei ka sorkar ba nang tang ka kren maw kren dieng bad ka thok ka shukor ia u paid nongshnong shnong.
Imat kane ka dei shisha ka sorkar kumba ong ha ka ktien sepngi “A Government of the riches, by the riches and for the riches’.
U rangli u juki u sohsat ka jingim, ki samla samhoi ki kylla langknia ha ka Reservation policy, ki nongshong shnong ki mad jingeh bad jingjynjar ha baroh ki liang.
U ne u Myntri ka tnad bording leilei uba da kren laplah hana ba “ka jinglip light kanda btheng tad haduh ban da ioh slap’.
Hynrei ha ka jingkylla ka suinbeng ha kipor ba mynta ryngkat ka jingduna u slap ka mut ba lada ngim ia ioh slap baroh shisnem, ka jylla kan shong hapoh ka jingdum lynter? Ka bill light pat ngon ngon kane ka poi biang biang por pat sha ki khyrdop iing jong ngi, kata ruh ha ka dor ba pura baroh shi bnai.
Kada long ruh kaba sngew shrai shaba palat haba ia uba pli uba duk ba duna lada u slem ne um lah ban siew ia ka bai bording katto katne bnai, la shah khyrwit tyngeh pat ha ka sorkar.
Phewse, lada ia ki kharkhana heh kiba ka sorkar ka dang sah ram da ki phew klur ruh, ka sorkar ka shu sngap beit man man.
Ban buh jingkylli haduh katno katno ruh ia ki MLA jong ka ri Khasi- Jaintia, kine pat sadhai ha ka im sngi ban shu iaknieh shuki  ia knieh bor donhi, kida kylla pynban tang ki ‘niang kohnguh jong u Conrad Sangma bad ki nongialam ba hakhmat ka MDA II.
Ki da ia bunkam ruh tang ha ka ia ryngkoh ka ia kyntiap party nawei shawei I kum ban ioh myntoi u paid u phlang ne ka shnong ka thaw.
Ka jingkylli mynta, Ngi ia bunkam ban ia mih paitbah ha ka sngi thep vote ban jied ia ki Nongialam ki ban thok bad ban shukor kylla pat ia ngi ? Lada une u 24 un jop beit beit ia une pat u 36, kan myntoi aiu ia ngi ban jied nongmihkhmat ban shakri ia ngi ki nongshong shnong bad ka jaitbynriew  haba kine pat hai hai la ihun ban peit ba kida ia bunkam miet bad sngi tang ha ka shakri ban ioh jingmyntoi  ialade bad ka iaid sahuh sharum shaneng.
Ki jingkular khlieh shrieh kane ka sorkar ban shna ia kita kita, ban ai ia kine kine, ban buh da kita kita, kine baroh ki kylla long tang ki jingphon jingpah bad ban pyn matlah ia ki khmat kumjuh ruh ban pyn-kyllut ia ki shkor jong ngi ban iohi bad ban sngew ia ki jingshisha.
Lada ka Sorkar kada kwah eh ban wanrah ia ka jingroi ka jingpar kala dei ban phai dien bad ban pynbha bad pynbiang shwa ia baroh ki jingduna bad ki jing-eh  ba ki nongshong shnong ki kynduh mawsiang hashwa ban phon ban pah pat ia ki nongshong shnong da i mithai bad i mit mit kumba phon khynnah rit.
I Kong Marleki Laloo, i kurim jong i Bah Solomom Malngiang ba shong ba sah ha Lumsooiiung, Newhill Jowai ila khlad noh haka 6.
5.
2023.
Ka jingleit ontep ia I kanlong haka 8.
5.
2023 ha u lum jingtep ka Balang Presbyterian Thadlaboh haka por 1 baje nohphaisngi.
Ki khynnah ialehkai football kynthei bad shynrang jong ka Wapung Block kila iohrah iaka nam lahduh haka Chief Minister Under-12 Football Tournament kaba pynlong da ka District Sports Officer, Khliehriat haka sngi Saitjain.
Haka jjingiakhun final kaba long ha madan Deiñchynrum, ki kynthei jong ka Wapung Block kila pynliem ïaka Tluh Zone (Saipung Block) da 1-0.
Ia kane ka shi kol la thep da ka Larisha Lyngdoh.
Haka jingïakhun jong ki khynnah shynrang ka Wapung Block ka la pynliem ïaka Lumshnong Block da 3-1.
Ïaki 3 tylli ki kol jong ka Wapung Block la thep da u Lazio Dkhar bad u Khrobormi Sutnga.
Shi kol jong ka Lumshnong Block la thep da u Ennocent Mylliem.
U kongsan ba wan sakhi ia kane ka jingiakhun final u dei u Additional Superintendent of Police, East Jaiñtia Hills u Banraplang Jyrwa haka jingdonlang u synbud kongsan u Willbert Nongtdu.
Ka KSU South Central Circle kala rai ban khot da ka jingialang paidbah haka sngi Nyngkong ha iew Pynursla halor ka jingjia shah siat iap u rangbah ha ki BSF ha Mawshun.
Kane ka jingialang paidbah kan long ha iew Pynursla haka por 1 baje nohphaisngi ban pynpaw iaka jingpyrshah iaka jingshah siatiap u Roningstar Nongkynrih na ka shnong Jalynteng, Nongkynrih.
Pule.
Siat iap ki shipai BSF ia u nongniah trok ba suba shalan masi hajan ka shnong Pynursla Ka KSU kala kyrpad iaki paidbah ban mih ryntih ban pyni ia ka jingpyrshah ia katei ka kam bymman ki shipai kaba ju jia na ka por sha ka por.
U Symbud Myntri Rangbah ka jylla u Bah Prestone Tynsong u la ong ba ka sorkar ka la phah ban tohkit halor ka jingshah siat iap jong u rangbah ha ki shipai BSF hajan shnong Mawshun harum ka Pynursla ha ka miet sngi Thohdieng.
U Bah Prestone haba kren haka sngi Saitjain, u la ong ba ha ka jingshisha ka kam u BSF ka dei sha khappud, hynrei ba ka jingdon ka jingshalan masi tuh, ki BSF kila pyrkhing bha iaka khappud ban tem iaka shalan beaiñ.
“Ka kali ka iaid khlem sangeh kaba pynlong ia u BSF ban siat, hynrei watla katta ngam pat lah ban ong tad haduh ban ioh ia ka jingtip bniah," la ong u Bah Prestone bad ula ong bala bthah iaki Pulit ban pynlong iaka jingtohkit bad ban ai iaka report ha miej jong u haka sngi Nyngkong.
Une u rangbah uba shah siat iap haki BSF u dei u Bah Roning Nongkynrih ba na ka shnong Jalynteng, Nongkynrih.
Ula shah siat ha ki shipai hajan ka shnong Mawshun harum ka shnong Pynursla.
U para jong u Roning uba dei u nongbud kane ka trok ula sakhi ia kane ka jingjia.
U para jong u Roning ula iathuh ba ki kit masi na Laitlyngkot ban pynhap haki thain Pynursla.
Kiba haiing kila mudui ruh iaka jingujor ejahar pyrshah iaki BSF ha Pynursla Police Station.
Kawei ka longkmie kabym lah ban iohi iaka bneng bad ka khyndew marsien pynbna bad la aiti iaka iing kaba la iarap shna da ka Blind Lead Trust Organization, kaba peit ia kiba don jingduna haka khmat ne matlah kala kyan iam kyndit bad brup jaw ki umkhmat jong ka namar ka jingkmen.
Kane ka longkmie kadei ka Kong Mary Kyndait na ka shnong Kremmyrsiang kaba don hajan ka shnong Namdong kaba hap ha Namdong C&RD Block, West Jaiñtia Hills District.
Shuwa kane, ka Kong Mary bad la u lok ki sah haka iing trep bala sop da u phlang bad kane ka iing trep jong ki kala jot rathai, hynrei ka jingdon jong ki dkhot bad ki nongialam ka Blind Lead Trust Organization ia ka mynsiem ban ai, kila iarap pynshna ia ka iing kane ka longkmie.
Ïa kane ka ïing thymmai la ot ribon da u MDC ka thaiñ u Dawan Lyngdoh bad ïa u shabi ka ïing la aiti da u Managing Director And Co-founder jong ka Blind Lead Trust Organization u Jitendra Dkhar haki kti ka Kong Mary Kyndait haka jingïalang lyngkot haka sngi Saitjain.
U Jitendra Dkhar haka jingkren ula ong, ka seng haba ka ïoh jingtip ïaka jingeh jingjynjar ba mad ka Kong Mary Kyndait ha kaba ïadei bad ka ïingsah.
Ula ong ba ka seng ka la hiar sha katei ka shnong ban lap ïaka jingshisha.
Ula ong kane ka longkmie ka donkam kyrkieh ban ïoh ïaka ïing kaba bha kaba lait na u slap ka lyer bad kiwei ki jingma ba ap ïaka koit ka khiah jong ka, namar ka ïingtrep ba ka ju sah, kam long shuh kaba shngaiñ ïaka ban shong ban sah ban thiah ban dem artad ba kadei kaba duna ki khmat.
Kumta ka seng kala shim ïaka sien jam ban ïarap pynlut pynsep ban pynïoh da ka ïing kaba bha, tang ba kan ïoh ban riehtngen shwa.
Ula pynpaw ka jingkmen ba wat ki bahaïing, ki paralok para jor bad ki nongshong shnong ka Kremmyrsiang ruh ki la ai jingïarap, la ka long da ka bor met ne da ka pisa.
Ula kyntu ïaka nongshnong bad ïaka imlang sahlang ban ym peit poh ne ibeiñ ïaki briew kiba don jingduna haki dkhot met bad ka bor iohi namar ki ruh ki don ka juh ka hok kumba long lem kiwei ki briew kiba dap ba biang.
Ula kyntu ruh ïaki Dorbar Shnong ban ai bynta lem ïa kiba duna dkhot haki kam shnong kam thaw namar ki ruh ki don ka sap kumba la bynta U Blei.
Kiba haïing hasem jong u Bah Roning Nongkynrih uba shah siat iap ha ki shipai Border Security Force (BSF) hajan shnong Mawshun harum ka Pynursla ha ka miet sngi Thohdieng, kila mudui da ka ejahar ia u BSF ba donkti ban siat ïap ia u Bah Roning.
Ki pulit ki la shim ia ki jingtip na u para jong u ba la shah siat, uba don lang ha katei ka trok ha ka por ba la jia, bad ia ka jingjia la register ha Pynursla Police Station bad ka jingtohkit ka la iaid.
Na ka liang u Bah Erwin Sutnga uba la leit ban synran lang sha police station ia u para jong u Bah Roning, u la ong ba lada don ka jingsuba ba ka don ka jingleh bymman, ki BSF ki la dei ban pyntip beit sha ki pulit, hynrei kaba sngewlyngoh ka long ba kine ki BSF ki la shu siat dusmon khlem da tohkit ne kren eiei.
U Bah Erwin uba dei u ruh u nongsaid ain uba la paw, u la ong ba ki don ki kyndon jong ka aiñ haba la ujor ia ka ejahar, ka jingtohkit ruh kan iaid.
U la ong ba katkum ka jingshisha ba la pynpaw ha ka ejahar, ka pyni ba ka don ka jingleh donbor bad ia kane ka hap hapoh ki kyndon ain CrPC bad IPC kaba peit da ki pulit ka Jylla, bad ki pulit kidei ban leh ia kaba donkam.
U la ong ba kane ka jingleh jong ki BSF ka pyni ba la pyndonkam bakla ia ka suloi ba la ai da ka Sorkar ban iada i aka ri, bad bynrap ba lada don ka jingpynkyllain ia kane ka kam un buddien ban pynthikna ba dei ban tian bishar ia kine ki briew da kaba tyngeh namar kim lah ban shu dkhat jubor ia ka jingim.
Na ka liang ka KSU South Central ka la pynrem jur ia kane ka jingjia bad ka la buh jingkylli kumno ki BSF ki lah ban wan iaid shaduh Pynursla, sha Lyngkyrdem, sha Wahlyngkhat wat ha ka jingshisha ki dei ban shong sha khappud.
Uwei u briew ula shah siat iap ha ki shipai Border Security Force hynnin ka miet halor ka jingshah suba nongshalan masi beain haka surok Shillong Dawki hajan ka shnong Mawshun bad Pomshutia.
Une uba shah siat u dei u Roning Nongkynrih uba na ka shong Jalynteng kaba hap ha Raid Nongkynrih, East Khasi Hills District.
La iathuh ba ha kane ka jingjia, u para jong u Roning uba dei u nongbud kane ka trok ula sakhi ia kane ka jingjia.
U para jong u Roning ula iathuh ba ki kit masi na Laitlyngkot ban pynhap haki thain Pynursla.
La ong ba ki shipai BSF mar sien lap iaki kila ieng bad khlem ai kano kano ka jingmaham kila siat pathar bad u Roning ula khlad na kane ka jingshah siat.
Halor kane ka jingjia kala mih ka jingpyrshah kaba jur na ki nongshong shong bad ki sengbhalang kiba la dawa ban tohkit bniah ia kane ka jingjia bad pynrem jur ia ki shipai BSF kiba la siat pathar ia une u nongniah trok.
Ki pulit jong ka Pynursla Police Station kila shimti iaka metiap bad la pynkit sha Shillong Civil Hospital ban pyndep iaka jingdonkam jong ka aiñ.
Ka lympung ialehkai sports ba lai sngi ba la tip ia ka kum ka Chief Minister District Level Inter School Athletic Meet 2023 bala pyniaid daka ophis jong u District Sports Officer, South West Khasi Hills District kaba la pynlong ha madan Saitsnad Mawlangwir kaba la poi noh sha kaba kut haka sngi Thohdieng.
Ia ka nam lahduh ia iohrah da ka Nativity Higher Secondary School Mawkyrwat, hadien ba ki nongialehkai na kane ka skul ki la lah ban paw bad tynshain bha ialade ha baroh ki lai sngi jong kane ka jingiakob.
Haba phai pat sha kiwei pat ki khusnam ba la sam ha kane ka nsgi kaba  kut, ka Nam Best Team  jong ki khynnah kynthei bad shynrang la rah ia ki da ka Nativity H.
S School Mawkyrwat.
Kiba wan ba-ar ne Runners Up ki long Maharam Govt Hr SS bad ka Jakrem Presbyterian Hr Sec Sch.
Ha ka liang kaMarch past ka skul ba la rah ia ka nam Best March Past dei ka Maharam Government Higher Secondary School.
Bad ka nam Best Discipline School la rah ia ka da ka Presbyterian Hr Sec Sch, Mawlangwir.
Ki khusnam nongialehkai ba kynsai jong kane ka lympung ne ka Best Athlete, ha ka U-14  ki khynnah shynrang, ka nam nongialehkai ba kynsai ka leit sha u Damewanshwa Marngar ka Maharam Govt Hr Sec School, bad na ka liang ki khynnah kynthei ia kane ka nam la rah ia ka da ka Ibandariakor Nongsiej ka Nativity Hr Sec Sch.
Ha ka U-16 pat na ka liang ki shynrang ka nam nongialehkai ba kynsai la rah ia ka da u Waiborlang Syiemlieh ka Rising Secondary School bad na ka liang ki khynnah kynthei la rah ia ka da  Latympang  Lyngdoh Marshillong ka Nativity Hr Sec School.
Ha ka U-18 ka nam nongialehkai ba kynsai napdewng ki khynnah shynrang ka leit sha u Batskhemlang Thongnirit ka Sngap Syiem College bad na ka liang ki kynthei ia kane ka nam la rah ia ka da ka Lavinia Lyngkhoi ka Maharam Govt.
Hr Sec Sch.
Kongsan ba la wan ban sakhi lang ia kane ka sngi kut jong kane ka lympung dei ka Kong Y.
Mawlong ADC South West Khasi Hills District ha ryngkat daka jing ia donlang ruh u Bah Damang Syngkon DSO South West Khasi Hills District bah D Mawlein DSP South west Khasi Hills District  bad kiwei kiwei ophisar sorkar ka SWKHD.
85 ngut ki nong Meghalaya kila wanphai noh sha Jylla na Manipur hadien ba nang jur ka jingklumar ha Manipur haka sngi Thohdieng.
Kine ki 85 ngut ki kynthup ia 50 ngut ki samla pule na Agriculture University, 10 ngut na Food Technology Institute, 25 ngut ki nongialehkai football ka kynhun Lajong, bad kiwei kiwei.
Ka sorkar Jylla kala pynbiang ia ki liengsuin ba kyrpang, ban shaw ia ki khynnah pule bad ki nongshong shnong ka jylla Meghalaya na Manipur.
Ka jylla Meghalaya, ha ryngkat ka jingiatreilng bad ka PMO, ka Ministry of Home Affairs, DG Assam Rifles, ka Ministry of Civil Aviation, bad ki private airlines, ki dang ialeh katba lah ban pyntikna ban wan ialam iaki  nongshong shnong ka jylla.
Ka khubor ka iathuh ba palat 25 ngut ki nongshong shnong kila wan phai lyngba ka kad liengsuin na Guwahati bad la pynbiang ruh ki bos ban kit iaki 60 ngut ki khynnah bad samla pule ka jylla.
Ka sorkar pyllait paidbah ruh iaki nomber phone ia kino kino kiba donkam jingiarap, ki ba lah ban phone hi ha u nombar 1800-345-3644 , bad la bthah ia ki ba donkam jingiarap ba kin ym artatien ban phone lada donkam jingiarap ha kano kano ka rukom.
La bthah ruh na ka bynta ki samla pule ka agriculture and food technology ban phone ia u Nodal Officer, bah Remdor Dkhar ( +91 98631 14387 ), Dr.
Paul Chyne ( +91  9863089972 ), bad ki lah ruh ban phone lada ki donkam jingtip na ka bynta ki Samla pule medical.
Ka kynhun jong 3 ngut ki dkhot ba lam khmat da ka Dr.
Ampareen M Lyngdoh (Minister, Government of Meghalaya), u bah Daniel Thangkiew (Political Secretary & OSD to Chief Minister) bad u Dr.
Viveknanda Singh Rathore, IPS (SP, West Garo Hills) ki la leit sha Imphal na ka bynta ban iarap ha ka ban ialam biang ia ki ba dang sahkut.
U Myntri Rangbah ka Jylla Conrad K Sangma u la ong, “Ngi dang pyrshang katba lah ban wan ialam biang ia ki nongshong shnong ki ba dang sahkut sha Manipur da ki liengsuin na ka bynta kito ki ba kwah ban wan phai sha jylla Meghalaya.
" Ula kyntu iaki samla pule sha Manipur bad ki kmie ki kpa ryngkat ki ba ha iing ha sem ba kin nym rit mynsiem ne syier, ka sorkar pdeng bad ki sorkar jylla ba mar jan, bad kiwei kiwei ban pynbiang baroh ki jingdonkam ban wanphai noh sha jylla.
U MP ka Shillong u bah Vincent H Pala u la ong ba ban ioh ia ka license ban tih dewiong kam don jingeh, hynrei ban bud ia ki kyndon kan dei ka jingkylli bad na kane ka daw, watla ialade u don par dewiong kaba heh hynrei um treh ban aplai ia ka license.
U Bah Pala uba dei ruh u President ka Meghalaya Pradesh Congress Committee haba kren bad ki nongthoh khubor haka sngi Palei u la ong “Ka kam tih dewiong ka dei ka kam kaba pyrkhing bha kaba hap ban bud ryntih iaki kyndon aiñ.
Ban ioh ia ka License ban tih dewiong ka dei kawei ka bynta, hynrei ban bud ia ki kyndon ka dei sa kawei pat ka bynta kaba jwat bha.
" U la ong ba ki kyndon ki kylla na ka por sha ka por bad dei ban peit la kita kiba ioh ia ka license ki bud ne em ia ki jingbthah.
“Ngam don jingkyrmen than namar la jan shi milian ngut kiba shaniah ha ka kam dewiong ha ka jylla.
Ka jingkhang tih dewiong ha ka jylla kala ktah jur ia ki paidbah ka jylla.
" “Lada ki saw ngut kila ioh license ban tih dewiong, katno kin lah ban pynmih dewiong, kumno ia kiba dang sah kan leh bad ka jingkmen ka sorkar ka long tang kum ka drama," la buh jingkylli u MP ka Shillong.
Katkum ka jingong u bah Pala, ki kyndon ki long kiba pyrkhing bha bad lada don tang khyndiat ki jingbakla, yn kynduh mawsiang syndon.
“Ngin hap ban peit kumno ka sorkar jylla kan bud ia kine ki jingbthah, bad tang shu bakla tiak la kynduh mawsiang," u la ong.
“Ki don 17 ngut kiba aplai License, hynrei ki ioh tang 4 ngut namar ba ka sorkar ka la pan ia ki jingdonkam kiba bun jnit.
Lada ka sorkar jylla ka sngew khia ban iarap ia ki trai jylla khamtam ka tnad kaba peit u Myntri Rangbah balei kam phah lut ia ki aplikeshon sha ka sorkar pdeng namar ba ki jaka hangne ki dei jong ki riew shimet.
Ka jingbym phah ia ki aplikeshon jong kiwei ka long kumba khang lad ia ki.
Ka sorkar ka dei ban ym leh shiliang," la ong u MP.
U Bah Pala ula ong shuh shuh “Nga ruh nga don ka par dewiong kaba heh, hynrei ngam aplai namar nga tip ia ki ain tih marpoh khyndew kiba pyrkhing bha bad kumno yn pyrkhing.
Watla kan don ka jingpyrkhat kyrpang ia ki trai jaka ha kane ka jylla da ka jingiarap ka Supreme Court, hynrei yn peit kumno ka sorkar jylla kan bud.
".
Ka Seinjait Tuber Higher Secondary School bad ka Cham-Cham Secondary School kila kylla long ki lahduh haka lympung ïalehkai athletic ki khynnah skul kaba la tip kum ka “Chief Minister District Level Inter School Athletic Meet 2023 kaba pyniaid daka ophis jong ka District Sports Officer, East Jaintia Hills District kaba la poi noh sha kaba kut haka sngi Palei ha madan Teilang Dkhiah West, Khliehriat.
Ka Seinjait Tuber kala ioh rah iaka nam lahduh na ki shynrang hadien ba kala khur 22 tylli ki takma kiba kynthup 10 tylli takma ksiar, 9 tylli ki takma rupa bad 3 tylli ki takma rnong.
Katba ka Cham-Cham Secondary School ka dei ka lahduh na ki kynthei hadien ba kala ioh khur 14 tylli ki takma kiba kynthup 5 tylli ki takma ksiar, 5 tylli ki takma rupa bad 4 tylli ki takma rnong.
Ka nam Best Discipline School la ïoh rah da ka skul Sein Raij Br.
U.
P.
S, Mukhaialong.
Ar tylli ki nam best athlete la ioh rah da ka Seinjait Tuber bad kine ki kynthup iaka Under-14 Boys kaba la ioh da u Mutskhem Sari bad haka Under-16 Boys da u Dathrangshwamiki Shylla.
Ha ka kyrdang Under-14 Girls la ioh da ka Turoi Phawa haka jinglehkai Long Jump kaba na ka Ieng Swer Memorial Secondary School, haka Under-16 Girls la ioh da ka Thaibiang Phawa Seiñraij BR.
UPS Mukhaïalong hadien ba kala jop iaka jingmareh 2000 metres.
Haka Under-18 Boys la ioh da u Damehi Chyrmang naka skul Good Shepherd Secondary School Ladrymbai hadien ba ula jop haka Long Jump bad haka Under-18 Girls la ioh da ka Wansaki Phawa kaba na ka skul San Shnong Secondary School Mukhaïalong hadien ba kala jop iaka jingmareh 3000 metres.
U kongsan uba la wan ban pynhap pyrda ia kane ka lympung ialehkai ki khynnah skul u dei u Superintendent of Police, East Jaintia Hills District Jagpal Singh Dhanoa, IPS haka jingdonlang ka District Sports Officer SM Rapsang, Directorate Sports and Youth Affairs, Kong Darleen Khonglam, ka District Sports Officer Nongstoin, Kong Balarina Syiem, ka District Child Protection Officer, Khliehriat Kong R.
D Kynjing ki dkhot na ka Social Welfare, u Working president ka EJDSA u James Sutnga, EJDSA General Secretary, Comingone Tlang ki principal bad ki nonghikai na ki skul bapher bapher ka District.
Da kaba sngewsih ngi pyntip sha phi ba I kong Marylian Pyrbot iba ju Khot ieid I kong Me (Kmei jong I Bolinda, Belinda bad Suk )I ba shong ba sah ha Mawlai Nongmali- 3, I la khlad noh ha ka 4.
5.
2023.
Ka jingleit on tep don burom ia ka met basah jong I kan long ha ka 6.
5.
2023 ha u Lumjingtep jong ka Balang Presbyterian Mawkhar ha Lawmali ha ka por 2 baje nohphai sngi.
Ka tnad Physics jong ka Kiang Nangbah Govt.
College, Jowai, kala pynlong ïaka programme ai jinghikai Practical Demonstration ne kaba leh bad pyni ha skul KJP Synod Higher Secondary School, Jowai haka sngi Balang.
Ka jingthmu jong kane ka programme ka long ban ai lad ïaki khynnah ba pule haka kyrdan BSc 6th Semester (Physics Honours) ba kin ai jinghikai ïaki jinglap jingshem jong ki iaka sobjek Physics kaba kila dep pule sha ki khynnah pule klas XII Science jong katei ka skul bad kumjuh ban ïarap ïaki ban ïoh mynsiem ban nangtrei shitom bad ban sngewthuh kham bniah ïaka bynta ka ba ki la ïoh jinghikai.
Ïa kane ka programme la sdang da ka jingïalang ba la pynïaid da u T Bamon, HOD Physics Dept.
KNGCollege, Jowai.
La ïoh ruh ka jingkren lyngkot na u HWD Passah, Vice-Principal, K.
J.
P Synod Hr.
Sec.
School, Jowai na ka Kong P.
Mukhim, Associate Prof.
KNG College, Jowai bad na u R Nanghuloo, Asst.
Prof KNG College, Jowai.
Hadien ka jingïalang ki khynnah pule B.
Sc 6th Semester jong ka KNG.
College, Jowai ki la ai ka jinghikai Practical Demonstration sha ki khynnah klas XII Science jong ka K.
J.
P Synod Higher Secondary School, Jowai.
Kiwei de kiba la ai jingkren ki long u Precious Sten B.
Sc.
6th Semester uba la batai ïaka jinglap jong u, ha kaba ïa dei bad kane ka prokram bad ki jingpule jong u ha kaba ïadei bad kane ka subject kumjuh na ka Knerlang Paslieñ, klas XII Science, K.
J.
P Synod Higher Secondary School, Jowai kala kren halor kane ka prokram bad ki kyntien ai khublei na u Dr.
D.
Suchiang, Asst.
Prof.
KNG.
College, Jowai.
Ha kane ka prokram la ailad ïa baroh ki khynnah pule klas XII Science jong kane ka skul ban pynsngew iaka jinglap jong ki halor kane ka demonstration bad ban ai marks ïaki khynnah BSc 6th Semester lyngba ki feedback form bad Score sheet.
Ki dak ki shin kila shai kdar ba u ma Snaiwbhalang Dhar ula angnud ban pynurlong iaka juban lak kaba ula khlei ban tei ban pynbha iaka madan Kiang Nangbah Stadium ha Jowai.
U Ma Sniawbhalang Dhar haka sngi Balang dalade ula wan hiar jurip iaka Kiang Nangbah Stadium.
Ha kane ka sngi ula jurip ruh iaka Wahiajer Multi Sports Complex kaba jingtei ia kane ka madan kala iaid shait shait.
Ka jingtei iaka Mutli Sports Complex ha Wahiajer ka dei lyngba ka State Plan Scheme bad ka Sports Authority of India’s Khelo India Infrastructure Scheme bad project ka shongdor T.
24,97,11,000.
U Ma Sniawbhalang haba kren ula ong ba ka jingwan jurip jong u iaka madan Kiang Nangbah Stadium kadei na ka bynta ban pynbiang iaki jingdonkam ha kaban pynkhreh iaka Details Project Report nalor kiwei kiwei jingdonkam ban shna iaka dur ka dar thymmai ka Kiang Nangbah Stadium.
Dangshen haba pynhap pyrda iaka jubilee rakhe 50 snem ka West Jaintia District Sports Association, u ma Sniawbhalang Dhar ula kular ban ai sngewbha jubilee T.
25 klur ban shna ia kane ka madan.
Ha kane ka sngi la synranlang ia u ma Sniawbhalang Dhar da u Commissioner and Secretary, Sports & Youth Affairs ka sorkar Jylla u Dr D Vijay Kumar haka jingdonlang u District Sports Officer (DSO) u Khroobok Passah, ki nongkitkam bad ki dkhot ka WJDSA ba kynthup u Working president u EMH Passah, u General Secretary u Lammat oo Laloo bad kiwei kiwei.
I Kong Hinola Shangpliang ba ju khot ieid Kong Hi ba shong ba sah haka shnong Moodymmai, West Jaintia Hills District ila khlad noh haka 2.
5.
23.
Ka jingpyndep iaka niam ba khatduh jong I kan long haka 4.
5.
23 haka por 2 PM.
Ka jingpyni bor mar kylliang ha ki jaka ba iaknieh ha khappud Assam Meghalaya kala iai bteng bad kane ka buh jingeh ia ki nongshong shnong Khanduli bad ki shnong ba marjan ban leit rep leit riang sha ki jaka rep kiba don sha ki shnong kiba bun ki nong Karbi.
Hadien ka jingsieh signboard bad buh khyrdop lum khajna da ka Karbi Anglong Autonomous Council (KAAC), ki nongshong shnong ka Khanduli kila jynrat ia katei ka signboard haka 17 tarik u bnai Iaiong.
Kila shim ruh iaka sienjam ban khang iaka leit ka wan ki briew bad kali na West Jaintia Hills ban leit sha West Karbi Anglong, Assam.
Mynta ka pat sa ki paid Karbi kila pyni bor bad khang iaki nong Khanduli ban leit rep leit riang sha ki jaka rep jong ki kiba don ha ki shnong ba bun Karbi kum ka Myni, Umpawiang bad kiwei kiwei ki shnong.
U Waheh Shnong Khanduli, U Yooshida Nongspung ula ïathuh ba ka jingkhang lad ki paid Karbi iaki nongshong shnong ka Khanduli ban leit rep ka dei namar ba ki pyrshah iaka jingbuh khyrdop khrong khajna ka KAAC ha Khanduli.
Haduh 30 tylli ki skul bad 900 ngut ki khynnah kila iashimbynta haka lympung Chief Minister District Level Inter School Athletic Meet 2023 ha madan Teilang, Dkhiah West, Khliehriat kaba la sdang haka sngi ba Ar.
U Deputy Commissioner, East Jaintia Hills District Abhilash Barnawal IAS kum u kongsan ula wan ban plie pyrda ia kane ka lympung ki khynnah skul haka jingdonlang ka District Sports Officer (DSO) Stefiny M Rapsang, ki nongkitkam ka EJDSA bad kiwei kiwei.
Ha kane ka lympung ba lai sngi lynter kan don ka jingiakop bapher bapher naduh ka jingmareh 100 metres, 400, metres, 600 metres, 1500 Metres, 4×100 metres, Long Jump, High Jump, Shoot Put, Discus throw, Javelin Throw bad Medley race.
U Lamwan Phawa na Sein Jait Tuber School ula lam khmat iaka jingshim smai ki skul kiba iashimbynta ia kane ka lympung.
Kum shibynta ban iada ia ki dohum dohwah bad na ka bynta ka jingshngain jong ki paidbah nongshongshnong, u District Magistrate ka Eastern West Khasi Hills District ha ka hukum ba la pynmih katkum ka section ba 144 jong ka CrPC u la khang pyrshah iaka jingber ia kino kino ki jait dawai ha shilynter ka Wahkhri kaba don ha Eastern West Khasi Hills District.
Ka hukum ka ong ba ka jingber ia ki dawai ha ki wah ka pynjaboh bad pynlong bih ia ki bad ka wanrah kylla ia ka jingiap jong ki dohum dohwah, kaba ktah pat ia ka koit ka khiah bad ka iap ka im jong ki paidbah nongshongshnong.
Kino kino kiba pynkhein ia kane ka hukum kin ngat haka jingshah pynshitom katkum ka kyndon aiñ section 188 jong ka Indian Penal Code, 1860.
Ka KSU West Jaintia Hills District Unit kala pynkup burom ia u Teimiki Sungoh uba na ka shnong Shangpung ba wan nyngkong ha ka Advance Mountaineering courses haka shlem ai jinghikai ka Himalayan Mountaineering Institute Darjeeling.
Ha kane ka jingpynkup burom la iadonlang ki dkhot bad nongialam ka KSU kiba kynthup ia u Phrangki Papang finance secretary, Soowatki Law asst Environment secretary, Platini Mukhim sport secretary bad u Leningrad Tariang general secretary.
U Leningrad Tariang, ula kyntu ia u Teimiki ban trei shitom bad pyndonkam hok iaka sap kaba u don bad ai mynsiem ia kiwei ki samla ba don ia kane ka sap ban bud iaka nuksa ban poi sha ka thong.
U Teimiki sungoh u la ong ba ki samla na ka jylla ba leit ia shim bynta ha kane ka jait ialehkai kiew lum ki mad shibun ki jingeh, ka jingeh kaba ha khmat duh dei ka jingduna ha ka liang ka jingioh jingiarap na ka sorkar namar kam pat da ithuh bha ia kane jingialehkai kiew lum wat la bun ki samla ki don ka sap ban kiew lum.
Ka KSU ka kyntu iaka sorkar ban phai ki khmat sha kane ka kam ialehkai khnang ba ka sap ka phong ki samla ialehkai ka Jylla kan nym lehnohei.
Ka Efty United XI bad ka Lion Sports Youth Affairs kila buh jaka ialade haka kyrdan jong ka final haka Open To All Cricket Tournament kaba pyniaid da ka West Jaintia Hills District Cricket Association (WJHDCA) kaba long ha madan Khliehtyrshi.
Kane kala wan hadien ba ka Efty Utd kala pynliem iaka Friends Utd haka semifinal kaba nyngkong kaba  long haka sngi Nyngkong, katba ka Lion kala jop iaka Moodymmai haka jingiakhun kaba long haka  sngi baa r.
Ka Lion kala jop pyrshah iaka Moodymmai da 27 run.
Ka Lion kaba la tied nyngkong kala kamai 276 run.
Nik Dan ula kamai 109 run bad u Deibormi Rangad 93 run.
Ka Moodymmai haba la poi ka pali jong ka ban beh iaka thong kala kamai 249/8 na ka 35 over.
Ki nongtied kiba la synniang run ki dei Daowan Passah 41 run bad Ribok Hynniewta 39 run bad u Heimonlang Lyngdoh 34 run.
U Peterson Lamare ula khur 3 wicket bad u Firstbornson Dkhar 2 wicket.
Katba naka Moodymmai u Ribok ula khur 3 wicket bad u Heimonlang 2 wicket.
Ka khusnam man of the macth la ioh khur da u Nik Dan.
Ka jingiakhun final kan long haka 5 tarik Jymmang.
Ka wah Myndtu kaba la tip kum ka tawiar ka takan ne ka nongda nongker haka ktien phareng ka mut Guardian Angel’s , pynban ka jingkylla dur jong ka ha kine ki sngi, ka buh iaka jingma ia u khun bynriew uba pyndonkam iaka ban dih ban bam bad ban sait ban khlieng khamtam ki bynta ba sharum jong ka.
Ka Wah Myntdu ka dei ka wah kaba bsa um iaka sor Jowai baroh kawei bad ban bsa um ruh ia ki pynthor ki halii ba tuid kane ka wah bad pynim jakpoh ia kiba bun na ki dohum dohpnat, hynrei ka jingjur ka ka jingngut bad jingpyntuid iaki jakhlia naduh ki bitor plastic, ki jaboh plastic bad kiwei kiwei ki jakhlia na ki oh kynthup ia ka oh u briew ka buh jingma ia kane ka wah.
La sakhi ba tang hadien ba wan ther u slap haka sngi Saitjain jong ka taiewia kane ka wah la tap iaka da ki jaboh plastic ba har rukom bad ka buh jingma ia u khun bynriew ban pyndonkam ia ka um n aka wah Myntdu.
Lah ban pynkynmaw ba kawei ka longkmie kaba pule bniah ia ka Wah Myntdu, ka Dr.
Wansah Pyrbot, haka thesis jong ka-Assessment of Water Quality affected by urban waste water and coal mine seepage and the impact of aquatic plant" kala lap ba ka Wah Myntdu kam biang shuh ia ka nongshong shnong ka Jowai bad ki shnong marjan ban pyndonkam iaka kum ka um bam um dih namar ba kala jakhlia ha baroh shilynter na ka jingtuid ki jaboh jabain na ki shnat ka wah  katba nangmih ki sngi.
Katkum ka jngwad bniah, la lap wat ki jingthung jingtep kiba don ha shilynter ka wah Myntdu kim lah shuh ban pynkhuid iaka wah namar bala jubor ka jingtuid ki jakhlia bad ka um kala kylla acid.
Ka Wahumkhrah bad Umshyrpi ha Jylla kala ioh iaka nam ba jakhlia tam, ka jingma ka ap sa ia ka wah Myntdu ban ioh ia kane ka nam bad kan long ka um kaba ym don jingim.
Ka Jaintia Students’ Movement kala pynpaw iaka jngsngewkhia halor kane ka jingkylla dur ka wah Myntdu bad ka khot ka wer ia baroh kiba don bynta ban kyndit noh bad ban ai ka jingiada ia kane ka wah.
Ban wanrah ïaka jingsngew ïajan haka rukom treikam jong ka Rotary International, ka Rotary Club Jowai haka sngi Thohdieng kala pynlong ka jingïakynduh lang ba kyrpang bad ki para Rotarian na ka Rotary Club Mahanagar RID-3282 Sylhet jong ka ri Bangladesh.
Ïaka jingïakynduh lang ka pynlong ha Orchid Inn Thadlaskeiñ haka jingdonlang ka Chartered President Rotary Club Jowai Rtn.
E.
F.
Gatphoh haka jingïalang ba la pynïaid da u Rtn.
Samehi Laloo, President Rotary Club Jowai bad ki kyntien pdiang burom na u Rtn.
Rudolf E Laloo.
U Rtn.
SK Lato, (MPHF) Director Community Service ula kren halor ka jingïadei hapdeng ka Ri Jaintia bad ka Ri Bangladesh ha ki por ka jingsynchar jong ki Syiem Jaintia bad ula ong kumba ka jingthmu jong kane ka jingïalang ka long ban wanrah ïaka rukom treikam kaba ïajan kumta ula khot ka jingiatreilang ba bynta ka bha ka miat jong ka imlang sahlang khnang ba kane ka jingïakynduh lang kan suhthied na ka por sha ka por.
U Rtn.
Sayed Ashraf, Adviser Rotary Club Mahnagar-Sylhet haka jingkren ula ïaroh ïaka Rotary Club Jowai bad ki dkhot kiba la pdiang sngewbha ïaki haka jingwan ïuhkjat ha Jowai.
Ula ong ba ka long kaba donkam ban wad ki lad ki lynti ban leh ïaki kam ba bha haka imlang sahlang, ka lah ban long ka kam shisngi ne da kiwei kiwei kiba lah ban pynsah nam sah kynmaw hapdeng ka Rotary Club Jowai bad ka Rotary Club Mahnagar-Sylhet jong ka ri Bangladesh.
Ïaka jingkynduh lang la pynkut da ki kyntien khublei na u Rtn.
J.
M.
Pohsngap.
U Bah Paul Lyngdoh Myntri ka tnad Tourism ula plie paidbah iaka North East Regatta ha Umiam Water Sports Complex haka sngi Saitjain.
Ka tnat Tourism kala pynlong ia kane ka tamasa ha ryngkat ka jingiatreilang bad ka Umiam Sailing Club bad Yachting Association of India Kane ka tamasa kan neh san sngi lynter kaban kut haka 2 tarik Jymmang da ki jingbyrngia ba har rukom da ki nongtem nongput jong ka ri bad kiba na bar ri.
Haduh 100 tam ki nongking lieng kila wan iashimbynta kynthup iaka kynhun jong ka Indian Army bad shipai Navy.
Uwei u nonghikai uba dei ban hikai ha kawei ka skul sorkar ha West Jaintia Hills District u khlem lah ban pyndep iaka kamram jong u bad kane ka buh jingeh ia kiwei ki para nonghikai khamtam iaki khynnah jong kane ka skul kiba dang donkam bha ban seng iaka nongrim haka jingpule puthi jong ki kum ki khynnah.
Kane ka jia long haka skul Larnai Government Lower Primary School, West Jaintia Hills District.
Une u nonghikai ba pep skul u dei uba la tip kyrteng kum u Wikiru Shylla ba na ka shnong Wahiajer.
La thung ia u kum u nonghikai ha kane ka skul naduh u snem 2012 bad la kynnoh ba une u nonghikai u wan skul tang 50-60 sien.
Ka shnong jong une u nonghikai ka jngai tang hapoh 6 Kilometre na Wahiajer sha Larnai.
Hynrei iaka daw ba pep skul une u nonghikai, u tip khambha ma u.
Ka Khasi Students Union, West Jaintia Hills District Unit, hadien ba kala ioh iaka jingujor naka shnong Larnai kala hiar dalade ban jurip ia kane ka skul haka sngi Thohdieng.
Ki nongialam bad dkhot ka KSU West jaintia Hills District unit haka jingiadonlang ki nongialam ka KSU Larnai Unit haka jingjurip ia kane ka skul kila lap ba une u nonghikai um ju poi skul.
Ka KSU kala ong ba na kaliang ka shnong ruh kala phah sha une u nonghikai da ka jingthoh, pynban ula leh bymsuidniew bad um shym la wan hikai sha skul.
Ka KSU kala dawa naka tnad pule puthi ka sorkar Jylla ban pynsaja ia une u nonghikai khnang ba kane ka jingpep skul jong u kan nym ktah ia kiwei ki para nonghikai bad ki khynnah skul.
Ka West Jaintia District Table Tennis Association (WJDTTA) kala khot pyrshang ialehkai ia kino kino kiba sngewtynnad ban ialehkai Table Tennis sha ka trial ne ka jingpyrshang ka ban long haka 6 tarik Jymmang ha Kiang Nangbah Indoor Hall, Jowai.
Kane ka jingpyrshang kan sdang naduh ka por 11 baje mynstep kynthei bad shynrang haka kyrdan Under-11, Under-13, Under 15, Under -17, Under -19 bad ka kyrdan Senior bad ki Veteran 45 snem shaneng.
Kiba shah jied kin ioh ka lad ban iashimbynta haka State Championship ka ban long ha Shillong haka 18 haduh 20 tarik Jymmang.
Kino kino kiba kwah ban pyrshang ki lah ban phone ha kine ki number 70056 66802.
9436118402.
Ban ïada ïaki jingthaw ba im, ka Dorbar shnong Lapangap kala rai ban leh da kaba tyngeh ia kino kino kiba pynsniew iaka sawdong sawkun ka mariang bad kumjuh iaki um ki wah hapoh u pud u ang ka shnong Lapangap.
Ka dorbar shnong kala mana ia kino kino ban leh pathar ha ki wah bad ki sawdong sawkun ki wah kiba don hapoh ka shnong Lapangap kynthup iaka wah Pynthor, wah Mynski bad wah Mynriang.
Ka dorbar shnong ka la khang pyrshah ïaki nongshong shnong bad kiba briew kiba nabar shnong ban shoh dohkha da kaba ber dawai, pynbthei bom, shoh dohkha da kino kino ki tiar ba mynsaw iaka jingheh jingsan ki dohum, khwai jar lait noh tang da kaba khwai da ryngwiang Lada lap ia kino kino ki briew kiba pynkheiñ iaka adong adit shnong, ka Dorbar shnong kan pynshitom ïaki katkum ka aiñ shnong ryngkat ka jingshaiñ kuna.
U Deputy Commissioner (Revenue), West Jaintia Hills District, Jowai ula pyntip ba ka ophis u Deputy Commissioner kala mang T.
8,00,000/- (Phra Lak) na ka bynta kiba khlad ka jingjia pluh ding kaba hapoh ka Thadlaskein C&RD Block, Thadlaskein.
Kane ka jingiarap pisa kaba la tip kum ka Ex-Gratia payment of Gratuitous Relief kalong mar T.
4 lak.
Kine kiba ioh jingiarap ki dei kiba haiing jong ki ar ngut ki khynnah kiba kynthup ia u Jawan Alder Liefest Talang bad u Edify Laloo kiba khlad na ka jingjia pluh ding ha ka shnong Moodymmai kaba la jia ha u bnai Naiwieng 28 tarik 2022.
Ka North Liberty Higher Secondary School Jowai kala ïoh rah ïaka nam Over All Champion haka lympung ïalehkai “Chief Minister District Level Inter School Athletic Meet 2023" kaba la poi noh sha kaba kut ha madan Kiang Nangbah Stadium haka sngi Thohdieng.
Ia kane ka lympung la pyniaid da ka ophis u District Sports Officer, West Jaintia Hills District ryngkat bad ka jingiatreilang bad ka West Jaintia District Sports Association (WJDSA).
Kane ka nam lahduh ka North Liberty Higher Secondary School kala wan hadien bad la ïoh khur 18 tylli ki takma ksiar, 8 tylli ki takma rupa bad 6 tylli ki takma rnong.
Ka North Liberty Higher Secondary School ka la ïoh khur ïaka nam Best Athlete haki 5 tylli ki kyrdan kynthup iaka Under-14 Boys kaba la ioh khur da u Khrawborlang Lyngdoh, haka Under 16 Boys da u Damitre Kynjing bad Under-16 Girls la ioh da ka Deigratia Dann, haka Under-18 Boys la ioh da u Sajemiki Shylla bad haka Under-18 Girls la ioh da ka Speromeliora Langstang.
Tang kawei ka nam Best Athlete kala leit sha ka HK.
Singh Memorial Secondary School haka kyrdan Under-14 Girls’ kaba la ioh khur da ka Adora Bella Syntem.
Katba ka nam Best Team la ïoh rah daki lai tylli ki skul kynthup ka North Liberty Higher Secondary School, ka Police Public School bad Govt.
Boys Higher Secondary School.
Ka North Liberty Higher Secondary haka Under-14 Boys ka la ïoh khur Artylli ki takma ksiar, artylli ki takma rupa bad artylli ki takma rnong.
Haka kyrdan Under-16 Boys ka la ïoh khur Saw tylli ki takma ksiar, artylli ki takma rupa bad kawei rnong.
Haka kyrdan Under-16 Girls ka la ïoh khur san tylli ki takma ksiar bad kawei takma rupa.
Haka kyrdan Under-18 Girls ka la ïoh khur saw tylli ki takma ksiar bad kawei takma rnong.
Ka Police Public School kala ïoh rah ïaka nam Best Team haka kyrdan Under-14 Girls da kaba khur lai tylli ki takma ksiar.
Katba ka Govt.
Boys’ Higher Secondary School kala ïoh rah ïaka nam Best Team haka kyrdan Under-18 Boys da kaba khur San tylli ki takma ksiar, lai tylli ki takma rupa bad lai tylli ki rnong.
Ka nam Best Discipline School la ïoh rah da ka skul St.
Marys Mazzarello Girls’ Higher Secondary School.
U kongsan uba la wan ban pynhap pyrda ia kane ka lympung ialehkai ki khynnah skul u dei u MLA ka Jowai u Wailadmiki Shylla haka jingdonlang u District Sports Officer, u Khroobok Passah, u Working president ka WJDSA u EMH Passah, Patrick Lamare Vice President WJDSA ki principal bad ki nonghikai na ki skul bapher bapher ka District.
Ka Jaintia Coordination Committee for Reservation Policy (JCCRP) kaba la thaw haka sngi Balang, kala rai ban dawa na ka sorkar jylla ban pyntreikam noh ïaka roster system naduh u snem 2023.
Ïa kane ka rai la shim haka jingïalang kaba la long ha Jowai kaba la shim bynta da ki sengbhalang ka rilum Jaintia, ka Synjuk Waheh Shnong Jowai bad ka Synjuk ki Waheh Shnong ri Jaintia bad kiwei kiwei.
Haka jingïalang la phylliew jingmut ruh halor kiba bun ki bynta ha kaba ïadei bad ka roster system bad ka bhah kam bad la rai ruh ban shong pyrkhat biang halor kane ka kam haki sngi ban wan.
Kane ka committee kaba thaw thymmai kala jied ïa u Jersom Shylla president ka JSU ban long kum u chairman, u Treiborlang Suchen general secretary ka JSU kum u vice chairman, u Sambormi Lyngdoh president ka EJNC kum u secretary bad ki joint secretary ki kynthup ïa u president ka JYF u OL Tariang bad u Roitre Dkhar.
Ka lympung ialehkai ki khynnah skul ka Chief Minister District Level Inter School Athletic Meet 2023 kaba lai sngi lynter kaban kut haka sngi Thohdieng kaba pyniaid da u District Sports Officer, West Jaintia Hills District kala sdang haka sngi Balang ha madan Kiang Nangbah Stadium.
Ha kane ka kynti ki don haduh 895 ngut ki nongialehkai athlete na ki 31 tylli ki skul.
Ki kyrdan iakhun ki kynthu iaka Under-14, Under-16, Under-18 ba kynthup iaki shynrang bad kynthei.
Ka District School Education Officer, West Jaintia Hills District ka Kong AP Syiem kala wan ban plie ia kane ka lympung kum ka kongsan.
La iadonlang u District Sports Officer u Ma Khroobok Passah nalor ki nongialam bad ki dkhot ka WJDSA.
U Ioh-I Ksan Lyngdoh u ba bat ia ka rekod haka U-16 ha Meghalaya ha ka jingialehkai Shot Put, u ba la mih khmat sha ki lympung kum ha ki East Zone Junior Athletic, National Inter District, Meghalaya Game bad u ba la ioh khur ia ka gold medal na ka Shot Put ha State Level Inter School ula lam khmat ban shim jingkular jong ki skul bapher bapher.
Ha kane ka sngi sdang ia ka lympung la pynlong ia kane ka jingiakob kum ki 100meter, Long Jump, high jump, 1500 mters ha ki kyrdan bapher bapher.
Ha kane ka snem naka liang ka office u DSO la wan rah ia relay kaba la tip kum ka Medley Relay kaba sdang mynta ka snem hapoh ka District.
Ka Friends Utd XI kala hap ban mad iaka namrem ba nyngkong eh da 7 wicket pyrshah iaka Lion Sports Youth Affairs haka Open To All Cricket Tournament kaba pyniaid da ka West Jaintia Hills District Cricket Association (WJHDCA) kaba long ha madan Khliehtyrshi haka sngi Balang.
U Deibormi Rangad ula kylla long u namtam bad lam lynti iaka Lion ban khur iaka namjop hadien ba marwei ula khur 6 wicket kaba la biang pura ia u ban khur iaka nam man of the match.
U Namewanki Pakyntein ula ioh 2 wicket.
Ka Friends Utd kala liem dei ka jingbym lah jong ka ban seng iaka nongrim kamai run ha kane ka jingiakhun pyrshah iaka Lion kiba ki nongkawang ball jong ka kila ialehkai bha mynta ka sngi.
Ka Friends Utd kaba la tied shuwa hadien ba kala jop iaka tos kala kamai tang 116/10  na ka 24.
5 over.
Tang ar ngut ki nongtied jong ka kiba la ioh ar dak jingkhien kiba kynthup ia u Marle Lathong  (28) bad Marshall Pariat (24) Ka Lion haba poi ka pali jong ka ban tied kala kamai 122/3 na ka 16.
3 over.
U Firstbornson Dkhar (35), bad u Mewan Phawa (21) ki dei ki ar ngut ki nongtied ka Lion kiba la synniang khambun ka run.
Nakaliang ki nongkawang bala ka Friends Utd, u Pura Shadap, Shwamiki Paswet bad u Monjurlang Suchiang kila ioh mar shi wicket.
Ka lehniam Behdeiñkhlam jong ka Raij Chyrmang ba kynthup ïaka shnong Iongnoh bad ka Chyrmang kala poi noh sha kaba kut haka sngi Balang hapdeng ka jingiphuh iphieng.
U Ma Lahkmen Rymbui MLA jong ka thain ula wan sakhi ia kane ka Behdienkhlam kaba la pynlong nyngkong eh da ka Raij Chyrmang.
La iadonlang u Dolloi ka Elaka Jowai u Ma Puramon Kynjing nalor kiwei kiwei nongialam bad dkhot jong ki Seinraij bapher bapher.
Ia kane ka lehniam Behdieñkhlam ka Raij Chyrmang la sdang naduh ka 24 tarik une u bnai hapoh ka jingialam u Langdoh Kongwasan Chyrmang.
Ka jingleh niam Behdieñkhlam jong ka Raid Chyrmang kadei kaba khampher na kiwei pat ki Behdieñkhlam namar kadei kaba la pyndep shuwa ban leit bet ia u symbai, katba kiwei pat ki raij ka dei ban lum ban lang ia u symbai.
Kane ka jinglehniam kala sdang da ka jingknia Ryngkaw, ka Chad Iung, ka Than Blai, Thoh Langdoh, ka Hat Khrong, Ka Kamcharoh Blai, ka Chooh thyndai bad kiwei kiwei.
La pyndep ia kine ki jinglehniam ha ryngkat ka suit ka shor bad ainguh iaki blei ban ai iaka rep ka riang kaba bha bad ban roi ban par u khun ka raij Chyrmang.
Ha kane ka kynti ki don 8 tylli ki rot kiba la wanpoi ha aitnar ryngkat ka jingsawa ka bom bad ka jingud ka tang tangmuri.
Ka Meghalaya Football Association (MFA), haka sngi Balang kala wan shakhmat ba kan shim ia ka sien jam ban pyllait paidbah ia ka trophy, ka sur jingrwai, ka website: themsl.
in bad kaba kham kongsan eh ia ka jingpyniakap (grouping) bad ki fixtures, ba dei naka bynta ka lympung ialehkai Phutbol ba heh tam haka jylla ka Meghalaya State League ne ka MSL.
Ia kane ka jingialang la pynlong ia ka ha State Convention Centre, ha kaba la iadonlang da u President ka MFA bah Larsing M Sawyan, u Assistant Secretary bah Dip Ryntathiang, ki vice president, ki dkhot bad ki nongialam ki synjuk ialehkai phutbol jong  baroh ki district, ki kapten bad ki player jong ki team ba la ioh ban iashim bynta ha kane ka  ka lympung kaba mynta ka kynti.
Ha kane ka kynti, na ka liang ka Tournament Committee ka MSL ka la phiah ia kane ka lympung ialehkai ha ki saw tylli ki jaka ne zone, katta kum ka Shillong, Jowai, Mawkyrwat bad ka Tura, bad ia ki team ba la ioh ban iashimbynta baroh la pyniakap pat ia ki ha kine ki jaka ba la buh ban pynlong ia ka jingiakob.
Ha Shillong Zone, ki team ba la pyniakap  ki long  Mawlai SC, Umrit SC, Umkseh SC, Jyntru, Seng Samla Laitryngew, Langsning SC.
Ha Jowai Zone ki team ne club ba la pyniakap ki long 7 Wasa United, Ladthadlaboh SC, Youth Club Pdengkarong, Rangdajied FC, SeinPynbhalang SC, Rymbai Iawpynsing SC, Mulait United FC.
Mawkyrwat Zone ki team ne club ba la pyniakap ki long Pyndengrei SCSC, Shillong Lajong FC, Seven United SCC, Mawten SC, Riangdo YSCA, Lumdiengngan SC,  katba ki kynhun ba la pyniakap ha Tura Zone ki long Chipakkore FC, Selsella Sports Association, Atong Matrik FC, Warima YC, Wasa FC, Khliehmawlieh YC.
Tura Zone – Chipakkore FC, Warima YC, Wasa FC, Atong Matgrik FC, Khliehmawlieh YC, Selsella Sports Association Ia kane ka lympung ialehkai kat kum ka prokram ba la pyllait la buh ban sdang ha ka 12 tarik u bnai Jymmang ban sa wan da kaba sdang shwa ia ka jingialehkai ba nyngkong ka Jowai Zone bad ki artylli ki kynhun ban iakhun nyngkong dei ka 7 Wasa  United pyrshah ia ka Rangdajied United FC.
Haba kren ha kane ka jingialang u President ka MFA bah Larsing M Sawyan, u sngew ban  ong ba ka jingkhreh ban pynlong biang ia kane ka lympung ka long ka thong bah ia ka MFA namar u la pynkynmaw ba  la lah ban pynlong biang ia kane ka lympung ar snem hadien ba la hap ban pynsangeh noh ia ka namar ka jingwan ban lyngshop jong ka jingpang iabit Covid-19, nalor katta u la batai ruh ia ka jingthmuban nang pynkylla ia ka dur ka dar jong ka MSL ha ki sngi ki snem kiban wan, khlem da klet ban iathuh ruh ia ka sien jam ba ka MFA ka la khreh ba kan leh bad katta ka long ba nangne shakhmat kan phai khmat lang ruh noh wat ha kaban pynlong ia ka lympung ba kyrpang mia ki thei samla ba don ia ka sap ia ka phutbol.
Ka Khimusniang Sc kala jop da 4 wicket pyrshah iaka Evergreen Sports Club Mukhla Mission haka jingiakhun Open to all Cricket Tournament kaba pyniaid da ka West Jaintia Hills District Cricket Association kaba long ha madan Khliehtyrshi haka sngi ba Ar.
Ka Evergreen kaba la jop iaka toss kala bat shuwa bad kala buh iaka thong kaba 105 run naka 23.
3 over.
U Winchester Tang (19) bad u Daurupaya Bang (13) ki dei ki ar ngut ki nongtied kiba la ioh run ar dak jingkhein.
Katba ki u Defender Dhar ula ioh 4 wicket bad u Saunihi Patweth 2 wicket na ki nongkawang ball ka Khimusniang.
Haba poi ka pali jong ka Khimusniang ban tied kala pyndep iaka thong 105/6 run hapoh 13.
5 over.
U Yoohimiootre Patweth ula kamai 37 run, u Rimiyoo Syih 18 run.
U Peritos Pariat marwei ula khyrwit 5 wicket na kaliang ka Evergreen.
Iaka khusnam man of the match la ioh da u Defender Dhar.
Ka Regional Committee jong ka West Jaintia Hills District kala sdang ban shong iaka jingialang jong ka kylla kaba ar (phase 2) ban pynbeit ia u pud u sam hadpeng ka Assam bad Meghalaya.
Kane ka Regional Committee kaba la thaw dangshen ka dei na bynta hynriew tylli kiwei pat ki jaka ba iaknieh kiba dang sah ban pynbeit kiba kynthup Langpih ha West Khasi Hills District; Borduar, Nongwah-Mawtamur, Deshdoomreah, Block-ll ha Ri Bhoi District; Block-l, Psiar-Khanduli ha West Jaintia Hills District.
Haka jingialang kaba long haka sngi ba ar ha DC Conference Room na ka bynta ka West Jaintia Hills; la khlieh da u symbud Myntri Rangbah ka jylla u Sniawbhalang Dhar kum u Chairman, u Comingone Ymbon kum Vice Chairman Comingone Ymbon, haka jingdonlang u Chief Executive Member ka JHADC u Thombor Shiwat, u MDC u Aiborlang Shadap bad ki bor pynïaid District kiba kynthup u Deputy Commissioner u BS Sohliya bad u ADC u MA Challam.
Kane ka jingialang jong ka kylla kaba ar jong ka Regional Committee kadei ka sien shong kaba nyngkong na ka bynta ban pynbeit bad bishar bin bin ia ki jaka ba iakajia kiba hap hapoh ka West Jaintia Hills District, Meghalaya kaba iasam pud bad ka West Karbi Anglong, Assam.
U Chairman ka Committee u Sniawbhalang Dhar haba kren sha ki lad pathai khubor hadien ka jingshong jingïalang ula ong, ba kane ka dei ka jingialang kaba nyngkong eh katkum ka jingpynbna thymmai jong ka sorkar Jylla.
Kum ka jingsdang, ula ong ba na ka liang ka Committee kala shim jingtip shwa ia baroh ki jaka kiba hap haka jingiakhajia shuwa ban ai sha ka sorkar Jylla.
Ula ong ba ka Committee kala bthah ruh ïaka bor District ba kan sdang noh ban leh ïa kaei kaba kidei ban leh na bynta kano kano ka jingdonkam jong ka sorkar.
Ha kane ka kylla jong ka jingia pynbeit pud, ka Karbi Anglong Autonomous Council (KAAC) ka don ka bynta kaba khraw bha na bynta ka Block-I & II bad Khanduli-Psiar.
Ka Khasi Students’ Union kala ai jingiarap sha kawei ka lanot pluh ïing haka shnong Moolamylliang, East Jaintia Hills District.
Kane ka longïing ka dei shah bamshngiam haka ding kaba la jia haka 23 tarik Iaiong.
Ka ding kaba klang jur kala bam duh ia kane ka iing bad baroh ki jingdon jingem kane ka ïing kila kylla dpei.
Na kaliang ka Khasi Students’ Union EJHD unit haka jingialam u finance secretary u Shaniahskhem Dkhar bad kiwei ki dkhot kila leit ai da ka song pisa ban kner iaka kti jingiarap sha kane ka longing pluh ïing.
Ka Rephica Becky Pde, ba trei ha ka tnhat Excise ka sorkar jylla, kala wan haka kyrdan kaba  ar, ha ka jingleit iashim bynta ka jong ka sha ka iakob mareh thong ba la tip kum ka Kalimpong Ultra Marathon 65km.
Ia kane ka iakob mareh ba la pynlong iaka ha ka 22 tarik mynta u bnai Iaiong, dei kaba la pynlong ia ka da ka Roshni Foundation, ha kaba ki nongwan iashim bynta kidei kiba la wan na kylleng sawdong, ha kaba ka jingkynjang ka jaka na ka sla duriaw ka long 1500m.
Ia kane ka jingiakob la sdang  ka shnong Pedonng  West Bengal sha Lava.
Ha kane ka jingleit ban iashim bynta, Ka Rephica kala lah ban pyndep ia ka thong ha ka 8 hrs 47 min 29 sec, katba ia ka kyrdan kaba nyngkong bad ba lai jong kane ka jingiakob la rah ia ki da ki nongwan iashim bynta na Darjeeling bad Goa.
Ka Efty United XI kala jop da 149 run pyrshah iaka Khliehtyrshi SC haka open to all cricket tournament ka West Jaintia Hills District Cricket Association (WJHDCA) kaba long ha madan ialehkai ka Khliehtyrshi haka sngi Nyngkong.
Ha kane ka jingiakhun ka Efty kala tied shuwa ban kamai 230/6 na ka 35 over.
U Sylvester Mylliempdah (138) bad Sanvert Kurkalang (23).
Ula Sylvester ula khur ruh iaka khusnam man of the match ha kane ka jingiakhun Naka liang ka Khliehtyrsh  u Conard Sana bad Shaniah Ryngkhlem kila ioh ban khur mar ar wicket.
Ka Khliehtyrshi haba poi ka pali jong ka ban tied kala liem lut baroh 10 wicket hapoh 19.
4 over.
Ka Khliehtyrshi kala kamai tang 81 run.
U Conrad Sana  ula kamai 56 run.
U Sanvert Kurkalang ula khyrwit 5 wicket bad Elizer.
C Dkhar bad u Kitboklang Lyngdoh mar ar wicket.
Shitaïew hadien ka jingwan buh ïaka khyrdop lum khajna bai rung ne Entry Tax da ka Karbi Anglong Autonomous Council (KAAC) ha Khanduli, West Jaintia Hills District, ka bor sorkar jong ka Assam bad KAAC kim pat weng iaka khyrdop bad iaki pulit na Khanduli.
Ki nongïalam jong ki sengbhalang bapher bapher kila hiar sha katei ka jaka bad kila ioh ka lad ban pynpaw iaka jingpyrshah jong ki halor katei ka khyrdop ha khmat ka Deputy Commissioner jong ka West Karbi Anglong District, Hamren, ka Krishna Baruah ha shnong Khanduli haka sngi Nyngkong.
Ki nongïalam sengbhalang kiba kynthup ïa u general secretary Jaintia Students Union u Treiborlang Suchen bad kiwei kiwei ki la pynpaw ha ka DC ba katei ka jaka ba wan buh khyrdop ka KAAC kan dang hap pura hapoh u pud u sam jong ka shnong Khanduli katba ym pat dep pynbeit pud pynbeit sam da ki sorkar jong Assam bad Meghalaya.
Shuh shuh u Treibor ula dawa ïaka DC ban weng noh ïaki pulit Assam bala buh ban ap pahara ha shnong Khanduli la shi taïew tam ha kane ka jaka.
Ula bynrap bala lada la weng ïaka khyrdop lum khajna bai rung jong ka KAAC ka jingsuk ka la wanphai ha katei ka thain khappud Assam Meghalaya kaba iasam pud ka West Karbi Anglong bad ka West Jaintia Hills District.
Na ka liang jong ka Deputy Commissioner jong ka West Karbi Anglong ka la kular ban ïakren bad pynsngew sha ka KAAC halor ka jingpyrshah jong ki sengbhalang bad ka Dorbar Shnong Khanduli halor ka jingwan buh khyrdop haka shnong Khanduli bad ka jingdawa jong ki ba dei ban weng noh ïa katei khyrdop mardor.
Ka Deputy Commissioner ka la pynshai ruh ba jingbuh ïaki pulit Assam ha katei ka jaka ka long kaba shipor na ka bynta ban pynneh ïaka shongsuk shongsaiñ haka thaiñ.
Marsien wanphai biang ak shongsuk shongsain ha khappud West Jaintia Hills District bad West Karbi Anglong District shisyndon kan weng ia kitei ki pulit, la ong ka DC Hamren.
Ha kane ka sngi la ia don ryngkat u SP ka West Karbi Anglong nalor kiwei de ki heh pulit nalor ki Executive Magistrate ka West Jaintia Hills District.
Ha shwa ba ki sengbhalang bad ki nongïalam shnong ka Khanduli kin poi sha katei ka jaka bala buh ïaka khyrdop jong ka KAAC kala don ka jingïapyni bor hapdeng ki magistrate bad heh pulit bad ki sengbhalang hajan ka BOP Meghalaya.
Ki sengbhalang kila kwah ban leit tur bun ngut sha katei ka jaka hynrei ki magistrate bad ki heh pulit bad ki pulit kumjuh ki CRPF kila khanglad iaki sengbhalang bad la shah tang arphew ngut ban leit sha katei ka jaka bala buh khyrdop.
Shuh shuh shuwa katei ka jingleit tur sha katei ka jaka bala buh khyrdop da ka KAAC ka la don ka jingïalang paidbah ha madan phutbol Khanduli.
Ki nongkren kiba kynthup ïa u Treiborlang Suchen, u President ka HANM u L Kharbani, President KSU West Jaintia Hills u Laitphar Syngkrem nalor kiwei de kila pynrem ïaka KAAC kaba la wan buh ïaka khyrdop ha Khanduli bad ki la dawa ïaka KAAC ban weng noh mardor ïaka.
Ka West Jaintia District Sports Association (WJDSA) kala pynbna ba kan sdang noh iaka lympung ialehkai 3rd Division Football kaba la tip kum ka Adelbert Laloo Memorial Trophy.
U Ma Lammat oo Laloo, Hony.
General Secretary WJDSA, ula ong ba ka bai rung ka long T.
2500 bad ka registration player ka long T.
30 marwei.
Ki club ki dei ban register iaki player ym duna iaki 20 ngut bad ym dei pat ban palat iaka 25 ngut ki player.
Ka tarik khatduh bna pdiang iaka bai rung ka long ha lane shwa ka 10.
05.
2023.
Ka East Jaintia District Cricket Association (EJDCA) ka khot wer ia ki club ban wan iashimbynta haka open to all Cricket tournament kaban long haka 29 tarik Iaiong.
Ia kane ka tournament yn pynialehkai da ka deuce ball bad iaki tiar ialehkai yn pynbiang da ka synjuk.
Ka jaka ialehkai kan long ha madan jong ka EJDCA ha Mookhep, East Jaintia Hills District.
Kan don ka khusnam pisa bad trophy iaki nongjop.
Ia ka jingtip ba bniah phone ha kine ki number 8413070725.
6009290447.
Ka Chad Sukra ka Jowai kaba ar sngi kaba pynlong da ka Seinraij Jowai kala poi sha kaba kut hapdeng ka jingiphuh iphieng bad shongshit haka Sngi U Blei.
Ka Chad Sukra ka dei ka tamasa kaba la pynlong manla u snem shuwa ban bet ia u symbai sha ki hali ki pynthor, hynrei mynta ka kynti kala wanrah ryngkat ia u slap ban pynjem iaka jingsyaid ka suinbneng.
Kane ka tamasa dei ruh ban pdiang iaka aiom Pyrem kaba ki nongrep kin hiar sha ki lyngkha ban rep ban riang hadien bala kut ka aiom Tlang ne ka aiom tyrkhong.
U Comingone Ymbon, Myntri ka tnad Food Civil Supplies & Consumer Affairs Department bad kiwei ula wan sakhi kum kongsan ha kaba prorkam ha Iawmusiang kaba la tip kum ka “Mih Iaw".
Ula ong “Uwei uwei na ngi, ngi dei ban tynrong halade iaka jingkitkhlieh ban long ki volunteer ban tyngkai iaka mariang.
" “Haba peit iaka jinglong jingman ka sawdong sawkun ka mariang ka pyndiaw ia u namar ba u briew ula pynjot pathar iaki lum ki wah kala wanrah iaka jingtyrkhong ki um ki wah," la ong u ma Comingone.
Ula ong shuh shuh “Haka por tlang to ngin long ki volunteer ban pynduh pyndam iaka jingthang lum kaba ktah bha iaka sawdong sawkun ka mariang.
Phi la sakhi ba ha kine ki shitaiew kala kiew bha ka jingshit ka pyrthei ne ka Global Warming bad wt ha kane ka thain jong ngi ruh ngi la sakhi iaka jingshit bad kane ka jingjur ka jingshit kaba nyngkong tam kan wanrah iaka jingtyrkhong um.
" Kumta ula ban jur ia uwei pa uwei ban iada iaki khlaw ki btap ban tyngkai iaka jingbuh jingsat ka mariang.
Shuwa kane haka prokram haka por mynstep, u Wailadmiki Shylla MLA Jowai ula long kum u kongsan ha Mynkoipyrdi Iongpiah.
La iadonlang ruh u Hammarsing Kharmar secretary cultural committee jong ka Seng Khasi Kmie kum u nongshah khot sngewbha ba kyrpang haka prokram pynbyrngia haka por mynmiet ha Iongpiah kaba la tip kum ka Shad Kper Syntu bad la pynshongshit ia kane prorkam da ka jingsur jingtem ka kynhun tem Snap Paka.
U president ka Seinraij Jowai u OR Shallam, ula iathuh ba iaka Chad Sukra la pynkhie im ïaka ha u bnai Nohprah jong u snem 2005 hadien ba ka la duh la dam la kumba 50 snem bad mynta ka jingïaid lynti kala kynjoh 18 snem.
Lyngba kane ka tamasa kala plie lad lynti ia bun ngut ki nongthaw jingrwai bad nongshad ban pynpaw iaka sap ka phong kaba nylla jong ki.
Ki khun Niamtre naduh ki khynnah, samla shynrang bad kynthei kumjuh ki longkmie longkpa na ki shnong bapher kynthup iaka Iawmusiang, Seintyllilang Ladthadlaboh, Ummulong, Seinraij Shillong, Loompyrdi Ïongpiah, Loomkyrwiang, Dulong, Loomīongkjam, Tpep Pale, Seinraij Raliang, Umshangiar, Chilliangraij, Panaliar nalor ki sengsamla ka Khynroo Khyllood Committee ka Seinraij Jowai kila shimbynta shitrhem ha kane ka tamasa.
U Kishan Lyngdoh marwei ula khyrwit 156 run na ka 75 ball bad ula lah ha kaban lam lynti ia ka Friends United XI ban jop pyrshah iaka Ummulong Sports Club da 1 wicket haka Open to All Cricket Tournament kaba pyniaid da ka West Jaintia Hills District Cricket Association (WJHDCA) kaba long ha madan ialehkai ka shnong Khliehtyrshi haka sngi Saitjain.
Da kane ka 156 run u Kishan Lyngdoh ula ioh ruh ban khur iaka khusnam man of the match bad kane ka dei ka sien kaba lai ban khur iaka khusnam ha kane ka tournament.
Ha kane ka jingiakhun ka Ummulong kala tied shuwa ba kala buh iaka thong kaba 265/7 na ka 35 over.
U Rejoice Gassah 123, u Heisniawlangki Lamare 44.
Na kaliang ki nongkawang ball ka Friends United XI, u Pyrkhat Sari ula khur 3 wicket bad u Shadap 2 wicket.
Haba poi ka pali jong ka Friends United XI ban beh ia katei ka thong kaba la buh ka Ummulong Sports Club kala pyndep haka 33.
4 over da kaba kamai 268 bad liem 9 wicket Ki nongkawang ball ka Ummulong kiba ioh khur wicket ki dei u Cameo Lamare 4 wicker, bad u Wellmanson 2 wicket Da kane ka nam jop ka Friends UTD XI kala buh jaka ialade haka kyrdan jong ka semifinal n aka pool B bad ka Efty United XI Mynso ruh kala rung sha ka semifinal n aka pool A.
U ma Constantin Thubru uba ju long kum u Waheh Shnong barim ka Namdong B bad u president barim ka synjuk 30 waheh Shnong Mynsngat Khanduli area ula khlad noh haka 22 tarik Iaiong 2023.
Ka jingpyndep ia kaba sah jong u kan long haka 23 tarik Iaiong 2023 haka por 12 baje mynsngi haka shnong Thadmynri.
U Ma Sniawbhalang Dhar, Deputy Chief Minister ka Jylla ula ai sngewbha dap 50 snem (Golden Jubilee) iaka West Jaintia District Sports Association (WJDSA) haduh T.
25 klur na ka bynta ban pynbit pynbiang iaki jingtei ka Kiang Nangbah Stadium, Jowai.
U Ma Sniawbhalang haba kren shuh shuh ha ka jingpynhap pyrda iaka jubilee ha Kiang Nangbah Stadium, ula kular ruh ban ai T.
10 lak ban pynlong iaka open to all tournament iaka WJDSA na ka bynta ban pynsah nam ia u kpa jong u (L) Kesilroi Pala.
Ula ong ia kane ka pisa T.
5 lak ban ai iaka khusnam bad ka jingpynlut T.
5 lak.
Ha kane ka sngi la iadonlang u Myntri ka tnad Sport & Youth Affairs ka sorkar Jylla Shakliar Warjri kum u symbud kongsan, u MLA Jowai u Wailadmiki Shylla, ki nongkitkam bad ki dkhot ka WJDSA bad ki nongshah khot sngewbha.
Ha kane ka sngi la pynkup burom ïaki referee, ki nongialeh athletic, football, ki coach.
La khusnam Posthumous Award ne ka khusnam sha ki nongialam bad ki dkhot bala khlad noh ka WJDSA.
La pynphuh pynphieng ïaka jinglehkmen da ki jingshad jingrwai ba la shim bynta da ki Loompyrdi Ïongpiah, Jowai, Manbhauru Sungoh bad ka jingshad mass drill na ka North Liberty Higher Secondary School.
Hadien baka jylla baroh kawei kala khih kyan naka jingdawa ban pynkylla thymmai iaka Reservation Policy ne ka bhah thungkam thungjam bad ka Roster System ne jingpynbeit ryntih iaka thungkam katkum ka bhah thungkam, u MLA ka Jowai u Wailadmiki Shylla ula ong ba dei ban pynduh noh iaka Reservation Policy bad pyntreikam da ka 80 percent ia baroh u Khasi-Jaintia bad Garo.
U Wailadmiki ula ong ia kane haka jingialang plie iaka jaka hikai suh jain ha Mynthong, Jowai haka sngi Thohdieng.
Kane ka jaka suh jain ka dei kaba pyniaid da ka Northeast Institute of Professional Studies (NeIPS ), Nongstoiñ.
La kyrshan ia kane ka jaka ai jinghikai da ka ka Skills Meghalaya bad ka DAY-NULM (Deendayal Antyoday Yojana National Urban Livelihoods Mission).
Une u MLA ka Jowai haba kren shuh shuh ula ong ba nakaliang jong u sngewban ong ba lada un ioh ban iakren ha iing dorbar ruh un ieng haka nongrim ban pynduh noh iaka Reservation Policy.
Ula ong ruh ba kala don ka rai jong ka iing dorbar ba hakhliehduh ka ri Supreme Court ba ka bhah iohkam iohjam naka bynta kano kano ka jaidbynriew kam dei ban palat iaka 50 percent.
Ula ong ba lada bakla ban pynkylla iaka Reservation Policy kan buh jingeh iaka Roster System bad ngi lah ban duh iaka 80 percent kata Khasi Jaintia 40 percent bad Garo 40 percent Ula Wailadmiki ula ong ba kam dei kaba suk ban kylla thymmai iaka Reservation bad u la ong ba lada lah ban pynkylla thymmai kam dei shuh ban mih kino kino ki jnit ki jnat bad kadei kaban long ain kaba pura ban bit ban biang lang baroh salonsar.
Ula ong ba nakaliang jong u, u sngew ban ong kaba biang kalong ban pynduh noh iaka reservation bad ai baroh Khasi Jaintia bad Garo un iakhun 80 percent bad uba tbit un ioh iaka kam.
Ka Lion Sports Youth Affairs kala jop da 16 run pyrshah iaka  Khimmusniang Sports Club haka Open to All Cricket Tournament kaba pyniaid da ka West Jaintia Hills District Cricket Association (WJHDCA) akab long ha madan Khliehtyrshi haka sngi Thohdieng Ka Lion kaba la kam trai ban tied nyngkong bad kala kamai 213/6 run na ka 35 over.
U Firstborson Dkhar ula ioh 43 run bad ula khur ruh iaka khusnam man of the match.
Ar ngut kiwei pat kiba la synniang sha ka jingkamai run ka Lion ki dei u Nik Dan 46 run bad u Kitboklang Rangad 42 run.
Na kaliang ki nongkawang ball ka Khimmusniang u Chwamiki Ryngkhlem bad u Richard Patwet kila oh khur mar 2 wicket.
Haba poi ka pali jong ka Khimmusniang Sports Club hawa beh ia ka thong kala lah ban kamai tang 197/9 na ka 35 over.
U Chwamiki Ryngkhlem ula synniang marwei 85 run, u Richard Patwet 27.
U Peterson Lamare bad u Namewanki Pakyntein kila khur mar 2 wicket.
Ka Efty United XI Mynso kala jop da 85 run ia ka  Moodymmai Cricket Club haka Open to All Cricket Tournament kaba pyniaid da ka West Jaintia Hills District Cricket Association (WJHDCA) kaba long ha madan Khliehtyrshi haka sngi Palei.
Ka Efty Utd kaba jop iaka toss kala tied shuwa ban kamai 263/8 na ka 35 over.
U Sylvester Mylliempdah ula kylla long u namtam ha kane ka jingiakhun hadien ba marwei ula khyrwit 127 run naka 83 ball bad ula ioh khur ruh shi wicket kaba la biang pura ia u ban khur iaka nam man of the match.
U Kitboklang Lyngdoh ula ioh 35 run, u Daymen Shullai 26 run.
Ki nongkawang ball ka Moodymmai Cricket Club kiba ioh khur wicket ki dei u Ribok Hynniewta, Teimi Passah bad Heimonlang Lyngdoh kiba la khur mar ar wicket.
Haba beh iaka thong kaba 264, ka Moodymmai kala ioh tang 178/10 na ka 32.
3 over.
U Levester Phawa 50 run bad u Daowan Passah 38 run ki dei ki ar ngut kiba la synniang sha ka jingkamai run ka Moodymmai.
Kiwei pat ki nongkawang ball ka Efty kiba khur wicket ki dei u Eleazar C Dkhar (3 wicket) bad Kitboklang Lyngdoh (2 wicket).
U bah Torak Kharpran, ba dei artad uwei na ki Boxing Coach, Sports Authority of India, ula shah jied ban long kum uwei na ki coach ka kynhun bad manager ki rang ia kura ka ri, kiban leit ban iashim bynta ha kawei ka rynsan ia kura, ba la tip ia ka kum ka IBA Elite Men World Boxing Championships 2023.
Kane ka rynsan ia kura kan long ka nongbah Tashkent, Uzbekistan naduh ka 29 tarik mynta u bnai  Iaiong bad kut ha ka 15 tarik u Jymmang.
Kumba ka long ia mynta, u Torak u la don bynta bad kane ka kynhun ki rang ia kura ka ri, kiba don hapdeng ka jingpynkhreh ban leit ban aireng sha katei ka rynsan ia khun, ka prokram ia kilan ia ki rang ia kura la sdang ia ka naduh ka 14 tarik bad kut ha ka 23 tarik mynta u bnai.
Ha kane ka kynti kaba mynta, ka India ka don ia ka jingthmu ba kan sei madan bun ngut bha ki rang ia kura katta kumba 13 ngut eiei.
Hynrei ban ioh ia ki 13 ngut ki rang bad snar ia kura kiba kynsai, u Torak lem bad kiwei pat ki coach ka India, mynta ki la lum lang ym duna ia 30 ngut ki rang ia kura ba kynsai ka ri, ban iadon bynta haka prokram ai jinghikai, kaba la iaid shakhmat ha ha nongbah Tashkent, Uzbekitsan.
Ka Dorbar Shnong Khanduli, West Jaintia Hills District kala shim iaka sienjam kaba tyngeh da kaba rai ban khang noh shisyndon iaka leit ka wan u paidbah baroh ar liang ka khappud Assam Meghalaya.
Ia kane ka dorbar shnong Khanduli kala shim hadien ba ka Karbi Anglong Autonomous Council (KAAC) kala sieh biang iaka signboard khrong khajna jong ka ha Khanduli.
Kane ka rai jong ka dorbar shnong shnong kan sdang naduh lashai ka sngi Saitjain naduah 4 baje mynstep katba Karbi Anglong Autonomous Council (KAAC) kam weng ia katei ka khyrdop lum khajna jong ka.
Haba ïakren bad u Waheh Shnong Khanduli u Yooshida Nongspung ula ong ba ïaki nongshong Shnong jong ka thaiñ Khanduli ba kim dei ban hiar sha Assam ban leit ïaki jingdonkam jong ki bad ki nong Karbi ruh kim dei ban rung shaka thaiñ Khanduli katba ka Karbi Anglong Autonomous Council (KAAC) kam pat weng ïa katei ka signboard.
Ula ong kane ka jingkhang ïaka leit ka wan ka rung ka mih jong ki nongshong shnong kadei namar ba Dorbar Shnong Khanduli ka pyrshah ïaka jingbuh khyrdop khrong khajna ka KAAC hapoh u pud u sam ka Khanduli.
Ula kyntu ïaki marjan Shnong kum ka Lapangap, Chebnai, Taloo, Umshangïar, Umplu, Saitsama, Mukoiram bad kiwei kiwei ki shnong ban ïatreilang bad ka Dorbar Shnong Khanduli.
Ka Dorbar Shnong Khanduli ka la pynrem ïaka jingkam jong ka Deputy Commissioner jong ka West Karbi Anglong District ka Krishna Buruah ba ka Khanduli ka hap hapoh ka West Karbi Anglong District.
Ula ong ba kane ka Dc kala shu kam bad kren laplah khlem da tip ïaka duh ka dang.
“Kum ki nongshong shnong ngi sngew sarong ba ngi ïoh ïa u Bah Draison Kharshiïing kum u MDC la lai sien bad kum u MLA na ka Shnong Khanduli uba la iakhun ban iada ia u pud u sam haka por jong u," la ong Yooshida.
Ula ong ba ka Khanduli ka hap hapoh ka jingsynshar jong ka West Jaintia Hills District bad sorkar Meghalaya dei namar kata kadaw ngi pynrem ïaka jingkam khlem nongrim jong ka DC jong ka West Karbi Anglong District.
Ban pynrem shuh shuh ïaka jingkam jong ka DC West Karbi Anglong District, u Compromise Nongrum ula ong harum jong ka shnong Khanduli ka don ka Shnong Myn-i bad ki nongshong shnong jong ka Myn-i ki don ka dur thep vote na Meghalaya bad kiba bun ki jingmyntoi kynthup naduh ki kam pynroi, ki Aganwadi centre, ki skul, u khaw rashon ki ïoh lut na ka sorkar Meghalaya.
Ha kaba ïadei bad ka jingbuh ïaka signboard jong ka khyrdop khrong khajna ka KAAC hapoh u pud u sam ka Dorbar Shnong Khanduli, ula ong ba katei ka surok kaba ka KAAC ka sieh ïaka signboard, dei ka surok ba la mang da ka NEC bad ba la pyntrei da ka sorkar Meghalaya bad kham sharum ba ki buh ïaka khyrdop ruh ka dang dei hi ka jaka jong ka Meghalaya.
Ka Jaintia Hills Development Society (JHDS) kaba pyniaid ia ka FARM Northeast Project kala plie paidbah iaka bynta basaw jong ka project (Phase-IV) ka ban pyntreikam ha kine ki lai snem ban wan ha ki 12 tylli ki shnong kiba hap hapoh ka Namdong, Thadlaskein bad Laskein Block haka sngi ba Ar.
Ia kane ka project la plie paidbah ha Ingkar Nongjngi da u BDO ka Namdong Block u Ma B Sungoh ha ryngkat ka jingiadonlang ka Agriculture Development Officer Laskein Block ka Kong R.
Lamare, U AGM ka NABARD u Bah Grevile Kharlukhi, ka  Dr.
RM Lamare MBBS, u Director ka JHDS u Fr.
Manbha Pakem, u Garhard Albert President KHUBLEI Germany bad kiwei de ki heh sorkar.
Ka FARM Northeast Project la sdang ban pyntreikam iaka naduh ka snem 2013 ha ki bun tylli ki shnong ha rilum Jaintia.
Ha kine ki 9 snem bala pyntreikam iaka projec ki nongrep kila ioh shibun ki jingmyntoi khamtam haka rukom rep tynrai (organic farming), ki jingpynkhlain ia ka rukom treikam ki Dorbar Shnong, ki jing pynkhie im bad pynneh pynsah ia ki dawai kymbat, ka jingrep krai, ka jingpynkhlain ia ka iew ka hat bad kiwei de ki jingai jinghikai ba har rukom.
Ha kane ka bynta ka basaw (Phase-IV) kane ka project ka don ka jingthmu ban pyniar shuh shuh ia ka jingrep krai, ban pynmih shuh shuh shibun ki mar-rep katkum ka jingdonkam, ban ban pynneh pynsah ia ka mei mariang da kaba pyniar ia ki jingthung dieng (mass plantation) bad kiwei de ki jingai jinghikai.
U BDO ka Thadlaskein Block haba kren ula iaroh iaka JHDS kaba la shim ia kane ka sienjam ban kyntiew ia ka ioh ka kot ki nongrep ha kine ki 12 shnong.
Shuh shuh u la pynpaw ruh ia ka jingkloi ban ai jingkyrshan bad iatreilang lynba ki lad jingiarap kiba ka Block office ka don.
Ha kane ka sngi la ioh ruh ia ka jingbatai halor ki jingmyntoi jong u Krai ha ka jingkoit jingkhiah ki briew ia kaba la ai da ka Dr.
RM Lamare, Govt.
Doctor Retd bad ka jingdonkam ban pynneh pynsah ia ka jingsboh ka khyndew ia kaba la ai da ka Kong R Lamare ADO Thadlaskien Block.
Ban pynkhraw shuh shuh ia kane ka sngi, la ioh ruh ia ka jingsakhi (testimonial) na ki nongrep krai ka shnong Samanong ha ryngkat ki jingrwai bad ruh ka jingshad na ki khynnah skul ka shnong Ingkar.
Ka rynsan iakop iakhun kti kaba la pynkhreh da ka Meghalaya Arm Wrestling Association (MAWA) kaba tip kum ka 32nd State Level Arm Wrestling Championship 2023 kan long haka 22 tarik Iaiong ha KJP Assembly Hall, IGP, Shillong.
U Bah Parvisroy Lyngdoh Nongrang, General Secretary bad ka kong Ribasuk Lyngdoh Mawphlang Treasurer jong ka synjuk ki pyntip ba ka jingthew ia ka jingkhia ki nongwan iashim bynta kiba naka nongbah Shillong la buh ba kan long ha ka 21 tarik Iaiong ha Madan Malki bad kan sdang naduh ka por 2:00 baje nohphai sngi haduh 6 baje janmiet.
Katba ia ki nongwan iashim bynta na kiwei pat ki district ka jylla, ka jingthew ia ka jingkhia ki nongwan iashim bynta kan long ha ka step jong ka 22 tarik naduh ka por 8 baje mynstep haduh 10 baje mynstep ha ka jaka ban pynlong ia ka jingiakob.
Ka Umshangiar kala jop tang da 2 run pyrshah iaka Khliehtyrshi Sports Club haka Open to All Cricket Tournament kaba pyniaid da ka West Jaintia Hills District Cricket Association (WJHDCA) kaba long ha madan Khliehtyrshi ha ka sngi Balang.
Ha kane ka jingiakhun ka Umshangiar kaba jop iaka toss kala tied shuwa bad buh iaka 161 run.
Ha kane ka jingiakhun kala liem baroh 10 wicket naka 28.
3 over.
Ki nongtied jong ka kiba la synniang khambun ka run ki dei u Heiyoo Ryngkhlem (40), Dathrang Pariat (38) bad Kunemiki Lato (16).
U H Timi Ryngkhlem ula ioh khur 4 wicket bad u Peter Nongtdu 2 wicket nakaliang ki nongkawang ball ka Khliehtyrshi Ka Khliehtyrshi SC haba poi ka pali jong ka ban bat kala duna 3 run naka thong hadien bala liem lut baroh 10 wicket naka 34.
3 over.
U Markatjuh Dkhar ula kamai 31 run bad u V Sangahiwot Rymbai 30 U Kunemi Lato ula ioh khur 3 wicket bad 16 run ula ioh khur iaka khusnam man of the match.
U Sate Bareh bad Heipormi Laloo kila khur mar 2 wicket.
Ka Dorbar Shnong Iooksi Iapkhla kala ioh ban jied ia u waheh shnong thymmai jong ka naka bynta ka samoi treikam 2023-26 haka sngi Nyngkong.
Ha kane ka jingjied waheh shnong thymmai, u ma Histokrist Pachiang ula shah jied kum u waheh shnong ba thymmai jong kane ka shnong.
Ha kane ka jingiajied waheh shnong la iadonlang u Dolloi ka Elaka Raliang, Ma Chawas Lyngdoh.
U Ma Ioanis Manar ula shah jied biang kum u secretary shnong.
U Ma Histokrist Pachiang ula ai khublei iaki paidbah nongshong shnong kiba la ibit ha u ban kit iaka lyngkor kum u waheh shnong.
Ula kyntu ia uwei pa uwei u nongshong shnong ban iatreilang na ka bynta ban wanrah iaka miat ka bha bad ka roi ka par jong ka shnong.
Ula ai pynpaw ruh iaka jingsngewnguh ia u Dolloi uba la shimkhia ban iadonlang na ka bynta ban jied iaki nongkitkam ka shnong.
Ka West Jaintia District Sports Association (WJDSA) kan pynkut noh iaka jingrakhe lyngkhuh snem ba 50 snem (Golden Jubilee) jong ka haka 22 tarik Iaiong haka por 1 baje nohphaisngi ha Kiang Nangbah Stadium.
Ka WJDSA kala sdang iaka jingrakhe jubilee naduh 26 tarik u Lber 2022 da ki jingialehkai ba har rukom ba kynthup iaka basketball, half marathon, iasiat khnam bad ki jingiakhun football ha ki kyrdan bapher bapher.
U kongsan u ban wan pynhap pyrda ia kane ka jubilee u dei u ma Sniawbhalang Dhar Symbud Myntri Rangbah ka Jylla bad u Myntri Sports u Shakliar Wajri kum u symbud kongsan.
U Hony.
General Secretary ka WJDSA u ma Lammat oo Laloo, ula ong ba nakaliang ka synjuk ka khot ka wer sngewbha ia baroh ban wan sha kane ka jingialang pynkut iaka jubilee.
Ka WJDSA ka shim ruh ka kabu ban khot wer ia baroh ki dkhot ka WJDSA kiba rim bad kiba mynta, ki klob bad ki paidbah ban wan ha kane ka sngi khnang ba ki jingthmu jong ka synjuk kan long kaba jop bad ka jingpynkut iaka jubilee kan long kaba iphuh iphieng.
Ki Pukni kiba la wan boi ha Lad Demthring, kaba don haka surok Dawki Amlarem Jowai kila sdang ban hiar thma ia ki dukan die doh kiba don harud surok bah haka sngi ba Ar.
Kine ki sim kila wan hiar ha kine ki dukan kiba don harud surok, ka long thik kumba hiar thma ha kaba da ka kynhun kila niom ia kawei ka dukan die doh kaba don ha katei ka jaka.
Kine ki Pukni dei kiba tip haka ktien phareng kum ki Himalayan vulture (Gyps himalayensis).
Kine ki sim kila wan boi ha ka surok ne ka lad ban leit sha ka shnong Demthring, ka shnong kaba jngai tang katto katne kilometre na Jowai kaba don sha shilliang ka Wah Myntdu, mynta kila neh ha katei ka jaka la kumba ar taiew.
Kane ka jingwan boi kine ki sim ha kane ka jaka ka dei ka sien kaba ar bad kane ka jaka ka dei kaba don iaki sem ot doh.
Ka jingdon kine ki pukni ha katei ka jaka kala khring ia kiba bun ban leit jngoh iaki khmatam iaki nongwan shangkai suwari na kylleng.
Ha kine ki khyndiat sngi namar ba biang ka bam ka dih, kine ki sim kim shym la tur sha ki dukan, hynrei mynta ka sngi kila tur sha ki dukan ban rong iaka doh.
Kine ki sim pukni ki don haduh 38 tylli, ha kaba na kaliang ka tnad Kam khlaw ruh kala ai ka jingiada ia kine ki sim pukni.
Kine ki sim Pukni kidei kiba la jan duhjait katkum International Union for Conservation of Nature (IUCN) Red List Threatened Species kumta ka donkam ia uwei pa uwei ban ai ka jingiada ia kine ki sim kiba pynkhuid ruh iaka mariang.
O R Shallam April 18, 2023 Ka jaitbynriew Khasi Jaintia kadei ka jaitbynriew kaba im rasong ha ka hok naduh ka mynnor bad ka dei ka jaitbynriew ka bala ioh sneng ioh khraw da ki longshwa pateng la pateng katkum ka rukom im ka rukom trei rukom ktah ryngkat bad ka burom ka akor bala seng shong sbai naduh lyngwiar dpei iing i Mei.
Ka dei ruh ka jait bynriew kaba la bna nam ha ka jingieid iala ka jong naduh na iing haduh ka shnong ha thaw ne ha ka ri ka muluk hi baroh kawei.
Khlem da klet ia ki khun dap shynrang dap kynthei, ki khun bha sngi jong ka jait bynriew kum u Woh Kiang Nangbah, U Kiri Doloi,  U Tirot Sing Syiem, Ka Phan Nonglait bad kiwei kiwei de kiba im bad ban pha ia la ka jingim na ka bynta ban im ka hok, ka dustur ka riti, ka niam ka rukom, ka khyndew ka shyiap khamtam na ka bynta ka jingsuk jong ka pateng u Hynniewtrep.
Kumta ruh ka jaitbynriew ka nang iai kiew iai kiew arted ryngkat ka roi ka par, ka phuh ka phieng kat nang mih ki sngi haduh ki por ba mynta.
Phewse, ynda la wan shimti haka synshar ka khad-ar da ka rukom thymmai ka pyrthei (Democracy) naduh u snem 1972, ka jait bynriew kala shah iuh-roit hi tlim.
Ka Reservation Policy jong ka Sorkar ka dei ka bhah buh kyrpang ia ki kam ki jam na ka bynta ki lai ngut shipara kiba shong shnong hapoh ka jylla, kata ia u Garo bad ia u Khasi-Jaintia.
Dei ha ka por ba u Capt.
W.
Sangma uba long  ruh kum u Myntri Rangbah ba nyngkong ha ka jylla ba u la phiah ia ka rukom ioh bynta kyrpang ne kata ka Reservation policy.
Katkum ka rai ne ka Resolution bala shim da ka Sorkar lyngba ka Shiti number: No.
PER.
222/71/138 Tarik: 12th January 1972 bala shim ia ka rai ban phiah 40% ia u Garo bad 40% ia u Khasi- Jaintia daka ba shim jingkhein ia ka jingbun briew (Population) ha kita ki por.
Katba nang iaid ki sngi ki por, ka jingroi bad jingbunbriew jong u Khasi Jaintia kala long shaba palat bad kane ka rukom bhah kyrpang bala rai naduh u 1972 kala kylla long pynban  u sohpdung ba pynsohsat ia ki samla samhoi jong ka jaitbynriew Khasi-Jaintia.
Ymlah ban len ba bun ki jingpule ba phah da ka sorkar lane ki  kam sorkar, Ki samla jong ngi ki kham leh bha ban ia ki samla Garo tangba tang na ka daw jong ka 40%, kila kylla long pynban ki samla duh kam duh jam bad bunsien bunsien ka pynklumar ia ka pyrkhat pyrdain jong ki samla.
Lada shim jingkhein ia ka jingbun briew ha ki por ba mynta, khlem artatien u paid Khasi-Jaintia ula bun palat ban ia u Garo.
Hynrei tang na ka daw jong ka 40%, kala pynduh thiah pynduh dem ymtang ia ki samla hynrei wat ia ki rangbah rangsan ban pyrkhat ia ka lawei jong ki khun ki kti.
Mynta ka jing kylli ba hakhmat tam ia ka Sorkar: Ka shong nongrim hi ba ka rai bala 51 snem mynta naduh u snem 1972 kan ktah pat ia ki samla ha ka por ba mynta? Sa kawei ka Jingkylli ba hakhmat tam ia ki 36 ngut ki MLA jong Khasi-Jaintia kam lei lei la ki don ha ka Sorkar ne ka Liang pyrshah ka long:  Haba phi la shah jied ban mihkhmat ia ngi ha ka kyrteng ka Jaitbynriew, kam dei pat ia phi ba phin ia tylli ngon ban iasait ia ka hok jong ka Jaitbynriew?? Balei ba ki 24 ngut kin jop beit ia phi ki 36 ngut? Phin duh jingmyntoi aiu lada phi iatrei lang da kawei ka sur ban pynkylla bad ban pynthymmai noh ia ka Reservation Policy? Lada dei shisha ba phi ia ieid jaitbynriew kumba phi iakop ha ka por kanbas election, kala dei eh ka por ia phi ba phin pyn I noh da ka kam lym kumta phi la shet kylla bad phi la shukor ia ngi ki Nongshong Shnong bad ia ka jaitbynriew hi baroh kawei.
Ki don bun ki nongialam kiba la pyrshang ban mih shakhmat na ka bynta ban dawa bad kumjuh ruh ban pynkylla  ne ban pynthymmai noh ia ka Reservation Policy 1972  katkum ka jinglong jingman mynta, hynrei ka Sorkar ka dang bud beit ia ki kyndon kumba la rai 51 snem mynshwa.
Mynta ka shong ha phi ha nga kum ki khun ka jaitbynriew Khasi- Jaintia ha ka ban ieng rangbah rangsan ban ialeh tyngeh bad ban ia tylli mlon kawei tang ha kawei hi ka sur ban dawa bad ban ioh ia ka hok bad ka rukom bhah kyrpang kaba dei ban long ryngkat bad ka ba shonghok katkum ba dei ban ioh khnang ba ka lawei ki khun ki kti jong ngi kan suk kan sain bad roi bad par.
Kum u nongshong Shnong bad u khun ka jaitbynriew ba don ia ka jingkitkhlieh ia ka bha ka miat bad ka iap ka im jong ka jaitbynriew, nga da kyntu bad kyrsu lang ia phi baroh naduh ki tymmen ki san, ki rangbah rangsan bad ki samla samhoi baroh kum ki khun Hynniewtrep ban ia tylli bad ban ialeh haduh ban da jop ia kane ka jingeh kaba ngi mad bad kynduh mawsiang naduh u 1972 haduh mynta.
Nga da kyntu eh ruh ia ki MLA Khasi- Jaintia ba phin ia klet shwa ia ka Shuki bad ki jingmyntoi marwei ki jong phi, hynrei pat ban ia tylli bad ban ialeh ban wad lynti haduh ban da lah ban wanrah ia ka hok na ka  bynta ka jait bynriew.
Kynmaw ba ki kam ba bha ba phi lap miet lap sngi ban leh na ka bynta ka jaitbynriew kin kylla long  u mot sah nam ban sah pyrto ia ka kyrteng jong phi teng la pateng.
I Bah Anthony Mukhim, i lok jong i Kong Glorinda Pohrmen ba shong ba sah ha Nongtalang ila khlad noh haka 17 tarik Iaiong 2023.
I Bah Anthony i dei i kpa jong i Dr.
Rita Pohrmen, Dr.
Richard Pohrmen, Fr.
Robert Pohrmen bad Sr.
Jemima Pohrmen.
I Bah Anthony i dei iba ju trei ha JHADC bad ila shongthait na kam kum i DFO ka JHADC.
Ka jingleit ontep ia i kan long ha ka 19 tarik Ïaiong haka por 1.
00 baje nohphaisngi ha u lum jingtep ka Balang Katholik Nongtalang.
6 tylli ki College, ka nongbah ki la poi ban iashim bynta sha ka lympung iakob ialehkai baksketball ba la tip ia ka kum ka Seng Khasi College Invitational Basketball (Girls)  Competition, kaba la long ha madan ialehkai basketball jong kane ka college ha Weiking,  Jaiaw, Shillong.
Kane ka jingiakob kala sdang haka sngi Nyngkong, ia kaba la plie ia ka da u Principal ka Seng Khasi College u bah WB Rynjah.
Ki College kiba la wan ban iashim bynta ki long Seng Khasi College, St Edmunds College, St.
Mary’s College, Shillong Commerce, Synod College bad ka Lady Keane College.
Haba kren kum u kongsan, na ka liang u bah WB Rynjah, u la ong baka jinngpynlong ia kane ka lympung ka long kum shi bynta ka jingrakhe ka Seng Khasi College ia ka jubili ksiar (golden jubilee), ha kaba kum ka college ka la shim ia ka sien jam  ba kan pynlong ia kiba bun bah ki prokram.
U Principal ka Seng Khasi College ula ai khublei iaki Principal jong ki college kiba la pdiang ia kane ka jingwer ban iashim bynta ka Seng Khasi College sha kane ka lympung ialehkai basketball ia ki khynnah kynthei, namar lymda kloi ban iashim bynta lang jong ki, lehse ka jingpynlong ia kane ka jingiakob kan nym long kaba jop.
Haba phai pat sha kiu resol ha ka jingiakhun ba sdang, ka Seng Khasi College ka la lah ba kan pynliem ia ka Shillong Commerce College da 30-11, ka St Edmund’s College ka la lah ba kan pynliem noh ia ka Synod College da 26-14 katba ka St Mary’s College ka la lah ba kan pynliem ia ka Lady Keane College da 17-9.
Mynta ka sngi ka jingiakhun ka long St Anthony’s College pyrshah ia ka St Mary’s College bad ka Seng Khasi College kan iakhun pyrshah iaka St Edmund’s College, ka phainal jong kane ka lympung ialehkai la buh ban pynlong iaka ha ka sngi Balang katta ha ka 19 tarik  u Iaiong 2023.
Ka Friends Utd XI kala jop da 21 run iaka Khimusniang haka Open To All Cricket Tournament kaba pyniaid da ka West Jaintia Hills District Cricket Association Jowai kaba long ha madan ialehkai ka Khliehtyrshi haka sngi Nyngkong.
Da kane ka namjop, kan long ka sien kaba ar ba ka Friends Utd XI kala khur nam jop ha kane ka tournament.
U Kishan Lyngdoh ula btin lynti biang iaka Friends Utd XI ban khur ia kane ka jngjop da ka jinglah bha jng u ban kawang ball.
Ula khyrwit 3 wicket n aka 7 over kaba la biang pura ia u ban khur iaka nam man of the match.
Nalor jong u Kishan ua Riata Challam ula khyrwit 3 wicket.
Kine ki ar ngut ki nongkawang ball ki buh jingeh iaki nongtied ka Khimusniang bad kim shym la ioh ban seng nongrim iaka jingkamai run jong ki.
Ka Friends Utd kaba la jop iaka toss kala bat shuwa ban buh iaka thong 213.
U Shwamiki Paswet (45, Monjurlang Suchiang (43*), Yutang Kma (39).
U Defender Dhar bad u Richard Patwet ki nongkawang ball ka Khimusniang kila khur mar 2 wicket.
Ka Khimmusniang haba bet iaka thong kaba 213 kala liem lut baroh 10 wicket bad ioh 191 run.
U Yoohimiootre Patweth (32) bad u Rimiyoo Syih (23) ki dei tang ar ngut kiba la synniang khambun ruh sha ka Khimusniang.
Ki paidbah ka shnong Khanduli kiba la khie bitar iaka jingwan sieh signboard ka Karbi Anglong Autonomous Council (KAAC), Assam kaba la thoh shai bha -Khanduli Entry Tax kila hiar ban jynrat ia kane ka signboard haka sngi Nyngkong.
Ha kane ka jingjynrat ia katei ka signboard la sakhi ba baroh ar liang ki bor synshar district jong ka West Jaintia hills District bad ka West Karbi Anglong District kila don ha katei ka jaka.
U paidbah nongshong shnong Khanduli kila jynrat ia kane ka signboard bad ki pulit na baroh ar district, kata ka West Jaintia Hills bad West Karbi Anglong kila shu kylla long nongpeitkai.
Kane ka jingjynrat ki paidbah ia kane ka signboard kala jia haka por kumba 3 baje eiei bad kala mih ka thma ktien kaba jur na baroh arliang bad ia kam trai iaka jaka.
U Waheh shnong ka Khanduli u Yooshida Nongspung ula ïathuh ba ka Karbi Anglong Autonomous Council (KAAC) kala siej jubor ïaka signboard hapoh u pud u sam jong ka shnong Khanduli na bynta ban khrong khajna ïaki kali kit mar rep jong ki nongshong shnong ka Khanduli.
Ula ïathuh ba ïa katei ka signboard la antad ba ka KAAC la wan sieh haka miet 15 tarik une u bnai.
Shuh shuh na kaliang ki nongshong shnong ka West Karbi Anglong, Assam pat kila bein ia ki Pulit ka Assam ba ki nang tang ban khrong khajna, hynrei kim lah satia ban iada ia u pud u sam wat hadien ba la pynpra ia ki mar sorkar.
Ha kawei ka khubor, ki dkhot jong ka Khasi Students’ Union haka sngi Nyngkong kala hiar sha ka shnong Moojem ka shnong kaba hap haka jingiakhajia pud ha Block I ban khanglad iaka jingkynnoh kyntur pud ki nong Karbi na Moothade sha ka ki jaka jong ki jaid bynriew Khasi Pnar ha Moojem.
U General Secretary KSU west Jaintia hills u Leningrad Tariang ula ong ba kila ioh jngtip na ki nongshong shnong ka Moojem ba kadon ka jingthmu kyntur pud ki nong Karbi ha ki jaka kiba dei trai da ki paid Khasi Pnar.
Ula ong ba la pynbeit iaka jingialang ha kawei ka sngi ban pynbeit ia kane ka jingkyntu pud ki Karbi ha ki jaka rep jong ki paid Khasi Pnar.
Katba ka Hynniewtrep Border Dispute Redressal Forum haka jingialam u Chandame Sungoh ha ryngkat ka jingsynran jong u Secretary Shnong ka Shnong Moojem u N.
Sten ki la leit ai syndon da ka dorkhat haka kti u Deputy Commissioner u Bah B Sohliya IAS halor kane ka jingkyntur pud ki nong Karbi ha Moojem.
Halor kane ka jingiakynad na ka jingiaknieh jaka, u Chairman ka HBDRF ula ïathuh ba naka liang u Deputy Commissioner ula phah ïa u BDO uba dei Border Magistrate bad ka kynhun pulit sha katei ka jaka bad ula ïathuh ruh na ka liang u DC ula phah ïakynduh ïaka Deputy Commissioner bad Superintendent of Police jong ka West Karbi Anglong haka 19 tarik une u bnai ha nongbah Jowai ban ïakren halor kane ka kam.
Ka East Jaintia District Cricket Association (EJDCA) kala ioh ban pynthymmai iaki nongkitkam thymmai jong ka na ka bynta ka samoi treikam u snem 2023-25 haka sngi Saitjain ka taiew kaba la dep.
Ia kane ka jingjied nongkitkam thymmai la pyniaid da u Eddystone Shylla, Observer uba la phah da ka Meghalaya Cricket Association (MCA).
La jied president ia u Rajiv Bareh, vice president Mehiwot Chadap, secretary Tnebha Phawa, joint secretary Marchial Nongtdu, treasures Marius Siangshai nalor ki 12 ngut ki dkhot na ki klob kiba la iasoh bad ka EJDCA.
Ka Efty United XI, Mynso kala jop da 1 wicket iaka Umshangiar Sc haka Open To All Cricket Tournament kaba pyniaid da ka West Jaintia Hills District Cricket Association (WJHDCA) kaba long ha madan Khliehtyrshi haka sngi Saitjain.
Ka Umshangiar kaba la jop iaka toss kala tied shuwa ban kamai 209/7 run na ki 35 over.
U Dathrang Pariat marwei ula kamai 62 run bad u Kunemiki Lato 40 run.
Katba na ki nongkawang ball ka Efty pat u Elizer.
C.
Dkhar ula ioh khur 2 wicket.
Ka Efty haba poi ka pali kala kynjoh iaka thong 210 tang haka 29.
2 over bad liem 9 wicket.
U Sanvert Kurkalang ula lam lynti iaka Efty ban khur iaka namjop da kaba kamai 63 run bad khur ruh iaka khusnam man of the match.
Nalor u Sanvert, u Sylvester Mylliempdah (42).
U Sate Bareh ula khyrwit 3 wcket bad u Mewada Shylla  2 wicket.
Da ki spah ngut ki nongshong shnong ka Mihmyntdu kila ioh myntoi na ka jingai jingsumar ei ne ka free health check up kaba la pynlong da ka National Service Scheme (NSS) Unit jong ka Thomas Jones Synod College, Jowai haka sngi Saitjain.
Ia kane ka jingai jingaisumar ei la pynlong da ka jingiatreilang bad ka North Eastern Institute of Ayurveda and Homoeopathy, NEIAH Shillong ha iing dorbar ka Riatsaliya Mihmyntdu.
Ia ki nongpang la jurip da ka Dr.
Sammaia Papiah Lecturer (Homoeopathy) bad u Dr.
Mrigank Mishra Lecturer Ayurveda ryngkat ki 8 ngut ki samla Interns bad ki samla pule NEIAH.
La iadonlang u Principal ka Thomas Jones Synod College, Jowai u Dr.
D G Lyngdoh bad ki nonghikai ka kolej.
U Programme Officer NSS Unit u Wandy EH Lamin ula ïathuh ba ïa kane ka Health Camp la pynlong shibynta ka Special Camp jong ka NSS Unit Thomas Jones Synod College kaba la pynlong haki lai sngi lynter.
Ula ïathuh hashwa ka Free Health Camp kata haka 13 tarik bad 14 tarik une u bnai, ka NSS Unit jong ka kolej ka la pynlong ïaka Survey of Youth Not informal Education Or regular employment haka dong Lumpyrtuh Mihmyntdu na bynta ban ïit ïaki khynnah bad samla ki bym leit skul bad ïeh noh shiteng por ïaki jingpule jong ki.
Ula ïathuh 50 ngut ki Volunteer jong ka NSS Unit kiba la dep pyntbit ki rung haki 100 tylli ki thliew ïing jong ka dong Lumpyrtuh, Mihmyntdu ban pynlong ïaka Survey naduh ka rta 15 snem haduh 29 snem.
Ula ïathuh ba ka NSS Unit Thomas Jones Synod College ka juh pynlong ïa kiba bun jait ki program bad jingpynlong kum kine ki program ka plie lad ïaki samla pule ban don bynta lang haka imlang sahlang namar kumba ong ka ktien ka jingnang jingstad kamdei ban kut tang haki saw kynroh jong ka kamra klass hynrei ban pynïar ruh shaka imlang sahlang.
Ka Dr.
Sammaia Papiah Lecturer (Homoeopathy) ka la ïathuh ba ki jingsumar la ai katkum ka jingdonkam ki paidbah khamtam ki jingpang kiba la mih na ki jingkylla ka mariang.
Ka khmih lynti ba kum kane ka jingai jingsumar yn lah ban pynlong sa kiwei de ki Shnong haki sngi ki por ban wan.
Ka la pynpaw ruh ka jingsngew nguh ïaka Dorbar shnong Mihmyntdu bad ki paidbah kiba la wan ban ïa shim bynta ban pynlong ïa kane ka prokram kaba jop.
Ka ophis u Range Forest Officer, Social Forestry Range Namdong kala pynlong iaka jingpynsngewthuh paidbah halor ka rukom im bad ka mariang ne ka Lifestyle for Environment (LIFE) haka shnong Nongrim Bambthong haka sngi Thohdieng.
Kane ka jingai hikai ka dei na ka bynta ban pynsngewthuh paidbah iaka jingkongsan ban im ryngkat bad ka mariang ban tyngkai iaka jingbuh jingsat ka mariang.
U Ma LD Suiam, Assistant Engineer Jowai Rural Distribution Division MePDCL haba kren halor ka phang pdeng “Our Endeavour Today is for a better Tomorrow" ne ka jingpyrshang kaba mynta ban pynbha iaka lashai namar ba katba nangmih ki sngi u briew ula pynjot iaka sawdong sawkun ka mariang.
Ka jingpynjot iaka mariang kala ktah iaka jingshit jingsyaid ka pyrthei bad ula ong ba ha satlak ka pyrthei mynta kila iakhun ban pynbha bad ai jingiada iaka mariang namar ba kala kiew ka jingshit jong ka pyrthei ne kaba la tip kum ka global warming, la ong u ma Suiam.
Ula ong ruh ba ka tnad kam khlaw kala pynlong ia kane ka jingai jinghikai ban iada iaka mariang ka donkam ïaka jingsumar bad pynbha ia kaba pynjulor u briew, kata naduh ki um ki wah, ki khlaw ki btap, ki mrad ki mreng ha ryngkew, ha duriaw bad kiwei kiwei.
Kiwei kiwei kiba kren ki dei u ma MC Suchiang Forestar-1 haka jingdonlang u Waheh shnong u Bichar Khyriam bad ki nongshong shnong ka Nongrim Bambthong.
Hadien ka jingïalang la pynlong ka jingthung ïaki tynrai dieng Cherry harud ka madan bol jong ka Shnong.
I Meirad Mohini Laloo, i kmie jong i ma Lammat oo Laloo ba shong ba sah ha Loomkyrwiang, Jowai ila khlad noh haka 14.
4.
2023.
Ka jingpyndep iaka basah jong i kan long haka 16.
04.
2023 haka por 10 Am ha Khnap Thangbru ha Khimusniang.
Ka Lion SYA kala jop da 6 wicket pyrshah iaka Ummulong Sc haka Open To All Cricket Tournament kaba pyniaid da ka West Jaintia District Cricket Association (WJHDCA) kaba long ha madan ialehkai ka shnong Khliehtyrshi haka sngi Thohdieng.
Ka Lion kaba la jop iaka toss kala ailad iaka Ummulong ban tied shuwa ha kaba na kaliang ka Ummulong kala liem lut baroh 10 wicket hapoh 17.
4 over bad buh iaka thong kaba 97 run.
U Rejoice Gassah (21) bad u Wellmanson Passah (18) bad kiba kamai ar dak jingkhien.
U Wellmanson ula khur ruh 2 wicket ha kane ka jingiakhun.
U Namewanki Pakyntein ula khyrwit 4 wicket naka 5 over bad ula khur ruh iaka khusnam man of the match.
Nalor u Namewanki, u Dauni Laloo bad u Deibormi Rangad kila khur mar ar wicket.
Ka Lion haba beh iaka thong kala pyndep tang hapoh 15.
1 over.
Ki batsmen kiba synniang sha ka jingkamai run ka Lion ki dei u  Sanki Pakyntein (23), u Kitbok Rangad (22) bad u Nik Dan (22).
Ka office jong u General Manager, District Commerce & Industries Centre, Jowai ka khot sngewbha ia baroh sha ka District Level Industrial Exhibition, ka Iew pyni tiar kaba ar (2) sngi ka ban long ha ka 19 bad ka 20 tarik u Iaiong (April), 2023 ha Ladthadlaboh Indoor Sports Hall Daimasi.
Kan sa don ruh ka jingpyni paidbah ia ki tiar ki tar, ki mar bam mar ba bun jait ba la shna da ki nongsengkam bad ki kynhun shgs.
Yn pynbyrngia ia u nongwan iew da ki nongtem Nexus Band.
Ia kane ka iew ba ar sngi yn wan plie ha ka ka 19 tarik u Iaiong (April), 2023 da u Local MLA  Wailadmiki Shylla ha ka jingdonglang u Deputy Commissioner, West Jaintia Hills District U BS Sohliya, IAS.
Ka Friends United XI kala jop da 171 run pyrshah iaka Evergreen Mukhla haka Open To All Cricket Tournament kaba pyniaid da ka West Jaintia Hills District Cricket Association (WJHDCA) kaba long ha madan Khliehtyrshi haka sngi Palei.
Ka Fiends Utd kaba la jop iaka toss kala kam trai ban bat shuwa ba kala kamai haduh 252/10 run naka 29.
5 over.
U Kishan Lyngdoh marwei ula kamai 157 run naka 78 ball, u Yutang Kma  37 run, Marshall Pariat 21 run.
Katba u Don Bang u la khyrwit 3 wicket.
Ka Evergreen haba beh iaka thong kala liem lut baroh 10 wicket hapoh 19.
5 over.
U Khimti Dkhar bad u E Sana ki dei tang ma  ki ar  ngut kiba ioh kamai ar dak jingkhien, kata 17 bad 10 run.
U Kishan Lyngdoh ula khyrwit 3 wicket nalor ka 157 run kaba la biang pura ia u ban khur iaka nam man of the match bad u Marshall Pariat ula pynliem 4 wicket.
Ka ophis jong u General Manager, District Commerce & Industries Centre, West Khasi Hills District, Nongstoin kala pynlong iaka District Level Industrial Exhibition ne ka jingpyninam kaba ar sngi hapoh Tirot Sing Memorial Hall, Pyndengumiong.
Ka Kong VA Hynniewta, Additional Deputy Commissioner, Eastern West Khasi Hills District, Mairang kum ka kongsan kala plie paidbah ia kane ka exhibition haka sngi Palei.
La iadonlang u General Manager, District Commerce & Industries Centre, West Khasi Hills District, Nongstoin, u Bah BF Sun, ki ophisar na ki tnad sorkar bad ki nongsengkam lajong na East Khasi Hills, West Khasi Hills bad Eastern West Khasi Hills District.
Ka Kong Hynniewta, kala ong ba kane ka exhibition ka dei ka sien kaba nyngkong eh bala pynlong hapoh Eastern West Khasi Hills District kaba la plie lad iaki nongsengkam lajong bad ki riewdonsap ka thain bad ka jylla hi baroh kawei ban pyni iala ki sap ki talen ki jong ki ha kawei ka jaka.
Kala kyntu ruh ia ki paidbah ba kim dei ban khmih lynti than tang ia ka kam sorkar, hynrei ban wad lad wad lynti da kum wei pat ban ieng ha la ki kjat da kaba ba seng ia ki kam lajong.
Ka jingthmu jong kane ka Exhibition kaba ar sngi ka long ban ailad ia ki nongseng kam lajong ban pyni iala ka sap ka phong lyngba ka kam kaba ki trei bad ban ai mynsiem ruh ia kiwei pat ki nongshongshnong ba kin kyntiew iala ka ioh ka kot lyngba ka kam lajong da kaba shimkabu ia ki lad jingkyrshan jong ka sorkar lyngba ka tnat  Commerce & Industries.
Ha kane ka exhibition kaba arsngi, la sakhi ia ka jingdon jong ki dukan bapher bapher kiba kynthup ia ki dukan die jingbam, ki dukan kiba die ia ki jingshna bad jingbuh jingsat ba la ohshrong na ki dieng bad siej, ki dukan die jain bad kiwei kiwei de ia kiba la buh da ki nongseng kam  lajong bad ki tnat sorkar kumjuh.
SDPRO Mairang.
Ka Moodymmai CC kala jop da 41 run pyrshah iaka Khliehtyrshi haka sngi sdang jong ka Open to All Cricket Tournament kaba pyniaid da ka West Jaintia Hills District Cricket Association (WJHDCA) kaba long ha madan ialehkai ka Khliehtyrshi haka sngi Balang.
Ka Moodymmai kaba la jop iaka toss kala kam trai ban bat shuwa bad kala buh iaka 226 run naka 30.
3 over bad hap baroh ki wicket.
U Ribok Hynniewta ula ioh 53 run katba u Nehlang Pariat bad u Dao Passah ki la kamai mar 30 run.
Katba ki nongkawang ball ka Khliehtyrshi u H.
Timmy Ryngkhlem bad u Peter Nongtdu kiba la ioh khur mar 3 wicket.
Ka Khliehtyrshi haba beh iaka thong kala kamai tang 184 run naka 35 over bad hap 8 wicket.
U Conard Sana ula ioh kambun run na ki batsman ka Khliehtyshi da kaba kamai 35 run.
U Ribok Hynñiewta ula lah ban ialehkai bha bad ka ball bad ka bat nalor ba ula synniang 53 run ula khyrwit ruh 2 wicket kaba la biang pura ia u ban khur iaka man of the match.
U Nehlang Pariat ruh ula khur 2 wicket.
Ka Jingiaseng jong ka Khasi Jaintia Presbyterian Assembly kaba Khadwei kan long ha ka Balang Presbyterian Sutnga naduh ka 13th – 16th April 2023.
U kyrwoh ba la phah da U T.
Bn.
E.
Gympad, Secretary ka Balang Presbyterian Sutnga ula ong ba ka Balang ka la nang iai pynkhreh shait shait ha kaba iadei bad kane ka Jingiaseng Assembly.
Kine harum ki jingpynbeit ka Balang: Ka Reception ia ki Dkhot bad Delegate ha ka 13th April 2023, kan long ha Skul jong ka Sutnga Presbyterian Higher Secondary School kaba don marpyrshah bad ka Madan Football jong ka Shnong Sutnga,kaba yn pynlong ruh ia ki Jingiaseng Paidbah jong ka Assembly ha ka Sngi U Trai ha kane kajuh ka Madan.
Ha  ka Sngi U Trai 16th April 2023: Ki Kali kiba wan sha kane ka Jingiaseng, naduh ki kali rit bad kali heh, kin sngewbha ban bud katkum ka jingpyniaid jong ka Traffic Cells.
Ka Balang ka khlem buh ia ki Car Pass namar ba ki Parking baroh ki jan na ka Jaka pynlong Jingiaseng.
Ki Nongkren ki long – ha ka por 10.
30AM I Rev.
A.
L.
Laskor bad 1.
30PM I Rev.
G.
P.
L.
Gadew ryngkat ki Choir na ki Balang jong ka KJP Synod Mihngi bad Sepngi Ka Balang Presbyterian Sutnga ka kitbok kitrwiang ia ki nongwan sha ka Jingiaseng Assembly naduh ki Dkhot bad Delegate haduh kiba wan ha ka Sngi U Trai, ba U Blei ka Jingsuk Un ialam bad btin ha ki lynti syngkien ba kin poi suk khlem kino kino ki jingpynwit.
Ka Meghalaya State Government Employees Federatio (MSGEF), Jaintia Hills District Unit kala wer iaki shakri sorkar ban wan iashimbynta sha ka 10th U Kiang Nangbah Inter Office Badminton Tournament 2023 Kane ka inter office kan sdang naduh ka 25 tarik bad kan kut haka 28tarik Iaiong.
Ia kane ka tournament yn pynlong ha ha indoor hall ka Seiñraij Jowai, Tpeppale.
Ki kyrdan iakhun ki kynthup iaka jingiakhun para marwei bad mar ar ngut tang ki shynrang.
Ka MSGEF kala pynbna ba ki nongtrei Hospital/Bank kiba don ha Rilum Jaintia ruh ki lah ban wan iashimbynta ha kane ka tournament.
Kino kino kiba kwah ban iashimbynta ki lah ruh ban phone ha uTeddy Laloo secretary sports MSGEF (phone nos: 9378194223/ 9366215391).
Ka tarik khatduh ban pynpoi iaki entry kalong haka 21 tarik Iaiong hapoh ka por 5 baje nohphaisngi.
Ka bor synshar district jong ka West Jaintia Hills District haka sngi Balang kala hiar ban pynsangeh iaka jingot surok ka sorkar Assam ha Khatkasla Psiar ki shnong kiba hap ha khappud Assam Meghalaya.
Kane ka jingshna surok ka sorkar Assam kala sdang na Umkhyrmi bad mynta kane ka jingot surok kala poi ha Riat Kyn-O bad Iurim Biam kiba hap haka shnong Khatkasla bad Psiar kiba hapoh ka Laskein Block, West Jaintia Hills District.
Kane ka jingthmu ot surok ka Assam ha kitei ki jaka ka dei kaba kala pyrshang la bun bun sien ban ioh kam trai iaki jaka puta, hynrei daka jingshimkhia ka bor synshar district la hiar ban pynsangeh ia kane ka jingot surok ka Assam.
U Executive Magistrate jong ka West Jaintia Hills District Bah Wankhraw Kupar Kharbuli bad u Border Magistrate West Jaintia Hills u Ma Barister Niang ha ryngkat bad u DSP AJ Sangma ryngkat ka kynhun ki pulit ki hiar sha kane ka jaka bad kila shem ïaki nongtrei surok bad ki kali JCB kiba dang trei ïa katei ka surok.
Katkum ka jingïathuh ki nongtrei, la ong ba ïa kane ka surok la pyntrei da ka sorkar Assam na ka shnong Umkhyrmi haduh Khatkasla haka jingjrong kumba 10 kilometer lyngba ka skhim jong ka sorkar pdeng.
Kitei ki nongtrei ki la ïathuh ba ka jingpyntrei ïa kane ka surok sdang naduh na Umkhyrmi bad la bun sngi kila ot khyndew ban shna iaka surok ban pyniasoh ia kine ki shnong.
U Bah Wankhraw Kupar Kharbuli ula bthah ïaki nongtrei surok jong ka Assam ban pyllum pyllang bad pynkynriah ïaki kali JCB bad trok Dumper jong ki bad ki nongtrei surok ruh ki la kohnguh ïa kane ka jingbthah da kaba sangeh ka jingpyntrei bad leit phai sha Assam.
Haba ïakren bad u Bah Wankhraw Kupar Kharbuli, ula ong ba ki la ïoh ka jingujor na u BDO ka Laskeiñ ba ka don ka jingpyntrei ïaka surok kala poi shaduh ka shnong Khatkasla bad haba ïoh ïaka jingtip na ka liang u District Magistrate ula bthah ban hiar jurip sha katei ka jaka ban lap ïaka jingshisha.
Ula ong haka jinghiar jurip la lap shisha ba ka don ka jingpyntrei ïaka surok bad haba wad jingtip na ki nongtrei surok la lap ba uba pyntrei ïa kane ka surok ne u kontraktor udei uba napoh ka jylla Meghalaya.
Ula ïathuh ba na ka liang ka bor pynïaid District kala ïakren bad u Kontraktor bad ki ïoh jingtip ba ïa kane ka surok la pyntrei lyngba ka skhim jong ka sorkar pdeng.
Ka HITO Shangpung Area West Jaintia Hills ka la ujor da ka ejahar halor ka jinghap ka jingkieng ïaid kjat ha Moolachah, Shangpung.
u president bad general Secretary ka HITO Shangpung Area ki la ong ba kane ka jingkieng ka la hap ha ka por kumba 1:15 PM ha ka 9 tarik Ïaiong 2023.
Kila ong ba kane ka jinghap ka jingkieng kadei namar ka daw jong ka jingkhaler bad torti ka jingpyntrei iaka jngkieng da ka tnad Soil and Water Conservation jong ka sorkar jylla.
Ka HITO ka la kyntu ïaki pulit ba kin tohkit halor katei ka jingjia bad ban pynsaja katkum ki kyndon jong ka Prevention of Corruption Act 1988.
Ka Shad Suk Mynsiem ba lai sngi lynter ka Seng Khasi Kmie, ka la poi noh sha kaba kut haka sngi Nyngkong, hapdeng ka jingiphuh iphieng bad kaba shongkun shong Blei, bad la sakhi ia kata ka jinglong ba nylla bad ba kyrpang ka jaidbynriew Hynñiewtrep Hynñiewskum, ha lympung Weiking, Jaiaw, Shillong.
Kumba ka ju long ka sngi ba kut jong ka Shad Suk Mynsiem, ka dei da ka jingialum lang ha ïing Seng Khasi, Mawkhar, Shillong, ha kaba ki Duhalia, kila shim ia ka bynta ban tem ia ka ksing lumpaid hadien kane u Rgh Banteilang S Rumnong President ka Seng Khasi College/ Chairman ka Publicity Committee ka Seng Khasi Kmie, u la shim ia ka bynta ban pyniaid ia ka jingialang.
Hadien kane u Rgh Dipshon L Nongbri, President Seng Khasi Mawlai, u la shim ia ka bynta ban ban ialam ia ka jingduwai, hadien kane, ka la dei pat ka por ba ki nongshad lem bad ki nongialam ba rangbah ka Seng Khasi Kmie, bynrap ki parakur parakha, la ia mihlang khrui na ïing Seng ryngkat ka sur ka ksing lynti  ban iaid kjat sha Lympung Weiking, Jaiaw, Haba la poi ha lympung, shwa ban sdang ia ka shad, la ioh ia ka nguh ka dem ba la ai ka Komiti u Tymmen U San ia kaba la pynbud pat daka jingshad  ha baroh ki hynniew tyli ki skit.
Ha kane ka kynti ki nongshad  ba wan ban iashim bynta ki long ki shynrang  shynrang 727 bad ki kynthei  724 bad baroh ki long 1,451, kaba da pynishongkun shong Blei, haduh kata kata, katno tam lei lei haba ka ki kjat sngi ba shat thaba jong ka ‘mei ngi’ ki da wan ban shat thaba ha ka riam shad kaba nylla ba hara.
Nalor ki nongshad, la wan ruh ban skahi da kiba bun ki kynrem ki lyndan  bad ba kham paw ki long naduh u Lat ka jylla u Phagu Chauhan, u Symbud Myntri Rangbah bah Prestone Tynsong CEM KHADC bah Titostrawell Chyne,  u DGP ka jylla  u Dr LR Bishnoi, nangta ki heh ophisar  jong ki shnat treikam bapher bapher ka sorkar jylla bad kiwei kiwei.
Shuh shuh la wan ban ia synran lang ruh da u President bad Secretary jong ka Sein Raij Jowai, ki Sein raij Shjillong u Dolloi ka Elaka Jowai, ki Pressident bad ki Secretary jong ki jylli bad ki tnat ka Seng Khasi.
Nalor la pyndap hi smam ia baroh sawdong ka lympung shad da u u paid byllien, kiba da pynleit jingmut ang artad ha ki sur jong ka ksing, ka nakra, a bom, ka tangmuri.
Haba kut ka shad ka kmen, shwa ban wanphai biang sha Iing Seng, Mawkhar, la ioh ia ki kyntien ai khublei ba la ai da u Rgh Hammar Singh Kharhmar Cultural Secretary Seng Khasi Kmie, ka jingduwai na u Rghj Donbokstar Kurkalang,  bad la pynhhiar ia ka lama ka seng da u Rgh Rubi Binong, President Seng Khasi Raid Marngar bad pynbud biang da ka jingduwai da uwei na ki dkhot ka Kynhun U Tymmen U San bad hadien kane, la iaid tawiar lai sien lai wat ia ka lympung bad wanphai noh artad sha Iing Seng, ryngkat ka phawar arted lynti.
Haba la poi ha Iing Seng, u Rgh Hainess Marbaniang, General Secretary, Seng Khasi Kmie, Mawkhar, Shillong, u la shim iaka bynta ban ai ia ki kyntien ai khublei bad sa pynkut da ka shad mastieh ha phyllaw jong ka Seng Khasi Hall.
Haba phaidien sha ki lai sngi jong kane ka ka shad ai nguh ba shi sien shi snem, katba nang mih ki sngi, ka dur ka dar, ka jinglong jingman hi jong kane ka shad ka iai phuh iai phieng, namar dei ha kum kane ka samoi, ba ia kata ka tynrai jingeit kaba janai bad ba jylliew bha jong ka jaidbynriew Khasi, da shisha ka wan ba kan mihpaw ha kane ka shad, namar ka kynthei haba ka iuh kjat ha lympung, ka da wan ha ka longrynieng kaba khuid ba suba ba nylla bad sotti ka jong ka, katba u shynrang, ka riam ka beit ka jong u ka kup shisha ia ka bynta kum u nong ri u nong da u nongsumar sukher ialade, ia la ka kur ka jait bad ia la ka it ka hima, ka ri ka muluk.
Da kumta, kaei ka dulir bah ban pynpaw ia ka jinglong ba  nylla kum ka jaidbynriew, lah ban ong ba ia ka jubab kaba shai bad ba aw shynna eh ka dei ha ka dur ka Shad Suk Mynsiem, kaba pynpaw ia ka jutang kaba la iateh hapdeng u Bynriew bad la U Blei Nongthaw Nongbuh, haba la bit la biang nadong shadong, u bynriew u pynpaw ia ka jingsngewnguh ka jong u ia la u lei Trai Kynrad da ka ka shad ka kmen ha ryngkat ka duwai ba U Blei Trai Kynrad uniai theh sei ia la ka kyrkhu kyrdoh ha u khun ynriew ba un lah ba un kai un padun, un kamai un kajih, ba un trei un ktah ban roi parum pareh ha snieh jong kane ka sla pyrthei, ha ryngkat ba un nang iar ka Tip Briew Tip Blei ka Tip Kur Tip Kha Ban Ieit Ialade bad Burom ia kiwei bad ban Kamai Ia ka Hok.
Hynne ka nohphaisngi, la kum klet ia kawei ka laptop (HP) hapoh ka taksi kamai ha Jowai.
Ia kane ka laptop la kum iehnoh haka taksi kaba kamai na DC Ophis, Jowai sha Ladthadlaboh haka por kumba 4 baje nohphaisngi La kyrpad ia u nongniah ka taksi ne kino kino kiba lap sngewbha ban pynphai da kaba phone ha kine ki number: 8794536127 / 7005502513.
Ki paidbah ka thain khappud India Bangladesh kiba kynthup iaka Huroi, Hingaria, Lahalein, Lejri marsien poi ka aiom slap kila hap ban im iaka jingim hapdeng ka jingsyrtok namar ba sahkut ki kali motor haka surok ktieh bad kim lait shu ban leit ban wan.
Ka Khasi Students’ Union (KSU) Huroi Unit kala kyntu iaka sorkar bad ka nongmihkhmat kynthei ba marwei ka rilum Jaintia kaba dei ruh ka MLA ka thain Sutnga Saipung, ka kong Santa Mary Shylla ban pynioh jingiarap ia kine ki shnong khappud khamtam ha kum kine ki por ka aiom slap ba sahkut ki kali motor bad kim lah satia ban pynpoi mar bam mar dih bad pynpoi sha iew sha hat iaki mar rep.
U president KSU Huroi, u Wallam Lamin Gadew ula ong ba ka jingsniew jong ka surok dei namar ka jinglong ktieh jong ka shaba palat liam, wat tang ban leit ïew leit hat, leit shim dawai ki paitbah kila shem jynjar bad im iaka jingim hapdeng ka jingsyrtok.
U la ong ruh ba ka sorkar ka dei ban phah da ki puh shilum (JCB) ban tong bad pynkhuid ia kitei ki ktieh ban pynjem aika jingeh khnang ba ki kali kin lah ban iaid ha kane ka surok.
Na ka liang une u nongialam ula kyrpad jur ia ka sorkar, MLA Sutnga Saipung ka Santa Mary Shylla bad ia ki bor ba dei khmih ban pynioh jingiarap iaki nongshong shnong.
Kumban shu pynkynmaw ba ia kane ka surok Sonapur Borkhat la dep ban buh mawnongrim ban sdang ka jingtrei ha u bnai Naiwieng 16 tarik 2022 da u symbud myntri rangbah ka Jylla u Bah Prestone Tynsong.
Ka surok Borkhat Sunapur ka don ka jingjngai kaba (39.
594 KMS) bad la pyntrei ia kane ka surok lyngba ka jingbei pisa ka North East Road Sector Development Scheme (NERSDS) haka jinglut kaba T.
126 klur.
Ka Shad Suk Mynsiem ba lai sngi ba ju pynlong ïa ka shi sien shi snem ka Seng Khasi Kmie, Mawkhar Shillong, la sdang ïa ka haka sngi Saitjain.
Ha kane ka sngi ba sdang, la poi ban ïashim bynta da ki spah ngut ki nongshad kynthei bad shynrang bad kumjuh ki khynnah ba dang rit ban pyniphuh iphieng bad thaba hi khlek ka Lympung Weiking, da ka jingwan ban shat ki kjat sngi ba phyrnai jong ka sngi.
Ïa kane ka sngi ba sdang jong ka shad la juh tip ïa ka kum ka Shad Nohkjat bad ha shwa ban hiar sha Lympung Weiking, ka la don shwa ka jingïalum lang ki nongshad lem bad ki parakur parakha bad baroh ki dkhot nongkit kam ka JPK, ha phyllaw jong ka Hall ka Seng Khasi Kmie, ha Mawkhar.
Ha ka por 1:30  mynsngi, ki duhalia ki la sei ka ksing ka nakra ka tangmuri ban sdang ban tem ïa ka ksing Lumpaid, hadien kane u Rgh Paia B Synrem, Asst.
General Secretary Seng Khasi Kmie u shim ïa ka bynta ban pynïaid pat ïa ka jingïalang,  hadien kane u Rgh Hainess Marbaniang, General Secretary Seng Khasi Kmie, u ïalam ïa ka jingduwai bad hadien kane, la sdang pat ka jingïaid kjat sha Lympung Weiking.
Ynda haba la poi ha lympung Weiking, shwa ban sdang ka shad, la ïoh pat ïa ka nguh ka dem kaba pyndep da ka Komiti U Tymmen U San Seng Khasi Kmie, bad  ka bynta ka jingkyntiew ïa ka lama ka Seng Khasi da u Rgh O.
Pyngrope Vice Prresident bad  hadien kane la sdang pat ïa ka Shad Nohkjat.
Ka jingkieng iaid kjat kaba dang shu dep shna thymmai ha wah Moolashah, Shangpung, West Jaintia Hills District kala hap haka sngi U Blei.
Ha kane ka jingjia kam don kano kano ka jingjia kaba sngewsih.
Kane ka jingkieng ka dei kaba don harum ka fish sanctuary ha Moolashah kaba hap hapoh u pud u ang ka Dorbar Shnong Shangpung Khliehmuchut.
Kane ka jingkieng ka dei kaba pyntrei da ka tnad Soil and Water Conservation dang ha kine ki khyndiat taiew.
La iathuh ba kane ka jinghap kane ka jingkieng ka lah ban dei naka jingtlot ki rynsan ba shan iaka dewbilat kaba la dep dung.
Ka Seng Khasi Kmie, Shillong ka la їoh їa ka khubor ba sngewsih halor ka jingkhlad noh jong u Rangbah Sumar Sing Sawian ha ka 7 tarik u Ïaїong, 2023.
Ka Seng ka la pynlong їa ka jingїalang sngewlem ha ka step jong ka 8 tarik u Ïaїong, 2023, ha Seng Khasi College, Jaїaw ban pyrto їa u synñiang u bynhei uba une u Rangbah u la noh sha ka Seng ha kiba bun ki liang bad ka jingїalang ka la pynlong їa ka jingsngapjar kaba shipor kum ka dak ka jingburom їa une u Rangbah bad ban duwai ruh na ka bynta ka mynsiem ka jong u.
U Rangbah Sumar Sing Sawian, u dei u rishot, u bah tympan bad u pynїar jong ka Seng Khasi Kmie da ki bun bun tylli ki snem, u la long u Dkhot  barim jong ka Jylli Pyrkhat Kam (JPK) jong ka Seng Khasi Kmie da bun snem bad uba la trei borbah ban pynneh pynsah, pynphuh pynphieng bad pynїar їa la ka Niam Tynrai lyngba ki jingthoh kiba mih na ka mut ka pyrkhat pyrkhat ka jong u.
Kum u Dkhot jong ka Literary Committee, Seng Khasi Kmie, une u rangbah, u la synñiang shibun ki jingthoh ha “Ka Sneng Khasi" bad u la long  u Dkhot jong ka Editorial Board ha man la ki khep ba ka Seng ka pynmih їa ki Thup Sah Kynmaw.
