Kumba long haduh mynta hi ki paitbah ki dang ieid ia ka Seng Cong bad Npp …bad katto katne ki Seng riewlum….
Lada ka Seng Bjp ka kwah ban synshar ka don Kam ba Kan trei Da ki Kam kiba long ka Jing myntoi iu paitbah.
khamtam lei ba ka don ha ka bor ha ka sorkar kmie ha Delhi, ka lah ban Leh ei ei.
ym dei ba ngin ia sngap mynta ia ki Jing pynbiej election Jong Kano Kano ka Seng.
hynrei kum ki paitbah ngi dei ban iohi Da ki Kam.
Nongpoh:Haba kren sha ki lad Pathaikhubor myn hynnin ka sngi ha Nongpoh, ka Kong RM Kurbah, Deputy Commissioner ka Ri Bhoi District, ka la iathuh ba mynta la la thungkam biang ia ka Kong Imshida Thang khiew kum ka Nongtrei ASHA, kata hadien ba ka la shah wengkam noh ha ki Bor shnong ka Nongsier Jirang, tang namar ba katei ka Nongtrei ASHA, ka la leit ban iarap ia kawei ka lanot shah leh beijot haduh ban da armet ha uwei u runar.
Ka Kong R.
M Kurbah, ka la iathuh ruh ba mynta la pyntikna ba ka Kong Imshida Thangkhiew, ka la bteng biang ban trei kum ka nongtrei ASHA hapoh katei ka shnong, namar katei ka nongtrei ASHA ka dei ka briew kaba biang ban trei kum ka ASHA bad kaba ju iarap ia ki paidbah kiba donkam, ym tang hapoh katei ka shnong, hynrei ha katei ka thain hi baroh kawei.
Nongpoh:Wat hapdeng ka jingnangkiew ka jingdon kiba ioh ia ka khlam COVID-19, hynrei kumba ka long ha Ri Bhoi, dang tam hi kiba la koit na katei ka jingpan, haba ianujor bad ka jingdon jong kiba shitom, kata ka long ba kat haduh mynta, ki la don haduh 220 ngut kiba la ioh jingkoit bad kiba dang don ia katei ka jingpang COVID-19, ki don kumba 129 ngut ei ei.
Ha kawei pat ka liang, ka Kong R.
M Kurbah, ka la iathuh ba kumba ka long mynta ka sorkar jylla, ka la nang pynsuk ruh wat ia ka rung ka mih jong kito ki nongshong shnong ka jylla, kiba dang sahkut ha kiwei ki jylla bad kiba thmu ban wanphai noh sha ka jylla, ha kaba ka la ong ba mynta la donkam tang ba kin pynrung kyrteng ha kawei ka link ban pyndap ia ka jingwan phai jong ki nongshong shnong bad kaba donkam ka long ba ki dei ban pynithuh ialade lyngba ki kot ki sla lane ki identity card, haba ki thmu ban rung shapoh ka jylla, lyngba ka COVID-19 Screening Centre kaba don ha Byrnihat.
Shuh shuh, ka Kong RM Kurbah, ka la pyntip ruh, ba mynta ki bor Distrik ka Ri Bhoi, ki la weng noh ia ka jingpyndonkam ia ki katto katne ki iingskul kiba don ha Ri Bhoi, kaba la pyndonkam kum ki Corona Institutional Quarantine Centre hapoh ka distrik, hynrei ki jaka kiba dang bteng ba long kum ka Quarantine lane COVID-19 Care Centre, ki dei ha SIRD, Umïam, ka CTI ha Byrnihat, ka Tourist Centre ha Umling bad MGU ha 13 Mer Byrnihat.
Nongpoh: U Bah George B.
Lyngdoh, MLA Umroi Constituency, u la pynpaw ia ka jing sngewkhia kaba jur, halor ka jingnang jyllei ki kam thombor ia ki riew kynthei bad kham tam eh ia ki khyllung khynnah ha Ri Bhoi District.
Utei u MLA ka Umroi, u la pynpaw ruh ia ka jingbynniaw ban tip ba halor ka jingkiew kynsan ki kam thombor ia ki kynthei bad khyllung khynnah ha Ri Bhoi District, ha kaba u la kdew ruh ba tang ha kine ki khynnah bnai ba la dep kata ha ki bnai ka ‘Lockdown’, ki la don haduh 17 tylli ki jingjia thombor ia ki khyllung khynnah bad kiba la hap hapoh ka POCSO ACT.
Haba iadei bad ka jingnangkiew ki kam thombor ia ki kynthei bad khyllung khynnah, u Bah George B.
Lyngdoh, u la ong ba long kaba donkam eh ia ki kmie ki kpa ba kin sumar bha ia ki khun ki kti bad kim dei ban shu ieh kumto ha ki briew ki bym shanniah, watla ka long ia kiba ha iing lajong.
Kumba ka long mynta, ki kam thombor ia ki kynthei bad ia ki khyllung khynnah, kam jia shuh tang ha ki shnong ba long sor, hynrei mynta ka la sdang ban pur wat sha ki shnong nongkyndong, namarkata, ka long kaba donkam eh ba ki bor ka Ain bad khamtam ia ka tnat Pulit, ba ki hap ban shimkhia, na ka bynta ban pynduh jait ia baroh ki jait jingsniew bad khamtam ia ka jingthombor ia ki khyllung khynnah.
Shuh shuh, u la ong ruh ba la donkam kyrkieh ban pynlong ia ki jingpynshai paidbah halor ka jingnang jyllei ki kam thombor ia ki riew kynthei bad ia ki khyllung khynnah, namar kumba ka long mynta ym don jingshngain shuh ia ki riew kynthei bad khamtam eh ia ki khyllung khynnah, namarkata ia kaba long mynta la donkam kyrkieh ban pynlong ia ki jingpynshai paidbah (Awareness Programme), khnang ban lah ban tehlakam halor ki kam thombor ia ki khyllung khynnah.
Shillong:U MLA jong ka seng Congress u Zenith Sangma u la leit ban jngoh ia ki jaka ba la shah ktah ha ka jing shlei um ha ka Garo Hills na ka daw jong ka jingjur jong u slap bad ka shnong kaba la shah ktah palat ka dei ka shnong Sangharegre.
Ha kane ka shnong ki don palat ia ka shispah tylli ki long iing bad baroh ki iing ki sem ha kane ka shnong ki la shah tap ha ka um na ka daw jong ka jingjur palat jong u slap ha ka miet sngi Palei bad ha ka step kaba bud jong ka juh ka sngi bad baroh ki briew kila hap ban mih na ki iing ki sem.
Ha kane ka jingleit jong u Zenith ha katei ka shnong la iohi ba ki briew ki la shna dara ha surok ban shet ban tiew na ka bynta ban ioh ia ka bam ka dih, na ka liang jong u la kren ia ki bor jong ka District Administration ba kin leh ia kaba don kam na ka bynta kine ki briew kiba shah ktah ha kane ka jingjur jong u slap.
Namar ka jingbym ioh ia ka um kaba khuid ban shet ban tiw ia ka um la wan kit da ki Tanker kiba dei jong ka tnad sam um jong ka sorkar jylla bad la ong ba ia kane ka jingpynpoi ia ka um dih dei ban leh haduh ba kine ki briew kin ioh ba leit phai sha ki iing ki sem.
Nongpoh:Ki Nongialam ka Dorbar shnong Umden Pyllun, kaba kynthup ka Shnong Umden Mission, ka shnong Umden Umsaitprah bad ka Shnong Umden-Arka kaba don ha ki thain Umroi ha Ri Bhoi, hynnin ka sngi ki la pynlong ia ka prokram ban pynkup burom ia u Wallambok Rani, u khynnah ba dang 15 snem, namar ka jingleit iarap jong u ban pyllait im ia saw ngut ki Mynsiem briew, kiba la jan ngam jyllop hapoh ka Wah Umiam.
Ha katei ka prokram ban pynkup burom ia u Wallambok Rani, la pynlong ha Step Up Secondary School, ha kaba la donlang da ki Nongmihkhmat ka Umroi Constituency, kiba kynthup ia u Bah George B.
Lyngdoh, MLA Umroi, u Bah Rangkynsai Kharbuki, MDC lem bad ki nongialam ka Dorbar Umden Pyllun ki kynthup ia u Bah S.
Marbaniang ba la jied kum u Chairman, Co-Chairman, u Bah.
O.
Masharing, General Secretary, Pastor Defender S.
Lamare, Joint General Secretary, Bah.
S.
S.
Malai, Treasurer, u Bah.
Kotbor Lyngdoh, Advisers la jied ïa u Bah P.
Kurbah, Rangbah Shnong Umden Umsaitprah, Bah.
P.
S.
Jana Rangbah Shnong Umden Arka bad u Bah A.
Khyriem Rangbah Shnong Umden Mission.
Lyngba katei ka jingpynkup burom, u Bah George B.
Lyngdoh, MLA ka Umroi lem bad kitei ki nongialam shnong jong katei ka thain, ki la pynpaw ia ka jingsngewsarong, halor ka jingpaw pyrthei u Wallambok Rani, namar ki kam shlur uba la leh bad kata ka long ba u la leit ban pyllait im ia ki briew kiba la jan ngam jyllop ha Wah Umiam.
Kitei ki nongmihkhmat ka Umroi, naduh u MLA, MDC lem bad kitei ki riew rangbah jong katei ka thain, ki la ong ba utei u khynnah u dei hok ban ioh ia ka jingiaroh halor ki kam kiba u la leh, namar ym tang ba u la pyllait im ia ki saw ngut ha kine ki bnai ba la dep, hynrei u la dep ban pyllait im ruh ia 2 ngut ki briew kiba la jan ngam jyllop ha katei ka wah, kata ha u snem 2017 bad ha u snem 2018.
Ka jingiaroh kaba la leit sha u Wallambok Rani, ka dei namar ba um ju iathuh briew wat haba u la leh ia kitei ki kam ban iarap ia kiwei, ha kaba kitei ki nongmihkhmat ka Umroi lem bad ki riew rangbah, ki la ong ba u dei u briew uba pher uba sngewrit bad u bym kwah ban tip paidbah, wat haba u la iarap ban pynim ia ki mynsiem briew.
Ki don sa 2,509 ngut kiba ioh pang khlam covid ha ka Jylla Assam.
Kumta baroh kiba ioh pang covid, ki la poi sha ka  1,52,858.
Na kitei kiba ioh pang thymmai, ki kynthup ia 541 ngut na Kamrup (Metro), 207 ngut na Lakhimpur, 197 ngut na Golaghat bad 162 ngut na Jorhat.
Kiba la jem na katei ka jingpang, ki long baroh 121610 bad kiba dang shah sumar, ki long 30705 bad kiba iap, ki long 540 ngut.
Shillon: U Bah Lawrence Lyngkhoi, uwei na ki nongialehkai phutbol bna nam ka jylla, u la khlad noh ha ka 16 tarik Nailur 2020 ha ka rta kaba 72 snem.
U la shitom-jur na ka jingpang kaba la ban slem ha u bad la pynkit noh ia u sha Supercare Hospital ha ka sngi balang bad la pynbna ba u la khlad noh ha shuwa ban poi ha hospital.
La test covid positive ia u arsien kynthih bad la shem ba u don ia u khñiang jingpang Covid-19.
La tep donburom ia u hynnin ka sngi ha u lum jingtep ka balang Catholic ha Pynthorumkhrah.
Katkum ka jingiathuh jong iwei na ki paralok jong u, la ong ba ia ka sap ialehkai jong u Bah Lawrence la shem ha ka por ba u dang pule ha St Anthony’s College.
La iathuh ruh ba kum u khynnah ha ki por ba la leit, u ju don ka mynsiem lehraiñ ha ki por ba u dang pule ha sor bad suki suki kane ka jinglehraiñ jong u ka jah namar ka sap ialehkai phutbol jong u.
Uparalok ba iajan bha bad U Bah Lawrence Lyngkhoi, u la iathuh ba la jied ia u da ka Mawkhar SC ban ialehkai bad u la ialehkai ruh na ka Shillong XI bad kumjuh ha ka India University team.
Khatduh eh U bah Lawrence, u la trei ha ka ophis jong ka Accountant General’s ha Shillong hapoh jong ka sports quota.
Shillong: Na ka jingdon kiba ioh pang covid 19 lane kiba iajan bad kiba ioh pang covid, kumta ban khanglad ia ka jing saphret jong katei ka jingpang, ka  District Magistrate, East Khasi Hills District, ka la khang dam ia ka iing jong U bah  R.
Kharjana, Pdengshnong, Lower Mawprem, naduh mynta ka sngi, haduh ban da pynbeit da kumwei pat.
Ha kawei pat ka khubor, la pyntip, ba la weng noh ia ka jingkhang dam ia ka iing jong U S Roy, uba dei u nongshong kai, uba sah ha iing ka kong B Nongkhlaw, Howel Road Laban, ka iing ka kong P Lyngdoh, kaba shongwai ha iing ka kong S Khongjee, Anand Bhavan, Howell Road Laban, nangta ka iing jong ka Roma Devkota, Pooja Thapa, ka Sushila Gewali ha Nepali Compound, Riblong bad ka iing ka Pronoti Choudhary, U Chinmoy Paul ha Rilbong, kaba don hajan Beat House, naduh mynta ka sngi hi.
Da kaba burom ia ki nongpyniaid ka tnat pule dangle jong ka Sorkar Meghalaya bad kumjuh ia ki para nonghikai baroh, kum kawei na ki nonghikai skul jong ka Secondary Section, WJH District, Smt.
F.
B.
Susngi, nga sngewdiaw ban pynpaw ia ka rukom weng bad pynneh ia ki bynta bad ki lynnong ha ka kyrdan Class – IX (nine) bad Class – X (ten), da kaba weng ia ki lynnong kiba shakhmat ia kiba ngi la dep ban ai jinghikai bad home assignment, hynrei pynban la pynneh ia ki bynta kiba shadien ia kiba ngim pat la ioh lad ban ai ia ki jingbatai ia ki khynnah skul ha kum kine ki por jong ka lockdown, khamtam ia ki khynnah skul sha ki thain nongkyndong ha kaba ia ka online teaching ym pat lah satia ban pyntreikam pura.
Hooid, ka jingweng ia ki katto katne ki lynnong ka pynsting ia ki khynnah skul bad ia ki nonghikai ruh kumjuh ha kum kane ka por kaba khim, hynrei ka rukom weng ka long kaba pynduh mynsiem bad pynkulmar ia ki jingmut jingpyrkhat jong ki nonghikai.
Ka jingweng ia ka “Letter Writing (Formal)", “Essay" bad “Article Writing" na ka bynta ki Class – X (Ten) ka long ka jingduh kaba khraw na ka bynta ki khynnah skul.
Wat lada ka “Letter Writing" ka don ha ka Class – IX (Nine) course, hynrei ka don ka jingiapher, namar ki shithi ki don bun jait, ia ka rukom thoh shithi ba la buh ban hikai ha kitei ki ar tylli ki Class ki don ka jjngiapher kawei na kawei pat.
Nga la pyrshang ruh ban twad jingmut na kiwei kiwei ki para nonghikai bad ki pynsngew ia ka juh ka jingsngewkulmar jingmut ia ka rukom weng bad pynneh ia ki course jong ki Subject kiba pher ba pher.
Ka long kaba pynsngewlyngngoh haba ioh ba kiba bun ki dkhot jong ka “Adjusted Academic Calendar (AAC) 2020-21 ki dei ki Sr.
grade lecturer, ym ki School Teachers kiba ia pynbeit thymmai ia ki course jong ka Secondary bad Higher Secondary Section.
Ha ka jingshisha, ki Headmaster/ Headmistress/ Principal jong ki skul kiba pher ba pher kiba don ha nongkyndong ne ha ki jaka sor kiba don ka bynta kaba khraw ban iamir jingmut ha ka jingiadei bad ka Adjusted Academic Calendar (AAC) 2020 – 21 jong ka Directorate of Educational Research and Training (DERT).
Halor ka jingiakynduh jong ki khynnah pule Class – IX (Nine) haduh Class – XII (Twelve) bad ki nonghikai da kaba wanrah ia ka jingthoh na ki kmie ki kpa, la pynkulmar jingmut ia ki kmie ki kpa, khamtam ia kito ki bym don ka jingnang jingstad.
Kane ka lah ban wanrah ia ka jingma kaba khraw na ka bynta ka lawei  jong ki khynnah pule kiba long ki khun ki kti jong ki kmie ki kpa kiba don ha ki kyrdan kiba pher ba pher.
Nga sngew ban ai jingmut ba ha ka jaka ba ki khynnah skul kin wanrah da ka jingthoh na ki kmie ki kpa, ba ka tnat ba dei peit, kan shaniah bad ailad ia ki nongpyniaid jong ki skul ba kin pynbeit ia ka rukom iakynduh jong ki khynnah skul bad ki nonghikai katkum ka jinglong  jingman jong ki bynta ba pher ba pher hapoh ka jylla.
Sandywell Phawa".
Shillong: U Dr.
Aman War, DHS(MI) u la iathuh ba na ki 161 ngut kiba ioh ia u khñiang jingpang COVID-19 ha ka jylla, ha East Khasi Hills ki don 70 ngut bad na kine, 41 ngut kidei ki high risk contact, 3 ngut ki dei na ka armed forces, 4 ngut ki dei ki health worker, 2 ngut ki dei ba wanphai na shabar, 4 ngut kidei ki ILI case, iwei na Golflink, 2 ngut na Laban, 4 ngut na Mawprem, 5 ngut na Nongmynsong, 3 ngut na Police Bazar bad iwei na Umlyngka.
Ha East Jaintia Hills ki don 14 ngut bad baroh kidei na Star Cement Factory ha Lumshnong.
Ha West Garo Hills ki don 2 ngut, ha Ri Bhoi i don iwei, ha South West Garo Hills i don iwei iba dei iba wanphai na shabar bad ha South West Khasi Hills i don iwei iba dei i health worker.
Shillong: Ka klob phutbol bna nam ka pyrthei, ka FC Goa, mynta ka sngi ka la pynbna ba ka la soi ia u rangialehkai phutbol ka jylla Meghalaya, u Phrangki Buam, 19 snem ka rta na ka klob Shillong Lajong FC.
Une u rangialehkai ka jylla u la soi ia ka soskular kaba lai snem bad kane ka klob.
Hadien ba u ialehkai ha ka senior category ha u snem 2018/19 ha ka I-League, u la sdang ban long uwei na ki rangialehkai ba kynsai.
U la thep 6 kol na ka Shillong Lajong ha kane ka I-League bad kane ka la pynlong ia u kum u rangthep kol babun tam ha ka kyrda balai ha ka I-League.
Haba iakren bad u Phrangkai, u la iathuh ba ka long ka jingsngew sarong na ka bynta jong u ban mihkhmat na ka FC goa bad u don jingkyrmen ban nang kiew ha ka rynsan ialehkai na kane ka klob.
U phrangki Buam, uba dei na Jaintia Hills, u la sdang ia ka kam ialehkai nyngkong eh na ka Royal Wahingdoh ha ka U16 bad U18.
Hadien kane u la iasoh bad ka Shillong Lajong bad u la pynjop ia kane ka klob ha ka U18 Youth League ha u snem 2018.
Ha ka samoi ialehkai ba ladep, u Phrangki u la iarap ia ka Shillong Lajong ban jop ha ka Shillong Premiere League bad ka Meghalaya State League.
Hadien ka samoi ba ladep, u la lehkai na ka Bengaluru United da ka ram bad u la lehkai ha ka 2nd Division League.
Shillong:U President jong ka BJP Meghalaya State Unit u bah Ernest Mawrie u la iathuh ba hadien ba na ka liang jong ka BJP Meghalaya ka la dep ban phah jingthoh sha ka Finance Department, Delhi sha ka Niti Aayog bad kumjuh sha CBI head Quater ha kaba ia dei bad ka jingjyllei ka jingbam sap ha GHADC bad JHADC.
U la iathuh ba na ka liang jong ka Niti Aayog ka la pynmih ia ka hukum ha ka 9 tarik u Nailur 2020 ban sangeh noh ia ka jingbei pisa na ka bynta ka GHADC bad mynta na ka liang jong ka party BJP ka kyrmen ba kane ka juh ka hukum kan wan na ka bynta ka JHADC.
U bah Mawrie u la iathuh ba kane ka hukum ka long namar hadien ka jingkynnoh ia ka jingbam sap ka ba shyrkhei na ka pisa ka ba la wan na ka sorkar Pdeng ka Special Assistant Grant ha kine ki ar tylli ki District Council.
U bah Mawrie u la ong ruh ba ka Niti Aayog ha ka por ba ka la phah ia ka pisa ka ai ruh ia ki jingbthah kumno ban pyndonkam ia ka ne ka pisa ha ka roi ka par hynrei kine ki 2 tylli ki District Council ki la iaid lait ia ka ne da ka ba ki la pyndon kam bakla ia ka ne ka pisa.
Shillong: U Deputy Commissioner jong ka East Khasi Hills District, u la hukum ba dei ban plie biang mardor ia ka kam khaii mawshun ha Majai Land Custom Station.
Kane ka hukum ka la mih halor ka jingioh khubor ba u Syiem ka Hima Sohra, u la khang ia ka surok na Umdud sha Zero Point, kumta ha ka 20 tarik jymmang 2024, u la pynbna ba ka jingkhaïi mawshun lyngba ka Majai Land Custom Station dei ban plie noh biang.
U DC ula pynpaw ba kano kano ka jingpynkhein ia kane ka hukum, yn leh da kaba tyngeh, kat kum ki kyndon jong ka Ain.
Shillong: U President jong ka BJP Meghalya state Unit mynta ka sngi ha ba ia kren bad ki lad pathai khubor u la ong “Nga kyrmen skhem ba  ka Central Bureau of  Investigation  kan sa wan ban tohkit ia ka jingjyllei ka jingbam sap ha GHADC bad JHADC namar ba ka dei ka pisa ka ba wan na ka sorkar pdeng  ka special Assistant Grant na ka bynta ka roi ka par jong ki ha ki jaka jong ki riewlum".
U bah Mawrie u la ong ruh ba ki don ki phang ki ba ka CBI kan hap pan ia ka jingbit na ka sorkar jylla hynrei ha ka ba iadei bad ka District Council namar ba ka dei ka Autonomous body bad ka pisa ka dei ka ba wan na ka sorkar pdeng  te ki don hok ban wan tohkit ia ka jingpyndonkam bakla ia kane ka pisa.
Kum ban shu pynkynmaw ka U President jong ka BJP Meghalaya State Unit u bah Ernest Mawrie ha ka 8 tarik u Nailur 2020  la kynnoh ba ka don ka jingbam sap ba shyrkhei ia ka pisa Special Assistant Grant (SAG) ha Jaintia Hills Autonomous District Council  bad ha Garo Hills Autonomous District Council,bad u la dep ban thoh sha ka tnad pla pisa jong ka sorkar pdeng ban dawa ba dei ban phah tohkit da ka Central Bureau Investigation (CBI).
Shillong 21 Jymmang: Ka seng Hynniewtrep Integrated Territorial Organization (HITO) sengkmie ha ka jingialam khmat u president ba rangbah u bah Donbok Dkhar, mynta ka sngi baar ka la wan ban beh krad ia ki briew ki ba ju shong thadlad ha khmat ka civil Hospital Shillong, ia ki ba la suba ruh ba kidei ki ba jupyndonkam ban dih ia u drok.
Ka jingwan kyndang ka seng ia kitei ki briew kadei halor ka jingioh jingujor na ki ba bun ki paidbah, ba ki don katto kattne ngut ki ba wan shim dawai bad hadien  ba ki la dep ban shim dawai ki shong thadlad bad ki ba ju pynwit ruh ia ka lynti iaid jong ki briew.
“Ha kane ka jingleit kyndang ka seng ia kitei ki briew, ka la ioh ban beh krad haduh 7 ngut ki ba shong thadlad ki ba dei ruh ki bar jylla bad ki la don ruh ki ba la phet noh mar shu tip ba wan ka seng.
Kumta Ka seng ka la phah ruh ia ka kyrwoh sha baroh ki briew ki ba wan dhim dawai bad khamtam ia ki ba la kyrni ha u drok, ba lada ki wan shim dawai shim da ka akor ka burom wat ju ia shong thadlad , ba lada ka seng kan lap biang kan sa wan beh beit naphang.
Shillong: Ka Khliehduh ki pulit ka Jylla ka DGP kong Idashisha Nongrang ka la maham ia ki pulit ba ju khrong pisa beaiñ ha ki surok, ka la ong ba ia kum kita ki jait kam yn nym ailad da lei lei ruh bad lada donkam ym shim da ki sienjam kiba tyngeh.
Ka Kong Nongrang ha ka sngi ba ka shimti ia ka shuki Director General of Police ka Jylla ka la iakynduh ruh bad ki nonglum khubor ha ophis trikam ha Shillong.
Haba kylli, kane ka Heh pulit ka la kubur ba ka don ka jinglum pisa beaiñ ha ki surokbah da ki pulit, kaba la pynduh thiah duh dem ruh ia ka tnat.
Ha kajuh ka por ka la ong ba kam lah ban kular ba kan lah syndon ban pynduh pyndam ia kum kine ki kam khrong pisa beaiñ, hynrei katkum ka jinglah ka bor jong ka kan leh kaba bha tam ban ba kum kine ki kam kim dei ban don.
Ka Director General of Police (DGP), ka la buh thong ba kan pynneh ia ka aiñ ka kanun ka suk ka saiñ ha ka Jylla bad ban iada na ki kam runar.
Ka Kong Nongrang kaba la shimti mynta ka sngi kum ha khliehduh ki pulit ka Jylla ka la ong ba kan trei khambha ruh ha kiwei ki bynta ba kynthup ka kam runar pyrshah ia ki kynthei bad khynnah.
Ka la ong ba ka kam runar pyrshah ia ki kynthei watla ka la don ka jingpyrshang ha ki snem ba la leit ban tem bad tehlakam ka ki kam runar, pynbna katba nang mih ki sngi ki nang kiew.
Ka la ong ba ka tnat pulit kan pyrshang ban iasyllok bad kiwei ki kynhun shaduh ki district.
Ka la ong ba donkam ban pynbeit thymmai biang ia ka rukom treikam ban pyrkhat kumno ban tehlakam ia kum kine ki kam runar.
Ka la ong ba kum ka heh pulit kaba dei ka longkmie kan pynthikna ba ki kynthei bad longkmie kin don hapdeng ka jingshngaiñ.
Shillong: U Commissioner & Secretary ka tnad Transport Department ka jylla, u Sanjay Goyal u la ong ba la ioh jingujor na ki nongleit nongwan sha Kad Liengsuin Umroi, ba ki taksi kamai ki la dain heh dor palat.
Haba kren mynta ka sngi, u Goyal u la ong ba halor kane, ka tnad Transport ka la pynmih ia ka dor khnang ban iabit biang hapdeng ki nongshong bad kiba kamai taksi.
U la ong ba ki nongniah taksi kila ai daw ba ki hap khein dor rem namar ba ynda la wan phai ki iaid thylli.
Ha kajuh ka por, u la ong ba ka sorkar ka don ka jingthmu ban pyniaid noh da ki bos na nongbah Shillong ban mih ha ka por kaba la buh ban kit ia ki nongleit her liengsuin sha Kad Liengsuin Umroi.
Ha kajuh ka por, u Goyal u la ong ba ka sorkar ka dang pule bniah halor kumno ban pynheh ia ka madan dem ka liengsuin heh ha Umroi bad ka kaiphod halor kane, yn sa aiti la kumno ha ki lai bnai ban wan.
Kumba long mynta ka kad liengsuin ka treikam tang da ka Regional Transport Airplanes (RTA) namar ba dang rit palat ka jaka dem ki liengsuin heh.
Ka sorkar ka la pynkhreh ban pynheh ia kane ka jaka dem liengsuin heh ha kaba ka jinglut kam duna iaka T.
700 klur ban mait ban pynmadan ia ki lum kiba ad kiba them, bad halor kane ka dang pyllong ia ka jingpule bniah, ka long ne em ban pynheh.
U Goyal u la ong ba ka sorkar ka don ka jingthmu ban pynher liengsuin na Shillong sha kiwei ki nongbah ba heh kum ka New Delhi, Mumbai, Chennai, bad Bengaluru.
Ia mynta ka liengsuin na Shillong ka her tang na Shillong sha New Delhi, Kolkata, Dimapur, Aizawl, Guwahati, Dibrugarh.
Shillong: Ka Sorkar Jylla lyngba ka tnat Social Welfare ka la pyllait ia ka pisa ha ka sien kaba ar (second instalment) sha ka Mawlai Town Dorbar (MTD) kum ka jingkyrshan ia ka shnong Mawlai baroh kawei na ka bynta ban iakhun pyrshah ia u drok.
Mynta ka sngi nyngkong na ka liang ka ki nongialam shnong ka Mawlai ki la iakynduh ia u Myntri ka tnat Social Welfare ka Jylla, u bah Paul Lyngdoh ban iasyllok halor ka jingiaid lynti ban iakhun pyrshah ia u drok.
Haba kren hadien ka jingialang, u Bah Paul u la ong iathuh ba ha ka sien ba nyngkong na ka liang ka Sorkar ka la ai ka jingiarap T.
6 lak sha ka MTD bad mynta ka sngi la ai palat T.
15 lak.
U la ong ba kane ka jingiarap ka long ban kyrshan ia ka jingiakhun ka jong ka Town Dorbar pyrshah ia u drok, bad pyntip ba ka MTD ka la lah ban leh ka long da kaba bun ia ka jaka sumar bad haduh 30 ngut kiba la kyrni ha u drok ki la ioh ka jingiasyllok bad pynbiang ruh ia ki jaka bam bad jaka ban sah nalor ban sumar ia ki da ki dawai.
U la ong ba ka Sorkar lyngba ka DREAM (Drug Reduction Elemination and Action Mission) ka wer ruh ia kiwei ki dorbar shnong ban wan shakhmat ban trei lang bad ka Sorkar khamtam ban pynioh ia ki jaka na ka bynta ban shna ia ki jaka sumar, ha kaba u la iathuh ruh ba na ka liang ka Mawlai Town Dorbar ka la dep ban tyrwa ia ka jaka na ka bynta ban shna ia ki jaka suamr ia kiba la ngop ha u drok.
Ha kawei ka liang, u Myntri ka tnat Social Welfare ka Jylla, u la ong ba donkam ban pynkhlain ka jingtreikam ki pulit ban lah khanglad ia ka jingwanrah ia u drok sha ka Jylla, da kaba pynkhlain shuh shuh ia ki pulit ka Anti Narcotic Task Force (ANTF) ba kin lah ban treikam kham bha ha ki khyrdop ba rung sha ka Jylla.
U Bah Paul u la ong ruh ba na bynta ban iakhun ia u drok donkam ka jingiatreilang bad kiwei ki tnat, khamtam ka tnat pulit bad ka tnat ka koit ka khiah, ia kaba ka Sorkar ka la wanrah ruh ia ka DREAM ban iakhun pyrshah ia u drok.
Ha kaba iadei bad ka jingioh rung u drok na East Jaintia Hills, u la ong ba donkam ban pynkhlain ia ki ANTF, bad ia kane yn lah ban leh hadien ba la dep ban pynrung kam thymmai ia ki pulit kaba dang iaid mynta.
U la ong ba hadien ba la ioh ia ki pulit thymmai yn jied ruh ban phah pynbtbit ha ki kam khynra drok ban don ha ka shnat ANTF.
Haba kylli, u Bah Paul u la iathuh ba katkum ka jingioh lum jingtip ka Sorkar, ki don haduh 2 lak shiteng eiei ki briew kiba dih druh ha ka Jylla.
Shillong: Ka jingpynkhreh ia ka Civil Services kam dei kaba jem, hynrei kam mut ba ki samla ka Meghalaya kiba biej, hynrei ka don ka jingtynjuh.
Ia kane la ong ka Director General of Police (DGP) ka kong Idashisha Nongrang, IPS hadien ba la shimti kum ka khlieh duh ka tnad pulit ka jylla.
Ha ka jingkren bad ki lad pathai khubor mynhynnin ka sngi, ka kong Idashisha ka la ong ba ha kane ka eksamin Civil Services kaba pyllong ka UPSC, ki don 10 ngut kiba pass na jylla Manipur bad lai ngut na ki, ki dei kiba pule ha Shillong.
“Kiba pass ia ka eksamin Civil Services mynta u snem ki don 10 ngut tang na Manipur, lai ngut ki dei kiba pule na Shillong, te ban ong ba ki samla ka Meghalaya kim lah, kam don nongrim", la ong ka DGP.
Ka la ong ba ka jingiakhun ia ka Civil Services ka iapher mynta ban ia ka 30 snem mynshwa ha kaba ka jingiakop ka jur bha bad ban kynnoh ia ka jinglong ka pule puthi kam dei satia, hynrei kaba kongsan ka dei na u ne ka briew ki don ne em ka jingangnud kaba shisha ban iakhun ia ka Civil Services.
Ka la ong ki don ki pyrsa jongka, kiba leit shah hikai uwei ha Guwahati bad uwei ha Delhi hynrei hadien 3 bnai kila wan phai noh namar ba ka jwat palat.
“Kane kam mut ba ngim lah hynrei ka dei ka jingtynjuh bad ki samla Meghalaya kim dei kiba biej hynrei ka eksamin Civil Services ka dei kaba jwat tam ha pyrthei", ka la bynrap.
Ha kajuh ka por, ka la ong ba watla kam don ka kyndon kaba ong ba dei u shynrang ne kynthei ban khlieh ia ka kam kaba heh tam ha ka tnad pulit, hynrei ka sngew ba ki kynthei ki don ka rukom pyrkhat kaba khampher ban pyni ba ki kynthei.
Shillong 20 Jymmang: Ka seng hyc sengkmie hadien ka jingleit khynra kylleng kylleng ka nongbah Shillong ia ki briew ba dih drok,mynta ka janmiet ka la leit ban khynra biang sa ha Mawlai ter ter bad haduh ha iew polo.
Ha kane ka jingleit khynra jong ka seng ka la lap biang haduh 7 ngut ki nong injek drok, kynthuplang ha mawlai bad ha polo.
Ha ka jingiohbat ka seng U wei u samla khasi na mawlai u la phla ,ba u la dep ban tuh ia ka mobile fone jong ka kmie naiing namar ka jingjur palat ka jingdih drok.
Ka jinglap ka seng HYC mynta ka janmiet kadei hadien katba u tei u samla u dangthmu ban tuh sa ia ka tape jing u maduh trai ,na ka kali hynrei la wan lap noh ka seng.
U la iathuh ba bunsien u la ju tuh ia ki ba bun ki tiar na ki kali jong ki briew ha kylleng ka nongbah Shillong.
Utei u samla khaasi u dei u ba la don kumba 20 snem karta katkum ka jingiathuh  jong u.
Shuh shuh u la iathuh ruh  ba u la ngop ha ka kam dih drok kadei la 3 snem mynta bad namar ba ka la jur palat ka jingdih drok ka la pynlong ia u ban tuh wat na iing jong lajong bad ban thok pisa ruh na ki bahaiing tang ban ioh dih drok.
Ha ka jingleit khynra ka seng ha iew polo pat, ka la lap ba ki nongdih drok ba ki dangia shong ha ki jaka ba longdum hadien kata ka seng ka la phah loit luit ia ki jaiñ phong jingki bad la lap ia ki wire light, ki jiingdeng ba remdor bad kiwei kiwei de ki tiar ba la suba ba ki shu tuh.
Don bun bah tylli ki skhim ba la pynmih da ka sorkar kmie, bad na kita, ka don ka Central Sector Scheme kaba ka sorkar kmie ka bei pisa 100 na ka 100.
Nangta sa ka Centrally Sponsored Scheme ha kaba ki jylla ki hap noh synniang lang tang khyndiat kata 10 ne 20 ne 30 na ka 100.
Barabor ki jylla shatei lam mihngi kin hap noh synniang tang 10 na ka 100.
Dang shen ka Indian Council of Medical Research (ICMR) National Institute of Nutrition, ka lah pynmih ka kaiphot, bad ki kyndon jong ka Expert Committee Members, kaba iadei bad ka bam ka dih kaba ki khot “My Plate for the Day for 2000 Kcal".
Ha jylla Meghalaya, kumba 90 na ka 100, ki bam da ka ja, doh bad jhur, te yn ai kyrteng kumne “Ka pliang ja ha ka shi sngi ban ioh 2000 ka bor".
Kane ka pliang ja ka dei ban don 250gm ki Cereals (u khaw, u kew, u riewhadem, ter ter) 85gm ki Pulses (Rymbai ja, shieng presbin ter ter, bad 30gm lah ban ioh na ka doh, dohkha bad pylleng).
300ml ka dud/doi, 400gm ki jhur, 100gm ki soh, 35g ki shana bad symbai, 27gm ka khlein bad umphniang.
Kane kam mut ban bam shisien bam, hynrei baroh shi sngi, bad ki jingthew ki long kat kum ka rta.
Katno tharai kane ka pliang ja kan shong dor? Hynrei hap pyrshang ban bam ba ha katei ka kaiphot ka ICMR ka ong ba 56.
4% ki nong India ki ioh pang, namar bym biang ka bam ka dih.
Ka dei hangne ka sorkar kmie ka don ka Pradhan Mantri Garib Kalyan Anna Yojana (PMGKAY) Scheme, ka ICDS kaba tip kum ka Saksham Aganwadi and POSHAN 2.
0 na ka bynta ki khyllung/khynnah ka Pradhan Mantri Poshan Shakti Nirman (Ka bam ja sngi ki khynnah skul) bad kiwei kiwei, ki skhim, kiba iadei halor ka koit ka khiah.
Namarkata, la pynlait paidbah ia ki jingbam babha ba don kita ki bitamin/dawai poh khyndew(minerals) ba tei ym tang ia ka met hynrei ka pynproh jabieng ruh (fortified food) lyngba ki dukan rashon.
Ha kane ka Committee, ki don ki briew kiba kynsai na kiba kynsai tam.
Ka lah trei bor bah, haduh ba ka kaiphot kaba ka ai, ka dei kaba janai bha, bad ka la pynsuk ia ki sorkar jylla ha ka Ri.
Ka don palat spah sla.
Ha kane ka dorbar mang tangka (Interim Budget) ka Ri India ba dang shu dep, ka jingmang tynka, ka duna palat, lehse ka lah ba ym dap lada hap ban bud ia katei ka kaiphot, hap ruh ban peit ruh ia kiwei ki jongdonkam.
Ka Ri jong ngi ka dei kaba donbok bha, namar lah jan mar shiteng la tawiar da ki duriaw bah.
Ki dohkha duriaw ki don ka dawai bah.
Nongpoh, 20 Jymmang: Ki runar ia kaba ym lah ban tip ba ki dei kiba naei, ki la thmu ban leit tuh na kawei ka SBI Bank kaba don ha ICAR Umiam, Ri Bhoi.
Ia katei ka jingthmu ban tuh da ki runar, la lap hynne ka step sngi Nyngkong bad kata ka dei hadien ba ki nongtrei hapoh katei ka Bank, ki la leit trei bad kiba la lap, ba la don ki runar kiba la thmu ban tuh na katei ka Bank.
Ki Nongtrei hapoh katei ka Bank, tang mar ia lap ba la don ki runar kiba la thmu ruh pisa na katei ka Bank, ki la pyntip noh mar mar sha ki Pulit ka Umiam Police Station, khnang ba kin ïoh ban pynlong ia ka jingtohkit bad ban lap ia ki runar kiba la donkti ha katei ka kam prong bad thmu ruh pisa na katei ka Bank.
Katkum ka jingiathuh da ki Nongtrei hapoh katei ka Bank, la ong ba ki runar ki la rung da ki bynta ba shadien jong katei ka Bank, da kaba pynpra ia ka Khalki bad haba ki la ïoh ruh shapoh, ki la ot ia u Wire Siren jong katei ka Bank bad ki la pyrshang ban ktah ia ka jaka buh pisa, hynrei kim lah ban leh eiei, namar ka dei ka jaka buh pisa kaba skhem.
Haba iadei bad katei ka jingjia, ki Pulit ki la poi mar mar sha katei ka jaka, ban pynlong ia ka jingtohkit bad kumjuh ruh ki briew na ka tnat Forensic ki la poi, na bynta ban leh ia kaba donkam baroh.
Nongpoh, 20 Jymmang: Ha ka jingjia aksiden kaba la jia hynne ka step ha surok Shillong by-pass, uwei u samla uba la tip kum u Donald P.
Syiemlieh na ka shnong Demseiniong, Mylliem, East Khasi Hills District, u la khlad noh hashen, kata ka dei hadien ba ka kali kaba u niah, ka la iatyngkhuh bad kawei ka trok kit dewbilat kaba wan na mar pyrshah.
Ka tyllong khubor ka ïathuh, ba halor katei ka jingjia, ki Pulit ki la lap ha ka por 1:50 baje eiei jong ka step 20 tarik, ha kaba ki la lap, ba katei ka Trok kit Dewbilat ka dei kaba don ia u number AS-01-RC-3530, ia kaba la niah da u Teining Parien, ka dei kaba mih na Lumshnong ban hiar sha Guwahati, hynrei haba la poi ha katei ka jaka, ka la iatyngkhuh bad katei ka Maruti Alto K10, kaba don ia u number ML-05S-5217, kaba la wan na ka liang pyrshah bad kaba la pynlong ia u nongniah jong katei ka Maruti Alto K10 ba un khlad noh hashen.
Halor katei ka jingjia, ki Pulit ki la ialeh kat lah kat ïai bad sei ia ka met jong u nongniah katei ka Maruti Alto K10, namar ba u la sahkut hapoh katei ka kali.
Ha kajuh ruh ka por ba ka liang ki Pulit kin dang pynlong ia ka jingtohkit bad lap ia ka jingshisha halor katei ka jingjia aksiden.
Shillong:Katto katne tylli ki longïing ki la wan phai biang sha ka niam Khasi niam tynrai ha kawei ka shnong ha ka thain Sohra.
Kine ki longïing ki la rai ban wan phai biang sha ka niam Khasi niam tynrai hadien ba ki la don ha ka jingngeit jong kiwei ka niam ka Balang Khristan.
Dang ha kane ka taiew, la pdiang sngewbha ia ki sha ka Niam Khasi da ki rangbah bad ki longsan na ka Sengbah ki Nongshat Nongkhein ka Bri u Hynniewtrep.
Ki nongshat nongkhein ki riew tymmen riewsan, ki la hiar sha katei ka shnong, ban pyndep ia ka jingleh niam leh rukom, kumba ka dei ban long, hadien ba kine ki longïing ki la wan phai biang sha ka niam tynrai.
Ki nongialam ka sengbah ki nongshat nongkhein ha ka jingialam u bah Pran Jala, bad kiwei, ki la pyndep ia kaba dei ban leh halor kane ka jingwan phai biang jongki sha ka niam Khasi.
La ioh jingtip ba ki dang don shuh kiwei kiba la khreh ban phai biang sha ka niam Khasi, ha kaba ki nongialam ka Sengbah Ki Nongshat Nongkhein kin leit ban pyndep ia ka niam ka rukom.
Ha ka taiew ba nyngkong mynta u bnai, kumba 19 tylli ki longïing kiba kylla sha ka Balang Khristan na ka thain Mawkynrew ki la wan phai biang sha ka niam Khasi.
Ia kine ki longïing la pyndep ia ka jingleh niam leh rukom da ki nongshat nongshat na ka sengbah.
Ki bor shipai jong ka Iran, ki la lap ia ka helicopter, kaba kit ia U President jong katei ka Ri, U  Ebrahim Raisi bad u myntri bar ri jong katei ka ri, u  Hossein Amirabdollhian.
Ki lad khubor, ki iathuh ba katei ka helicopter, ka leit hap ha ki jaka ba long lum bha bad la iathuh ba ka helicopter, ka la julor bun bha, katba kum ki dur, ba la shon da u drone.
Katei ka helicopter, ka leit hap ha ki lum ha Jolfa, kaba don shatei sepngi jong katei ka Ri, ha ka Sngi U Blei.
Shillong:Ka jingtrei shitom ka Election Commission ban tehlakam ia ka jingpyndonkam ia ka pisa bad ki jingmyntoi ha kane ka elekshon Lok Sabha ba dang long mynta ka la ialam sha ka jingioh kurup haduh T 8889 klur da ki kynhun.
Ka jingpynkhlain ia ka jingpeitngor pyrshah ia ki jingai jingmyntoi kum ki drok bad kiwei kiwei ki jingdih pynbuaid ka la ialam sha ki jingioh kurup kiba bun.
Ka jingkurup ia ki drok ka dei kaba la bun tam.
Ka jingbuddien bad ka jingpeit biang ia ki kam jong ki distrik bad ki kynhun ha ki jaka ba don jingma, ka jingithuh ia ki data ba ioh bad ka jingiatrei lang jong ki kynhun kiba pyntreikam ia ka ain ki la ialam sha kane ka jingbun ki jingioh kurup naduh ka 1 tarik u Lber.
Ka jingkurup ia ki drok, ka kyiad, ki ksiar, ki mar ba ai ei bad ka pisa ka don ka bynta kaba khraw ha ka kam elekshon.
Kumta kane ka tehlakam ruh ia ka jingrung ki jingiohnong na ki kam beain sha ki kam ban khring ia ki nongjied nongmihkhmat.
Ka Commission ka la ban jur halor ka jingkurup ia ki drok bad kiwei kiwei ki jingdih pynbuaid.
Ka jingpeit ia ki data ka pyni ba ki jylla / UT kiba ju long ki jaka pynkit ia kine ki mar ki la kylla sha ki jaka ba bun ki briew ba pyndonkam ia ki.
U Chief Election Commissioner, Rajiv Kumar ha ka jingai jingkren ia ki kynhun kiba peit ia kane u la ong “Ka jingiatreilang ha ka nongrim jong ki jingioh jingtip da ki kynhun pyrshah ia ki drok bad kiwei kiwei ki jingdih pynbuaid ka long kaba donkam bha ban weng ia ka bynta jong ka pisa kaba mih na ka jingkhaii drok ha ki elekshon bad ruh ban iada ia ka lawei jong ki samla bad ka ri.
" Ka jingkurup ia ki drok ka long T.
3958 klur kaba long 45% jong baroh ki jingkurup.
Ka Commission ba la khlieh da u CEC Rajiv Kumar ha ryngkat ki EC Gyanesh Kumar bad Sukhbir Singh Sandhu, ka la pynlong ia ki jingialang bad u DG, Narcotics Control Bureau ban shim ia ki sienjam ban pynthikna ka jingshim sienjam da ki Nodal Ophisar jong ka NCB.
Kumjuh, la pynthikna ia ka jingiadon bynta ka DRI, Indian Coast Guard, ki bor pulit ha ki jylla bad ruh kiwei kiwei ki kynhun ha kine ki elekshon ba dang long mynta.
Baroh kine ki sienjam ki la wanrah ia ki jingioh kurup kiba bun ha kine ki ar bnai ba la dep naduh ba la pynbna ia ka elekshon.
Ha ka jingkhlain shuh shuh ki kam khring nongjied nongmihkhmat ha kine ki lai bynta ba la dep, ka Commission ka dang peit thuh bha ba yn ym don ki jingpyrshang ban pynkylla jingmut ia ki nongjied nongmihkhmat da kaba ai jingmyntoi ia ki bad la bthah ia ki CEO bad ki kynhun pyntrei ia ka ain ba kin pynkhlain shuh shuh ia ka jingpeitngor.
Ka kam jong ka Commission pyrshah ia ki drok bad kiwei kiwei ki jingai jingmyntoi kan dang bteng.
Ka Gujarat ATS, NCB bad Indian Coast Guard ha ka jingiatreilang ki la ioh lai tylli ki jingkurup ba heh ia ki drok ha ki lai sngi ba kot sha ka T 892 Klur.
Ha kane ka elekshon, la don ki sienjam ba kyrpang pyrshah ia ki drok.
Ki la don ruh ki jingkurup drok ha kiwei kiwei ki jylla lait na ka Gujarat, Maharashtra bad Delhi.
Ha ka 17.
04.
2024 ka Noida Police ka la lap ia ka jaka shna drok ha Greater Noida ha kaba la kurup 26.
7 kg u drok MDMA ba kot dor haduh T.
150 klur bad la kem ia ar ngut ki briew kiba nabar ri.
Kiwei kiwei ki jingkurup ki la long kiba bun bad ki la tam bun shah ia baroh ki jingkurup ha ka Parliamentary Election ba la long ha u snem 2019.
Ka jingpynkhreh kam kaba bniah ka la pynurlong ia kane.
Ka jingai jingtip mardor shaphang ki jingkurup hapoh ka app Election Seizure Management System (ESMS) ka la wanrah ia ka jingiaid beit ka jingpeit ia ka jingpynlut pisa.
Shuh shuh, 656 ngut ki expenditure observer kiba don ha ki Parliamentary Constituency bad 125 ngut ki expenditure observer ki dang peit ia ki khyrdop talasi, bad ki kam ki jam ban pynthikna ba kan duna ka jingktah ia ki briew haba hap ban peit ia ki kam.
La peit bniah ruh ha 123 tylli ki Parliamentary Constituency ba la ithuh kum ki Expenditure Sensitive Constituency.
Shillong:Ka seng Hynñiewtrep Integrated Teritorial Organisation (HITO) Central Body lyngba u president jong ka u bah Donbok Dkhar ka la phah shithi sha u myntri rangbah jong ka jylla Meghalaya ba un weng noh ia ka jing donkam ban pynrung klas ha ki jaka pule lyngba ka eksamin CUET.
Ha ka shithi ba la phah sha u myntri rangbah ka HITO Students wing, ka la dawa ba dei ban weng noh ia ka jing pynlong ia ka eksamin CUET ha jylla Meghalaya bad weng noh ruh ia ka jingdonkam jong ka CUET eksam ban ioh klas ha ki jaka pule.
Ka jingmih jong ka jingkulmar ba dang shen ka paw shai ba ka jylla kam pat shem la pynkhreh ban pynlong ia kine ki eksamin.
Ka jylla kam pat biang ban pynlong ia kine ki eksamin, ha kaba ka lam pynban ia ki samla ba kin ia kynduh jingeh, khamtam ia kito kiba wan na ki jaka nongkyndong ki bym shem la ioh jingiarap pisa.
Ka jingbymdon ki jingpyniaid ki ba biang bad ki centre ban thoh ia kane ka eksamin ka la khanglad ruh ia ki khun samla kiba angnud ban pule namar ka jing bym biang ka ioh ka kot.
“Ngi ngeit ba ka long ka bym iahap ban pyntreikam ia ka polisi khlem da don ka jingpynkhreh kaba biang" ong ka kyrwoh ba la phah sha u myntri bad ba la ai kopi sha ki kotkhubor.
“Kaei kaba ngi iohi ha kine ki khyndiat sngi ka paw shai ba ka jylla kam pat pynkhreh ia ka ban pynlong ia ka eksamin CUET" ong katei ka seng.
Hynrei wat la katta ka sorkar ka iaid beit shakhmat ia ka eksamin kaba la pynartatien ia ki khynnah ia ki samla pule bad ka ba pynlut ruh ia ka por bad ka pisa.
Ka HITO ka la pynkynmaw ruh ba ha ka por bah u bah Lahkmen Rymbui, u long u myntri ka tnad pule puthi u la pyntikna ba ka jylla Meghalaya kan lait na ka CUET ba ki samla pule kin leit pule ha ki jaka pule ba don hapoh jong ka jylla, kumta dei ban kren shai ba ki samla pule kiba pule shabar jong ka jylla ki donkam ban iakhun ia ka CUET eksam.
“Ngi shaniah ba ka sorkar jong phi kan pynshong nongrim ia ka jing-dawa bad shim ruh ia ki lad ki lynti ba donkam ban weng noh ia ka jylla ban pynlong ia ka CUET bad ban ym pyndonkam ia ka CUET eksam ban pynrung klas ha ki jaka pule ba don ha ka jylla" pynkut katei ka dorkhas.
Shillong:Ka sorkar Meghalaya Jylla, ka la ithuh ia kumba 25 acre ka jaka ban pyntrei ia ki jingtei bapher bapher ki ban pynkup dur thymmai pynitynnad bad pynkylluid ia ka nongbah Shillong.
U Myntri Rangbah u la pynbna hadien ba u la leit jurip ia ka ophis ka PWD, Phan Nonglait Park, Brightwell Bunglow kaba don ha Barik Point, Anjalee Point bad madan Polo.
Kane ka long ka jingsdang ban shna ia ki lynti iaid kjat ba thymmai, ki green park bad ki jaka pynbyrngia ban nang pynlong ia ka Shillong kaba khring bad ai khambun ki jaka paidbah sha ki nongshong shnong.
Yn sa thaw ruh ia ki museum bad kiwei pat ki cultural centre ban pyni ia ka kolshor ba riewspah bad ki jingtei barim jong ka Meghalaya.
Ha Barik Point, yn sa tei ia ka jingtei sahnam kynthup ka jingpynieng ia ka jaka pynher ia ka Lama ka Ri, kaba lah ban iohi na kylleng ki jaka jong ka Nongbah.
Katba ia ki jaka ba lait yn sa pyndonkam ban shna ia ki jaka paidbah kum ki restaurant, ki jaka pynieng kali bad kiwei kiwei ki jingdonkam ki ba lah ban pyndonkam da ki trai shnong bad ki nongwankai.
Ka project kan sdang da ka jingpynkynriah ia ka Ophis treikam ka sorkar kiba don ha Barik Point ha u Naitung bad yn bud da ka jingtei ba thymmai ka ban sdang ha u Nailar.
Kane ka jingpynbna ka la mih ha u snem 2020, hadien ba la don ka jing tyrwa ban tei ia ka shopping mall ha barik ha ka jaka jong ka park.
Ha ka jingpyntrei ia kane ka projek yn pynthikna ba yn lah ban iada kyrpang ia ki dieng.
Ka surok thymmai ka ban iaid lyngba ka NEFA Secretariat sha Military Hospital ruh yn sa shna ban pynduna ia ka jingkhapngiah ha Anjalee Point, kawei na ki jaka ba khapngiah bha ha Nongbah.
Ki bor sorkar jong ka Iran, ki la lap ia ka helicopter, kaba u don U President ka Iran, U  Ebrahim Raisi.
Katei ka helicopter, kaba u shong U President jong ka Iran, ka la jah naduh hynnin ka miet sngi U Blei, u don ruh u myntri kam bar ri jong ka Iran, U  Hossein Amirabdollahian  lem bad kiwei de ki heh sorkar jong katei ka Ri, haba katei ka helicopter, ka leit hap sha ki jaka lum bah jong ka Iran, ha Jolfa, ki bynta ba shatei bad kiba don ki lumbah.
Ka jingjia, ka dei, ha ka por, ba U Raisi lem bad kiwei de ki heh jong ka sorkar Iran, ki dang wan phai na khappud jong katei ka Ri bad ka  Azerbaijan.
Ka khubor, ka iathuh ba haduh mynta kim pat lah ban poi ha katei ka jaka ba ka don ka helicopter, tangba la iathuh ba ka jinglong jingman jong ka helicopter, ka long kaba i artatien shibun eh, ba kin don kiba lait na ka  jingma, ha katei ka jingjia.
La iathuh, ba ka don ka jinghap slap kaba jubor bha, ka jingduh lyoh bad ka jingkhriat kaba jur bha, na ka jingthut jong ka mariang bad katei ka dei ka daw, kaba la pynhap ia katei ka helicopter.
Ki don 9ngut ki briew, kiba shong ha katei ka helicopter bad kitei ki kynthup ia U Raisi, U Abdollahian, lai ngut ki heh sorkar jong ka Iran, u imam bad sa ki nongniah jong ka helicopter lem bad ki nongsynran ia kitei ki heh sorkar.
La iathuh ba uwei na kiba shong ha ka helicopter, u dei U Lat jong ka  jylla Eastern Azerbaijan, u  Malek Rahmati.
kumba ka Iran ka leh ban pynthut ia kiwei ki ri khamtam iaka Israel ka jubab ka lah wan mynta na u blei jong ka Israel.
Wat tim iaka Israel namar phi ruh phin shah tim.
Kyrkhu iakaphi ruh phin ioh ka jing kyrkhu.
Blessed be the name of our God of host.
Shillong 19 Jymmang: Une u  snem 2024 mynta u dei u snem ‘ nem sniew’  ia ki nongrep bapli.
Ki nongrep bapli na kylleng sawdong  ki jaka jong ka state Meghalaya jongngi ki la sdang kyrkaw bad kyrthat lut namar ka jingtad bad hiar dor palat jong baroh ki jait mar rep mar riang jongki.
Sha ki thain nongkyndong,u synsar ne syrniam uba dei u mar rep uba ju kyrshan ia ka kamai kajih bad uba dei ruh u thymmei jong ka jingkamai  jakpoh jong ki nongrep, mynta u snem pat, ka dor jongu ka la hiar shaba palat.
Lada die ia u ruh, kam mih shuh wat tang ka bai pynkhuid bad bai pom ia u.
Lada khein lei sa ka bai kit bai bah na khlaw ne na bri,  ka jinglut ka ktah syndon (duhnong) wat  na pla(bai seng)jong ki.
Bun ki nongrep synsar ki ong ba kim lah shuh wat ban kyrshan ne  phah skul ne buh skul ia la ki khun namar ka jinghiar dor palat u synsar mynta u snem.
Wat ban pyndap ia ki jingdonkam ha ing ha sem ruh kim lah shuh namar ka jinghiar dor palat une u mar rep.
U kwai ruh  uba ju biang bha ka dor man la u snem,hynrei mynta u snem pat,u hiar dor shaba palat.
Ki nongrep kwai ki la ia ud bad kyrkaw namar ka dor  bai pynkhuid bad bai ot kwai ka rem bha  katba ka dor u kwai pat ka hiar palat haduh ba poi pynban sha ka jingduh nong ka jingrep kwai jongki mynta u snem.
Sa u tymmew ne u ‘Lakor ne u pathi ruh ka dor jongu mynta ka la hiar shaba palat.
Ki mar rep aiu mynta kiba lah(kiew dor), la jan baroh ka dor ki mar rep ka la hiar sha wah(hiar dor palat /hiar dor sha trai) katba ki mar ki mata ba ki nongrep ki donkam pat ka dor ka kiew sha bneng(kiew dor palat).
Hangno shuh u nongrep,u nongkyndong uba ju im da ka rep ka riang un dang im( survive).
Lada kane ka ‘nemsniew jong ki nongrep kan dang iai bteng sa shisnem ar snem,ka pyrthei jong ki nongrep kan sa kut noh na kane ka pyrthei.
Kat kane ka apot,ka ‘nemsniew bad ka jingjynjar bad jingkordit ba ki nongrep ki ia kynduh mynta u snem, hynrei, ka sorkar MDA ha Meghalaya bad ka sorkar NDA ha Delhi pat jar jar wat tang shi kyntien ruh khlem pynpaw ei ei.
Shaei kita ki party ieit ri ieit jaitbynriew ba ki pyrta tang ha ka aiom Elekshon ki ia jah? Balei ki ia sngap jar jar kat kane ka iap ka im jong ki nongrep bapli? Shaei kata ka Minimum Support Price(MSP) ba ka sorkar ka pynbang pynthiang ia ki nongrep bapli khamtam ha ka por Elekshon? Shaei kita ki Seng nongrep ba kin iarap lem ia ki nongrep bapli?Lada ym don ba iarap lem kumne,kan sa poi ka por ba,shisien ba  ka um ka la poi ha ryndang,kam slem shuh ba ki nongrep na kylleng sawdong kin sa ia khih hi noh bad kin sa wan syndon ban wan syndon ban wan iapthngan   shajan Secretariat ban paw pyrthei lem  ka jingiap thngan jongki ban ia kaba shu ia iap thngan ei mata madei  tang hapoh ing lajong.
ka UDP ka ioh 12 bad NPP na khasi/Jaintia ka ioh 8 te kine ne kito ki party kaba ki briew ki kyrshan haka por election ki dei ban tur sha iing jong kine ki nongmihkhmat mynta.
Leh kloi2 noh nongrep…Sdang ka jingiakhih jai2.
nai khmihlynti shuh na kiwei kum ki Ngo ne ki party.
Kiba ioh duna seat ki nym pat lah leh eiei ia mynta.
Tur hi bad ki nongrep tang kumta phin sa iohi ka result.
Ia I samla Eulaila A.
Malngiang iba dei na ka shnong Malki iba la iohrah ia ka nam kum ka Miss Global International Ambassador 2024, la ioh ban pynkupburom ha ka program kaba la pynlong ha Khasi National Durbar Hall, Mawkhar.
Ha kane ka program la wan ban don lang u bah Manuel Badwar kum u kongsan, u bah Janai Nongkynrih uba dei u nonghikai ba la paw ha ki jinghikai shad khasi, bah Rapborlang Lyngdoh Mawphlang uba dei u International Marketing Director jong ka Mr.
Elite International, I kmie jong I samla Eulaila A.
Malngiang, ki hynmen ki para bad ki bahaiing hasem.
Haba kren ha kane ka sngi kum u kongsan, u bah Manuel Badwar u la ong ba ha kane ka pyrthei ba mynta, ka fashion ka la long tang ka rongphong pyrthei hynrei ki khun samla kidei ban shim ba ka fashion kadei ka lad ban pyni ia ka sap jong ki sha ka pyrthei ia ki riam ki khasi.
U la ong ruh ba ka jingshim rai kaba mynta, kan wanrah ia ka jingkylla ha kine ki 5 lane 10 snem bad kum ki samla ki dei ban long kiba janai haba jied ia kano kano ka bynta kaba ki sngewtynnad.
I samla Eulaila I la ai ka jingkhublei ia ki kmie ki kpa, ki bahaiing hasem bad ia kiba don bynta ban kyntiew ia I ha kane ka sap bad I la ong ba lyngba kane ka jingtrei shitom, in poi sha ki rynsan kiba kham heh.
kreñ khasi pat lah klet.
Shillong: Ka kyrtong MP ka NPP sha ka Lok Sabha na Shillong Parliamentary konstitwensi, ka kong Ampareen Lyngdoh ka la pynpaw ba ka elekshon MP ka long kaba kham jwat ban lum jingkhein ne ban tip lypa ia ka jingjop jingrem.
Haba kren mynhynnin ka sngi, hadien kumba shi bnai eiei ba la dep thep vote, ka kong Ampareen ka la ong ba jinglum jingkhein ka dei ka rukom ki seng sain pyrthei hynrei ka elekshon MP kam dei kaba suk ban khein lypa, wat la ka la don ka jingkhein na ka liang ka party tangba kam don jingmut ban iathuh lypa.
“Ka MP elekshon ka jwat ban iathuh lypa, wat la ngi la leh ia kata tangba ngim kwah ban iasam ia kata, kam don jingmut ban shu ia kam", la ong ka kong Ampareen.
Ka la ong ba kaba donkam ka long ban ap beit ia ka jingmih ha ka 4 tarik Jylliew, bad kum ka kyrtong ka la leh ia kaba dei ban leh.
Ka la ong ba ka jylla ka donkam ia ka MP kaba khlain bad kaba shlur ban kren na bynta ka jylla.
Kum ka briew ka la leh ia kaba donkam bad kaba sah ka long ban shaniah ha u Blei.
Ka la ong ba lada jop ne rem, ka sorkar ka la ioh jingmyntoi na ka jinglong kyrtong MP jongka.
“Nga la leh kum ka briew, ka shong sa ha u Blei", ka la ong.
NPP, KA LA KUT HAKANE KA MP, NA SHILLONG SEAT, TO KAN SHAH PYNLIEM RUH NA GARO HILL.
Nongpoh, 18 Jymmang: Ki riew runar ia kaba ym lah ban tip ba ki dei kiba naei, hynnin ka miet, ki la leit ban prong jubor ia ka Iingmane jong ka Balang Presbyterian Umdihar, ha kaba ki la lah ban rongtuh ia kiba bun ki tiar remdor bad ka pisa ruh kumjuh.
Ia ka por kaba thikna halor katei ka jingjia shah prong jubor ia katei ka Iingmane ym shym la tip, namar ha katei ka por ba jia ym shym la don briew bad ba u nongap ia katei ka Iingmane, haba u la dep khang ia baroh ki jingkhang, u la leit thiah noh sha iing.
Ia katei ka kam prong ruh ia ka Iingmane Umdihar, la lap nyngkong da u nongap jong katei ka Iingmane mynta ka step, ha kaba u la lap ba ki nongtuh ki la prong ia katei ka Iingmane da kaba kyndang ia kawei ka Khalki, hadien kata ki sa rung ban khura lut naphang ia baroh ki tiar ki tar bad ki sa rongtuh noh ia ki katto katne ki tiar ba kham remdor lem bad ka pisa Balang ba la buh hapoh katei ka Iingmane.
Haba iadei bad katei ka jingshah prong ruh ia katei ka Iingmane, ki Tymmen Basan ha ryngkat ki Rangbah Balang, ki Longkmie lem bad ki nongialam shnong, mynta hi ka step ki la pynlong ia ka jingialang bad kiba la pynpaw eh ia ka jingsngewsih jur, ba kumno ki runar ki nud ban leit tuh hapoh ka Iingmane, ha kaba ki tiar ki tar kiba la buh hapoh ka Iingmane, ki dei kiba la dep ban pynkyntang.
Halor katei ka jingjia shah prong tuh ia katei ka Iingmane, ki nongialam shnong ka Umdihar kin sa ujor da ka ejahar sha ki Pulit, khnang ba kin thwet bad ban kem ia kiba donkti ha katei ka kam.
Shillong: Hadien ba mih ka jingthut ka rep ka riang bad ka khaïi ka pateng jong ki hapdeng ki Pnar bad ki Karbi ha ki khyndiat bnai ba la leit, ha ka sngi Palei ka 16 tarik Jymmang ka la don ka jingiakynduh lang hapdeng ka Dorbar Shnong Khanduli bad ka Suching Amring Border Development Committee (SABDC) ha BOP Khanduli.
Hadien ka jingiatai iathir hapdeng ki arliang, la shim ia ka rai ba ki Pnar kiba ju rep ju riang ha ki jaka ba hap hapoh Karbi Anglong kin sdang ban leit biang sha ki lyngkha naduh ka 21 tarik mynta u bnai.
Ka jingialang ha kane ka sngi ka long kaba iaid beit ryngkat ka jingiasyllok lang bad shim ia ki rai na bynta ka bit ka biang ki nongshong shnong na baroh arliang, ryngkat ka jingbanjur ban pynneh ia ka suk ka sain.
Ha kane ka jingialang la don lang ruh u A.
Laskar uba dei u Border Magistrate ka West Karbi Anglong bad u Bah B.
Langbang uba dei u Border Magistrate ka West Jaiñtia Hills.
Kiwei ki rai ba la shim ha kane ka jingialang ki long ba ia ka Check Gate ka Karbi Anglong Autonomous Council (KAAC) kaba don ha Khanduli, dei ban buh ha ka jaka ba la mynjur da ki Regional Committee pynbeit pud jong ki ar jylla, bad la rai ruh ban sangeh noh ka jingia kyntur pud hapdeng ka Meghalaya bad Assam.
Ha kaba iadei bad ki jaka rep jong ki Pnar ha Karbi Anglong, la rai ba ki nongrep ki hap ban pyni ia ki kot ki sla ha ki bor shnong hapoh Karbi ban pynshisha ia ka jinglong trai ia ki lyngkha bad ba ki don hok ban rep ha katei ka jaka, bad la rai ruh ba donkam ban pynthymmai ia ki kot ki sla na ka por sha ka por.
Ha kane ka jingialang, ki ar kynhun ki la shim ruh ia ka rai ba ym dei ban pynthut ia kino kino ki kam pynroi ba wan na ki Sorkar, la ka long na ka Sorkar Assam ne na ka Sorkar Meghalaya.
Shillong: U myntri ka tnad pule puthi ka jylla u Rakkam K Sangma u la ong ba ma u bad u myntri rangbah u Conrad K Sangma ki la iakren bad ka National Testing Agency (NTA) ban ai lad biang ia ki samla ban ialeh ia ka common entrance university test (CUET).
Kane ka jingkren u myntri ka long hadien ba ka la mih ka huri hura ha ka jingialeh ia ka eksamin CUET ha NEHU ha kine ki sngi, kaba la buh jingeh ia ki samla.
U myntri u la ong ba ki don ki samla pule kiba khlem ioh ban ialeh ia ka CUET, bad kiba khlem ih ban rejister, bad ka sorkar kan thoh ba kito kiba ialeh ia ka CUET ki dei ban ioh rung klas beit ha NEHU bad ban ai lad biang ban ialeh.
U myntri u la ong ba yn kyntu ruh ban pyllait biang ia ka CUET ha kane ka kynti ia kito ki samla na ki college na nongkyndong kiba khlem ioh lad ruh ban rejister.
“Ngi la iakren ia ka NTA ba kan pyllait biang ia ka CUET ia ki samla kiba khlem pat ioh lad ban rejister khamtam na jaka nongkyndong, bad ban ailad biang ia ki samla ban ialeh ia ka CUET namar ba ka jingbym biang ka rukom pyniaid", la ong u Rakkam.
U la ong ba ka jingmih ka huri hura ha NEHU ia ki samla kiba ialeh ia ka CUET, ka dei na ka jingpyntip slem palat ka NTA ia ka NEHU ha ka 14 tarik Jymmang 2024, ha ka por shiteng miet ban pdiang haduh 4 hajar ngut ki samla pule namar ba mynshwa ka ka la pyntip ban pdiang tang 2 hajar ngut ki samla pule, bad kane ka la buh jingeh ban pynbiang na ka jingkhim ka por.
U la ong ba ka jingjia ka paw ba ka NTA kam shym la pynkhreh bha shwa ban pynlong ia kane ka eksam.
Shillong: Ka Khun Hynniewtrep National Awakening Movement (KHNAM) ka la dawa na ka sorkar ba kan pynkiew noh ia ka bai bylla sngi namar ba ka la rit palat ban ianujor bad ka jinglong ka juk mynta.
Mynta ka sngi, ka KHNAM ka la mut ban kynduh ia u Labour commissioner jong ka jylla ban dawa kyntiew ia ka bai bylla ia ki nongtrei Sorkar kiba trei kontrak ha ki kyrdan bapher bapher.
Hynrei namar bym don u Labour Commissioner, ka la shu buh tang da ka jingthoh sha ka Deputy commissioner jong ka tnat Labour.
Haba kren sha ki lad pathai khubor, u working president jong ka KHNAM, u bah Thomas Pasah u la ong ba ka jingsiew ka Sorkar ia ki nongbylla sngi kumba long mynta ka long 340 tyngka shi sngi ia ki bym pat nang, 380 ia kiba nang malu mala, bad 420 tyngka ia kiba la tbit shi sngi.
“Ngi la phah ia ka jingtyrwa ba ia ki bym pat nang, dei ban ai T.
400 tam shi sngi, kiba la tbit ki dei ban ioh T.
700 shi sngi", la ong u bah Thomas.
U la ong ba ka dor kaba buh ka sorkar kaba la duna palat khamtam ha ka juk mynta kaba rem ki mar ki mata, kaba lah ruh ban ktah ia ka ioh ka kot jong ki nongtrei.
Na ka liang ka KHNAM ka la dawa ruh ba ka sorkar kam dei ban shu pynheh ia ka bai bylla sngi, hynrei ka dei ruh ban ai ia kiwei ki jingai kumba dei ban long katkum ba la kdew ha ka ain.
ka dor bad ka kam kam iahap…wan bylla katba mon bad ka trei jaituh shano kan iahap bah passah.
Da trei saka black Monday te lah wai u nong ai bylla.
Shillong 17 Jymmang: Ka seng Hynniewtrep Youth Council (HYC) sengkmie hadien ba ka la dep ban leit khynra ia ki jaka dieh drok ha upper mawprem mynta ka miet, ka la hiar biang sa sha iew Anjali ter ter bad ha kane ka jingkhynra ka la lap sa ki katto kattne ngut ki samla khasi ki ba ia shong dih drok ha Mahari.
Ha kane ka jinglap ka seng ka la ioh ban sei na ki pla jong kine ki samla haduh 67 tylli ki klong ba thep ia ki drok bad ruh ki nar injek.
U wei na kine ki samla ba la shah bat ha ka seng, u dei u ba ju supply ha baroh ka nonghah shillong ban die sha ki khasi bad ia kine ki drok u ioh ban thied na Garo line,Laitumkhrah.
U ne u samla u dei u ba la don kumba 25 snem karta.
Haba kylli pat ba mano ba ialam lynti ban die bad ban dih drok u la iathuh , ba ym don ba ialam lynti  hynrei kadei tang ka jingmlien bad namar ba u la ngop palat ha kine ki kam.
Shuh shuh u la iathuh,ba shi khlong u die 500 tyngka bad shiteng kadei 250 tyngka ban supply sha baroh aka nongbah shillong bad hashwa ban lap ka seng, u la dep ban die tang kumba 1 hajar tyngka.
Shillong: Ka Hynniewtrep youth Council HYC mynta ka janmiet jong ka sngi thohdieng ka la leit ban khynra biang sa ha upper Mawprem ka ba dei kawei ka jaka ba ju iashong dih drok ki briew.
Ha kane ka jingleit khynra ka seng ka la lap  bun ngut ki briew ki ba dang iashong dih drok ki ba dei lut ki bar jylla.
Ka jingleit khynra ka seng kadei hadien ba  ka la ioh ka jingujor na kapor sha kapor halor ka jingjyllei u drok bad ki ba bun ki briew ki ba ju pynlong jaka dieh drok ha kitei ki jaka jong ka upper mawprem.
Ha  ka jing talasi na ka met ki tei ki khynnah dih drok, ki la lap ba ki don da ki drok ki nar injek ki denrite , u kynja, haryngkat ruh bad ki tiar pynmynsaw.
Katba ka seng ka dang talasi ia kitei ki nongdih drok, u wei u bar jylla u la kloi bret ia ki nar injek bad ban le n ruh ba um dei u ningdih drok, hynrei ka seng ka la ai da ka ba tyngeh.
Kumta ka seng hadien ba la dep ban talasi lut ia kine ki nongdih drok, ka la thang noh ia baroh kitei ki nar injek,u kynja bad kiwei de, ba la ioh sei na ki pla.
Hadien katto kattne por katba ka seng ka dang talasi biang sa ia kiwei de ki jaka ba supply ia kine ku jingdih, nakaliang jong ki nongialam shnong ka Mawprem Upper ki la wan ban ai ka jingkyrshan ia ka jingwan ban talasi.
Ha ba iakren pat bad ki lad pathai khubor u bah Johny kharmawlong rangbah shnong ka Nongsohphoh Upper Mawoprem u la ong, ba ka shnong ruh ka la iai talasi bad kem ia shibun ngut ki briew ki ba dih drok.
Ka shnong kam ju shong thaid man kapor ha ba ka ioh ia ka jingujor na ki nongshong shnong ba ki don ki ba dih drok, hynrei ka shnong kam lah ban leh eiei namar ki bor pulit kim shim khia ia kane ka kam.
Kumta u bah Johny u la pynpaw hakhmat jong ka seng, ba ka jingwan talasi hi ka seng, ka shnong ka sngewioh bor bad ai ka jingkyrshan ban iatreilang nangnen shakhmat khnang ban lah ban rad dyngkhong shi syndon ia kine ki kam sniew.
Shillong: Hynnin ka sngi, ka sor Shillong, ka la mad ia ka jinghap slap kaba jubor bha, ha kaba ka jingkhein jong ka tnat peit mariang, ka pyni, ba ka la poi sha ka 128.
4mm.
Hynnin ka sngi, ka Sohra pat kam ioh slap satia bad ka Umiam, ka ioh tang 0.
5mm.
Mynta ka sngi, kam don satia ka jinghap slap, ha Shillong, Sohra bad ha Umiam ruh kumjuh.
Lashai ka sngi, kan don ka jingkhie eriong, ha kaba ka jingstet kan long hapdeng ka 40 haduh 50 kilometre ha ka shi kynta bad nangta kan don ruh ka jinghap slap kaba jur ha kiba bun ki bynta jong ka jylla.
Ha Shillong bad ha ki jaka ba marjan, kan don ka jinghap slap kaba kham jur.
Shillong:Hadien ka jinghap slap kumba katto katne kynta ha nongbah Shillong la sakhi ia ka jingshlei um ha ki katto katne ki jaka, na ka jingther u slap uba neh tang kumba shi kynta ha ka janmiet sngi Palei.
Ka jingshlei um kaba ka long ha ki bynta jong ka Lower Lachumiere ha kaba ka um kaba wan tuid na ki nala, ka la lang shi jaka bad poi sha ki phyllaw jong ka ophis treikam jong ka tnad DIPR bad kiwei pat kiba don ha kane ka jaka.
La sakhi ruh ia ka jingshlei um ha ki bynta jong ka them ïew maw long ha kaba ki nala bad ki surok ki la dap da ki umsaw suda.
Ka la don ruh kawei na ki dukan die kyiad kaba ka umsaw ka la ioh ban rung, ha kaba la iohi ba ki nongtrei jong kane ka dukan ki bunkam ban pynkhuid ia kane ka um na ka dukan ka jong ki.
Shillong:U Syiem ka Hima Sohra, mynhynnin ka sngi, ula phah da ka shithi sha U Superintendent Majai Land Custom, Hima Sohra, ha kaba ula pyntip, ba ka hukum jong U District Magistrate, East Khasi hills, kaba la pynmih ha ka 10tarik Jymmang 2024, ka long kaba la leh da khongpong, halor ka hukum, kaba la pynmih da ka High Court of Meghalaya, ha ka 13tarik Iaiong 2022 bad katei ka hukum, ka la shah ia ka Hima Sohra, ba kan lum khajna kaba T.
200 shi trok, kaba dei ka bai siew, na ka bynta ba kitei ki trok, ki pyndonkam ia ka surok jong ka hima na Umdud sha Zero point, ha kaba ka kashari, ka la bthah ruh ia ka Hima, ba ka dei ban sumar ruh ia katei ka surok.
La shim ba katei ka rai, da U Deputy Commissioner, East Khasi hills, ka dei kaba long pyrshah ia ka hukum jong ka High Court bad kumta ka Hima, ka rai ruh ban khang noh ia katei ka surok bad kane ka jingkhang, ka dei ruh, namar ba ka don ka jingiakynad ha katei ka shnong, ha kaba ka Hima, ka dang thawlad ban poi sha ka jing ia sngewthuh jingmut.
La ong shuh shuh, ba ka hima, ka khot hajir ruh ia u kontraktor, U bah Tamdor Sing Nadon, uba ka hima ka la aiti, ba un sumar ia katei ka surok.
Aizawl:Da ki hajar ngut ki riew paidbah ki la wan iashim bynta lang na kylleng jong ka jylla Mizoram ban pynpaw ia ka sur ba ki pyrshah ia ka rai jong ka sorkar pdeng ban ker sainar noh ia ka khappud india Myanmar bad ban pynduh noh ruh ia ka Free Movement Regime (FMR) bad ka ri Myanmar.
Kane ka jingiakhih pyrshah ba la pynlong da ka Zo-unification Organization la pynlong ha Zowkhatar bad ha shnong Vaphai ha Champai District jong ka jylla Mizoram,kaba don ha ki bynta khappud jong ka ri india bad Myanmar.
Ki la don ruh ki riew paidbah kiba la wan ban iashim bynta ha kane ka ralli ki dei na ki shnog khapud jong ka ri Myanmar.
Ka ZORO kaba dei ka kynhun ba la mihkhmat da ki jaitbynriew Chin-kuki-mizo-Zomi na kylleng jong ka india, Bangladesh bad Myanmar ka la lamkhmat ia kane ka rali.
Ka ralli ha ka shnong Vaphai, ka la sdang ha ka por 7 baje mynstep bad kut ha ka por 10 baje, la sakhi ruh ia ka jingwan snohkti jong kiba bun ki paidbah.
Katba ka ralli ha Zawkhatar pat la pynlong ha khyrdop ban rung sha Myanmar ha ka por 11 baje, ha kaba ki paidbah na ki arliang ki khyrdop ki la wan ban iashim bynta shitrhem, ha ryngkat ki jingpyrta pynrem ia ka sorkar india bad ka rai jong ka ban pynduh noh ia ka Free Movement Regime (FMR) bad ker sainar ruh ia ki khappud.
Ka Free Movement Regime (FMR) ka ai lad ia ki briew ba kin iaid laitluid 16 kilometer ha ki bynta jong kine ki ar tylli ki ri.
Ka jylla Mizoram ka la ai jaka sah shipor ia kumba 34,000 ngut ki jaitbynriew chin na ri Myanmar hadien ba ka la mih ka jingiaknieh bor hapdeng ki Shipai ha ri Myanmar.
Ka sorkar jylla jong ka Mizoram, ki kynhun seng bapher bapher bad ki kynhun jong ki samla pule ki la pyrshah jur ia ka rai jong ka sorkar pdeng,namar ka lah ban ktah ia ka jingiadei hapdeng ki kynhun jaitbynriew ritpaid ha kine ki artylli ki ri.
Ka ïingdorbar thawain jong ka jylla Mizoram ka la shim ia kawei ka rai ha ka 28 tarik Rymphang ban pyrshah ia ka rai jong ka sorkar pdeng ban kersainar ia ka khappud bad pynduh ia ka free movement regime (FMR).
Nongpoh, 16 Jymmang: Ki riew paidbah na ki shnong kiba la hap sha Assam, mynta ka sngi ki la iamih paidbah bad khang ia ka surok, da kaba pakhang lynti da ki Siej bad ym shah shuh ban iaid ki kali, hynrei ha kaba kum katei ka por, la mih sa ki paidbah na ka shnong Maikhuli, Ri Bhoi, kiba la leit ban iania bad kitei ki briew kiba la khang ia katei ka surok, kaba la poi sha u pud ka jingiania kaba jur bad kaba la jan poi sha ka jingiakulmar.
Ka nongrim kaba la pynlong ia kitei ki briew na Assam ban mih paidbah, na ka bynta ban pakhang ia katei ka surok, ka dei ban ym shah shuh ia ki Trok (Dumper), kiba kit maw na Maikhuli ban pynpoi sha Assam, ha kaba ka nongrim kaba la pynlong ia kitei ki briew na Assam ban khang ia katei ka surok, ka dei namar ba na ka jingiaid bun palat ki Trok, kiba leit ban kit maw na kawei ka jaka tylliat maw kaba la tip kum ka Surekha Enterprise kaba don ha Maikhuli, ka la pynjot eh ia ka surok bad kaba la buh jingeh ia ki paidbah kiba pyndonkam ia katei ka surok.
Kitei ki paidbah na ki shnong kiba hap ha ka jylla Assam, haba ki la pakhang ia katei ka surok, ka jingdawa jong ki ka long ba dei ban pynbha ia katei ka surok kaba la sniew bad ruh ban pynbha ia ki nala ban ïaid um, khnang ban lait na ka jingdap um ha surok, khamtam eh ha ki por hap slap, ha ki bynta ka surok kaba don mar pyrshah bad ka BOP of Assam Police.
Ki briew na Maikhuli, haba ki la ïohi ba kitei ki briew na Assam ki la wan khang ban ïaid kali na katei ka surok, ki la iamih paidbah ban pyrshah jur ia katei ka kam ban pakhang ia katei ka surok bad kaba la mih ruh ka jingiania kaba jur eh.
Tang mar ia tip halor katei ka jingjia, ki Pulit na Meghalaya kata na Khanapara Police Station bad Pillingkata Police Outpost, kumjuh ruh ki Pulit Assam ki la poi sha katei ka jaka ba la ialum paidbah hapdeng ki briew Meghalaya bad Assam.
Kham hadien kata, haba la poi sha ki bor pyniaid District na Ri Bhoi bad kiba na Assam, ha kaba lyngba ka jingkren bad pynsngewthuh jong ki sha ki paidbah ka Meghalaya bad Assam, ia kaba la lah ban pynpra noh ia kitei ki paidbah da kaba Jai Jai.
Halor katei ka jingjia iania hapdeng ki briew na Assam bad Meghalaya, la don ka jingiakren sngewthuh jingmut hapdeng u Deputy Commissioner ka Ri Bhoi bad u Deputy Commissioner ka Kamrup jong ka jylla Assam, khnang ban wanrah ia ka shongsuk shongsain ha katei ka thain, kaba dei ruh ka khappud hapdeng ka jylla Meghalaya bad Assam.
Shillong 16 Jymmang: ka seng Hynniewtrep Integrated Territorial Organization (HITO) West jaintia Hills District ha ka jingialam khmat u secretary Crissence Ksoo Yoomeki Passah bad ki dkhot Jong ka Seng hynnin ka sngi ka la leit ban jurip ia ki CHC ki ba don ha West Jaintia Hills District.
Ha kane ka jing leit jurip Jong ka Seng ha Namdong CHC ka Seng ka la lap,ba ia ka CHC Namdong lah pynkiew CHC tang da ka ktien katba ki kam pat ka long da khong pong.
kat Kum ka jing lap Jong ka Seng ka la lap ba wat ka jaka test ECG, X-ray bad ka ultrasound ruh kam pat don bad na ka ling Jong ki staff ruh na ling ki nurse ka Seng ka la lap ki don tang San ngut wat ia ki to ki ba lah transfer ruh Kim thep shuh, Na ka Liang ki doctor ruh ki don tang lai ngut ha ka jing shisha ki dei ban don 6 ngut bad na Liang Jong ka jing thiah ruh ki don tang 26 tylli ki jingthiah 13 tylli general bad 13 tylli ia ki ba kha khun, wat ka Ambulance ruh kim don namar ba ia ka ba don mynta ruh kam long Shuh kaba iaid beit ka don jing thud ba Lada Jia ba don ki nongpang ba hap refer shawei ki hap ap Ambulance na ki wei kiwei ki jaka bad Kane ka ktah shibun ia ki to ki nong pang ki ba don kam Ambulance.
“Lada phai sha u surok ruh ka Seng kala lap ba kat ka CHC ruh kam pat ioh ia u surok Rong.
Kalong ka ei ka ei kaba ngi na Liang Jong ka Seng ngi pynrem jur ia Kane ka sorkar ba pleng ka kyntiew CHC ia ka Namdong ka long tang ban ioh Vote ha ka por Election hynrei ka rukom trei kam Jong ka CHC ka la long Kum ka PHC".
Na ka Liang Jong ka Seng ka dawa ruh na ka Sorkar ba kan pynbiang ia ki Jing don kam Kum ka CHC khnang ba ki to ki 50 plus tylli ki shnong bad 35hajar plus ki nong shong shnong ki ba dei peit ka CHC Namdong kin ioh ia ka jing sumar ka ba biang.
Kane ka dei ka ATM jong ka SBI kaba don ha rud surok, mar syndah bad ka camp jong ka 4th MLP Battalion Sohpian, Nongstoin, kam treikam shuh mynta lah shi taiew.
Shillong:U myntri rangbah ka jylla u Conrad K Sangma u la ong ba kumba long mynta, um pat ioh sngew eiei ban don ka jingbym biang ka ru kom pyniaid ia ka eksamin Common University Entrance Test (CUET).
Haba kren mynta ka sngi, u Conrad u la ong ba ia ka eksamin CUET la pyniaid da ka National Testing Agency (NTA) ha kaba ka sorkar jylla kam don bor eiei.
U la ong ba ha kine ki khyndiat snem, ka jylla ka la ioh ka jingmab na ka sorkar India khlem donkam ban ialeh ia ka CUET namar ba kam pat don ki jaka ialeh eksamin hynrei mynta la ioh ia ka centre ha Jowai, Shillong bad ha Tura, watla kim pat biang pura ia ki jingdonkam ki samla pule.
“Ngam ioh sngew ban don ka rukom pyniaid bakla.
Ia ka CUET la pyniaid da ka NTA ha kaba ka sorkar jylla kam don bor eiei", la ong u Conrad.
Ka CUET ka dei ia kito ki college kiba pyniasoh bad ka North Eastern Hills University (NEHU) ha ka jylla.
Dei na kane ka daw, ka sorkar ka la seng ia ka skulbah lajong, ka Capt.
Williamson A Sangma State University, ha kaba nangne shakhmat, ki college ha ka jylla kin pyniasoh noh bad kane ka skulbah ka jylla lajong, bad kim donkam shuh ban ialeh ia ka CUET bad kane ka mut ba kim donkam shuh ban pyniasoh bad ka NEHU.
Halor ka jingeh ba iakynduh ki samla pule ha ka jingialeh ia ka eksamin CUET bad NEET-UG, u Conrad u la ong ba ka sorkar jylla kan iakren ba kin tohkit.
Lah ban kdew ba mynta ka sngi, ka la mih ka jingsohsat ia ki samla pule kiba ialeh ia ka CUET hadien ba ka la don ka jingthurmur ia ka rukom pyniaid ia kane ka eksamin ha skulbah NEHU, Shllong.
Shillong:U myntri rangbah ka jylla u Conrad K Sangma u la ong ba ka jingkynduh mawsiang ka Garo Hills Autonomous District Council bad ka Jaintia Hills Autonomous District Council ka dei na ka jingthungkam pathar ki politishian khlem nongrim, katba ka jingmih pat ka duna.
Haba kren mynta ka sngi, u Conrad u la ong ba ha GHADC ha u snem 2015, ki nongtrei ki don haduh 2500 ngut ki nongtrei, hynrei mynta hadien ba la bishar bniah, ka hiar sha ka 1400 ngut ki nongtrei hadien ba la pynshong nongrim bha.
Ka district council kaba kham biang ka dei ka KHADC kaba don kumba 800 ngut ki nongtrei haduh kine ki sngi, bad kam pat don kano kano ka jingeh khamtam ha kaba iadei bad ka jingsiew tulop.
U Conrad u la ong ba tang ha tnad pule puthi ka ka Jaintia Hills Autonomous District Council ki don 300 ngut ki nongtrei, ha kaba ia ka tnad la dep shimti ka sorkar naduh u snem 1993, wat la ki don katto katne ki skul kiba dang peit ka JHADC.
Ban pynbeit ia kane, ka donkam ia ki district council ban don ka rukom thungkam kaba beit kaba biang, khnang ban lait na ka jingleh thurmur.
Ha kajuh ka por, u myntri rangbah u la ong ba ka sorkar jylla kam ju pynslem ban pyllait ia ka pisa kaba dei ka bhah jong ki district council, lait noh mynta ba dang shu sdang ka snem mang tyngka.
Haba kren mynta ka sngi, u Conrad u la ong ba katkum ka jingioh lum bad katkum ka bhah ba ki district council ki dei ban ioh, ka sorkar jylla ka pyllait beit wut wut lait noh ka jingslem ba malu mala, namar ba ka kamram ka sorkar jylla ka long ban ai ka jingkyrshan ia ki district council, ym ban siew tulop ia ki nongtrei namar ba ki district council ki don la kajong ka bor.
Ha kajuh ka por, u la ong ba ha kaba iadei bad ka jingpynjlan ia ka samoi jong ka KHADC bad JHADC, ka sorkar kam pat ioh ia ka kaiphod na ka jingpynkhreh ia ka jingpynwandur ia ki shnong jong ki konstitwensi.
Katba halor ka jingpynkylla ia ka Sixth Schedule ka riti synshar ka ri, u Conrad u la ong ba kane ka dang sah ha kti ka sorkar India jong ka tnad kam pohiing bad, kyrmen ba kan leh ia kaba donkam kham kloi bad ban wanrah ia ka jingpynkhreh ha ka dorbar parliament kaban sa long shen.
U la ong ba haduh mynta, ki don kumba 15 tylli eiei ki ain jong ki district council kiba dang sahteng ha ka sorkar.
U la ong ba khnang ban pynsted ban ioh ia ka jingmynjur ia ki ain jong ki district council, ka sorkar ka la thaw ia ka Expert Committee kaba peit bad pule bniah ia ki, kiba la pynkhreh ki district council hadien ba la pass, kin phah biang sha ka sorkar ban phah pat sha u Lat ban ioh ia ka jingmynjur kaba sted.
Mynta ka sngi, u myntri rangbah u la lum ia ki nongialam jong ki district council kynthup ka KHADC, JHADC bad na ka GHADC.
La iakren ruh ia ka kam pisa pilain, ka jingthungkam pathar kaba khlem Nongrim, kaba la buh kylla ia ki district council ha ka jingeh.
La iakren ruh kumno ban ai jinghikai pyntbit ia ki nongtrei jong ki council.
Ka jingialang ka la iathir ruh kumno ban pynneh ban iada bad pynkhlain ia ka riri dustur kaba dei ka mat kaba kongsan tam jong ki district council.
Shillong:U myntri ka tnad pynneh lariti ka jylla u bah Paul Lyngdoh ula pyllait ia ka pansngiat ka Miss Universe Meghalaya ha ka jingialang kaba long mynhynnin ka sngi ha Vivanta Hotel, ha ka jingdon lang u bah Fredrick R Kharkongor, Commissioner & Secretary ka tnad lariti.
Ha ka jingkren jongu, u bah Paul u la kdew ia ka jingpyrshang ka sorkar ban kyntiew bad ban sain dur ia ki sap jong ki samla ka jylla khamtam ha ka put ka tem, ka siaw ka rwai bad kiwei ki sap.
Ula pynpaw ia ka jingkyrmen ba ka sap tynrai kan sa ioh jaka ha kylleng ka ri bad ka pyrthei bad u la pynshlur ia ki samla ban pyni bad sei ia ka sap ha ki bynta bapher bapher.
Na ka liang u Commissioner & Secretary u bah Frederick u la ong ba ka jylla ka don ka jingangnud ban kyntiew ia ka bor jong ka jingkhring ban pyndonkam ia ka sap ka phong bad ka buit jong ki samla ha ki bynta bapher bapher jong ki.
Da kane ka jingpyllait paidbah ia ka pansngiat na bynta ka rynsan Miss Universe Meghalaya, la thung ruh ia ka Director ban pyntyllun ia kane ka kam kylleng ka ri ban pynsuk ia kiba kwah ban iashim bynta.
U nongialam ka Miss Meghalaya Organization u bah Dominic Savio Diengdoh u la shah thung kum u State Director ia ka Meghalaya.
Shillong:Ki samla pule kiba iakhun ia ka exam Common University Entrance Test (CUET) ha NEHU Centre, ki la hap ban ap da ki bun kynta ban ioh thoh ia ka examin jong ka sobjek English, bad la iathuh ba ka rukom pyniaid ia kane ka exam ka la long kaba la shu leh thurmur.
Ki samla pule kiba dei thoh ia kane ka eksam ha ryngkat ki Kmie Kpa kiba leit synran, ki la sah ha ka umdum halor ka rukom pyniaid jong ki bor khmih ia kane ka eksam ha NEHU Centre, namar kam shym la lah ban pynlong ha ka por ba la buh bad ka long ruh kaba kulmar thlim naduh ka por mynstep, ha kaba la don ka jingiakhy nniat ban peit ia ki roll number.
Namar kane ka jingthurmur ban pynlong ia kane ka exam, ki Kmie ki Kpa bad ki samla pule ki la pan jingshai na ki nongpyniaid, namar kane ka jingleh ka lah ban ktah ia ka lawei jong ki Khun ki Kti ba kin ioh bteng ia ki jingpule lane ioh rung College.
Haba pyrshang ban iakren bad ki katto katne ki samla kiba iakhun ia ka exam ki la ong ba ia ka exam ba ki dei ban thoh ha ka por 3 baje ki dang ioh ban thoh haduh ka por 5 baje tam eiei, bad ki khynnah kiba dei ban thoh ia ka General Test ha ka por 5 baje ki dang ioh ban rung ha ki kamra klas haduh ka por 7 shiteng eiei mynta janmiet.
Uwei u longkpa uba la wan wad ia la u khun sha katei ka jaka leh examin, u la ong ba la dei ban pynkhreh ha ka rukom kaba dei haba pynlong ia ka exam, namar naduh 1 baje u la mih ban thoh exam hynrei haduh da dum um pat shym la poi ing satia.
Uwei u rangbah uba dei u nonghikai ha NEHU, u la ong ba ka jingpynkhreh jong ka NTA kam shym la long kumba la thmu, bad lehse namar ba kadei ka sien kaba nyngkong ia ka NEHU ban pynlong ia kane ka examin ka la mih ka jingduna.
U la ong ba ka Sorkar kadei ban shim ia ka rai ban pynlong compulsory ne em ban thoh ia ka CUET.
Haba iakren bad u Registrar ka NEHU, u Retd.
Col.
Omkar Singh u la ong ba ka jingslem ban pynlong ia ka examin kadei namar ka jingbym treikam ki Biometric system, ha kaba hap ban pynlong ia ka exam khlem da leh shuh ia ka Biometric hadien ba la ioh jingbit na ka NTA.
Haba kylli, na ka liang u registrar u la kyntait ban ong ba ka NEHU kam shym la long kaba pynkhreh da kaba ong b aka NEHU kam dei kaba pynlong ia kane ka exam, hynrei la pyniaid beit da ka NTA bad ia ki kot jingkylli bad kiwei ki pynkhreh ruh la leh da ka NTA.
Shillong:U myntri ka tnad PHE ka jylla u Marcuise N Marak u la ong ba ka jingkynnoh ba don ka jingshalan tuh sha Bangladesh ia ka shini, kwai bad kiwei ki mar, ka dei tang ka jingkren ban pyllait jynhaw namar ba ki shipai Border Security Force-BSF, ki Custom ki don ban peitngor ia ki kam ha khappud.
Kane ka jingkren u myntri ka long halor ka jingkynnoh ba la don ka jingshalan beain ia ki mar kum ka shini, phan, piat, masi, kwai bad kiwei sha ri Bangladesh na ki bynta khappud bapher bapher ka Meghalaya sha Bangladesh naduh ki bynta kiba hap ha Khasi bad kumjuh sha rilum Garo.
“Ka dei tang ka jingkynnoh.
Ka don ka rukom pyniaid kam ha ka sorkar, ha kaba ki shipai BSF bad ki Custom kin peit ia ki kam ba iadei bad ki kam khappud lada don ka jingkhaïi kaba kum kata", la ong u Marcuise.
U Marcuise u la ong ba ka jingkynnoh ka bym dei ban mih namar ba ka don ka rukom pyniaid ha ka sorkar, bad lada don kum kata ki BSF, ki Custom kin leh ia ka kam jongki bad ka jingshu kynnoh ka long tang ban shu ioh kynnoh khlem nongrim.
U la ong ba u Myntri Rangbah ula shim khia ba dei ban pynsangeh mardor ia kane ka kam lada dei shisha.
Shillong:U myntri rangbah ka jylla u conrad K Sangma u la ong ba ka jingtih dewiong katkum ka jingstad saian kan sdang noh shen ha ka jylla Meghalaya, wat la ka don ka jingkyllain namar ba ka jaka ka dei jong ki riew shimet.
Haba kren mynta ka sngi, u Conrad u la ong ba ka jylla Meghalaya ka long khampher namar ka rukom bat khyndew bad haba la wanrah ia ka juk stad da ka saian ka don ka jingkyllain.
Haba ka rai ka Supreme Court ka ri ka la weng ia ka jingkhang tih dewiong da kaba hukum ban leh da ka jingtih dewiong da ka juk stad, ka sorkar India kam don ki kyndon kiba iadei bad ka rukom bat khyndew kum ha jylla Meghalaya, ym ha kiwei ki jylla ha kaba ia ka khyndew la long trai ka sorkar.
Ha kiwei ki jylla namar ba long trai ka sorkar ia ki jaka, ki riew shimet kiba kwah ban tih dewiong ne ki kompeni ki hap ban aplai ia ka license ban shim wai ia ka par na ka sorkar hynrei hangne ka jinglong jingman ka iapher.
Dei na kane ka daw ba ka la shim por ia ka sorkar jylla ban iakren bad ka sorkar India ba kan pynmih da ki kyndon kiba iahap bad ka jinglong ka jylla Meghalaya bad mynta ia ka jingeh kaba sohsat tam la dep pynbeit, bad ka kam ka la iaid ha kaba kaba sah ka long ban pyllong ia ka jingsngap paidbah shwa ban iaid shakhmat namar ba ia ka mining plan, bad kiwei ki jingdonkam la pdiang ka sorkar India.
Ula kyrmen ba ka kam kan urlong noh shen hadien ka jingiakhun kaba la slem.
Ha kajuh ka por, u myntri rangbah u la ong ba ka sorkar jylla ka la wanrah da ki prokram bapher bapher ban iarap ia ki briew ba kin lah ban sdang ia ki kam ban kamai kajih, khamtam ha ki jaka ba shah ktah na ka jingkhang tih dewiong, ban pyllait na ka jingeh jongki.
Haba kren mynta ka sngi, u Conrad u la ong ba ha kane ka san snem ba la dep, ka sorkar ka la wanrah ia ka Lakadong Mission, bad kiwei ki mission mode prokram ban plie lad ia ki briew ba kin phai khmat sha kiwei ki jait kam kiba lait na ka jingpynjot ia ka mariang.
U la ai nuksa ba lyngba ka Lakadong Mission, ka jingpynmih shyrmit ne shynrai ka la kiew shiphew shah na kaba ju pynmih mynshwa bad la lah ban shalan shaduh ri Japan, bad UAE.
Ki prokrama kum ka Food Processing Unit bad ki Self Help Group ki long ban weng ia ki jingeh jong ki paidbah na ka jingduk khnang ba kin kiew ha ka kamai kajih bad ka ioh ka kot.
U la ong ba ka kam tih dewiong bad kiwei ki marpoh khyndew ka don ka jingktah bad ka mariang bad ki kynja ba im, hynrei lada ym plie da kiwei ki lad, ki briew kin iai bteng ban tih ia ki marpoh khyndew bad dei na kane ka daw ka sorkar ka la wanrah da ki prokram bapher bapher ban plie lad ia ki paidbah ba kin trei ia ki kam kiba lait na ka jingpynjot ia ka mariang.
Shillong:Hynnin ka sngi, ki shipai BSF jong ka 172 Bn, ki la ioh kurup ia ki masi bad shibun bah ka shni, kaba dei ban khaii sha Bangladesh.
La ioh kem ruh ia 3ngut ki nong India, najan Kuliang, kaba hap ha East Jaintia hills district, jong ka Meghalaya.
Shillong:Ka ophis treikam jong u District Magistrate ka East Khasi Hills District ka la pynmih ia ka hukum ban pynjari da ka kyndon 144CrPC ban khang pyrshah ia kino kino ki jing khrong khajna ha baroh ki bynta jong ka district.
Katkum ka jingtip jong ki bor pyniaid distrik ba ka jingiaid jong ki trok kit mawshun na umdud sha surok Zero point ban leit sha Majai Land Custom,ka la shah khang ha ki nong shong shnong jong ka Majai.
Ki nongshalan mawshun ki la mynjur ban pynsahngeh shwa ia ka jingkit mawshun bad iaid ha kitei ka bynta tad haduh ba ka dorbar shnong Majai lem bad ka hima Sohra kin ia pynbeit.
Ka la don ruh ka jing khrong khajna da u Syiem Sohra na kine ki trok kit mawshun kiba iaid lyngba ka Majai Land Custom station, kaba long 400 tyngka ia kawei ka trok, kaba lah ruh ban wanrah ia ka jingpynkheiñ ia ki kyndon aiñ.
Kumba ka Sorkar jylla ka la rai ban pynduh pyndam noh ia kino kino ki ba shim khajna beain la ki dei ki Toll Gate/ Check Gate lane ki jingkhrong pisa jubor ha ki surok bah lane ki surok ha ki district bad ka jingbuh ia kine ki khyrdop lum khajna beain ka pynthut ia ka leit ka wan bad ka wanrah ruh ia ka jingduna jong ki briew ba leit ba wan.
Kumta,ban iada ia ka jingiaid beit jong ka ain,la mana pyrshah ia kino kino ki khyrdop khrong khajna beain la ki dei ki toll gate/check gate ha shilynter jong ka surokbah,ki surok jong ka jylla bad ki surok ha ki district bapher bapher ha East Khasi Hills District.
Kumta,katkum ka bor ba la bynshet, u District Magistrate jong ka East Khasi Hills District u S.
C Sadhu IAS u la ai jingmynjur ban pyntreikam ia ka kyndon 144 CrPC ban mana ia ka jingkhrong pisa ha ki bynta jong ka East Khasi Hills District.
Lada lap ia kino kino kiba pynkheiñ ia ka hukum, yn pynshitom katkum ki kyndon aiñ bad kan treikam pura noh tad haduh ban da pynbna da kumwei pat.
Shillong 15 Jymmang: Ki samla thoh exam jong ka CUET-2024 , ba la pynlong ha skul bah NEHU mynta ka sngi balang ki la ia klumar tlim  ban ieng bad ban ap ia  kapor thoh exam namar naduh ka 12 baje haduh ka 4 baje ruh kim shem la pat ioh ban thoh.
Kane ka jingkulmar ki samla ba thoh exam kadei namar ka jingbym tip bha ia ka building ban thoh  exam, bad ka ba pynkulmar bad sah lyngngoh ka long,ba kim tip haei ka building ba kidei ban thoh.
Ha ka jingiakren bad ki kmie ki kpa jong ki samla ba wan thoh exam ki la iathuh, ba ki la wan synran ia ki khynah naduh ka por 12 bad 1 baje hynrei haduh ka janmiet kim pat ioh shong wat hapoh ka kamra klass ruh.
Ki la pynpaw ruh, ba don ki samla ba kidei ban thoh ha ha kapor 1 baje hynrei wat haduh ka por 4 baje ruh.
katkum ka jingiathuh ki kmie ki kpa ba wan synran ia ki khun ki la ong, ba don ki ba dei ban thoh ha kapor 1 baje hynrei ki hap thoh ha kapor 3 baje bad ki ba dei ban thoh 3 baje pat mynta ki dang shongsah ha phyllaw ka building, bad khlem pat ioh rung.
“Ki la iathuh ruh, ba don ki samla ki ba la ap slem palat ki la kyllon ha surok bad ioh pang kynsan  bad mar mar la pynkit noh sha ka jaka ai jingsumar.
Kum ban shu kdew hangne ba kitei ki samla ba wan thoh ia ka exam CUET ha NEHU, kidei ki ba iakhun ban leit pule ia ka Degree level ha ka jylla ba la pynlong da ka Sorkar India.
Shillong 15 Jymmang: Ka Hynniewtrep Youth Council (HYC) sengkmie lyngba u president ba ranghah u bah Roykupar Synrem, ka la pynrem jur ia ka sorkar jylla  bad kumjuh ruh ia u myntri ba dei peit ia ka pule puthi, ba ki la thet kti bad ong ba kim lah ban Leh eiei  namar ia Kane ka exam la pyniaid da ka National Testing Agency (NTA).
Ka seng Ka la pynrem ruh ia ka management jong ka NEHU, ba lada ki pynlong ia kum kane ka exam, ba haba ki lah don lypa ia ki number jong ki samla pule ki ban wan thoh ia kane ka exam, ka NEHU ka dei ban shna ha kata ka rukom khnang ban lait na ka  jingiathynñian bad kidei ban wad ia ki kamra bapher bapher khnang ba ki samla kin ioh ban thoh ia kane ka exam.
Ka seng haba wan ban peit da la ki jong ki khmat halor ka jingioh jingujor na ki ba bun ki samla pule, la iohi ba tang ka jaka ban pynieng ia ki kali ruh ka la khapñiah bad kynrum kynram lypa ban ban rung hapoh ki kamra thoh exam ruh ka la jynjar bad watla mynta ki samla ki la shong ha ki kamra klass naduh ka 3 baje hynrei kim shem la pat ioh ban thoh ia ka exam.
Ka ba pynlyngngoh  kalong, ba ka seng ka lap ba ka jingbuh ia ki rollo no kam long ka ba beit bad ryntieh bad ki hap ban wad na kawei ka mala sha kawei pat namar nhi l tip ba ka NEHU ka long ka jaka ka ba heh bha.
Kumta ka shem jingeh ia ki samla pule klas 12 ba kin tip lut ia ki department bapher bapher  ban wad ia ka klas room ba kidei ban thou exam.
Kidon ruh ki samla pule ba haba ki la dep ban shong hopoh ki kamra klas ki shah beh noh namar kam dei ka kamra jongki ban thoh ia ka exam.
Ka seng ka khot bad wer ia Ka sorkar jylla ba kam dei ban thet kti namar ka lawei jong ka jylla jong ngi dei ha ki khun samla khnang ba kin ioh ban bteng ia ki jingpule jongki.
Ka la mih ruh ka jingiañia hapdeng ki nongialam ka seng bad u Registrar ka NEHU hapoh ka ophis, bym lah ban pynbiang ia ki jingdonkam nakabynta ki samla pule ba wan thoh exam.
Kumta ka seng ka la pynpaw ruh, ba lada ki samla pule kim ioh ban thep klas tang nakadaw bym ioh ban thoh ia ka CUET, ka seng kan sa shim da kiwei pat ki sienjam.
Naduh shatei, mihngi shathie shaduh sepngi jong ka nongbah Shillong.
ki nongwan thep vote ki duna bha.
Hynrei la pyndap bad pynkiew sha ka 73.
78% da ki kynthei, namar ki vote jong ki kynthei, ki tam ia ki vote shynrang la jan ha baroh ki konstitwensi, Kaei mo ka daw ba kim kwah thep vote? Lehse ka lah ban dei ba ki tip ba ka shap kaba ki ju shon, kam don ha ka EVM ha kane ka kynti.
Haba kumta ym lah ban kynnoh iano iano ruh, namar ka dei ka mon u paidbah.
Man, la ki elekshon, kam dei ka kam kaba suk ban khring ia u paidbah.
Ym lah ban pynbor ia u paidbah.
Hynrei, haba sngap ia ki jingkren, ki jingpynshai ki nongialam ka VPP, ka lah biang.
Ki kren ia ka jingshisha, da ka mynsiem ba sngewrit, ki kren da ka jingkitkhlieh, kaba ai jingkyrmen.
Kine kiei kiei baroh ki pynlong ia u paidbah shynrang bad kynthei, naduh ki khynah rit, ki khun samla, ki rangbah, ki tymmen, ba kin wan hi, da ka bor met bad bor mynsiem.
Kaei pat kaba pynlong ia ki riew khynthei, khamtam ki longkmie, ban mih shakhmat kham bun ban ia ki shynrang ban leit thep vote? Ngi iohi, barabor, ba dei ki longkmie ba bat ia u shabi ka kamra shetja.
Ki longkmie ha Ri India, khamtam kiba duna ka ioh ka kot, phi tharai kin kmen mo ban iohi ba pynher roket sha u Bnai? Dang lah ba peit ia ka liengsuin da ka jingkyrmen ba ha kawei ka sngi kin sa ioh shong, ynda lah iohkam iohjam ki khun ki kti.
Ki longkmie kim da kuslai eh ia ki jing ia kynad hapdeng ka India bad Pakistan.
Hynrei ki kuslai lada u slem ban poi u khaw rashon ha iing, bad ki khynnuih lada lah jan lut ka tyndong lyer shet (gas cylinder).
Ki mih shakhmat ban leit thep vote, ban pyntikna ba ka seng kaba ki shaniah bad kaba ai ia ka jingkyrmen kan ioh ia ka jingjop.
Ka VPP ka la pynlong ruh ia u paidbah ban peit bad sngap ia ki jingiatainia ha iingdorbar, ha kaba kim da patiaw eh ha kine ki snem ba la leit.
Haba ki paralok mizo ki ong “Mizoram ah ZPM, Meghalaya ah VPP" kaba ha ka ktien khasi ka mut “Mizoram ka ZPM, Meghalaya ka VPP".
Kane ka Zoram People’s Movement (ZPM) ka dei kaba bat ia ka bor synshar ha Mizoram.
Ha kawei ka shnong ha West Bengal, ka don pat sa kawei ka daw ba ki kynthei ki mih shakhmat.
Ngi iohi ia ka jingthombor ia ki kynthei ha Sandeshkhali, ka shnong kaba jngai tang kumba 75 Km tam na ka nongbah Kolkata.
Ki mih shakhmat ki rah da ki lathi, ki dieng ba iada ialade bad ia ki khun/ksiew kynthei jong ki.
Ki mih shakhmat ban kyrshan ia ka Rekha Patra, kawei na ki kynthei kaba lah ngat ha katai ka apot, ka ban ia aireng ha ka elekshon MP na Basirhat Konstitwensi na ka seng BJP, haduh ba ka la pynlong ia u Myntri Rangbah duh ka Ri, U Narendra Modi, ban iakren lyngba ka mobile bad kane ka riewkynthei bashlur.
U ong ruh ia ka ba kan wan kloi sha Delhi.
Kane ka jing pyntikna jong u lehse ka long ba u lah dep rai ha ka ben kaba katno kan shong ha Iingdorbar.
Kane ka riewkynthei kam ju phohsniew mynno mynno ruh ban ioh iakren bad u Myntri Rangbah ka Ri, bad ka pynlong ia kiba bun ki nong India khamtam ki nong West Bengal, ban phai khmat bha sha kane ka konstitwensi.
Nangta sa ka Madhavi Latha pyrshah ia u Owaisi na Hyderabad.
Husiar ho Lok; ka Binda Syiem, kan mih shakhmat, ban shah jingit, ha khmat Secretariat, ki paidbah kin ai beit ka jingkyrshan ia kane ka longkmie bashlur.
Ym lah ban klet ia kawei ka kynthei, kaba ka shnong Skopje, North Macedonia, ka sei ha ka 26 tarik u August 1910, kaba ka pyrthei ka ithuh, kum ka Mother Teresa of Calcutta.
Ka 5 tarik u September, ka dei ruh ka sngi kha jong u Dr.
Sarvepalli Radhakrishnan, u Vice President ba nyngkong bad hadien kum u President ba ar jong ka Ri India, kane ka Tarik la tip kum ka Teachers’ Day.
Une u Khlur ka Ri, u ong, ban ia kaba kynmaw burom ia u ha kane ka sngi la dei ban ai burom, ia ka Mother Teresa ka ba khlad ha ka juh ka sngi.
Mynta la rakhie ia ka Teachers’ Day & Feast of St.
Teresa of Calcutta.
Kane ka Riewkhraw, ka ong “shaniah ia kiba rit namar ha ki ka bor ka shong".
Shillong: Ka jingpyndait ia ki kor ring dur khih ne CCTV kiba khlain bor ha kylleng ka nongbah Shillong, ka la iaid shaid shaid mynta.
Lyngba ka Smart City Projek, yn pyndait kumba 300 tylli ki CCTV ha kylleng ka nongbah, nalor ka ka Integrated Control and Command Centre (ICCC) ban buh ha IT Park ha Sor Shillong Thymmai, ban peit pyrman ia ki jingjia kylleng ka nongbah ha ka jinglut kaba T.
150 klur.
U myntri rangbah ka jylla u Conrad K Sangma u la ong ba ka jingpyndait ia kine ki kor ring dur khih kiba khlain bor, ka la iaid bad kine ki kor ki lah ban ring ban ithuh ia ka dur ka dar jong u briew khlem da byrngut byrnget shuh.
Kine ki 300 tylli ki kor ring dur kin iarap ban tehlakam ia ki riew sniew.
“Kin don kumba 300 tylli ki camera ban pyndait ha baroh kawei ka Sor bad kine kin khlain da ka jingdonlang ka software ban pynithuh ia ki dur khmat ki briew bad ka ICCC bad ka IT Park ba la buh, ia kaba ngi la khmih lynti ban plie ha u bnai Naitung" la ong u Conrad dang shen.
mut pynlong iaka ri khasi kum sha London,USA te um iahap.
ka cctv ngi donkam tangba ngi tip kane ka target ia u khasi namar da jia eiei ia u bar jylla ka ain ka nym treikam.
Shillong: U nongaiktien ka BJP Meghalaya u bah Mariahom Kharkrang u la kyntait ia ka jingpynsngew jong ki briew khamtam na ki nongialam ka NPP ba ka jingiakhun ha kane ka elekshon MP sha ka Lok Sabha na Shillong, kan ktah namar ba ka jingkyrshan ka BJP.
Haba kren sha ki katto katne ki nongthoh khubor, u bah Kharkrang u la ong ba ka jingkynnoh ba ki kyrtong ka NPP na Shillong bad na Tura kin rem namar ba ka kyrshan ka BJP, ka dei kaba bakla.
U la buh jingkylli, hato lada ki jop, ka mut ba ki jop hi, hynrei lada rem pat, kin kynnoh bad teipop ia ka BJP, bad kane ka rukom pyrkhat kam long kaba dei bad kaba lah ban pdiang.
“‘Lada jop phin ong ba ngi jop hi, lada rem phin ong ba dei na ka BJP’, kylli bah Kharkhrang ia ka NPP".
U la iathuh ba hadien ba la ioh ia ka jingbthah na ka seng kmie ban kyrshan ia ki kyrtong ka NPP ha kane ka jylla, bad khamtam ha ka konstitwensi jong u, ula bthah ia baroh ki nongkyrshan ka BJP ban kyrshan kumba la bthah ka seng kmie na Delhi.
Ka la don ka jingiakren ba ka NPP ka shah ktah bha ha kane ka elekshon MP ha kane ka jylla Meghalaya kaba bun ki dei ki Khristan hadien ba ki briew ki sngew khohnioh na ka jingwan kyrshan sngewbha ka BJP, ha kaba kiba bun ki kynnoh ba ka dei kaba isih ia ki rit paid.
Halor ka jingialap elekshon khamtam ban pyndonkam ia ka niam, u bah Kharkrang u la ong ba ha u, ka India ka dei kum ka iing kumba long ka jylla Meghalaya hynrei kaba sngewsih ka long ba ha ka por elekshon, ki nongialap elekshon ki pyndonkam da ki ktien kiba shutia ki bym iahap satia da kaba kynnoh shimet iano iano.
U nongaiktien ka BJP u la ong ba ha jaka ban kren ia ki mat ki jura, ki la pyllut por ban kren kynthah pynban uwei ia uwei bad kawei ka party ia kawei pat bad ki paidbah kim ioh jingmyntoi eiei, namar ba ki kyrtong kim kren eiei ia ka thong bad ki mat.
U la ong ba haduh mynta ym don kano kano ka seng sain pyrthei kaba kular bad buh thong ban leh na bynta ka jylla ki jop, bad ki don ki party bad ki kyrtong ki bym wan wat sha ka jingiatyrko halor ka rynsan elekshon.
U Bah SD Khongwir, MLA barim jong ka Mawlai bad uba dei u kurim jong ka kong Harlismon Tariang, ula khlad noh, mynta ka step, ha hospital NEIGHRIMS, Shillong.
Ka met kaba sah jong U bah Khongwir, ka don ha ka iing sah jongu, ha Mawlai Nonglum, ha pyrshah jong ka madan Weiking.
Shillong:Hynnin ka sngi bakhatduh ka Meghalaya ka la bteng ia ka jinglehkai da ka 53/3 da kaba buddien ia ka inning kaba nynkong jong ka Mizoram da 206 run.
Ha ka jingbteng ka Meghalaya ka la lah ban tied tang 147 da kaba pynlong ia ka Mizoram ban lamkhmat ha ka inning kaba nyngkong da 59 run.
Ha ka pali tied jong ka Mizoram ka la pynna noh ia ka jingtied jong ka da 134/5 bad da kumne ka thong ba la buh hakhmat ia ka Meghalaya ka long 194 run ban ioh ia ka jingjop.
Ha ka jingai jubab, ka Meghalaya ka la lah ban pynphai tang 102/7, da ka jingiaineh haduh kaba kut jong u Manthan Dey da 53 na ki 66 bol.
Ha ka inning kaba nyngkong, la iohi ba ka Meghalaya ka i donkam palat ia ki nongtied kiba lah ban neh ha ka jing lehkai, hynrei la iohi ba ka jingkamai kaba bun eh ka dei tang 27 run ba la ia kamai lang hapdeng u Pushkar Raj bad u Angkit Tamang.
Ha ka inning kaba ar pat, ka Meghalaya ka la donkam ban pynsted ha ka rukom pynhap ia ki wic ket, hynrei la iohi pat ba u Angkit uba la dei ban ioh pynhap ia u wicket ha ka over kaba nyngkong jong ka kylla kaba ar, hynrei um shym la lah ban bat skhem ia ka bol kaba u la pyrshang ban kem.
Uba la Iah ban pynhap wicket nyngkong ha kane ka kylla u dei u Banialam da 1/7.
Ha ka jingiaid jong ka jinglehkai, la iohi ba ki nongtied kiba hakhmat jong ka Mizoram ki la jan hap lut ha ka jingbol jong u Balgrik Sangma uba la ioh 2/23 bad la iohi ba ka Mizoram ka la hiar ka jingkamai jong ka sha ka 62/5.
Uwei pat uba la ioh ban shim wicket u dei u Da-U-la-biang Shangpliang da 2/43Ka jingbakla kaba khraw jong ka Meghalaya la iohi ba haba u Johan u bym pat shym la ioh ia ka half century ha kane ka ky lla u la ioh ia ka kabu jong u hadien ba u fielder u la lait ban kem ia ka bol jong u bad une u la ioh ban ka mai ha kane ka kylla da 51 bad dang iaineh nalor ka 73 run ba u la ioh ha ka inning kaba nyngjong.
Ka Mizoram kaba la kwah ban ioh noh ia ka jingjop ka la pynsted ia ka jingkawang bol jong ka, katba na ka liang ka Me ghalaya la iohi shuwa ba ka la duh ei ia ar ngut ki nongtied jong ka da ka ba run out bad katto katne ki nongtied ki la shu hap na ka daw ka jingbym tied thikna ia ka bol jong kiKumme, da kaba iohi ia la ki patalok ba ki shu iahap iwei hadien iwei, u Manthan u la tied bha da kaba ioh kamai 50 run bad pyllait ia ka Meghalaya na ka jingshah rem.
Ka Meghalaya kan dang neh ha la ka jong ka jaka bad ka jingiakhun kaba ar jong ka ka long pyrshah ia ka Nagaland ba yn ialeh naduh ka 24 tarirk Naiwieng ha kajuh hi ka jaka.
Shillong:Ha ka 17 tarik Naiwieng 2023,ha ka por kumba 6.
30 mynstep, la ioh ia ka khubor ba bniah bad tikna bha ba ka la don kawei ka kali kit umphniang, ka la kylla ha ka shnong Umtyra, ha ki bynta jong ka surokbah NH-06.
Hadien ka jingtohkit jong ki pulit ia ka jingkylla jong kane ka trok kit umphniang kaba don ia u Registration number NL-01-AH-2246 ba ka la hap sha rud Surok ha shnong umtyra jong ka Surok NH-06.
U nongñiah jong kane ka kali ia u ba la tip kyrteng kum u Shakeep Sheik khun jong ka Mehboob Sheik kaba shong ba sah ha Maharashtra, la lap ia u ha kawei ka khlaw ha ryngkat ka jing-mynsaw, hynrei la ioh ban pyllait bad rah noh ia u sha Civil Hospital Khliehriat na bynta ka jing sumar.
Ha ka jingtohkit ia u nongñiah u la ïathuh ba ka kali kaba kit ia ka umphniang diesel, ha kaba ia ki kot ki sla jong kane ka kali la lap napoh jong kane ka kali, ha kaba ka kyrteng jong u trai bad ka jaka sah ka pher na ka e-challan.
Ha ka jingbuddien bad tohkit, na ka ophis treikam jong ka Bharat Petroleum Transport Office, la ioh jingtip ba kane ka kali ka khlem kit satia ia ka umphniang diesel bad kam shem la don ruh ha ka jingtip jong ki, ba kane ka kali ka kit ia ka umphniang diesel bad ka la pynsuba jur bha ia ki Pulit.
Ha ka 20 tarik Naiwieng 2023 ki pulit ki la hiar ban leit talasi ia kane ka kali ba lah ban don eiei kiba la buh rieh hapoh jong kane ka kali kit umphniang bad hapoh jong jaka thep umphniang, ha ka jingdon jong u nong sakhi la pynpra noh ia ka tin ba kit umphniang bad la lap ia ki dawai phensydyl haduh kumba 4,135 bitor, ha ka shibitor ki don 100ml.
Hadien jong kane, ki pulit ki la bud ryntih katkum ki kyndon jong ka NDPS Act bad la Register case ha Khliehriat Police Station katkum ka case number 90/11/2023u/s278/337/338/427IPCR/wsec22(c) 29 jong ka NDPS Act.
Ha shwa ban sdang ka Kopati Puja Raij Raliang baroh ki khun ka Raij u shnong u thaw u la lum lang ia u kba u khaw na lyngkha risa da ka Nguh ka dem Blei ban poi suk poi saiñ u kba sha la ïing trep ban pyndep ia ka dung khoowner da ka nguh ka dem da u ne ka ba pan chiar ryngkat bad ka Raij hangta keiñ la riew ka ksing ka dhah ha shnong ha thaw kum ka dak ba la poi ka Kopati Puja, baroh ki samla samhoi ki la ia tem ka ksing ka bom man la ka janmiet ki pynsawa jam ia ka, bad ki la ia bun kam bha ha ka ban hikai Mastieh ha ïing u Lyngdoh (ïing Raij) bad u Wamon, khnang ba kin lah bha ban Mastieh ha kata ka sngi.
Ha kane ka jingtem ksing bad Mastieh Niam dei tang ki shynrang, namar ki khynthei ki don la ka jong ka bynta.
Ka Kopati Puja Raij Raliang kaba ju long man la u snem, mynta u snem ruh kan pynlong ia ka ha ka 28th -29-th -30th Nov, 2023 ha shnong Raliang, bad ha ka 29th kan long ka sngi kaba khraw, namar ha kane ka sngi kan don ka jinglehniam naduh ka por mynstep, bad ha ka por mynsngi kan don ka jingshad Niam Tynrai.
Kane ka Kopati Puja ka long ka jinglehniam bad ka jingai nguh ia u Nongbuh Nongthaw uba la buh bad sam bynta ia u khun bynriew ha jrong ka mei ramew.
Ia kane ka jinglehniam Kopati Puja la pyndep ia ka jinglehniam Pomblang hapoh ka K’law Blei (Khlow Blai) kaba don ka duwan kñia hapdeng shnong, bad ha dien nangta pat la ia shad Mastieh hangne hi naduh u Wamon, u Lyngdoh, u Dolloi, u Pator, ki 7 Rangbah Kur bad na ki Raij kiba ia don bynta lang ha kane ka Kopati bad na ki samla bapher bapher, bad hadien nangta u Soh-Blei u la leit ban ai nguh ia u syntiew Blei sha ka wah Um-ïurem ryngkat ki longkpa bad samla, bad hadien ba la wan phai nangta la ioh pat ka shad Niam Tynrai na ki khun Niamtre ha madan Sein Raij Chrah Umphula ha man la ki dong bad kyntoit jong ka Shnong Raliang, bad na Laskein, na Nongkynrih, na ki Raij bapher bapher ban pynphuh pynphieng shuh shuh ia kane ka jinglehniam.
Hadien ba la kut ka shad Niam Tynrai na ki khun Niamtre la ioh pat sa ka shad Niam Mastieh ha phyllaw ïing u Wamon ha ryngkat ka ksing ka dhah na u harmuid, ki dhulia bad ki samla kiba bat Niam.
Ia ka Kopati Puja la juh pynlong ia ka ha man la u bnai November man la u snem hadien ba la dep ot ia u kba u khaw na lyngkha risa kaba la dep trei baroh shi samoi, kaba u Kynrad u la ai bad pyndap smam ia u thiar jong ngi baroh saw aiom, bad u ba la ai ia ngi hapdeng ka jingkoit jingkhiah krad haduh ba ngi la lah ban lum ban lang ia u kba sha la ïing.
Ha kane ka jinglehniam la don kumba san tylli ki Raij kiba pyndep bad ban ai nguh ia ka Kopati Puja jong ka Riaj Raliang, naduh ka Raij Raliang, ka Raij Khonshnong, ka Raij Niawkmai, ka Raij Ionglang, bad ka Raij Lapnei.
Ka jinglehniam ia ka Kopati Puja ka long haduh lai sngi lynter naduh ka sngi Nartiang, Musiang, bad Mushai, ha kine ki ar sngi lynter baroh shi shimiet ia shad ia kmen ia risa kynhoi ki samla shynrang bad Rangbah ha ryngkat ka ksing ka dhah bad kiba bat niam, la pyllong ia kane ka Kopati Puja ka long ban duwai phirat ban dup ioh ka shait ka khlain, ka manbha ka man miat ka trei ka ktah, ka pule ka puthi ka spah ka phew, bad ha baroh ki liang ha ka long briew man briew.
Kopati Puja Wasuk iaphi.
Ka longkmie na  Hyderabad, kaba don 59 snem ka rta, ka la shah shet ha ka surok kren jong ka AI bad katei ka sur kren, ka la ioh bam tuh, ia ka pisa jongka, kaba T.
1.
4lak.
La iathuh, ba utei u nongkren, ula ioh ban kren thik, kum ka sur jong u pyrsa jongka, uba na Canada bad u kam, ba ula iatyngkhuh kali bad u donkam pisa kyrkieh, kaba long T.
1.
4lak, lymda kumta, un shah set phatok noh ha katei hi ka miet bad ula kyrpad jur, ia katei ka longkmie, ba kan thep mar mar ia katei ka pisa bad ba kam dei ruh ban iathuh hano hano ruh.
Katei ka longkmie, hadien, ba ka la kyndit bynriew ialade, ka la shah thok bad haba iakren bad ka Times of India, ka la ong “Nga sngew kum u pyrsa jongnga bad u kren hi thik thik, da ka sur Punjabi, kumba ngi ju iakren ha iing.
U phone ianga, ha ka por shiteng miet bad u iathuh, ba ula ia tyngkhuh bad ula dei ban shah set phatok bad u kyrpad, ba ngan phah pisa mar mar bad ban nym iathuh briew ruh".
Hynrei ynda haba ka la dep thep ia katei ka pisa, ka la sngewthuh, ba ka la shah thok, hynrei, ka jingkyndit bynriew jongka, ka la long dier por noh.
Ka Israel, ka la pynsakhi, ba ki ehrang Hamas, ki pyndonkam ia ka Al-Shifa hospital, kum ka jaka treikam kaba kongsan jongki bad la iathuh, ba ka dei ha katei ka jaka, ba ki la siat iap, ia  uwei u shipai, uba ki la ioh kem bad mynta, ki don arngut na kiba shah rahbor, kiba la set ha katei ka hospital.
La iathuh ba na kitei arngut, uwei u dei u khar Nepali bad uwei u dei uba na Thailand, ha kaba uwei na kitei la iohi, ba u dei uba la mynsaw bad la hap ban shu rah sha ka jaka thiah jongu, ha katei ka hospital, katba uwei pat, uba dang lah ban iaid hi.
Ka Israel, ka pyndonkam, da ki camera syntiat ban rung ha katei ka hospital bad ban wad ia kitei kiba shah rahbor, kiba la shah set ha katei ka hospital.
Ka Israel, ka la lap ruh ia kawei ka thliew, kaba 55 metre bad kaba jylliew 10 metre shapoh ramew bad katei ruh ka don hi hapoh jong ka  Al-Shifa hospital.
Shillong:Ka myntri sorkar jylla kaba dei ruh ka nongialam ka NPP, ka kong Ampa reen Lyngdoh mynta ka sngi, kam shym la kyntait ban iakhun ia ka MP elekshon, lada ka party ka bynshet ia ka lyngkor.
Ka jingmih kyrteng kynsan ka kong Ampareen ban iakhun ia ka MP elekshon ka la pynjyrthiaw ia ka politik ha ka NPP namar ba la don lypa kiwei kiba la paw kyrteng kum u bah HM Shangpliang, u bah Dasakhiat Lamare nalor u bah George B Lyngdoh uba dei u nongialam ka TMC.
Haba kren mynta ka sngi, ka kong Am pareen ka la ong ba ka shong ha ka party iano kan rai bad kum ka shakri paidbah ka long kaba khreh ban kit ia ka lyngkor ban shakri ia ki paidbah.
“Ka party kan sa rai.
Nga don hangne ban shakri ia ki paidbah jong nga", la ong ka kong Ampareen.
Katkum ka tyllong khubor, ka la don ka jingiakren hapdeng ka kong Ampareen bad ki nongialam ka NPP kynthup u Conrad K Sangma bad wat kiwei kiwei kiba kham mon bad iahap jingmut ia ka, ban ia kiwei pat namar ba ki don ki kynhun hapoh ka party kiba thut lada ai tiket ia kiwei pat.
Kham mynshwa, u President ka NPP u bah Prestone Tynsong u la ong ba ka NPP kan pynbna noh ia u kyrtong MP na Shillong bad na Tura Parliamentary konstitwensi, ha une u bnai Naiwieng.
Shillong:U Bah Paul Lyngdoh u ba dei u Myntri jong ka tnat jngohkai Pyrthei u la ong ba ka Cherry Blossom Festival kam dei ba la pynïaid da ka sorkar, hynrei la pynïaid da ki riewshimet.
Ka sorkar ka long tang kum ka nongïarap ban bei pisa.
U la ong ruh ba ka sorkar jylla ka la ai jingïarap da T.
2 klur tyngka sha kine kiba pynïaid ïa kane ka tamasa.
U la ong ruh ba ïa kane ka tamasa, la ïasyn rop lang bad kawei ka kynhun kata ka Rockski.
Ha ka sngi ba ar jong kane ka jinglehkmen la ïohi ba ki paidbah ki la ïa tuid sha Madan Kurkalang ha Bhoirymbong ban sngap ïa ki nongrwai ba paw nam kiba la wan ban pynshong shit ïa kane ka lehkmen tamasa.
Shillong:U Working President ka UDP u bah Paul Lyngdoh u la pynpaw, ha ka sngi Saitjaiñ, ba um don jingmut ban ïakhun ïa ka elekshon Lok Sabha na Shillong Parliamentary konstitwensi, ka ban sa long ha u snem ban wan.
Ha ka jingïakren bad ki lad pathai khubor u Bah Paul Lyngdoh u la pynpaw ba ki briew kiba don ïa ka jingthmu ban ïakhun ïa ka election Lok Sabha na ka tiket jong ka UDP ki dei ban wan shakhmat ban pynsngew bad ban bud ryntih ïa ki jingbthah jong ka party.
U bah Paul uba dei u myntri sorkar jylla, u la paw kyrteng kum uwei na ki kyrtong ka UDP ban iakhun ia ka MP nalor u bah Process T Sawkmie, u bah Titosstarwell Chyne, u bah Robertjune Kharjahrin bad u Dr.
DRL Nonglait.
“Kam dei eh ka jingkwah jong nga ne ka jingkwah jong kiwei kiwei hynrei ka party ka lum jingtip bad katkum ki kyndon treikam ka party, kino kino kiba don jingmut ki lah ban wan shakhmat ban ai ïa ka aplikeshon jong ki," la ong u Bah Paul.
Halor ka jingkylli, u kloi ne em ban mih madan lada ibit ka party, u la ong, “Nga shimet hadien ba la shimti kum u MLA bad kum u Myntri Sorkar, bad kum u MDC, kine ki dei ki lai tylli ki kam kiba khia bha bad ngan ym don jingmut ban leit shakhmat".
U la ong ba ki dang don shuh shuh ki riewrangbah kiba la pynpaw ïa ka jingangnud ba kin mih shakhmat bad u ngeit ha ka jingïatreilang ban pynkhlaiñ lang ïa ka jingsynshar bad ka jingtreikam jong ka party hapoh Jylla bad ha District Council.
Haduh mynta, kiba la paw kyrteng hakhmat ban pan tiket na ka UDP ban aireng ha kane ka elekshon MP, ki long u President ba la shongthait jong ka Hynñiewtrep Youths Council (HYC) u Bah Robert June Kharjahrin bad u President jong ka Khasi Author Society u Dr.
DRL Nonglait.
Dang shen ka Central Executive Committee (CEC) jong ka United Democratic Paty (UDP) ba la khlieh da u President u Bah Metbah Lyngdoh ka la shim ïa ka rai ban bynshet ha ka State Election Committee (SEC) jong ka Party ban pyrkhat ha kaba ïadei bad ka jingshim rai halor ki kyrtong ban pynïakhun na Shillong Parliamentary konstitwensi.
Ha kaba ïadei bad ka jingeh jong ki ASHA u nongaiktien ka sorkar jylla u Bah Paul Lyngdoh u la ong ba ka Myntri badei peit ïa ka tnat ka Koit ka Khiah ka kong Ampareen Lyngdoh ka la leh ïa kaba bha tam bad shim khia bha haba ïadei ki nongtrei ASHA jong ka jylla.
U Bah Paul u la ong ba ha ka kam kin don beit ki ban khñium ki ban nym hun hynrei kaei ba ka Kong Ampareen Lyngdoh ka la dep ban pynpaw ba yn dang pynbeit ïa ki jingduna ki jingbym biang kata hi ka la biang palat.
Haba kylli pat haba ïadei ka jingïoh jong ki ASHA lyngba ka incentive u la jubab da kaba ong ba ka jylla Meghalaya ka la dei kawei na ki jylla kaba khlaiñ bha ban ai jingïada ïa ki ASHA.
“Hynrei ha ka jingim briew kim hun bad haba ki la ïoh katto ki dang khmih lynti shuh shuh.
Hynrei u don u pud bad ka sorkar kam shym la leh beiñ satia ïa ki nongtrei ASHA.
Ha ka thaiñ lammihngi ka Meghalaya ka dei kawei ka state kaba la leh bha shibun ïa ki ASHA," u la ong.
U Bah Paul u la ong ha ka synshar paitbah long laitluid ban wan ha ka miej jingïakren, namar kane ka ktah hi ïa ka kam jong ki hi lada ki shu mih ha surok.
Ai por ruh ïa ka sorkar katto katne ba kan pynbeit.
Shillong:Katkum ka khyrnit ba hynriew ka riti synshar ka ri ka kyndon 6-A, ka la kren ba u Lat ka jylla u lah ban pynwai noh ia ka samoi jinglong MDC katkum ka paragraph ba 16, lane u lah ban pynjlan ia ka samoi jinglong MDC lada don ki daw kiba skhem ban pynieng halor kata.
Ka KHADC mynta ka la pynkhreh ban pynwandur thymmai ia ki 29 tylli ki konstitwensi namar ba ki don kiba duna briew palat bad ki don kiba la bun briew palat khnang ba ka jingsam ia ki jingiarap kan ym long kaba noh shiliang.
Ka Delimitation Committee jong ka Khasi Hills Autonomous District Council (KHADC) ka la pynbna ban sdang noh ia ka jingsngap paidbah ne public hearing ha palat 23 tylli ki constituency kum shibynta na ka jingpynkhreh ia ka Delimitation Bill hashuwa jong ka elekshon MDC ka ban long ha u snem bala lah.
Wat la ka KHADC ka la bthah ia ka Committee ban pyndep kloi ia ka kam, hynrei, lada jia ba kam lah ban pyndep ha ka por kaba biang, ka KHADC ka lah ban thoh sha ka sorkar jylla ba kan bthah ia u Lat ban pynjlan shwa ia ka samoi jinglong MDC bad ban rah ia ka elekshon sa katto katne por tad haduh ban pyndep ia ka kam.
Katkum ka ain, u Lat u lah ban pynjlan ia ka samoi shisien pynbna hapoh 6 bnai bad hadien kane, lada dang donkam, u lah ban pynjlan biang hapoh hynriew bnai.
Katkum ka khubor ba la ioh lum, lada jia ba ka Delimieation Committee kam lah ban pyndep ia ka kam hapoh ka por ba la buh, ia ka elekshon MDC, lah ban pynjlan shwa haduh ban dep ka kam.
Ka Delimitation Committee ka la pynbeit sngi ruh ban pynlong ia ka jingsngap paidbah ia ki 23 tylli ki constituency, ka ban sdang naduh ka 21 tarik Naiwieng haduh ka 15 tarik Nohprah.
Ka elekshon MDC kan dei ban long ha u Rymphang u snem ban wan bad sa shi bnai tam, kan long kaba eh ban pyndep ia ka kam.
Ka jingsngap paidbah ha ki ar tylli ki constituency ka South West Khasi-ka Mawkyrwat bad Langrin kan long hapoh ka Ophis jong ka District Council ha Mawkyrwat ha ka 21 tarik Naiwieng.
Ha Mairang, Eastern West Khasi Hills kan long ha ka 24 tarik Naiwieng bad ha Shillong East Khasi Hills n aka bynta ka Sohryngkham, Mawkynrew, Nongkrem, Langkyrdem Laitkroh, Nongshken bad Mawsynram) kan long ha ka 28 Naiwieng.
Ha Sohra Civil Subdivision (ia ka Sohra bad Shella) yn pynlong ha ka 1 tarik Nohrah.
Ha Nongpoh, Ri Bhoi (ia ka Jirang, Nongpoh, Mawhati, Umsning bad Umroi) yn pynlong ha ka 6 tarik Nohprah.
Ha Shillong (ia ka Mylliem, Laban-Mawprem, Nongthymmai, Laitumkhrah-Malki, Mawkhar-Pynthorumkhrah, Jaiaw, Mawlai, Mawphlang, Diengiei bad Nongspung-Sohiong) yn pynlong ha ka 13 tarik Nohprah bad ha Nongstoin, West Khasi Hills (ia ka Nongstoin, Rambrai-Jyrngam bad Mawshynrut) yn pynlong ha ka 15 tarik Nohprah.
Imphal:Ka Riti synshar jong ka ri india yn sa pynmih ha ka ktien thoh jong ki Meitei mayek, katkum ka jingiathuh jong u Myntri Rangbah jong ka jylla Manipur u N.
Biren Singh.
Kine ki dak thoh jong ki Meitei ia kiba la tip ruh kum ki dak thoh jong ki Manipur, ka dei ka kyntien kren bad thoh jong ki kynhun jaitbyn riew Meitei, kaba dei ruh ka kyntien thoh bad kren ha ka jylla Manipur bad kum kawei na ki 22 tylli ki kyntien ba la ithuh da ka sorkar india.
La tip ruh ia kine ki dak thoh kum ki kanglei scripts bad kok sam lai script, ha kaba la pyndonkam nyngkong eh ia kine ki dak thoh ha ka spah snem ba hynriew (6AD).
U myntri rangbah jong ka jylla Manipur, u N Biren Singh u la ong ba kane ka sienjam ym tang ba ka kyntiew ia ka thoh ka tar ha jylla Manipur, hynrei ka ailad ruh ia kito kiba kren ia ka kyntien Manipuri lane ka Meiteilon ka jingkhang ba kin sngewthuh ia ka riti synshar jong ka ri.
U myntri rangbah u pynpaw ruh ia ka jingkmen ban tip ba ka tnad law & Legeslative affairs department jong ka sorkar Manipur ka pynmih ia ka riti synshar jong ka ri na ka ktien English sha ka Manipuri, hynrei mynta pat na kan dei ka manipuri meitei mayek.
U Singh u la pynpaw ruh ia ka jingdonkam ban tip ia ka riti synshar jong ka ri, ka hok jong ki nong shong shnong, kaei ka kamram ba ki dei ban leh bad kiei ki jingbthah namar ka riti synshar jong ka ri ka dei kaba baroh hap ban bud.
Ka jingdon jong kane ka kot kan dei ruh kawei na ki jingdon ba kordor bha ha ka jylla, ha kaba ka jingpynmih kan dei ka sienjam ba kongsan ha ka histori jong ka jylla Manipur.
Shillong:Da kaba bteng ia ka jinglehkai jong ka inning kaba nyngkong na ka 4/1, ka Mizoram ka la duh lut ia la ki nongtied ha ka jingkamai kaba 206 bad ka Meghalaya ka la lah ban jubab shuwa 53/3 bad buddien ia ka jinglehkai da 153 run.
Hynnin mynstep, ka Mizoram ka la tied bha haba u Johan u la ioh ban tied 73 bad u nongtied ba 3 u Valpuia u ioh 68 run.
Kitei ki shijur ki la lah ban pynioh 120 run na ka bynta u wicket uba ar hadien ba ka Meghalaya ka la lait ban kem ia ki ar tylli ki jingtied jong ki bad ka la don ruh katto katne ki jingbakla ha ka rukom kawang bol jong ki.
Ha katei ka sngi, la iohi ba ka Meghalaya kam shym la lah ban lehbha ha katei ka sngi bar-ar haba u Valpuia u la lah ban ianeh paralok bad u K Vanrotlinga uba la tied 41 run bad kitei ki shijur ki la lah ban pynkamai ia u wicket ba lai da 66 run.
Tang hadien katto katne por haba ka poin ka la poi 188/2, kitei ki ar ngut ki nongtied ki la shah pynkhyllem noh, ha kaba u Valpuia u la liem shuwa da kaba ioh kem ia ka bol kaba u tied ha ka jingkawag bol jong u Banialam Mylliemngap, bad ha ka over kaba bud par u Vanrotlinga u la shah pynkhyllem ha u Angkit ha ka jingioh kem bol jong u Dipankar.
Haduh kaba kut ka Mizoram ka la duh ia u wicket uba khatduh da ka jingioh kamai run tang 18 run.
Uba la ioh shim bun wicket u dei u Shavian Blah da 4/51, Angkit u ioh 2/31, Banialam 2/37 bad u Balgrik Sangma u ioh 1/37.
Ka inning kaba ar jong kine ki kynhun yn pyn ialeh biang mynta ka sngi.
Shillong: Ha ka jingiakhun jong ka I-League hynnin ka sngi hapdeng ka Shil long Lajong bad ka Go kulam Kerala, ka Lajong ka la ioh ia ka jingjop kaba nyngkong ha kane ka samoi ialehkai da 3-1.
Ka la lonig ka jingialehkai kaba khluit bha hapdeng kitei ki ar kynhun, ha kaba la iohi ba ka Lajong ka la nion ia ka Gokulam na baroh ki phang jong ka madan bad dei ha ka minit kaba 30 ba u Daniel Gonclaves u la ioh ban lamkhmat noh ia la ka kynhun ha ka jingiatrei lang bad u Henry Cliff Nongbri.
Ka Gokulam pat kam shym la aili bad tang ha shuwa ban kut ka kylla step u Nili Perdomo u la lah ban pyniaryngkat noh ha ka minit kaba 43.
Ha ka kylla miet pat, ka Lajong ka la pynkylla noh ia ka rukom lehkai jong ka bad ka la bteng biang ban nion ia ka Gokulam bad kumne sa shisien ka la lah ban lamkhmat biang da ka penalty ba la ioh da u Phragki Buam haba u la shah woh hapoh ka box bad ia katei ka Penalty la pynrung da u Renan Paulino De Souza.
Ka Gokulam ka la pyrshang baroh ki lad ban ban pyniaryngkat biang ia ka jinglehkai, hynrei ka Lajong sa shisien ka la lah ban pynthikna syndon ia ka sngi jong ka, haba u Hardy Nongbri u la ioh ban thep ia ka kol kaba lai ha ka minit kaba khatduh kata 90+8 minit.
Da katei ka jingmih, ka Shillong Lajong mynta ka don lai tylli ki draw bad kawei ka jingjop da ka jingioh 6 poin na ki saw tylli ki jingiakhun.
Ia mynta ka Lajong ka don ha ka kyrdan kaba 6 ha ka miej iakhein poin bad ka jingiakhun kaba bud jong ka kan long pyrshah sa bad ka Delhi FC kaba yn ialeh ha ka sngi balang 22 tarik Naiwieng naduh ka por 2 baje nohphai sngi ha SSA Stadium, Shillong.
“Nga te ngam long shuh ka por namar ki la ia lyngngoh balei nga jah miet tharai…" ka da ieng pynstet bad shim ia ka shang kwai ban ot kwai.
“Hooid, ni synei ia phi, tangba leh aiu shisien shisien.
Nga ruh ngan sa wan lada phi khot …" la ong u Bahnah“Ngan sa khot beit Bahnah …" la ong ka Riia.
Kumta haba ka Riia ka la ieng noh joit kumjuh ka Deisy bad u Bahnah ruh ki ieng lang ban leit on lynti ia ka.
Tlum tlam ki khang ka iing bad wut ki pynbeit la ki kjat sha surok bah kaba leit sha iing jong ka Riia.
Ki leit on haduh ban poi hajan iing jong ka.
Hadien ka jingkhawai sngikha ka jingiadei ka Deisy bad ki paralok ka la nangjan bha.
Haba phai wat ha ka liang u Bahnah ruh u ju sngewtynnat ban kynmaw ia ka jingbha jong ka Linda bad ka Riia.
Ha ki sngi babud haba ka Deisy ka la leit class, ki jong ka Linda bad ka Riia ruh, ki ju kylli shaphang u Bahnah.
Ha kawei ka sngi katba dang iashongkai, lai ngut hi.
Ka Linda kyndit ka ong“I Riia i ia hab bha ban iadei paralok bad u Bahnah mo para ba ia pariah.
"“Ym long pha para ba ia pariah, dei ban iakhleh kein.
Bajar jar bad ba pariah" la phai ktien ka Riia.
“Shano ei Bahnah lei bapli dang rit…" la phai ktien sa ka Deisy“Ni pha lei shu ong kumta… Kat u Bahnah lah tip lut…" ong ka Riia.
Ka Deisy ka hab shu sngap noh bad ka shu rkhie ia kata ka jingpyndom jong ki.
Ha la mynsiem ka pyrkhat ba imat ka Linda ka la mon ia u Bahnah.
Ynda la poi sha iing mynmiet, hadien ba la dep bam dep dih katba dang iashongkai shi para, ka Deisy ka iathuhkhana shaphang ka jingiakren biria ka Riia bad ka Linda.
Don ka por lei ba ka Linda ka iadei samla ia u Bahnah bad ka Riia.
“Kumta seh, ki ia ong kumno…?" la kylli pynstet u Bahnah“Ki kylli bha shaphang jong phi…" la iathuh biang ka Deisy“Ki mon ne ia nga…!" la ong biang u Bahnah.
“Ia kata te ngam tip Bahnah…" La ong ka DeisyU Bahnah u la kyndeh ka mynsiem ba n iohsngew ba ki kynthei briew kin iathuhkhana shaphang jong u.
Ha lade u pyrkhat ba kan don beit kaei re kaei hapoh ka mynsiem jong ki.
“Bahnah lah miet phi ngi la dei ban thiah noh…" La ong ka Deisy“Hooid kein la dei hi ka por te…" La phai ktien u BahnahKumta ki pynkut noh ka khana bad ki khreh ban ia leit thiah noh.
Haba la rung ha nep u Bahnah u la sdang ban ktait biang ia ka khubor ba la wanrah ka hynmen, shaphang ka jingiathuhkhana ki arngut ki paralok bajan eh jong ka ia u, wat haduh ha klas ka jabieng jong u ka la sdang ban ianujor mano ba kham bhabriew.
Khatduh u shem ba ka Riia ka kham bhabriew tangba ka bun ktien than.
Ka Linda pat ka kham duna ka dur hynrei ka long kaba jai jai bad i burom briew bha.
Ka jingianujor jong u kumne ka la shoh ba la kumno kumno u dei ban jied da ka kynthei ym eh tang na ka dur hynrei kaba jai jai bad ba i donburom donakor.
Haba kumta ngan jied noh ia i Linda, u la kren wei briew.
Bad marsien rai kumne u sa sngewhun bad iohthiah noh jar ha ka jingkynoi ka miet haduh ban da shai.
Ka Deisy dang phyrngap ka la khie naba thiah bad ka la trei ka beng ki kam ki jam.
Katba u Bahnah pat ngai ngai u dang thiah ha palong khlem tip eiei shuh ia ka shai ka sngi.
Ka Deisy ka peit ia ka por kam i long shuh ban khlem da kyrsiew kumta ka leit kyrsiew noh ia u.
U Bahnah ruh marsien kyrsiew u khie joit bad peit baje u shem ba la phra shiteng.
“Ade nga bang palat ka thiah khlem iohsngew shuh ia jingshai ka sngi.
" La ong u BahnahKa Deisy ka la nang leit khreh klas noh katba u Bahnah u dang bunkam ka shut bniat.
Katba u dang dihsha ka hynmen pat ka lah da leit klas.
Haba ka Deisy ka poi ha Stand Taxi ka Riia ka la ap lypa ban ia leit ryngkat.
“Phi lah ap ne.
?" La kylli ka Deisy“Hooid nga la ap katto katne minit.
" La jubab ka Riia.
“Ale noh kata…" La khot ka Deisy“Ia noh…" La phai ktien ka Riia.
Ki ia rung noh hapoh taxi bad kham shaphang hi ka taxi ruh ka la leit.
Marsien poi ha klas, ka Linda kaba la ap lypa ka la shu ong kynsan“Kine te shi para thoin thoin ki la ia wan mo…" Bad ka rkhie artat“Te, kumta hi kein dei ban long…" La phai ktien ka RiiaKiak kiak la rkhie ka Deisy“Kane te ka stad palat pha ba da tip hi ia kata ruh imat lah shoh shisha ia Bahnah ngi …" La ong pat ka Deisy.
Kak kak kak kak.
, la rkhie sa ka Linda“Ni shisha kein naduh ba wan ha kato ka sngi ngim ju pep mo ban iakren kai shaphang i Bahnah bapli.
Ito pat khlem bna ei ei tharai ba ki thei ar ngut ki la shoh …" La ong ka Linda bad ka rkhie kak shi kak.
“Sngap noh pha la poi ha kamra ruh.
" La kynhed ka Riia.
Kumta ki ia sangeh noh shuwa hangta namar ba la jan dei por rung ki nonghikai.
Shillong:Hadien ka jingpynkut ïa ki jingïakhih ha kiwei ki district, bad wat hapdeng ka jingther u slap bad ka jingkhriat ka Suiñbneng, ki nongtrei ASHA ha ka sngi Thohdieng, ki la pynlong ka jingïaid paidbah ha nongbah Shillong.
Ha shwa kane ka jingïaid paidbah, ki nong trei ASHA hapoh ka shatri jong ka Meghalaya ASHA Worker Union (MAWU) ki la ïalum ha marpyrshah ka Pine Wood Hotel bad kila ïaid na shadien ka Ïingsah u Lat ka Jylla sha Lachumiere bad ki la pynkut sha Madan Malki.
Ïa kane ka jingïaid paidbah la pynlong da ka East Khasi Hills District ASHA Association.
Hapdeng ka jingïaid paidbah, ki ASHA ki la rah da ki Placard bad kila pyrta da ki kyntien pynrem ïa ka Sorkar Jylla halor ka jingkynnoh ba ka sngap mynthi ïa ka jingdawa ki ASHA.
Lah ban kdew ba ki nongtrei ASHA hapoh ka Jylla naduh ka 6 tarik mynta u bnai, kila pynlong ka jingïakhih da kaba sangeh treikam halor ka jingkuman ka Sorkar Jylla ban kyntiew ïa ka bai nong na ka T.
2000 sha ka T.
5000 man u bnai.
Hynrei na ka liang ka Myntri ka tnat ka Koit ka Khiah ka Kong Ampareen Lyngdoh ka la kren shai ba ka Sorkar kam lah ban kyntiew ïa ka bai nong ki ASHA namar ba ki dei tang ki nongtrei monsngewbha.
Shillong:Ka Demilimitation Committee (DC) ba la thaw da ka KHADC ha ka sngi Thohdieng ka la kyntu ïa ki paidbah ban wan sha ki jingïalang ban pynshai paidbah ha kaba ïadei ba ka jingthmu phiah ïa ki konstitwensi kiba hab hapoh ka KHADC.
Ïa kane la ïathuh da ki dkhot ka komiti haba ïakren bad ki lad pathai khubor ban pyntip ha kaba ïadei bad ki sngi ki tarik ban pynlong ïa ki jing sngap jingsngew paidbah ki ban sdang naduh mynta u bnai.
Na ka liang u Chairman ka Committee u Dr.
S Kharsyiemlieh uba long ruh u nongbishar ba la shongthait ka District Council, ha ryngkatlang u Dr.
S L Marbaniang Ex MLA, ka Kong R Myrboh nonghikai ba la shongthait, Dr.
DRL Nonglait Prof.
Dept of Khasi NEHU bad u Member Secretary u Bah M Kharkrang Secretary ba la shongthait ka KHADC ki la ïathuh ba ïa kane ka komiti la thaw ha ka 20.
10.
23 bad hadien ka jingïashong jingïalang kaba la arsien ka komiti ka la rai ban pynlong ïa ka jingsngew bad sngap paidbah ne ha Public Hearing na ka bynta ki 29 tylli ki konstitwensi.
Na ka liang u Chairman u Dr Kharsyiemlieh u la ïathuh ba ha ka 21.
11.
23 ka public hearing kan long ha South West Khasi Hills ha ophis KHADC, na ka bynta ka konstitwensi Mawkyrwat bad Langrin.
Ha ka 24.
11.
23 kan long ha East West Khasi Hills ka ban long ha Mairang Circuit House, ha ka 28.
11.
23 ha East Khasi Hills kan long ha Sohryngkham, Mawkynrew, Nongkrem, Langkyrdem-Laitkroh, Nongshken bad Mawsynram konstitwensi.
Ha ka 01.
12.
23 ha East Khasi Hills, kan long ha Sohra Civil subdivision na ka bynta ka Sohra bad Shella.
Ha ka 06.
12.
23, Ribhoi district, kan long ha District Council office Nongpoh, na ka bynta ka Jirang, Nongpoh, Mawhati, Umsning bad Umroi konstitwensi.
Ha ka 13.
12.
23 ha East Khasi Hills District, ka public hearing kan long ha KHADC Shillong na ka bynta ka Mylliem, Laban, Mawprem, Nongthymmai, Laitumkhrah-Malki, Mawkhar-Pynthorumkhrah, Jaïaw, Mawlai, Mawphlang-Diengïei bad Nongspung-Sohïong.
Khatduh eh ka hearing kan long ha ka 15.
12.
23 ha West Khasi Hills ha KHADC Ophis Nongstoiñ, na ka bynta ka ka Nongstoiñ, Rambrai Jyrngam, Mawshynrut.
Kane ka hearing ka long ba ïoh don kiba kwah ban ai bad ban shim jingmut bad ka Komiti kan pynshai paidbah.
Ka komiti ka kyrpad ïa ki paidbah ba kin wan shakhmat ban pyni ïa ki jingsngew donkam ban pynsuk ïa ki paidbah bad ka rukom synshar ha KHADC.
Na ka liang kitei ki dkhot ka Committee ki la ïathuh ba ka konstitwensi ba khambun ki nongthep vote dei ka Mawlai ha kaba ha ka ilekshon MDC ba lah dep la kumba 45 hajar tam kiba thep vote bad kaba duna duh dei ka Laban Mawprem kumba 12 hajar tam.
La ong ba kane ka jingleh biang ka long ba ki don ki paidbah kiba la kwah ban hab ne kylla noh sha kiwei ki konstitwensi, na ki daw ba ki don kiba ki district ba ki hab kim ïadei satia pat bad ki konstitwensi ki ïoh thep vote.
La ïathuh ruh ba ki don ki paidbah kiba hab ïa ka MLA shawei, katba ïa ka MDC ki hab shawei.
“Ka jingthmu ka long ban pynjan ïa ki paidbah sha ki jaka thep vote bad na ka liang ka komiti ngim pat lah ban ong kano ka konstitwensi kaba donkam ban leh noh hynrei ka shong ha ka jingpynsngewthuh ne ai jingmut ki paidbah," ong u Dr Kharsyiemlieh da kaba bynrap ruh ba ka Executive Committee ka KHADC ka khlem buh por tangba hap ban summit katba ban pyndep kloi ïa ka kaiphod.
U la ong ruh ba ki Rangbah Shnong ki nongsynshar Hima ki long kiba Kongsan bha ban shimbynta ha ka hearing.
Shillong: Ka Joint Action Committee ba kynthup ia ka NEHUTA, NEHUNSA bad NEHUSU ka la pynpaw ba ka kam jong u Rohit Prasad uba la shah thung kam ha u Vice Chancellor kum u Tecni cal Officer/Senior Consultant ka la kut hadien ba u khlem wan trei shuh mynta la 15 sngi.
U chairman ka JAC, u Prof.
Lakhon Kma u la ong ba ka shong mynta ha u VC, kumno ban pyn bna, namar katkum ki kyndon lada uno uno u la jah na ka kam haduh 15 sngi ka mut ba u la iehnoh ia ka kam bad ka NEHU kam donkam shuh ia u.
Lah ban kdew ba kawei na ki mat ba ka JAC ka la iakhih pyrshah ka long halor ka jingthung kam ia u Rohit Prasad da u Vice Chancellor, u Prof.
Prabha Shankar Shukla, ha kaba la kynnoh ba ka jingthung kam ka long kaba la shu leh beaiñ tang da u VC marwei khlem da pynbna ne pyntip paidbah.
Halor kane ka jingthung ia u Rohit Prasad ka JAC ka la leit ban sei ruh ia u bad khang tala syndon ia ka kamra treikam u Rohit.
Imphal:Ka sorkar jylla jong ka Manipur ka la rai ban ujor noh da ka mukotduma pyrshah ia ka kynhun seng jong ki Kuki -Zo ba la tip kum ka Indigenous Tribal Leader Forum ( ITLF),hadien ba kane ka seng ka la pynbna ban synshar hi noh dalade ialade ha ki katto katne tylli ki district ha jylla Manipur.
Ka sorkar jylla ka la pynbna ba ka la shim ia ki kyndon ban pyngngat ia ka seng indigenous tribal leaders Forum ( ITLF) bad ki briew kiba don hapoh jong kane ka kynhun kiba la maham ia ka sorkar manipur ba ka dei ban buh ia ka sorkar ba kyrpang ia ki kynhun jaitbynriew Kuki-Zo kaba kine ki jaitbynriew ki dei ban synshar hi, lada kam lah ban ai ia ka jylla ba la ka jong hapoh jong ka artaiew.
Na ka liang u Myntri ki Tnad kam aiñ jong ka jylla Manipur u Th Basanta Kumar, u la ïathuh sha ki nonglum khubor ha ka sngi palei.
Ka sorkar Manipur ka pynremjur ia kine ki jingkren jong ka ITLF ba kin don laka jong ka sorkar ha ki bynta ba bun da ki kynhhun jaitbynriew Kuki -Zo, kane ka thong jong ki ka long ban pynthud ia ka shong suk shong shngaiñ bad pynkheiñ ia ki kyndon jong ka aiñ hapoh ka jylla.
Ka jingialang jong ki MLA ba don ha ka liang synshar ha jylla Manipur ka la long ha ka sngi palei ban pynremjur ia ki jing-kren bad jingkam jong ka ITLF.
Ha ki dur video u secretary jong ka ITLF u Muan Tombing u la ong ba la hynriew tylli ki bnai naduh ba ka jingiakulmar jaitbynriew ka la sdang, hynrei ym shem la don kaei kaei kaba ki la leh haba iadei bad ka jingdawa ban ioh noh ia la ka jong ka jing synshar bad kumta lada ka jingdawa, kam urlong, kumta yn sa buh noh ia la ka jong ka sorkar lada ka sorkar pdeng kan ïthuh ne em.
U Basanta Kumar u ba long ruh ha kajuh ka por u Myntri jong ka Tnad pule puthi, u la pynsahngeh noh shwa ia ka jingdie ia kawei ka kot pule jong ki khynnah klas 11 ba la tip kyrteng kum ka History of Manipur, kaba la ialam bakla ia ka histori jong ka jylla Manipur.
U la ïathuh ruh ba la dep ban thung ia ka komiti ka ban peit bniah ia ki kot kiba lah ban ialam bakla ia ka histori jong ka jylla Manipur.
Shillong:Na ka daw ka jing hap u slap hynnin ka sngi, ka sngi ialehkai kaba nyngkong jong ka lympung U-19 men Cooch Behar Trophy hapdeng ka Meghalaya bad ka Mizoram ka la shu leh nohei kai noh khlem kano kano ka jingmih ha MCA Ground Polo.
Wat lada u slap ym shym long uba jur hynrei ka suinbneng kam shym la ailad ban khyllie ia ki jingsop madan kiba la shu tap lynter baroh shi sngi, tad haduh ka jingshim rai noh jong u Umpire ha ka 2 baje nohphai sngi ia ka jingbym lah shuh ban pynlong ia ka jinglehkai ha katei ka sngi.
Da ka jingioh por sa lai tylli ki sngi, ka dang don ka lad ia kitei ki kynhun ban dang iakhun biang lada ka suinbneng ka ailad.
Kumta yn lah ban iohi ia ka jingiakhun mynta ka sngi ha kajuh hi ka por.
Shillong:Ki nongshong shnong jong ka shnong Lower Mawpud kaba hap hapoh ka South West Khasi Hills District, mynta ka sngi ba ar, ka 16 tarik u Naiwieng 2023, ki la pynpaw ia ka jingeh bad jingjynjar ha kaba iadei bad ka um bam um dih hapoh shnong, namar haduh mynta ka um kam pat poi ha ki thliew iing bad ki hap ruh ban leit tong na wah bad ka kham jngai na ka shnong.
Ia kine ki kyntien ki nong shong shnong ka Lower mawpud ki la pynpaw hakhmat bad ki lad pathai khubor hadien ba kim pat don ki iing ki bym ioh Ia ka um lyngba ka scheme JJM.
Haba ioh ban iakren bad ki katto kattne ki nongthoh khubor ki ba la hiar sha kane ka shnong, na ka liang u Rangbah shnong ka lower Mawpud u bah Robertson S Basan, u ba dang bat kum u Rangbah Shnong dang 1 snem tam u la ong, ba kane ka um scheme JJM, ka la wan naduh u snem 2019 ha u bnai tlang bad la ioh Ia kane ka scheme lyngba u contractor u bah Bhabok Lyngkhoi, hadien kata la wan ban buh um hapoh ka shnong Lower mawpud bad ka tyllong, kaba la pyndonkam ka dei ka jong ka PHE bad ki nar um, ki dei ba la dep pynbiang da u contractor, hynrei haduh mynta ki longiing ki sah ha ka jingumdum hapoh shnong namar haduh mynta kidon ki bym pat ioh um.
Ka shnong ka la leit wat jingtip ruh ba kane ka um lyngba ka scheme JJM, ia ki iing kiba dei ban ioh, hynrei ka ophis la ong ba haduh 145 iing kin ioh ia kane ka um bad haduh mynta ka shnong ka sah sa 50 iing, ki bym pat ioh um bad 95 ki lah ioh um, bad kata ruh kam dei na ka scheme JJM, hynrei la shu wan shna da ka top JJM, hynrei la tan um pat na ka top PHE ka ba rim ban pynpoi um ha kata ka top JJM, la bynrap u Rangbah shnong.
U bah Robertson S Basan, u la ong ruh, ba ka long shisha ka jingeh na ka bynta ka shnong ka thaw bad ka long ruh ka jingeh na ka bynta kito ki bym pat ioh ia ka um.
“Teng teng ki nong shong shnong jong ngi namar ki bun tang ki nongrep ki duh ia ka por ban leit trei tang na ka daw ka um, teng teng ka jia ruh hapdeng ki para kynthei haba ki leit rah um na ki wah ka poi ka por ban ia nia iamai ban iaknieh um", la bynrap u Rangbah Shnong.
Shuh shuh u la ong, ba kane ka jingwan jong kane ka um JJM ka long pynban ki dieng pynkiang ia ka shnong ka thaw, ha kaba kam lah ban pynbiang katkum ka jingdawa, jong ka shnong.
Ki long iing kiba la ioh ia kane ka um kidei ki ba la ioh naduh u snem 2022 bad haduh kine ki sngi ba mynta wat u snem 2023 ruh u lah jan kut, hynrei kine ki 50 tylli ki longiing kim pat ioh um haduh mynta.
Katkum ka jingiathuh jong u Rangbah Shnong barim u ong, ba kane ka scheme JJM ka poi haduh 1 klur 50 lak tyngka, hynrei ha ka jingwad jingtip jong ka shnong mynta khyndiat sngi ba kane ka scheme ka poi kumba 60 lak tam eiei, hynrei ka shnong kam pat shai bha, namar ka shnong ka la dep ban buh ruh da ka RTI hapoh ka ophis bad ynda ka shnong ka la ioh ia ka RTI kan sa paw shai ba katno ka jingmang pisa, na kane ka scheme JJM, ong u bah Robertson.
U bah Robertson u la iathuh ruh ba ka shnong Lower Mawpud ka la mad ia shibun ki jingeh bad kum u rangbah ba peit ia ka shnong, u la dep ban ujor, na kabynta kine ki longiing ki bym pat ioh um, hynrei kaba kut ba ka shnong ka ioh ka jubab ba ki kular ba kin sa wan ban pyndep, hynrei haduh mynta ka sngi u nongshna ia kane ka um, um shem la wan ban shna.
Kine ki longiing ki bym pat ioh ia kane ka um lyngba ka scheme JJM ki ong, ba ki shu tan na ka um top paiñkhana jong ka balang ban ioh sait ioh khlieng, namar ngim don um.
Halor ka jingtrei, la iathuh, ba ka Call Deposit ka don haduh 3,30,000 tyngka, hynrei ia kane ka pisa la sei noh u rangbah shnong barim jong ka shnong haduh 3 lak tyngka bad ka pisa ba sah mynta ka long tang kumba 30 hajar tyngka.
U bah Robertson u ong, ba lyngba kane ka khubor ba ki briew baroh kin tip ba ka shnong Lower Mawpud kam pat biang ia ka um scheme JJM kaba la sdang pyntrei naduh u snem ba la leit.
Shillong:Ka Meghalaya Cricket Association ka la dep pynkhreh ia ki 15 ngut ki nongialehkai lem bad sa 5 ngut kiba la buh pynkhreh na ka bynta ka lympung jong ka BCCI ka Vijay Hazare Trophy.
Ha kane ka samoi ialehkai ba mynta u snem, ka Meghalaya ka la pynrung thymmai ia u Tanmay Mishra u nong ialehkai barim jong ka Royal Challengers Bangalore bad na ka Deccan Chargers ha ka lympung baheh jong ka BCCI ka Indian Premier League.
Shuh shuh une u rangialeh u la ju iadon bynta ruh ha ka kynhun jong ka Tripura bad khamtam u la ju ialehkai ruh ha ka international cricket na ka ri Kenya.
Da ka jingpynrung ia utei u khlur ialeh ha ka kynhun jong ka Megha laya, kan kyntiew ia ka ru kom kamai run jong kane ka kynhun ha kane ka tournament.
Nalor utei u rangialeh, ka Meghalaya Cricket Association ka dang pynneh ruh ia arngut ki rangialeh kiba nabar kiba la ju mihkhmat na ka kynhun ka jylla kata u Rajesh Bishnoi and Nakul Verma.
Baroh hynniew tylli ki jingialehkai jong ka Meghalaya yn pynialeh ha jaipur, bad ka kynhun kan hap hapoh ka thup ba la don lang ka Vidarbha, Chhattisgarh, Jharkhand, Maharashtra, Services, Manipur and Hyderabad.
Kumta ha katei ka lympung, ka Meghalaya ka donkam ban sei lut ka la buit ka bor ban iakhun ia kitei ki kynhun kiba paw ha ka Indian Cricket.
Ka kynhun jong ka Meghalaya ka kynthup ia u: Akash Kumar Choudhary, Anish Charak, Bamanbha Shangpliang, Dip pu Ch Sangma, Jas kirat Singh Sachdeva, Kishan Lyngdoh, Lerry G Sang ma, Lakhan Singh, Md Nafees Siddique, Raj Biswa, Sanvert Kurkalang, Swarajeet Das, Nakul Verma, Rajesh Bishnoi, Tanmay Mishra.
Kiba la buh pynkhreh ki long u: Yogesh Tiwari, Wilco Marak, Robert Sangma, Arbin Singh, Rounak Nongrum.
Support staff: Goutam Shome (head coach), Moisten Ch Marak (assistant coach), Surojit Biswas (physio), Vikash Singh Chauhan (trainer), OL Warjri (manager).
Ki sngi ialehkai jong ka Megha laya ki long kumne harum; Meghalaya vs Vidarbha, 23 November; Meghalaya vs Chhattisgarh, 25 November; Meghalaya vs Jharkhand, 27 November; Meghalaya vs Maharashtra, 29 November; Meghalaya vs Services,1 December ; Meghalaya vs Manipur, 3 December; Meghalaya vs Hyderabad, 5 December.
Shillong: Ka tamasa Cherry Blossom, la pynpep noh mynta ka sngi, na ka daw jong ka jingtrei jur u slap bad la ong, ba ka jinghap slap, ka la pynthut ia kito kiba leit sha katei ka jingialeh tamasa bad na kata ka jingbha jong ki nongleit kai, la pynsangeh noh mynta ka sngi bad la iathuh, ba kito ki bym ioh leit mynta ka sngi sdang, kin ioh ban pyndonkam da kitei kijuh ki tiket, ha ka sngi ba ar bad ka sngi pynkut ruh.
khun khasi, la bun ngi dei ki khristan: ino ngi pynsngewbha ?.
Nongpoh: Ha kaba sdang jong ka Cherry Blossom Festival kaba la long ka madan Kurkalang, Bhoirymbong, la ïohi bad sakhi ba ka jingwan briew ka kham duna, ia kaba ka daw kaba la pynlong ba duna ki briew kiba leit sha katei ka Tamasa, lehse kan dei na ka daw jong ka jingshah pynthut na ka jinghap u slap, uba la sdang naduh hynnin ka miet ha ka por 2 baje ei ei mynstep.
Haba peit ia ka rukom pynkhreh, da shisha la ïohi ba ka la dei ka rukom pynkhreh kaba janai, ha kaba la ïohi ba ha ka jaka ba la pynlong ia katei ka Tamasa, ki don shibun bah ki dukan, kiba die ia ki jingbam bapher bapher lem bad ki tiar ki tar ba shibun jait, ia kaba la wan ban buh da ki briew na kylleng ki jaka na Meghalaya bad na ka jylla Assam ruh kumjuh.
Ha kawei pat ka liang, haba phai halor ki nongrwai, ki nongput nongtem lem bad bun kiwei kiba la hap ban mih rynsan ha ka sngi ba sdang jong katei ka Tamasa Syntiew Dieng, la ïohi ba kim shym la iohlad ban pyni ia la kata ka sap ka phong kaba ki don bad khamtam eh ban pynsngewtynnd ia ki paidbah, ha kaba ki daw jong kata baroh ka dei namar ka jingshah pynthut na ka jinghap slap.
U nongthoh khubor, ha ki jingiaid ban jurip na kiba bun ki dukan kiba don hajan jong katei ka jaka ba la pynlong ia ka Tamasa, la ïohi bad lap ba kawei na ki dukan kaba kham ïaid Iew eh ka dei kawei ka dukan kaba die ia ki Raincoat (Jaket iada slap), lait na kita kaba mut kiwei pat ki dukan ki kam duna ka jingleit ki briew, namar nalor ka jinghap slap bad ka jingktieh ha ki katto katne ki jaka ba la pynlong ia katei ka Tamasa bad khamtam ha kito ba dang shu tih ne pyndap khyndew thymmai.
Kito kiba ia buh ia la ki jong ki dur, ha ki social media, ki hap ban ia husiar bha nangne shakhmat bad kata ka long, ba ka la mih thymmai, kawei ka buit leh tuh, kaba ki khot deepfake video bad ka Rashmika Mandanna bad ka Katrina Kaif, ki la ngat ban shah thad ialade, ha kitei ki nongthaw video bad mynta ka la ngat sa ka Kajol, ka nongak phlim ba pawnam ka bollywood.
Katei ka video, ka pyni, ba ka Kajol, ka dang law jain, ha kaba la pyni ha ka video ia katei ka dur ba katei ka aktress, ka dang law jain bad ia katei ka dur, la pyni, da ka Rosie Breen, ha kaba la pyni paidbah ha  TikTok, ha kawei ka jingthoh, kaba ki ong  ‘Get Ready With Me’Katei ka video, kaba la shu thaw tuh, la pyllait paidbah ha TikTok, ha ka 5tarik Jylliew 2023, da kaba shim da ka dur jong kiwei pat bad ba la buh da ka dur khmat jong ka Kajol, ha kaba ki ong  “Get Ready With Me" (GRWM).
U Narendra Modi, myntri rangbahduh, ula kren sngewkhia, halor kine ki kam leh buit tuh bad kiba lah ban pynkulmar ia u paidbah ha kano kano ka por bad u khot ia ki kotkhubor, ba kin hikai ia ki paidbah, ba kin lait na kine ki  deepfakes.
U Modi, u iathuh, ba ula iohi, ia kawei ka dur, kaba ki shu thaw thok, ha ka por, ba u leh Garba bad ka long thik, kum ka dur ba shisha.
Shillong: Mynta ka sngi, ka don ka jinghap slap, ha ka nongbah Shillong, kaba long 5.
6mm, katba ha Sohra, ka long 7.
4mm bad ha Umiam, ka long 4.
8mm.
Ka tnat peit mariang jong ka sorkar India, ka India Meteorological Department (IMD), ka iathuh, ba kan iai bteng ban hap slap, ha ka nongbah Shillong bad ha ki jaka ba marjan bad nangta, kan don ka jingjur slap, ha ki bynta jong ka jylla.
Ha kawei pat ka khubor, ka tnat peit mariang, ka iathuh, ba ka don ka jingkhie eriong, ha ka Bay of Bengal, ha kaba ka jingstet jong ka lyer, ka long 26 Kilometre ha ka shi kynta, kaba la jia, ha ka por 8.
30 mynta ka step.
Katei kan dang iai bteng, ban kiew sha ki bynta jong ka thain shatei lam mihngi bad kan poi ruh sha Khepupara jong ka Bangladesh, ha ka jingstet, kaba lah ban long sha ka 60-70 bad haduh 80 Kilometre ha ka shi kynta, ha ka miet jong ka 17tarik Naiwieng 2023 bad la iathuh, ba kan don ka jinghap slap, ha ki bynta jong ka jylla, ha ka miet jong ka 17tarik Naiwieng 2023.
Ka khubor jong ka IMD, kam shym la pyni, ba kan don kano kano ka jinghap slap, naduh lashai ka sngi, ha ka jylla hi baroh kawei.
Lada don mano mano kiba kwah ban phah sait nep kum ki kumbor phi lah ban phah sait ha nga, ngin wan shim hi na ing jong phi bad leit buh hi ha ing  jong phi.
Contact number 87877774585,9402331442.
