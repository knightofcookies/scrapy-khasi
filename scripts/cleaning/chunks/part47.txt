Ka Mynsngad iaka kol kaba lai kala thep lyngba u Shanbor Satein (51).
Ka Khliemynkrem kala thep iaka kol kaba lai jong ka shuwa ban wai ka por iakhun lyngba u Tremiki Jyrwa (79).
Ka jingiakhun hadpeng kine ki arliang mamla kala long kaba iaryngkat bor bad kila ñion markylliang bad kila ioh ruh mar katjuh ki kabu ksiar.
Lashai ka sngi ka jingïakhun kan long hapdeng ka Mooknor Thadmuthlong pyrshah ïaka Panaliar haka por 3.
00 baje janmiet.
Ka Thma u Rangli (TUR) ka ai ka jingkyrshan kaba pura ia ka jingiakhih jong ki nonghikai hapoh ka shatri The Federation of All School Teachers of Meghalaya (FASTOM) na ka bynta ki jingdawa kiba shong ain bad shong nia jong ki.
Ka long kaba jah burom ia ka Sorkar MDA kaba la ialam khmat da ka NPP, UDP, BJP, HSPDP, PDF, ki san ngut kiba la phet na ka Congress bad ki MLA shimet, ba kan shu pynthamme da ki jingkular kai ban pyntreikam ia ki jingdawa jong ki nonghikai.
Ka TUR ka kyrshan bad dawa lang ryngkat bad ki nonghikai ba ka sorkar ka dei ban ai ka tulop kaba lah ban kyrshan pura ia ka jingim bad ka iing ka sem, kata ka mut ka living wage.
Ka long kaba kyndit ba ki jingdonkam kiba kongsan jong ki nongshong shnong kum ka koit ka khiah, ka pule puthi, ka bam ka dih bad ka kamai kajih, ka Jylla ha kine ki san phew snem kam shym lah ban pynbiang ia ki sha ki nongshong shong bad ka long ka Jylla kaba leh sniew bad sah dien tam ha kine ki liang.
Ka kaiphot halor ka pule puthi kaba la tip kum ka PGI 2021 kaba la pynkhreh da ka tnat NITI Aayog ka pynpaw ba ka Jylla Meghalaya ka dei ka jylla kaba don sha trai duh ha ka pule puthi.
Kawei na ki daw jong ka jinghiar ka pule puthi katkum katei ka report ka long ba ka Sorkar Jylla kam shym lah ban pynbiang ia ki jingdonkam jong ki nonghikai ha ki jaka hikai jong ki, kaba kynthup ruh ia ka jingsiew tulop.
Ka Sorkar Jylla na ka por sha ka por ka ong ba kam don pisa ban pynkiew ia ka tulop bad pynbiang ia kiwei ki jingdonkam jong ki nonghikai.
Kane ka jingong ka long ka bym lah ban pdiang satia namar kane kajuh ka Sorkar ka kloi ban pynsyrwa kai ia ka pisa paidbah ban thied ia ki kali thymmai kiba remdor, ban tei ia ki jingtei ki bym phoida bad kiba tor, ka pynlut kai ia ka pisa ha kaba pynthamme da ki antor bad ki byrta ki shula halor ki kam kiba ka kam ba ka lah leh.
Ka Sorkar Jylla ka mlien mynta ban shim ia ki ram na ki Bank kum ka ADB ha ka kyrteng ban tei ia ki skul bad ki kolej.
Ka jingkylli ka mih mano ban kit bad siew ia kane ka ram? Ka jingma kaba khraw ka ap ia ka lawei ka long ba ma ngi hi ki nongshong shnong bad ki khun jong ngi kin hap ban kit bad siew ia ka ram.
Ka kaiphot jong u Auditor General ka pynpaw ba ka Sorkar Meghalaya ka la pynduna pynban ia ka jingpynlut na ka bynta ka pule puthi haduh kumba 68 klur tyngka ha ka snem 2020-2021.
Ka tnat pule puthi ruh ka hap ban shim ia ka jingkit khlieh namar ba kam shym la lah ban pynbiang ia ki kot ki sla ban pynshisha halor ka jingpynlut ba ka ioh na ki grant ne jingkyrshan bapher bapher kaba la kot shaduh ka 2264 klur tyngka.
Kine ki dak jingkhein ki pynpaw ba ka Sorkar Meghalaya kam don jingkit khlieh ei ei halor ka kam pule puthi.
Ka jingeh kam dei ka jindon ne jingbymdon tyngka, hynrei ka jingeh kaba khraw tam ka dei namar ia ka jingpyndonkam bakla ia ka pisa lane ka jingbym lah ban pyndonkam ia ka pisa.
Ka TUR ka ieng bad dawa ba ka pule puthi ka dei ban wan hakhmat eh jong ka synshar khadar bad jingtreikam jong ka Sorkar.
Ka pule puthi ka dei ka kambah ba ka Sorkar ka dei ban bah khlieh nyngkong namar ka Jylla kaba kiew ha ka pule puthi ka dei ka Jylla kaba mait shaphrang bad ki nonghikai ki dei u klongsnam jong ka jingkiew ka pule puthi.
Kumta ka TUR ka pynpaw ba ka jingiakhih jong ki nonghikai ka long kaba don burom bad ki jingdawa jong ki dei ban pynurlong mardor.
Ka ophis u District Statistical Officer, West Jaintia Hills kala rakhe iaka National Statistics Day halor ka mat pdeng ka “Data for Sustainable Development" haka sngi Balang ha ïing dorbar ka shnong Mynthong, Jowai.
Ka National Statistics Day la rakhe iaka manla ka 29 tarik u bnai Jylliew ha baroh kawei ka ri ban kynmaw burom ia u synñiang u bynhei bala noh u (L) Professor Prasanta Chandra Mahalanobis iaka rukom buh jingkhein bad ka jingsaindur iaka ioh ka kot ka ri.
U Prasanta Chandra u dei u scientist and statistician, u dei ruh u nongseng jong ka Indian Statistical Institute (ISI).
Ka 29 tarik Jylliew ka dei ruh ka sngi kha u ne u riewkhraw ban lum jingkhein iaka ioh ka koit, ka roi ka par ka ri.
Ka World Statistics Day pat la rakhe ha ka 20 tarik u Risaw ha satlak ka pyrthei man la ka san snem.
Ha ri India la sdang rakhe iaka National Statistics Day naduh u snem 2007.
Ka jingrakhe ia kane ka sngi ka long ban pynsngewthuh sha u paidbah halor ka jingkongsan ka statistics ne ka jinglum jingkhein, ka jingbuh jingthoh haka jingim manla ka sngi bad kumno ban ruid nuksa ne ban thaw lad thaw buit bad wanrah iaka roi ka par.
U Kongsan Ma R Sumer, Deputy Director, Directorate of Economics & Statistics, Meghalaya haba kren ula ong ba ka jingrakhe ia kane ka sngi ka dei ban pynsngewthuh halor ka jingdonkam ka Statistics haka jingim ba manla ka sngi ban lum jingkhein, ban buh jingthoh bad ban wad bniah da kaba thikna bin bin.
Ka tnad Statistics kadei kawei na ka tnad kaba don bynta ha kaban saindur iaka ri bad lyngba ka jingkhein kaba kynthup iaka khanasamari, ka survey ha kaba iadei ka pule ka puthi, ka koit ka khiah, ka rep ka riang nalor kiwei kiwei bad lyngba ka jingkhein kaba lum la ai sha ka sorkar ban ruid nuksa bad thaw lad thaw buit ban shna iaki aiñ ne ki policy ban myntoi ka jylla bad ka ri haka ioh ka kot bad ka roi ka par, la ong u ma Sumer.
Ula ai nuksa ruh iaka 17 tylli thong ka United Nation ne ka Sustainable Development Goals (SDG) bad ka ri India ruh ka buh iaka juh ka thong ban iakhun iaka jingduk jingkyrduh, ban lait na ka jingiap thngan, ka bha ka miat haka pule ka puthi, ban don ka jinglong iaryngkat kyrdan, ba u nongshong shnong un ioh iaka umbam um dih kaba biang, ban pynbha iaka mariang nalor kiwei kiwei.
Shuh shuh u ma Sumer ula ong ba ka Statistics ai iaka jingkhein kaba thikna iaka roi ka par jong ka mynnor, mynta bad ka lashai bad lyngba ka jingwad bniah ka iarap ban tei iaka jylla bad ka ri.
Kiwei kiwei kiba kren ki kynthup ia u Ma TL Shullai District Statistical Officer, West Jaintia Hills, u Ma C Buam District Statistical Officer, East Jaintia Hills bad iaka kyntien pdiang la ai da u Bah TK Sawian primary investigator, ka jingkren ai khublei da u Bah P Syiemlieh.
La sam ruh iaki khusnam sha ki khynnah skul kiba jop haka jingiakop Elocution (Speech) bala pynlong da ka ophis u District Statistical Officer.
Ki nongjop kilong kine harum: 1st prize- Miss Arda-emiwaka Jones Latam Ches’ Star Higher Secondary School Jowai 2nd Prize- Miss Riba Nylla Shylla Government Girl’s Higher Secondary School Jowai 3rd Prize- Miss Ibapynhun Lamare Q.
C.
Springside Higher Secondary School Jowai 3rd Prize- Miss Banda-ika Lyngdoh Kiang Nangbah Government Higher Secondary School Jowai.
U Deputy Commissioner (Supply) ka Eastern West Khasi Hills District u pynbna paidbah ba la pyllait ia u khaw rashon hapoh ka National Food Security Act (NFSA) bad u khaw ioh ei na ka scheme PMGKAY na ka bynta u bnai Jylliew 2022.
Ka bhah khaw NFSA iaki ba don card PHH haka jingthew 5 kilo shi khlieh briew haka dor T.
3 shi kilo, ki AAY haka jingthew kaba 35 kilo kawei ka card ha ka dor T.
3 shi kilo.
Katba ki Non-NFSA kalong haka jingthew kaba 7.
215 kilo shi card ha ka dor T.
13 shi kilo Katba u khaw ba duk-Pradhan Mantri Garib Kalyan Awaas Yojana (PMGKAY) yn sam mar san kilo sha kiba don card AAY bad PHH.
Une u khaw u dei uba ai ei da ka sorkar sha ki nongioh myntoi.
Ka ophis u Deputy Commissioner (Supply) kala ong ba ki nongdie rashon (FPS Dealer) kim bit ban ai duna ne ot na ka bhah ba la buh ne mang da ka sorkar ha kaba iadei bad ka jingsam ia uno uno u marbam ba la ai lyngba ka shkim PMGKAY, NFSA bad Non- NFSA.
La bthah ruh ia baroh ki FPS dealer ba kim dei ban pynduh khaw ia kito ki nongbam ki bym pat don ia u Aadhaar Card bad ia kito ki ba la pynjah ia ki ration card jong ki.
Ia ka bai kit bad bai kali ban pynpoi ia kine ki marbam hapoh jong kitei ki lai tylli ki skhim yn bei pisa da ka sorkar sha ki Wholesaler ne Dealer kumba ju leh na ka por sha ka por bad ha ka jaka sam khaw la bthah ba baroh kin ieng la kumno kumno shi mitar ka jingjngai iwei na iwei pat ha u lain.
Shuh shuh baroh ki nongshim rashon kin hap ban deng ia ki jingda dur khmat (Mask) ha ki jaka sam khaw.
Lada lap ia kino kino kiba pynkhein iaki adong adit yn pynshitom katkum ka ain bad lada don kano kano ka jingujor halor ka jing bym thikna ka jingsam ia ki mar rashon, ki nongiohbhah ki lah ban phah da ka jingthoh sha u District Grievance Redressal Officer& Additional Deputy Commissioner (Supply), Eastern West Khasi Hills District, Mairang lane ki lah ban thep ha ka Complaint Box ba la buh da ka office u Deputy Commissioner (Supply).
Ka Khasi Student Union (KSU) Lad Rymbai Unit kala dawa na ka MePDCL Khliehriat Distribution Division ban pynioh bording mardor ha ka shnong Ladrymbai B hadien ba kane ka shnong ka hap ban shong haka jingdum mynta la palat lai taiew.
Kane ka shnong kala hap ban shong haka jingdum tang na ka daw ba duh u transformer ba sam bording ha kane ka shnong bad ka MePDCL kam shym la leh eiei ban maramot ne kylliang ia une u transformer ban pynioh ding ia kane ka shnong.
Ka KSU kala ong ba une u transformer ula duh naduh 6 tarik u Jylliew.
“Ka jingsniew jong u ne u Transformer kala ktah jur ïa ki khynnah skul jong katei ka shnong namar bun ki khynnah skul ki dang don hapdeng ka jingïakhun ïaka eksamin shiteng snem," la ong Donbok Mukhim president KSU Lad Rymbai Unit kiba la ujor sha u Executive Engineer, MePDCL Khliehriat Distribution Division haka sngi ba ar.
Ka KSU haka jingiakynduh ia une u Engineer ka MePDCL kala dawa ban pynbiang bording mar mar ha katei ka shnong, kaba na kaliang une u engineer ruh ula kular ban shimkhia ban pynioh bording ia kane ka shnong.
Ka jingiakhun football hapdeng ka West Madan Mustem pyrshah iaka Caroline Colony kala wai da kaba iakhaid mar 1 kol haka sngi sdang ka 2nd Division kaba la tip kum ka 5th Debo Shullai Memorial Trophy kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Nyngkong.
Ha kane ka jingiakhun ka West Madan Mustem kala tam shuwa shakhmat lyngba ka kol kaba la thep da u Develence Shylla (28) bad kane ka kol kala neh haduh bala wai ka kylla step.
Dei haka kylla miet ka Caroline Colony kala ioh ban pynphai bad tan kylla iaka jingiakhun sha kaba iakhaid da ka kol u Famous Paslein (65).
Kine ki arliang mamla kila ioh mar katjuh ki kabu, hynrei kim lah satia ban pynkylla sha ka kol bad kila hap ban ia hun ban iasam mar 1 poiñ.
Lashai ka sngi ka jingiakhun kan long hadpeng ka Lumpariat pyrshah iaka Khliehiongriang haka por 3 PM.
Ka Khliehrymphum Ladthadlaboh Jowai hadien bala paw sha ki lad pathai khubor halor ka jingthmu pynlang ñiut ka Jowai Municipal Board (JMB) ha Rymphum kila pynpaw iaka pyrshah jur namar ba kan ktah iaka koit ka khiah u briew bad ka sawdong sawkun ka jaka.
Ka Khiliehrymphum, Ladthadlaboh ha u kyrwoh bala phah sha u syllad.
com kala ong ba kum ka dong ka pyrshah jur ia kane ka jingthmu jong ka Jowai Municipal Board ban shna iaka jaka pynlang ñiut ha Khliehrymphum namar ba kan ktah iaka sawdong sawkun ka jaka bad ka koit ka khiah u briew nalor baka long ka jaka kaba don harud ka wahduid wah Rymphum bad tuid lyngba ka Myntwa Myntdu.
Lada shna ia katei ka jaka pynlang niut ha kane ka jaka kan ktah ruh iaka tyllong umbam umdih kiba don ha syndah kane ka jaka bad ki longiing jong ki briew.
Kane ka jingthmu jong ka JMB ban pynlang ha kane ka jaka ka dei kaba la shu leh bor khlem ka jingiasyllok bad u paid nongshong shnong ka Khliehrymphum, Ladthadlaboh.
Shuh shuh ka Khliehrymphum, Ladthadlaboh ka pynshai paidbah ruh ba kane ka jaka kaba thmu ka JMB ban shna iaka jaka pynlang ka hap hapoh u pud u ang ka Khliehrymphum Ladthalaboh kaba dang peit da ka Ladthadlaboh Dorbar Shnong.
Ka Khliehrymphum, Ladthadlaboh ka dawa mardor naka Jowai Municipal Board ban sangeh shisyndon ban tei ia ka jaka pynlang ñiut lym kumta ki nongshong shnong kin shim da kiwei pat ki rai.
Ka iakop ialehkai Badminton, ka 19th Open To All Badminton Championship 2022″ kaba pyniaid da ka Sports And Games Committee, Loompyrdi Ïongpiah kala poi noh sha kaba kut haka sngi Saitjain ha Indoor Hall ka Seiñraij Jowai ha Tpep Pale.
U Kongsan uba wan sakhi ia kane ka ialehkai Badminton u dei u ma EMH Passah Working president West Jaintia District Sports Assocition (WJDSA) ha ka jingiadonlang ki nongialam shnong ka Loompyrdi Iongpiah ma Bimee Suwer general secretary, sports secretary Teddy Laloo bad kiwei kiwei.
Ki kyrdan ïalehkai ki long 50yrs+, 35yrs+, Under-19 (Boys Single/Doubles), Open (Men Single & Men Doubles) bad Mix Double.
Ki resol na ka jingiakhun final : U-19 Boys Doubles Owawan Dkhar & Heini Paia S Manner kila jop ia u Banshanbor Lamare & Wanphaibiang Iakai da 21-14, 21-17.
Mixed Doubles U Mebanker Shullai & Emilanadaka Chyrmang kila jop ïa u Hrisami Passah & Ribhalang Passah da 21-16, 14-21, 21-8.
35+Mens Doubles U Subadonbor Pyngrope & Naresh Asher kila jop ïa u Dr Peterson Lamare & Damehi Kyndiah.
U-19 Boys Singles U Banshanbor Lamare ula jop ïa u Owawan Dkhar da 21-19, 13-21, 24-22 50+ Mens Single U Wanmi Dkhar ula jop ïa u Ambrose Gatphoh 50+ Men Doubles U Goldenstar Kharbuli & Pynbianglang Laloo kila jop ïa u Mewothi Nongpluh & Ristolmon D Sungoh.
35+ Mens single U Dr Peterson Lamare ula jop ïa u Dauru Laloo Open Men’s’ Doubles Deilang wa oo Nongpluh & Burom langki Lakiang ula jop ia u Mebankerlang Shullai & Gregoreo Passah.
Open Men’s Singles U Mebanker Shullai ula jop ïa u Deilangwao Nongpluh da 21-10, 21-14.
Ka Khasi Students Union (KSU), Jowai Unit kala pynkup burom ia ki ar ngut ki samla kiba ioh rung haka first twenty haka exam SSLC jong ka MBoSE haka sngi Thohdieng.
Kine ki ar ngut kiba la shah pynkup burom ki dei u Weibha Nongtdu Lakiang ka North Liberty Higher Secondary School bad ka Felicia Dan jong ka Jaintia Secondary School.
Ha kane ka jingpynkup burom ia ki samla la iadonlang kiba haiing hasem jong ki.
U nongialam barim KSU Ohibait Dkhar, ula pynkymaw iaka reservation policy bad ula ong ba kane ka bhah kyrpang ha jylla haba ianujor bad kiwei ki jaidbynriew ki Khasi ngi donkam iaki percentage baheh ban ioh leit pule doctor bad kiwei kiwei ki lain pule.
Ula ong ba ki khynnah pule Khasi Jaintia ki donkam ban trei shitom bad minot khnang ban ioh ia katta ka percentage baheh ban poi sha ka thong.
Kiwei kiwei kiba iadonlang ki dei u president KSU Jowai Ewanmi Phawa, general secretary Leonard Dhar, publicity secretary Nidapoi Shadap.
U MLA Jowai Wailadmiki Shylla ula synñiang da ka kor computer bad printer sha ka dorbar shnong Loomkyrwiang haka sngi Saitjain.
Ia kane computer bad printer ula aiti sha ki nongialam shnong haka jingialang kaba lyngkot kaba iadonlang bad ki dkhot ka executive commitee, u waheh shnong ma Hamewan Laloo, ki nongaibuit ka shnong kiba kynthup ia u Ma Chibor Najiar bad Ma Lammat oo Laloo nalor kiwei kiwei.
U Ma Wailadmiki Shylla haba kren ula ong ba haka pyrthei technology kaba mynta la idonkam shisha ban don ïaki computer haki dorbar shnong khnang ban pynsuk ïaki nongïalam shnong ban pyniaid shait shait iaki kam ki jam ka shnong bad ban buh iaki jingthoh ha ki kor ki bor khnang ba ki ban shimti iaka kam kin suk ban buddien ia kino kino ki kam.
Kiwei kiwei kiba iadonlang ki kynthup ia u MDC Sohmynting Khliehtyrshi Lakhon Dkhar, Darilang Lamare  president NPP Jowai Block, u Darilang Lamare bad kiwei kiwei.
Ka North Liberty Higher Secondary School bad ka RC Eve Secondary School, Mihmyntdu kila ioh ban rah iaka nam lahduh haka Subroto Cup ne ka Inter School Football Tournament ba la pynïaid da ka ophis u District Sport Officer, West Jaintia Hills District.
Kane kala wan hadien ba kine ki ar skul kila jop oiaka jingiakhun final kaba long haka sngi Saitjain ha Kiang Nangbah Stadium.
Ka North Liberty HSS kala jop ha ka Under-17 Boys bad Girls, katba ka RC Eve SS kala jop haka Unde-14 Boys’ Haba phai sha ka jingïakhun U-14 jong ki khynnah shynrang ka North Liberty H/S School ka la shah liem noh haka RC Eve Secondary School, Mihmyntdu da 2-1.
Haka jingiakhun Under-17 Boys ka North Liberty H/S School ka la pynliem da 1-0 ïaka Little Flower HSS Ummulong.
Katba haka Under-17 Girls ka North Liberty HSS ka la pynliem ïaka Kiang Nangbah HSS da 3-0.
U kongsan uba wan sakhi ia kane ka final u dei u Assistant Director Information and Public Relation Ma R Muksor.
La iadonalng u ma K.
Passah DSO West Jaintia Hills, ki dkhot ka WJDSA bad ki nonghikai.
Da kane ka namjop haka district level ka North Liberty HSS bad ka RC Eve SS kin pynkhreh mynta ban leit mihkhmat iaka district West Jaintia Hills sha ka State Level.
Ka Dorbar Shnong Mookyrdup kala mih shakhmat ban pynpaw ia ka jingpyrshah halor ka jingthmu jong ka Jowai Municipal Board (JMB) ban buh ia ka jaka pynlang jakhlia hapoh u pud u sam ka shnong.
Ka DS Mookyrdup hadien bala ïohi ia ka jingshna jong ka JMB ia ka jaka pynlang jakhlia hapoh u pud u sam ka shnong, nalor kata ha ki bynta bym da jngai na ki ïingsah ki briew kala shong ia ka jingialang kaba kyrkieh ha ka 21.
06.
2022.
Ha kane ka jingialang la shim ia ka rai ban pyrshah bad ban pynsangeh noh ia katei ka jingpyntrei jong ka JMB ia katei ka jaka pynlang jakhlia kaba dang iaid shait shait mynta.
Kumta na ka liang u Waheh Shnong lem bad ki dkhot jong ka EB kila leit ban buh da ka jingujor sha u Chief Executive Officer ka JMB hynnin ka sngi (23.
06.
2022) ban pyrshah halor kane ka jingthmu.
Ka Shnong kala ai kopi ruh ia ka jingujor sha u Chairman jong ka JMB bad sha u Chairman jong ka Meghalaya State Pollution Control Board, Shillong.
Na ka liang ka DS Mookyrdup kala pynpaw ka jingpynrem jur ia ka JMB kaba la leh ia kane ka kam khlem ka jingtip ne ioh jingbit na ka bor shnong.
Katkum ka jingjurip jong ki nongshong shnong la lap ba kane ka jaka ba thmu ka JMB ban pynlang ia kine ki jaka ka don harud u surok Dulong College Road, mar syndah bad ka Wah Rymphum kaba dei ka shnat jong ka Wah Myntdu, kaba lah ban shah ktah ne pynjaboh ha kano kano ka por.
Sa kawei kaba kham sniew shuh shuh ka long ba kane ka jaka ka don hapoh shnong bad marjan bad ki ïing shong briew.
Kumta na ka liang ka Dorbar shnong Mookyrdup ka dawa na ka JMB ba ka dei ban sangeh noh mardor ia kane ka jingthmu jong ka.
Kan dei ka sien kaba ar iaka North Liberty Higher Secondary School ba kan ioh iaka lad ban aireng ha baroh lai tylli ki final haka Subroto Cup, katta haka Under-14 Boys’, Under 17 Boys’ & Girls’ kaba pyniaid da ka ophis u District Sports Officer, West Jaintia Hills District.
Ka sien kaba nyngkong ba ka North Liberty HSS kala iakhun lai tylli ki final kalong ha u snem 2019 bad kala jop ruh bad ioh mihkhmat iaka district sha ka state level.
Mynta ka kynti ruh kala thaw biang iaka rekod bad dei tang maka ka skul na Jowai kaba la jop lai tylli ki semfinal haka Under-14, Boys bad Under-17 Boys & Girls hadien ba kala jop iaka jingiakhun semifinal kaba long ha Kiang Nangbah Stadium haka sngi Thohdieng.
Haka jingiakhun semifinal haka Under-14 Boys’, ka North Liberty HSS kala pynliem da ka tie breaker 3-1 pyrshah iaka HK Singh Memorial SS.
Haka Under -17 Boys ruh kala pynliem iaka HK Singh Memorial SS da ka tie breaker da 3-2.
Haka Under-17 Girls ka North Liberty HSS kala pynliem iaka Riwar Jaintia Church of God SS da 5-0 kol.
Ha kawei pat ka semifinal Under-14 Boys, ka RC Eve SS kala jop da ka tie breaker da 4-1 kol iaka Padu SS.
Haka Under 17 Boys; ka Little Flower HSS, Ummulong kala pynliem da 1-0 kol iaka Govt Boys HSS bad na kaliang ki kynthei ka Kiang Nangbah Govt HSS kala jop da ka tie breaker 3-2 iaka Police Public School.
Kane kala biang pura ia baroh kine ki skul ban mih madan lashai ka sngi Saitjain ban iaknieh iaka nam lahduh bad ban mihkhmat iaka district sha ka state level.
Ka jingiakhun final kaba nyngkong kan long haka por 9 Am hapdeng ka North Liberty HSS pyrshah iaka Kiang Nangbah Govt HSS haka kyrdan Under -17 Gilrs.
Ka jingiakhun kaba ar haka kyrdan Under-14 Boys’ ka North Liberty pyrshah iaka RC Eve SS, Mihmyntdu haka por 10:30 AM.
Ka jingiakhun final kaba khatduh hadpeng ka North Liberty HSS pyrshah iaka Little Flower HSS Ummulong haka por 12.
00 PM.
U Stephan Mukhim MLA barim ka Amlarem Constituency ula ong ba ki kam kiba ula sdang kila sahteng lut namar bym shimkhia u MLA ba mynta u ma Lahkmen Rymbui bad u sngewkhia shikatdei eh namar ba Amlarem sub division kaba dei sub division kaba rim ta ka sahdien ha baroh kiliang.
U ma Stephan Mukhim, uba la rai ban iakhun iaka elekshon MLA naka National Peoples’ Party (NPP), ula ong ia kane haba kren bad ki nongthoh khubor hadien ka jingialang pyniasnoh NPP u MLA barim ka Amlarem u ma Riang Lenon Tariang uba la ieh noh iaka party Bhartiya Janata Party (BJP) ryngkat bad ki nongkyrshan jong u haka sngi ba Ar.
Ka politik ha Amlarem kala khluit bad kane ka jingwansnoh u ma Tariang sha ka NPP kala nang pynkhlain bor shuh shuh ia u Ma Stephan ban ia aireng pyrshah ia u Ma Lahkmen Rymbui uba long mynta u Myntri ka tnat Pohiing bad tnat Pule Puthi jong ka Jylla ha ka elekshon sha ka iing Dorbar Thawain jong ka Jylla ha u 2023.
Haba iakren bad ki lad pathai khubor, u Ma Stephanson u la kynnoh ba ka jingïaid lynti jong u Ma Rymbui kadei kaba leh shilliang haduh katta katta balei namar mar sien jop ula kular iaka MLA skim T.
7500 tang na bynta ki nongkyrshan jong u (Rymbui).
U la ong shuh shuh katba ia ki nongkyrshan jong u bad nongkyrshan jong u RL Tariang na ka BJP kumjuh ki nongkyrshan jong u Holando Lamin na ka Congress ki la shah kyntait mardor ha u Ma Rymbui.
U la ong kane ka dei ka jingleh shilliang iaki paidbah bad ha kajuh ka por ki nongïalam jong u ki long kiba niew shilliang wat ia ki nongkyrshan jong ki hi.
U la bynrap ba ka MLA skhim jong u ka long lehnohei bad kam shym la iarap bad kyntiew iaki longïing longsem baduk ba rangli jong ka constituency bad ka dei tang kum ka Election fund jong u Rymbui.
Halor ki kam kiba sahteng hapoh ka Amlarem Constituency, u MLA barim jong ka Amlarem Constituency u la iathuh ba ha ka por jong u, ula pyrshang ban pynioh Hospital hapoh ka Headquarter jong ka Sub Division bad kane ka la ïaid shakhmat hynrei haduh mynta kam shym la long kaba urlong.
U Ma Stephanson ula ong ki surok shnong kila jot la pra ha baroh kawei ka constituency bad haka por jong u, u la kam ba bun ki surok ki bha hynrei kumba long mynta ki long kiba la shitom iaki kali ban leit bad wan kumjuh ki paidbah.
Haba kylli kaei ka jingmyntoi ia u na ka jingwan iasnohlang jong u Ma Tariang sha ka NPP, u Ma Stephanson u la ong ba ka long ka jingmyntoi kaba khraw ia u namar ba u Ma Tariang u dei Ex-Minister bad Ex-Deputy Speaker uba la ih bha ha ka kam saiñ hima sima.
Haba iadei bad ka umbam umdih u pynpaw ka jingsngewnguh iaka sorkar kmie ba la ioh iaka JJM hynrei wat la katta ruh ka jingpyntrei kam long kaba pynhun ia u paidbah hapoh ka Constituency.
U la khmih lynti ba lada u wan haka thong un pynmiat pynbha iaki khnang ba ki paidbah kin ïoh iaka hok jong ki haka liang ka umbam umdih.
Halor ki jaka pule puthi kiba dang duna ha Constituency, u Ma Stephanson u la pynpaw ia ka sngewnguh ia ka Sorkar ba ka la ai ia ka People’s College ia ka Nongtalang College hynrei katkum ka jingïaid ka por u la sngewdei ba kat ka sub division kaba rim tam ka la dei hok ba ioh da ka Govt College bad lada u wan sha ka bor un wanrah ia ka Govt College kaba pura ha ka Amlarem.
U Ma Stephanson u la kynthoh shuh shuh ba u Local MLA uba long u myntri jong ka tnad border area, hynrei haka jingiohi jong u dang bun ki jingduna ha ki thain khappud na ka daw jong ka jingbymshimkhia u myntri jong ka tnat border.
U la ong ruh ba dang bun ki kam kiba sahteng kum ka Leshka Project haka liang ka power sector bad ka sngewsih ka long Leshka Project Second Stage ki dang sahteng haduh mynta.
U Ma Stephanson u la ong u thmu ban kyntiew ia ka kam jngoh kai pyrthei ne tourism hapoh ka thaiñ bad mynta ki tourist na bar ri ki la sdang ban wan sha ka thaiñ War Jaintia namar ka don iaki jaka shangkai kiba itynnad kiba la kyrkhu da U Blei.
U la ong ba yn pyrshang ban wad ki lad ki lynti na ki skhim Central bad State skim kumjuh na ka MLA Skim khnang ban iarap ia ki samla ba kin lah ban ieng hala ki jong ki kjat jongki.
U Ma Stephan ioh lypa ruh iaka jingkyrshan ki MDC jong ka NPP na War West, War East, Jowai South bad Sohmynting-Khliehtyrshi bad u kyrmen ba u MDC jong ka War Central u Holando Lamin yn sa wan shakhmat ban ai ia ka jingkyrshan jong u ia u.
Ka jingiakhun hapdeng ka Sohmynting pyrshah iaka Sabahmuswang kala wai da kaba iakhaid mar 1-1 haka jingiakhun Super Division Football Tournament kaba pyniaid da ka West Jaintia District Sports Association (WJDSA) haka sngi ba Ar.
Haba phai sha ka jingikahun kaba long ha Kiang Nangbah Stadium, ka Sohmynting kala tam shuwa shakhmat da ka kol kaba la thep u Meker Suting (21) bad ka Sabahmuswang kala tan iaka jingiakhun sha kaba iakhaid haka minit kaba khatduh 90+2 lyngba u Kerlang Shylla.
Ka jingiakhun hadpeng ka Nangbah Mulang pyrshah iaka Mynthong haka sngi Nyngkong ruh kala kut da kaba iakhaid 2-2 kol.
I Kong Deilana Challam iba shong ba sah ha Mission Compound, Pohskur, Jowai ila khlad noh haka 23.
08.
22.
Ia ka metiap jong I Kong Deilana la pynthiah ha Loompyrdi Iongpiah (San Mala) bad ka jingpyndep ia kaba sah jong i kanlong ha ka haka 24.
08.
22 naduh ka por 10 baje mynstep ha khnap thangbru ha Khimusniang, Jowai.
Ka Khasi Students’ Union (KSU) Nangbah Unit kala rai ban ailad ban plie biang iaka Punjab National Bank (PNB) hadien ba ki bor pyniaid ka bank kila pyndem bad pdiang iaka jingtlot ka jingai jingshakri jong ka bank.
Ka KSU hadien ba kala ioh iaka shithi na ka bor pyniaid ka bank kala shong jingialang kyrkieh haka sngi Nyngkong, hadien ba kala khang ia kane ka bank naduh ka sngi Palei, ka taiew kaba la dep.
Ka KSU kala khang tala ia kane ka bank hadien ba ka bank kala phiel ban pynurlong iaka jingdawa kiba la buh ka KSU kiba kynthup iaka update machine, ATM machine nalor kiwei kiwei ki jingdonkam katkum ka juk mynta ban pynbiang ka jingshakri sha u paidbah.
U Kyrwoh na u Conciousness Susngi Publicity Secretary KSU Nangbah Unit, ula ong ba ka KSU kala rai ban weng iaka jingkhang tala iaka bank hadien ba ki nongpyniaid ka bank kila kular ban pynbiang iaki jingdonkam.
Ka bank kala ong ba kan phah ruh iaki survey ATM field officers.
Kumta ka KSU kala rai ban weng shipor iaka jingkhang tala bad lada ka bank kam leh kumba la ai ktien ka KSU kan leh da kaba kham tyngeh hapoh shibnai.
Ka jingangnud jong ki paidbah ka thain Barato –Mukhroh kaba hap hapoh ka Mowkaiaw Constituency mynta ka kynti ka lah ban urlong noh ban ioh iaka Police Outpost ha Shnong Barato na bynta ban wanrah ia ka jingshong suk shongshngain bad ban tem iaka jingshah pyndik haka briew sorkar jong ka Assam da ka jingpynbna paidbah jong u Myntri Rangbah jong ka Jylla u Conrad K Sangma.
U Sangma u la iathuh ia kane ha ka jingialang paidbah haka sngi Nyngkong bala pynlong da ka NPP West Jaintia Hills District ha Madan Khmut Wasain, Mowkaiaw ban pynbna ia u Habahun Dkhar kum u kyrtong NPP na Mowkaiaw haka elskshon MLA 2023.
U la iathuh ba ka Sorkar ha ka jingialam jong da kaba shimkhia ia ka khia ka shon jong ki paidbah ka la rai ban buh noh ia ka Police Outpost ha Shnong Barato bad ka file halor kane ka kam ka dang iai sha ka tnat Planning bad hapoh shi bnai eiei kin sa wan buh mawnongrim ban tei ia katei ka Police Outpost ha Barato.
Shuh shuh u Myntri Rangbah ula ong ba ha kajuh ka sngi kin buh ia u mawnongrim ban tei noh shen ia ka Fire & Emergency Service Station ne ka ophis jong ka tnat pynlip ding ha Raliang.
U Sangma u la pynbna ruh ba la mang lai klur tyngka ban shna ia ki surok hapoh shnong Mowkaiaw.
U Myntri Rangbah ula iathuh ba ia ka Surok na Raliang sha Sahsniang shen yn sa shna shen noh lyngba ka Skim PMGSY bad u la ong ruh ba ka sorkar ka la dep shna ia ka surok na Pasyih sha Saphai (Garampani) ha ka jinglut ba 65 klur tyngka.
Haba phai sha ka skim PMGSY, u Sangma u la iathuh ba ia ka Jylla Meghalaya la shah kyntait ban ioh iaka skim PMGSY namar ka jingbym lah ban pyntreikam bha jong ki sorkar kiba rim.
Hynrei hadien ba u la shimti ia ka Sorkar u la shimkhia halor kane kam ban iakren bad ka sorkar pdeng ban pynioh biang ia ka bhah jong ka Meghalaya na ka skim PMGSY bad ha kine ki saw snem bala leit ka jingpyntreikam jong ka skim PMGSY ka haduh san shah ia ki 15 snem kiba la leit.
U Myntri Rangbah u la iathuh ba bun ki seng sain hima sima ki la kynthoh ia ka Sorkar MDA hadien ba shah khang ka jingshalan mawshun sha Bangladesh na Meghalaya da ka High Court jong ka jylla hynrei u la khlem shong kli kti ba u leit iakynduh ia ki heh ka tnat Commerce bad tnat Mining sha Delhi bunsien bad mynta la shah biang ban shalan mawshun sha Bangladesh.
Kiwei kiwei kren haka jingialang ki kynthup ia u Comingone Ymbon MLA ka Raiang Constituency, u Wailadmiki Shylla MLA ka Jowai Constituency, u CEM ka JHADC u Thombor Shiwat, u Banjop Pyngrope MDC nalor kiwei kiwei haka jingiadonlang u paid nongkyrshan ka NPP uba la wan na kylleng ki shnong.
U Myntri Rangbah ka Jylla u Conrad K Sangma haka sngi Nyngkong ula pynbna ba yn kynthup lang iaka Jaintia Hills Autonomous District Council (JHADC) haka kylla kaba ar ka jingiapynbeit pud hadpeng ka Assam bad ka Meghalaya hapoh ka Regional Committee jong ka West Jaintia Hills District na bynta ka Khanduli-Psiar bad ka Block-I.
U Myntri Rangbah ka Jylla ula ong ia kane ha ka jingialang paidbah kaba la pynlong da ka NPP West Jaintia Hills District ha Madan Khmut Wasain, Mowkaiaw.
U Sangma u la kular ba ka Sorkar kan thaw ki lad ki lynti ban pynbeit ia ki kam pud kam sam na bynta ki hynriew tylli ki jaka kajia khappud kiba dang sah kiba kynthup ia ka Block-I & II, Khanduli-Psiar, Langpih bad kiwei kiwei, kaba ym pat don kawei ruh ka sorkar kaba shim iaka kane ka ishu kaba sahteng mynta 50 snem.
Lah ban kdew hangne ba u Myntri Rangbah ka jylla Meghalaya u la iakynduh ia u Myntri Rangbah ka jylla Assam u Himanta Biswa Sarma ha Guwahati ha ka Sngi U Blei ha ka jingdon lang ki Chief Secretary jong baroh artylli ki jylla bad kiwei de ki heh sorkar.
Ka jingialang ka la mynjur ban sdang ia ka Second Phase ne kylla ba ar ban pynbeit pud pynbeit sam na bynta ki hynriew tylli ki jaka kajia kiba dang sah da kaba shna noh ia ka Regional Committee hapoh 15 sngi.
Ka jingialang ka la rai ruh ba ki Myntri Rangbah jong ka Meghalaya bad ka Assam kin leit iuh kjat sha ki thain Block-I & II ban sngap iaka sur u paidbah.
Ula ong ba Karbi Anglong Autonomous Council (KAAC) ha kane ka kylla ne a wat kaba ar ne ka don ka bynta kaba khraw bha na bynta ka Block-I & II bad Khanduli-Psiar.
U Myntri Rangbah ka Jylla uba long ruh u president ka National People’s Party (NPP) haka sngi Nyngkong u pynbna paidbah ia u Habahun Dkhar u MDC Saphai kum u kyrtong MLA ka NPP na Mowkaiaw Constituency ha ka elekshon 2023.
U Myntri Rangbah ula pynbna ia kane haka jingialang kaba pynlong da ka NPP West Jaintia Hills District ha Madan Khmut Wasain, Mowkaiaw.
U Habahun haba kren ha kane ka jingialang ula ong ba kiba bun ki ong ba u dei uba duna haka jingnang jingstad, hynrei ula iathuh pat ba ula pyndep iaka matrik bad um shym la pyndep iaka commerce bad ka diploma.
“Lada ong ki briew ba u (Habahun) u ba biej, hynrei ong iaki ailad ia uba biej ban trei da ka jabieng," la ong u Habahun bad ula kynthoh ruh ia u MLA ka Mowkaiaw uba nang tang ban kren ha Assembly, katba ka kam pat ym don bad buh jingkylli lah ka ktien ne ka kam bad ki paidbah kiba wan haka jingialang kila ai ka jingthap kti bad ka jingkynhoi risa.
Ha ka jingkren u Habahun um shym la pynmih iaka kyrteng u MLA, hynrei ka jingkren jong u ka kdew ia u MLA ka Mowakiaw.
Ka Village Defence Party ka Dorbar Shnong Laskein kala mana pyrshah ia kino kino ban iakhalai hapoh u pud u ang jong ka shnong Laskein.
Katkum ka jingmaham kaba la pynmih ka VDP Laskein, kala buh iaki jingmaham naka bynta ki nongshong shnong bad ia kiba na bar shnong ruh ba nalor ka kam iakhalai la mana pyrshah ba kim bit ban kren sih kren sang ne iashoh iadat ne ia khajia hapoh ka shnong ka thaw.
La mana pyrshah ba ym bit ia kino kino ban tuh ne iakhalai daka pisa hapoh u pud u sam ka shnong, ymbit ban syaid ding harud ki surok ne lynti shnong.
La khang pyrshah ban ban pynpait bilor ha surok, sha lum sha wah bad sha lyngkha, ymbit ban thiah sha ki surok khamtam haki por buaid kyiad, ym bit ban buh ne set iaki kali haki surok khamtam haki jaka ba khim ba pynthud ia ka iaid ka ieng kiwei pat ki kali.
Ym bit ban shangmakia sha ki surok shnong palat iaka 10 baje mynmiet khlem da don ki daw ba biang, ymbit ban leit khyndew kulmar, ymbit ban bret plastic, dieng, siej, ki kot kot bad ki jakhlia sha surok.
Ka VDP ka la maham ruh ban pynshitom dakaba tyngeh iakino kino kiba pynkhein iaki ain shnong.
Ka Dorbar shnong Chilliangraij ryngkat ka jingïatreilang ka Meghalaya Aids Control Society, National Health Mission kum ka dak ka jinglehkmen ïaka jingrakhe 75 snem ka jingïoh laitluid ka ri, ka la pynlong ïaka Awareness Cum Voluntary Blood Donation Camp ha Jowai Civil Hospital Blood Bank, Jowai haka sngi Saitjain, ka taiew kaba la dep.
10 ngut ki samla kynthup iaki ar ki kynthei kila ai sngewbha iaka snam sha ka Blood Bank Jowai.
U Oriland Shylla, General Secretary Chilliangraij ula ong ka thong ka long ban kyrshan mar kylliang bad ban pynim ïaki mynsiem ba kordor kiba dawa ban ïoh ïaka jingïarap na ka Dorbar shnong.
Shuh shuh ula ïathuh ba la buh thong ban pynlong ïaka Blood Donation Camp 2 sien shisnem kum ka dak ban pynsah kynmaw ïaka jinglong kyrpang ki sngi khraw ka Ri India kaba tip kum ka Republic Day bad  Independence Day.
Ka Dr.
P Shylla, Medical & Health Officer In charge Blood Bank, Jowai Civil Hospital ka pynpaw ba ka dap da ka jingsngewnguh ïaka Dorbar shnong Chilliagraij kaba la pyni ïaka mynsiem ïatreilang na ki por sha ki por na bynta ban pynim ïaki mynsien ba kordor kiba dawa ban ïoh ka jingïarap lyngba ka Jowai Blood Bank.
Ka kylla kaba ar jong ka kam ia pynbeit pud bad sam hapdeng ka jylla Meghalaya bad Assam kan sa khreh ba kan sdang noh hapoh kine ki 15 sngi kiban sa wan, da ka jingpynkhreh ban thaw biang ia ki kynhun kumba la leh ha ka kylla ba nyngkong, kata ia ki Regional Committee.
Ha kane ka kylla kaba ar jong ka jingpynbeit ia u pud u sam, ki bynta kiba dang sah ban ia pynbeit hapdeng kine ki ar jylla ki long hynriew tylli, kiba lehse, kan dei kawei na ka kam ia pynbeit kaban kham jwat, namar kumba la iohi paw ha ka kam ia pynbeit kaba nyngkong, wat lada kidei ia ki jaka bym da don than eh katta ka jingiaknieh ia ki jaka puta, pynban, hangne hangtai ka la mih paw pat ka dak jingbym hun ki paidbah ka jylla ban shem bad iohi ba hadien ki bun bun ki snem, mynta kin ngat noh ha ka jylla Assam.
Ia ka rai ban sdang ia pynbeit noh ia ka bynta kaba ar jong u  u pud u sam, la shim ha ka jingialang ba la long mynta ka sngi ha nongbah Dispur, ha ka jingialang ba la don lang ki ar myntri rangbah ka Assam bad Meghalaya  u Conrad K Sangma bad u Himanta Biswa Sarma.
Kumban shu pynkynmaw ba ia ka bynta jong ka kam ia pynbeit ia u pud u sam ha ka sien ba nyngkong  la pyndep san bnai mynshwa  ha kaba la soi ia ka Memorandum of Understanding (MoU) kaba la rai ban pynkut noh noh shwa ia ki  6 na ki 12 tylli ki jaka hakhmat ka jingsakhi lang da u myntri kam pohiing ka ri u Amit Shah ha ka 29 tarik Lber ha New Delhi.
Haba kren sha ki lad pathai khubor, u Myntri Rangbah ka Meghalaya u Conrad K Sangma, u la iathuh ba ha kane ka jingialang kaba mynta ka sngi, ma u bad u myntri rangbah ka Assam u Himanta Biswa Sarma, ki la shim ia ka rai ba kin sdang ban pyntyllun noh sha khmat ia ka kam ban ia pynbeit pat ia u pud u sam jong ki 6 tylli ki jaka bad kine ki kynthup ia ka Psiar, Khanduli, Block I, Block II, Bardua, Mawtawar bad Langpih.
“Dei ha kane ka jingialang ba ngi la shim ia ka rai ba ha kine ki 15 sngi, ki  sorkar ki ar jylla kin khreh ban thaw ia ki Regional Committee, ia kaba baroh ki committee yn lam khmat da ki Cabinet Minister na baroh ki ar jylla kiba long kum ki chairpersons" la bynrap u Conrad, ha kaba u la pynpaw ruh ba kan don ruh ka jingkynthup lang ia ki dkhot jong ka  Karbi Anglong Autonomous Council (KAAC) kiban rung kum ki dkhot ka regional committee ka sorkar Assam.
Kawei na ki mat ba kham paw shynna eh na kane ka jingialang ka long ba ki arngut ki myntri rangbah ka Assam bad Meghalaya ki la pynpaw ba kin da leit ban ia don bynta lang ha ki kato katne ki jaka kiba hap ha ka Block I bad Block II.
Shuh shuh na ka liang jong u Conrad, u kyrmen ba kane ka kam ban ia pynbeit ia u pud u sam ha ka kylla kaba ar kan long kaba iaid beit ba iaid ryntih kumba la lah ban pyndep ia ka kylla kaba nyngkong, katno tam lei lei da ka jingkyrkhu ka jong u Myntri Rangbah duh ka ri u Narendra Modi bad u Myntri kam pohiing u Amit Shah, ka kam kaba sah yn lah ban pynbeit ryngkat bad ka jinghun mynsiem lang u paidbah  jong baroh ar jylla.
Katba na ka liang u Myntri Rangbah ka Assam u Himanta Biswa Sarma, u ong ba baroh ar ki sorkar jylla ba mynta ki la buh ia katta ka thong ba long katba ka long, kin ialeh ban pynkloi ha kaban pynbeit noh ia u pud u sam, kampher ba wat ki lai tylli ki jaka kiba hapoh hapoh u pud u sam jong ka  ka  Karbi Anglong Autonomous Council (KAAC), ki dkhot ki jong ka kin don bynta lang ruh ha ki regional committee ban thung da ka sorkar Assam.
Ka Mookyndur SC kala lah ban pynliem iaka Khliehiongriang SC da 1-0 haka jingiakhun final jong ka Second Division Football Tournament kaba la tip kum ka 5th Debo Shullai Memorial Trophy kaba pyniaid da ka West Jaintia District Sports Association (WJDSA).
Ha ka jingiakhun final kaba long haka sngi Saitjain ha madan Kiang Nangbah Stadium ia kane ka shikol la thep da u Nehlang Phawa (4) bad kane ka kol kala neh haduh bala kut ka por iakhun.
Shuwa kane ka kol mar sien sdang ka jingiakhun tang hapoh 1 minit ka Mookyndur kala pynlehnohei ia kawei ka penalty ha kaba u nongap kol ka Khliehiongriang u Rimi Dkhar, uba la ioh iaka khusnam best goal keeper ula lah ban kyrda iaka bol.
Ia kane ka penalty la shut da u Jomsing Pariat, hynrei ym shym la lah ban pynkylla iaka sha ka kol.
Ka khusnam man of the match kala leit sha u Nehlang Phawa bad ka Player of the tournament la ioh khur da u Promi Suting.
Baroh ar ngut kine ki nongialehkai ki dei jong ka Mookyndur.
u Jomsing Pariat pleiar ka Mookyndur bad u Ebanskhem Nongtdeh pleiar ka Iawmulong Nartiang kila khur ruh iaka khusnam top scorer kiba ioh mar san kol ha kane ka aiom ialehkai.
U kongsan ba wan sakhi ia kane ka tournament u dei u myntri sorkar ba dei khmih iaka tnad Arts and Culture bad kiwei kiwei, uba dei ruh para jong u (L) Debo Shullai, u ma Sanbor Shullai, Ricky Shullai, ka kong Saia Shullai, ka kong Monalisa Shullai, RJD Phyllei Assistant Director Horticulture nalor kiwei kiwei kiba haiing haka jingiadonlang ki nongialam bad dkhot ka WJDSA, u working president ma EMH Passah, vice president ma Patrick Lamare, u general secretary ma Lammat oo Laloo bad kiwei.
U MDC barim jong ka Jaintia Hills Autonomous District Council (JHADC) u Ma Shemhok Garod haka sngi Saitjain ula pynbna paidbah ba un iakhun iaka elekshon MLA 2023 na 3- Raliang Constituency.
Ia kane ula iathuh haba kren bad ki nongthoh khubor ha Jowai bad u Shemhok uba long ruh u secretary ka UDP Raliang, ula ong ba ka daw ba ula rai ban iakhun ka long ba lada u poi sha ka thong un pynthymmai ïaka rukom treikam hapoh ka Constituency la kadei haka roi ka par haki shnong ki thaw, ka pule ka puthi, ka koit ka khiah khamtam ka surok kaba dei u bud lum jong ka ïoh ka kot.
“Ka jingnang jingstad ka long ka aktiar bah ban kyntiew ïaka ïoh ka kot jong kano kano ka thaiñ hynrei ka long kaba sngewsih pat ban ïohi ba ki jaka pule puthi kim biang satia bad ki nonghikai kim ïoh ïa la ka hok ka bainong kaba kidei ban ïoh," la ong u Garod uba long ruh Ula ong ba u angnud ban long u MLA ka Raliang khnang ba un lah ban wanrah ïaka jingkylla ha ka liang ka pule ka puthi.
Ha kaba iadei bad ka ticket ula ong ba u kwah ban iakhun na ka party UDP lada ioh ticket bad lada um ioh un hap ban shong pyrkhat shuwa bad ki nongkyrshan shuwa ban iaid shakhmat.
Haba ïadei bad ka khubor hamsaia kaba la kynnoh kiba bun balang ba ïa u (Shemhok Garod) la pynïeng da kiwei, ula ong kadei kaba khlem nongrim bad kidei tang ki jingpynwit pynthut na ka bynta ka jingpynkhreh iakhun election jong u.
Ka Dorbar Shnong Sonapyrdi, East Jaintia Hills haka sngi Palei kala ioh ban jied thymmai iaki nongkitkam shnong na ka bynta ka samoi treikam jong u snem 2022-24.
Ia kane ka jingjied nongkitkam la pynlong haka Dorbar Kut Snem ka shnong Sonapyrdi.
Ha kane ka dorbar la ai ruh iaka report treikam jong ka shnong Sonapyrdi.
Ha kane ka kynti la jied waheh shnong ia u ma Edimon Lamare, general secretary ma Daiapherbha Lamare, assistant waheh shnong, Standing Lamare, assistant secretary u ma Tackmon L Gympad.
Iaka kam Chairman Shnong la jied ia u Condrick Lamare, finance secretary u ma Kwilnis S Suchiang, Treasurer u ma Krimson Sutnga.
La jied ruh iaki auditors ar ngut, ki nongialam bad dkhot ka Village Defence Party (VDP), Seng Samla Shnong, ka Sonapyrdi Tourism & Economic Development Society (STEDS) bad 12 ngut ki dkhot executive committee kynthup iaki ar ngut ki longkmie.
Kum shi bynta ban ioh ban sei lem ia kita ki sap ba rieh ne ban plie lad ia ki khynnah ban ioh ia ka jinghikai ba paka ne kaba da janai bha ha ka liang ka jingialehkai jong ka phutbol, ka Rangdajied United Football Club (RUFC), ka pyntip ba naduh u bnai Nailur u ban wan, kan plie noh ia ka Football School Programme (FSP).
Ka jingplie ia kane ka kam ai jinghikai kan sdang shwa na madan Heh Stadium, Mawlai bad nangne FSP  kan bteng ba kan bteng ba kan iaid pat kylleng sawdong ka jylla.
Haba kren bad kane ka lad pathai khubor shaphang kane ka kam, u bah Eugeneson Lyngdoh MLA Mawphlang Constituency ba dei artad mynta u trai jong ka Rangdajied Utd FC bad ha ka juh ka por ba bat kum u President ka Shillong Sports Association, u la ong ba kaei kaba la pynshon jingmut eh ia u ban shim ia kane ka sien jam ban khreh sdang ia kane ka prokram ai jinghikai, ka long ba ka pynkynmmaw ia u ia kaei kaba kum u khynnah rit um juh ioh u kwah pat ba un pynurlong ia ki khynnah rit kiba mynta.
Nalor katta u la ong ruh ba ha kum kane ka juk kaba mynta ban shu ong ba baroh kin long kita ki player phutbol da lei lei kam lah satia ba kan long, ha kaba u sngew ba kum ki khynnah kin hap ban khreh bad ban sdang ban iaid ia ka lynti, ha kaba hangne lada u khynnah u don shisha ia katta ka sap un lah ban bteng katba u bym don pat ia ka sap un hap ban hun bad ban shu ialehkai myllen noh ialade.
Kumba ka long ia mynta ka jingsdang kumba la dep ban maitphang kan long shwa nangne napoh ka nongbah Shillong bad suki pa suki, yn sa nang bteng ban iaid kylleng sawdong ka jylla.
Shuh shuh lyngba kane ka Football School Programme (FSP) u bah Eugeneson u kwah ruh ban phai khmat ruh de sha ki rang ialehkai barim bad ba la mihkhmat ruh wat ia ka jylla kiba saphriang ne don ha kylleng sawdong jong ka jylla, da kumta kaei ka jingthmu ka jong u bah Eugene ia kum kine ki rang ialehkai ka long ba ma ki ruh kin wan ban iadon bynta lang noh ha kane ka prokram, khnang ba katta ka jingnang jingtip kaba ki la ioh teng ba kin mad ha ka jingim kin lah ban ia sam lem sha ki khynnah ba mynta.
Ka Khimusniang kala jop da 2-1 pyrshah iaka Lumiawmuchai Shangpung haka jingiakhun Super Division Football Tournament- U Kiang Nangbah Memorial Trophy kaba pyniaid da ka West Jaintia District Sports Association (WJDSA).
Haba phai sha ka jingiakhun hadpeng kine ki ar liang mamla haka sngi Thohdieng, ka Khimusniang kala tam shakhmat da shikol tang hapoh 15 minit kaba la iaid ka jingiakhun lyngba ka kol kaba la thep da u Balajied Sympli.
Kane ka kol kala neh haduh shuwa ban wai ka kyllastep ha kaba Lumiawmuchai kala ioh ban tang kylla iaka jingiakhun sha kaba iakhaid lyngba ka kol u Marco Tang (45+2).
Haba la bteng biang iaka jingiakhun haka kylla miet kala jingiakhun kala nang shongshit bad iathain ha kaba kine ki kynhun arliang mamla kila ia nion markylliang ban ioh thep kol.
Dei tad haduh 73 minit la mih paw ka kol kaba ar ka Khimusniang kaba la thep da u Precious Tang (73) bad kane ka kol kala neh haduh ba kut kaba la biang pura iaka Khimusniang ban khur lai poiñ.
Mynta ka sngi ka jingiakhun final 2nd Division- 5th Debo Shullai Memorial Trophy kan long hadpeng ka Khliehiongriang pyrshah iaka Mookyndur haka por 1 Pm ha Kiang Nangbah Stadium.
U kongsan ban wan sakhi u dei u Sanbor Shullai, Minister Arts and Culture Govt of Meghalaya.
U paidbah ka thain khappud Assam Meghalaya, kaba hap haka thain Mowkaiaw Constituency kiba kynthup iaka shnong Psiar, Khatkasla kila maramot iaka surok na wah Myntang sha Myrjiang haka sngi Thohdieng.
Ia kane ka jingmaramot surok la pynlong da ka jingsynniang u kyrtong ka Congress Nehemayah Tyngkan uba kwah eh ban iakhun biang iaka elekshon MLA 2023 na Mowkaiaw Constituency kaba u MLA ba mynta u dei u Nujorki Sungoh.
Kane ka jingmaramot surok ha katei ka thain la synniang iarap da une u kyrtong.
Dangshen la maramot da kaba theh khyndew bad siang maw iaka surok haka thain Iooksi, Mooshrot Laskein bad mynta na Myntang sha Myrjiang kaba pyniasoh iaki shnong khappud na Sahsniang shaduh sha Psiar, Khatkasla- Jrikyndeng ter ter.
Naka Liang ki paidbah nongshong shnong katei ka thain kila pynpaw iaka jingkmen iakatei ka jingshimkhia u kyrtong Congress ban maramot iaka surok namar ba kala pynjem iaka jingeh haka leit ka wan na katei ka surok.
Ka Jowai Presbyterian Church, Market Management Committee kala plie ïaki dukan die dohkha ne Fish Retail Outlet kaba la pynbha thymmai ha Iaw Shyiap, Jowai haka sngi Palei.
U Kongsan Deputy Director ka tnad Fisheries ka jylla, u Ma J Suchiang ula plie paidbah ia kane ka jaka die dohkha.
Iaka jingïalang lyngkot la pynïaid da u Rev.
E Nongpluh Chairman ka JPC Market Management Committee.
La donlang u Superintendent of Fishery, West Jaintia Hills u Ma R Rymbui bad kiwei ki rangbah nongïalam ka Balang Jowai Presbyterian Church.
Ïaki dukan la tei haka jinglut kaba 6 lakh tyngka ha kaba 4 lakh tyngka la ïarap na ka Balang bad 2 lakh na ka tnad Fishery lyngba ka Blue Revolution.
Ha kine ki dukan dohkha la buh ïaki freezer, ki pyrla, ki synduk buh dohkha, ki jaka sait khnang ban wanrah ïaka jingkhuid jingsuba ha kine ki dukan.
Kum kine ki jait dukan ki don ha Wahiajer bad Jowai ha Iaw Shyiap bad ka Iew CNI.
Kane ka long ka jingpyntip sha phi ki kur ki jait, ki kha ki man, ki lok ki jor ba u Ma Rapche Lamurong, khun jong u Nimos Pala bad (L) Aiti Pala ila khlad noh haka 18.
08.
22.
I Ma Rapche I dei i ba trei ha MTC Shillong bad I dei shnong trai na Sutnga East Jaintia Hills bad i shong i sah ha Sohryngkham East Khasi Hills.
I la ieh shadien ia I lok bad 5 ngut ki khun kynthei bad ar ngut ki khun shynrang ryngkat ki khun ksiew.
Ka jingleit ontep ia I Rapche Lamurong kan long ha ka 20.
08.
2023 ha ka por 1 baje nohphaisngi ha u lum jingtep ka Balang Presbyterian Sohryngkham.
Ka 7 Wasa United kala sdang iaka jingiakhun jong ka da ka namjop 3-0 kol pyrshah iaka Ladthadlaboh haka Super Division Football Tournament- U Kiang Nangbah Memorial Trophy kaba pyniaid da ka WJDSA.
Haka jingiakhun kaba long haka sngi Palei ha Kiang Nangbah Stadium, ka 7 Wasa kala thep ia kine lai kol haka kylla miet.
Ia kine ki kol la thep da u Niponghi Sumer (69), u Sucrip Manar (85).
Shi kol ka dei ka kol bakla thep ne own goal kaba la thep da u nongap ba shadien ka Ladthadlaboh u Wankiroy Surpuh (83).
Lashai ka sngi Thohdieng ka Khimusniang kan mih madan ban aireng pyrshah ïaka Shangpung Lumawmushai haka por 3 baje nohphaisngi.
Ka Khasi Students’ Union (KSU) Nangbah Unit haka sngi Palei kala khang tala iaka Punjab National Bank, Nangbah Branch halor ka jingphiel ka jingtreikam kane ka bank bad ba kam ai ban ai ka jingshakri kaba pura ia u paidbah.
Ha kane ka jingkhang tala ia kane ka bank la ialam da u Morning Star Pasi president, Euginesius Hinge Secretary ha ryngkat ka jingiadonlang ki khun samla bad ki longkmie jong ka Shnong.
Ka KSU ka la leit ban khang tala ia kane ka bank hadien ba kane ka bank kam lah satia ban pynbiang iaki kor ki bor kiba kynthup iaka Update Machine, ka jingbym buh iaka ATM machine nalor ka jingkynnoh thurmur ka jingtreikam ki nongtrei kam ka bank.
Ka KSU kala ong ba kila dawa na kane bank la shisnem ban pynbiang iaki jingdonkam, pynban kane ka bank kala leh bynsuidniew iaka jingdawa ka KSU ban pynbiang iaka jingshakri ia u paidbah.
Ka KSU kaba la khie bitar halor kane kala shim iaka sienjam ban khang syndon ia kane ka bank tad haduh ba kala lah ban pynioh iaka jingdawa jong ka KSU.
Ha kajuh ka por ka KSU kala khublei ia u Waheh Shnong ha ryngkat bad ki dkhot shnong kiba la ai jingkyrshan iaka KSU halor kane ka jingdawa ban pynbiang jingshakri kane ka bank.
U Deputy Commissioner (Supply), East Jaintia Hills District u pynbna paidbah ba la pyllait ia u Khaw rashon na ka bynta u bnai Nailar (August), 2022 ha East Jaintia Hills District, Khliehriat.
Ka jingsam ka long kumne, ia u Khaw AAY yn sam 35 kilo shi ing shibnai ha ka dor T.
3.
00 tyngka shi kilo, ia u Khaw PHH yn sam 5 kilo shikhlieh shibnai ha ka dor T.
3.
00 tyngka shi kilo, katba ia u Khaw Non- NFSA pat yn sam 7.
215 kilo shiing- shibnai haka ka dor Die Lang ka ba long T.
11.
77 tyngka shi kilo bad ha ka dor Die Khutia ka ba long T.
12.
34 tyngka shi kilo.
Kumta, la kyntu ia ki paidbah ba lada lap ba ki Dealer kim die kat kum ka dor lane kg kumba la bthah ne kdew haneng, ki dei ban ujor sha u Deputy Commissioner (Supply), ka East Jaintia Hills District lane phone sha u Toll free No.
1697, lane sha u District Grievances Officer ka East Jaintia Hills District.
U Bah Eugeneson Lyngdoh, MLA Mawphlang Constituency ba dei artad u President ka Shillong Sports Association (SSA), u ong  ba ka rai a ka FIFA ban sospon noh shwa shipor ia ka All India Football Federation, ka long kumba theh umpjah ia kane ka jingialehkai hangne ha ka ri hi baroh kawei.
Haba iakren bad u nongthoh  khubor, u bah Eugeneson u ong ba ha ki snem kiba la leit noh haba leit ban ialehkai shabar, u shem bad iohi ba bunsien dei ka Cricket kaba khring bha ia ki khynnah, pynban dei tad ha kine ki khyndiat snem kiba la leit noh, ba ka Phutbol ruh ka la sdang ba kan khring ia kiba bun ki khun samla, ha kaba ka jingpeit bad ap khmih lynti ka jong ki na kane ka jingialehkai ka dei kaba jur bha, ym tang na ka bynta ka I.
League, ka Indian Super League ne wat ia ki lympung ialehkai ba long ha man la ki jylla ruh kumjuh.
Pynban da kane ka rai ban sospon noh ka Fifa namar katta ka jingwan ban mushlia noh da ki bor sorkar, ka long kum ka jingduh mynsiem ia ki briew kiba kum ki jong u Bah Eugeneson lymda don ka lynti kaba biang.
U la ong ruh ba lada kane ka rai sospon kan iaineh, ka lawei ka jong ki khynnah ruh kan sah ha ka umdum.
Pynban u Bah Eugeneson u kyrmen ba kiei kiei kiba bha kin sa wan ban mih paw biang nakabynta kaba bha tam naka bynta ka Phutbol hapoh ka ri India hi baroh kawei.
Halor ka khubor ka jingjied noh pat ka jong u da ka Meghalaya Football Association ban leit ban mihkhmat sha ka jingialang jied pynthymmai ia ki nongkitkam ha ka AIFF, u Bah Eugeneson u ong ba kane baroh ka long kat kum katta ka kyndon ne ka ain kumba la pruid dak ia ka a ka Fifa bad ba la pyntrei kam pat ruh ia ka da ka AIFF.
Dei hangne ba u bah Eugeneson u iathuh ba na ka liang u President ba mynta jong ka MFA u la iakren bad u bad  kyntu ia u  ba ha kane ka kynti  ba  un leit ban mihkhmat sha ka jingjied ia ki nongkit kam ka AIFF ha kaba un shim ia ka kamram kum u nongmih khmat bad kumjuh kum u dkhot ka electoral college sha kane ka jingjied ia ki nongkit kam  ba thymmai jong ka AIFF.
Ka United Democratic Party (UDP) kala pdiang  sngewbha  iaka jingwan pyniasnoh jong ki arngut ki riew ba pawkhmat jong ka jylla, katta ia u nongialam barim ka Federation of Khasi Jaintia & Garo People (FKJGP) u bah Wellbirth Rani ryngkat bad u vice president ka Pynurlsa Circle ka seng  NPP ba dei artad u President ka Meghalaya Editors & Publisher Association (MEPA) bad trai ka kot khubor u Rupang u bah R Monarch Shabong.
Ia ka jingpdiang burom ia kine ki arngut ki riew pawkhmat la pynlong syndon da ka jingialang kaba la long ha iing sah jong u MLA ka Shella Constituency u bah Balajied Synrem.
Ha kane ka jingialang ym tang ba la wan ban pyniasnoh da u bah Wellbirth bad u bah Monarch, pynban la wan ban pyniasnoh lang ruh ryngkat bad ki nongbud ne ki nongkyrshan jong kine ki arngut ki riew pawkhmat.
Na ka liang u bah Wellbirth lei lei ka jingwan pyniasnoh ka jong u sha ka UDP ka dei ryngkat ka jingia synran lang da ki dkhot ka seng kmie ka FKJGP ba mynta.
Na ka liang ka UDP nalor u President ba Rangbah katta u bah Metbah Lyngdoh, la sakhi lang ia kane ka jingwan pyniasnoh jong kine ki arngut da u bah Paul Lyngdoh MDC ba dei artad u EM KHADC, bah Eugeneson Lyngdoh MLA Mawphlang, nangta u MDC ka Shella u bah Teinwell Dkhar, la don lang ruh u General Secretary ka party u bah Dr Jemino Mawthoh, Kong Preety Kharpyngrope nongialam jong ka seng kynthei ka UDP.
Ia ka jingialang la pyniaid da u bah Titostarwell Chyne CEM bad District President ka UDP.
Ha ba kren ha kane ka jingialang na ka liang u bah Monarch bad u bah Wellbirth, ki pynpaw ia ka mynsiem ba sngew kmen ba ha kum kane ka sngi, ba ka UDP kan pdiang ia ka jingkloi ka jong ki ban iatrei lang noh bad kane ka party.
Nakaliang ka jong u bah Monarch haba kren ha kane ka jingialang u pynpaw ba balei ka ktik palat ia u ban wanphai biang noh sha kane ka party, ka daw bah hi ka long ba ha ki katta tylli ki snem, kaei kaba u shem bad iohi ka long ba man la ki mat kiba ktah ia ka jylla, ki kam ki shu sah beij kumjuh kampher lada dei haka liang ka kam u pud u sam, ka kam jong u dewiong bad kiwei kiwei.
Katba na ka liang u bah Wellbirth, u pynpaw ba ka jingwan ban pyniasnoh ka jong u kadei ba u iohi ba kane ka party ka don ia ka jingiatylli bad kaba lah ban leh shibun bah ki kam lada ka ioh ia ka lad ban shong ha ka khet jong ka jingsynshar.
Haba ai jingkren ha kane ka jingialang u bah Metbah u ong ba kumba ka long mynta hapoh ka party UDP ka don ka jingiatrei bad ka jinglong kawei namar khlem kane ka mat ia treikam da lei lei yn nym lah ban poi sha ka thong.
U bah Metbah u ong ba  kum ka party ka pdiang ia u bah Monarch bad Wellbirth da ka jingsngewkmen bad khmih lynti ba kin ai ia ka kti kamon ka kti kadiang sha kane ka kynhun ba mynta jong ka party, ia kaba u la ong ruh ba shen kum ka party kan sa khreh ba kan bynshet ne ban sa tynrong ne ban sa ai ia ka lyngkor ha kine ki arngut ban ia kit lem ia ki kam nangne shakhmat.
U Bah Metbah u la ong ruh ba da lei lei um kwah ban ia treilang bad ki briew kiba ong ba mynta da ioh tang 16 17 ne 20  ngut ruh ka la biang, pynban u la ong ba u kwah ban ia trei bad ki briew kiba buh ha ki ia katta ka thong ba ha ka election kaban wan kum ka party ka dei ban ioh 30 ngut ki kyrtong ki ban jop, ha kaba u ong ba u da sngew smiej ban ia trei bad ki briew kiba ong  tang khyndiat katno tam lei lei ban shaniah ha ki.
Pynban u bah metbah u la ong ba shisien ba la mut ban ia khun ia ka kam dei ban kut jingmut beit ban lah ban kynjoh sha ka thong.
Ka West Jaintia District Sports Association (WJDSA), kan pynlong ïaka lympung ïalehkai “Open to All Veteran Football Tournament" ha Kiang Nangbah Stadium.
Kane ka tournament ka long shibynta ka jIngrakhe Golden Jubilee ka WJDSA.
Ka WJDSA kala pyntip ba kane ka tournament ka dei na ka bynta ki 40 snem shaneng.
Ka bai rung ka long 2000 tyngka kawei ka kynhun bad ka bai registration ka long 50 tyngka uwei u rangïalehkai.
Ka lahduh kan ïohrah ïaka song pisa kaba 30,000 tyngka katba ka kynhun kaba wan ba ar kan ioh 20,000 tyngka.
Ka tarik khatduh ban pynpoi bai rung ka long haka 26 tarik une u bnai bad pynpoi sha u Hony.
General Secretary WJDSA.
Ka Nangbah Mulang kala jop da 2-0 kol pyrshah iaka Sabahmuswang haka jingiakhun football Super Division- U Kiang Nangbah Memorial Trophy kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
Haba phai sha ka jingiakhun ia kine ki ar kol, shi kol la thep haka kylla step bad shikol haka kylla miet shuwa ban wai ka por iakhun.
U Wankijune Buam (29) bad u Rihok Tyngkan (90+2) kila thep mar shikol.
Lashai ka jingiakhun kan long hapdeng ka 7 Wasa Utd pyrshah iaka Ladthadlaboh.
Ka Ladrymbai Dongwah kala lah ban kan pynliem da 3-1 kol pyrshah iaka Diengshynrum haka jingiakhun final jong ka 4th Independence Day Cup kaba pyniaid da ka Youth Development Cell ka East Jaintia District Sports Association (EJDSA).
Kane ka jingiakhn final kala long haka sngi Nyngkong ha madan Diengshynrum.
Ka nam best player la iohrah da u Baniakyrshan Rymbai jong ka Ladrymbai Dongwah SC.
U kongsan ha kane ka sngi u dei Mehiwot Shadap u riew pawkhmat ka thain haka jingiadonlang ki nongialam dkhot jong ka EJDSA nalor ki nongialam shnong kine ki ar kynhun.
Ka East Jaintia District Cricket Association (EJDCA) kan pynlong iaka prokram ïit sap ialehkai (talent search) na ka bynta ki khynnah 16 snem shapoh kynthei bad shynrang.
Kane ka prokram kan long haka 20 tarik une u bnai naduh 9 baje mynstep haduh 2 baje nohphaisng ha madan Ladsutnga Dkhiah East, Khliehriat.
Kumta ka synjuk ialehkai crcket ka EJDCA ka khot ka wer iaki khynnah hapoh ka district ban wan shakhmat ban shimbynta ban khnang ba ka synjuk kan ioh ban jied ia ki khynnah kiba don iaka sap ialehkai Kino kino kiba shah jied kin ioh ka lad ban shah hikai haka shlem ai jinghikai ka Meghalaya Cricket Association (MCA).
Kino kino kiba donkam ban ioh jingshai ne jingtip ba bniah phone ha une u number +91 96123 42314.
Ka Dorbar Shnong Wapungskur, East Jaintia Hills kala pynpaw ka jingsngewnguh iaka Dorbar Shnong Mawsynram hapoh ka jingialam u Rangbah Shnong bad Secretary, u Bah AL Shangpliang bad u Bah P Dohling, bad ia baroh ki nongshong shnong jong ka shnong Mawsynram kila la kloi ban pynioh jingiarap ia ki ar ngut ki kiba hap kali shariat ha Mawsynsraw kaba la jia haka 13 tarik une u bnai.
Ka Dorbar Shnong Wapungskur Waheh Shnong, u Ma Deolangki Dkhar, ula ong b akum ka shnong kim lah khlem da ai khublei ia shnong Mawsynram bad u paidbah halor ka jinglong la kloi jong ki ban pynioh jingiarap, kaba la ioh ban pyllait im ia u wei na ki lanot aksident.
Ka dorbar shnong Wapung ka sngewnguh ruh ia u  Acting Syiem, ka Hima Mawsynram, Pa’iem B.
Marbaniang; ia ki pulit ka Mynsynram Police Station; ia u MDC ka Mawsynram Constituency, Bah Albin Sawkmie;  Executive Magistrate, ka Mawsynram Civil Sub-division, u Bah P Mukhim, J.
E, PWD (Road) Mawsynram, Division, Bah AJ Blah; ia ki sengbhalang, naduh ka KSU, HYC bad kiwei kiwei; lem bad ia ki nongialam niam ba pher ba pher ka shnong Mawsynram, kyrpang eh ia i bah Hesland Syiemiong, i wei na ki nongshnong shnong jong ka shnong (Mawsynram ) bad ruh ia kiwei kiwei kiba ym shym la lah ban kdew kyrteng lut hangne, halor ka jingiarap ba radbah jong ki baroh ha kiba bun ki bynta ba khraw, bym lah ban ñiew lut hangne, naduh ka 13 tari haduh ka 15 tarik mynta u bnai, halor ka ka jingkynduh jong ngi (ka shnong Wapungskur), ia ka jingjia  ba sngewsih kthang ia ki arngut na ki nongshnong shnong jong ka shnong Wapungskur na ka jingur ba shyrkhei jong ka kali ha kaba ma ki don, ha u surok hajan ka Mawjymbuiñ Cave,  ha ka 13 tarik, u August, 2022 ha kaba ngi la duh noh ia  ka jingim ba kordor jong u wei na kitei ki ar ngut, katta ia Nidayoophi Dkhar, katba donbok da ka jingwan kloi  pat jong kitei ki nongiarap ba la kdew haneng, la lah ban pyllait im pat ia u wei, u ba mynta u dang don ha ka jingshah sumar ha kawei na ki hospital ha Shillong.
Ia ki kam ba khraw jong kitei kiba la kdew haneng baroh, ka Dorbar Shnong kan ym lah shuh ban siew kylliang da lei lei ruh em, hynrei kan buh tang ha ki jingduwai ia ki baroh ba kin ia koit ia khiah krat bad ia roi kyrhai ha baroh ki liang, ong u Waheh Shnong Wapungskur.
Ka Dorbar Shnong Wapungskur, ka pynpaw ruh ia ka jingsngewnguh ia ki kynhun, S&RT bad SDRF jong ka sorkar jylla, ia ka Kyrmen Foundation bad ruh khamtam eh ia u Ma Kyrmen shylla, Minister ka Sorkar Meghalaya i/c Revenue and Disaster Management Department bad kiwei kiwei.
Ka Dorbar Shnong Wapungskur, ka pynpaw ia ka jingsngewnguh ruh ia baroh ki khun jong ka Dorbar Shnong Wapungskur, ia ka Balang Presbyterian Wapung, lem bad ia kiwei kiwei de ki paralok na ka Shnong Wapungshnong bad ia baroh kito kiba la shim ia ka bynta kaba khraw ha ka ban iarap ia ka Dorbar Shnong Wapungskur ha katei ka jingjia  ba sngewsih ba la kdew haneng.
Khatduh eh, ka Dorbar Shnong Wapungskur, ka pynpaw ruh ia ka jingsngewnguh ia baroh ki riewpawkhmat bad ki paidbah kiba na jan bad na jngai, kiba la wan ia don ryngkat lem bad pyntngen ia ka Dorbar Shnong Wapungskur bad khamtam eh ia ka iing ka sem jong i Nidayoophi Dkhar, Bam Kwai ha Dwar U Blei, naduh ka 13 tarik haduh ka 16 tarik, ka sngi pyndep khatduh ia ka basah jong i (Late Nidayoophi Dkhar).
Haduh 189 ngut ki rang bad thei ialehkai ka District kiba mihkhmat iaka West Jaintia Hills sha ka lympung ialehkai baheh ka jylla ka ‘5th Meghalaya Games 2024’.
Kane lympung ialehkai kan sdang naduh ka 15 tarik haduh 20 tarik Kyllalyngkot ha nongbah Tura, West Garo Hills District.
Na kine ki 189 ngut ki nongialehkai, 117 ngut dei ki shynrang, 72 ngut dei ki kynthei bad 27 ngut ki Caoch bad Manager.
Ki rang bad thei ialehkai ka district kin shim bynta haki 16 tylli ki jait jingialehkai kynthup naduh ka Football, Athletic, Basketball, Archery, Volleyball, Karate, Judo, Taekwondo, Wushu, Boxing, Cycling, Arm Wrestling, Badminton, Mawpoin, Wapong Sika bad Rah Moo Khrah.
Haka U-18 Boy & Girls Football la don mar 16 ngut shynrang bad kynthei.
Haka Athletic ki shynrang ki don 14 ngut katba ki kynthei 12 ngut.
Haka Basketball 10 ngut ki shynrang 10 ngut ki kynthei.
Haka Archery 4 ngut ki shnyrang, 2 ngut ki kynthei.
Haka Volleyball 10 ngut ki shynrang.
Haka Karate 4 ngut ki shynrang bad 3 ngut ki kynthei.
Ha Judo 5 ngut ki shynrang bad 4 ngut ki kynthei.
Haka Taekwondo 11 ngut ki kynthei bad 9 ngut ki kynthei.
Haka Wushu 6 ngut ki shynrang bad 1 kynthei.
Haka Boxing 7 ngut ki shynrang, 1 kynthei.
Haka Cycling 6 ngut ki shynrang bad 1 kynthei.
Haka Arm Wrestling 4 ngut ki shynrang bad 1 kynthei.
Haka Badminton 3 ngut ki shynrang bad 3 ngut ki kynthei.
Haka Mawpoin 8 ngut ki shynrang bad 8 ngut ki kynthei.
Haka Wapong Sika 4 ngut ki shynrang.
Haka rah Moo Khrah 5 ngut ki shynrang.
Ki thei bad ki rang bad thei ialehkai ka district kin mih napoh ka District haka 13 tarik Kyllalyngkot.
Ka dongmusa jong ka lympung ialehkai ‘5th Meghalaya Games 2024’ la wan pynpoi iaka ha nongbah Jowai haka 11 tarik Kyllalyngkot haka jingsakhilang u MLA ka Jowai Ma Wailadmiki Shylla, u Deputy Commissioner ka West Jaintia u Bah BS Sohliya nalor kiwei kiwei.
Kane ka lympung ialehkai ba heh ka jylla kan sdang naduh ka 15 tarik haduh 20 tarik Kyllalyngkot ha nongbah Tura, West Garo Hills District ha kaba yn sa plie paidbah da President ka ri India ka Droupadi Murmu ka ban sa long kum ka kongsan.
Ia kane ka dongmusa la wanrah na Shillong da u rangmareh ba pawnam ka Jylla Bah Beningstar Lyngkhoi bad aiti ha u rangialehkai phutbol ka jylla u Marlangki Suting ha Shnong Ummulong, West Jaintia Hills District ban rah sha Mihmyntdu Lad College da ka kali ba don ka dur jong ka tikhor ka 5th Meghalaya Games 2024’.
Kane k Dongmusa kala iaid lyngba ki jaka ba paw ka Jowai, kata na Lad College sha Mooralong la rah da u Deilang wa-O Nongpluh rangialehkai Badminton, na Mooralong shaduh Iawthymme la rah da u Honda-O-Hi Papang rangialehkai Teakwondo, na Iawthyme shaduh V-Mart, Ladthalaboh da u Ferdinand Suchiang rangialehkai Wushu, na Newhill la rah da u Wankishwa Mawlong rangialehkai Judo, na Newhill shaduh Marian Hill la rah daka Happiness Phawa bad na Marian Hill shaduh Stant Ummulong la rah pat da u rangmareh u Marso Kyndait.
Hashwa ba u kongsan un aiti iaka dongmusa ha u Bah Bah Beningstar Lyngkhoi ban pynpoi sha nongbah Tura, ka la don ka jingialang lyngkot ha kaba u MLA ka Jowai u Wailadmiki Shylla ula kren ai mynsiem bad kitbok kitrwiang ia baroh ki khynnah bad samla ki ban iashim bynta ha katei ka lympung ialehkai baheh ka Jylla.
Nalor u kongsan la donlang ruh u Superintendent of Police West Jaintia Hills District u Ma Chemphang Syrti, u District Sports Officer, West Jaintia Ma Khroobok Passah, ka District Sports Officer, Eastern West Khasi Hills District, Mairang Kong Balarina Syiem, ka District Sports Officer, East Jaintia Hills District Kong Stephanie.
M.
Rapsang, ki dkhot ka WJDSA nalor kiwei kiwei.
Baroh ki khynnah bad samla ka District ki ban iashim bynta haka Meghalaya Games ki don 200 tam ngut kynthup kynthei bad shynrang haki kyrdan ialehkai bapher bapher kynthup ruh ki jingialehkai tynrai jong ki longshwa (Traditional Game) ka Rah Mookhrah, Dat Mawpoin bad ka Wa·pong Sika.
Iaka jingialang kitbok kitrwiang la pyniaid da ka Kong Daiarisa Lyngdoh bad la ioh ka jingkren pdiang na u Ma Patrick Lamre Vice President WJDSA bad kyntien aikhublei na u Ma Khroobok Passah DSO, West Jaintia Hills District.
Hadien ka jingialang u Ma Wailadmiki Shylla ula aiti iaka dongmusa ha Bah Beningstar Lyngkhoi.
Kawei ka samla kaba na Donaskur, East Jaintia Hills Ditrict la kynnoh ba ka shah rah bor ha uwei u bar jylla uba na Assam.
Une u bar jylla u ba shah kynnoh ban rahbor ia kane ka thei lud udei u Faruk Uddin ba na Kalain, Cachar District Assam.
Haba iakren bad heh pulit ka District ki iathuh, ki ba haiing ki wan ujor ejahar haka 11 tarik une u bnai.
Katkum ka ejahar kane ka jingshah rahbor kane ka samla kala jia haka 7 tarik Kyllalyngkot bad ka samla kadei kaba 19 snem rta.
Ki pulit ki iathuh ba ki la register iaka case ha Khliehriat PS bad mynta ki la pynlong ka jingbuddien halor kane ka jingjia.
Featured Image by PublicDomainPictures from Pixabay.
Ki pulit jong ka West Jaintia Hills District haka jingkhynra iaki thuk thuk ne ki kali ar shaka kiba pynmih iaki jingsawa kaba jam kaba ktah iaka bor iohsngew u briew, ki la ioh ban pynjulor iaki bike silencer haduh 9 tylli ha kine ki khyndiat sngi kiba la dep.
U Superintendent of Police ka West Jaintia Hills District u Chemphang Syrti ula ong ka jingpyndait iaki silencer haki thuk thuk ka pynmih iaka jingsawa kaba jam bad ka long pyrshah ruh iaka aiñ Motor Vehicle Act.
Ula pyntip ruh ba kane ka jingkhynra la sdang ha ki ar taiew bala lah da ki pulit Traffic ka district bad yn bteng ruh ha ki sngi ban wan.
Ula kyntu iaki nongniah thuk thuk ban bud iaka aiñ Motor Vehicle Act.
La kum pynhap ia u Shabi Maruti Super Carry ba la pyndait lang bad u shabi iing ba donkam ha lynti surok naduh Pohskur Lion Mission Compound shaduh Iawmusiang haka 10 tarik une bnai haka por 10.
30 AM.
Kino kino kiba lap, la kyrpad ban phone ha kine ki numbor 8731082541/9863642778.
La kum pynhap ia u shabi Scooty ba don Chain rong Blue,  mar pyrshah ka Hospital CHC Ummulong mynta ka sngi 11.
01.
2024, haka por kumba 12 duna ei ei mynsngi.
Kino kino kiba lap sngewbha Phone ha u No: 6009500850.
Ka Kur Pale haka 3 tarik Rymphang 2024 kan pynlong iaka jingiakynduh lang ka Seng Kur ha Moodop Nartiang haka por 10.
00 baje mynstep.
Kane ka jingiakynduh lang ka dei ka sien kaba saw.
Ha kane ka sngi ka kur kan pynkup burom ruh iaki khun samla ka Kur naduh kiba pass haka SSLC bad HSSLC kiba ioh 75% shaneng kumjuh ki kyrdan pule bapher bapher.
Ka Kur kan pynthymmai ruh iaki nongkitkam ka Kur nalor kiwei kiwei ki kam ba iadei bad ka Kur.
U Training Phawa uba la shah kynnoh ban mait da u sdie ia u Waheh Chnong Tuber Kmaishnong u Micky Lyngdoh bad ia u Denis Lyngdoh na ka jingklumar kaba la mih haka miet 3 tarik Kyllalyngkot, ula kyntait mardor halor ka jingmih khubor bad ka jingujor pyrshah ia u.
Ha u kyrwoh ula ong ba ka jingshisha ka long kumne “Nyngkong don arngut ki samla kiba dei ki ba ha iing jong nga kiba wankai bad iaid lynti lyngba ka iing u Waheh Shnong bad katba ki dang iaid la don katto katne ngut ki briew ba ieng ha kyndong ba dum ka jaka ba ki iai kren sih bad tim sih, te naka liang kiba ha iing jong nga ki la ong ba ym dei ban tim sih hapoh shnong poh thaw bad mar hangta hi kita ki briew ki la kynrup syndon bad shoh iaki, hadien kane kita kiba shah shoh kila phone ia nga bad nga ruh daka jingtieng ioh ka jia eiei nga la wan wut hangta ha jaka, bad haka por ba nga poi hangta lah dap u paidbhur ban shoh iakita ki ba ha iing jong nga, hynrei kaba i lyngngoh pat ban peit ba hangta lah don u Waheh Shnong ma Miki lyngdoh ki secretary bad ki VDP hynrei kim shym la kren eiei ki shu peit kai iaka ta ka jingshah shoh kita ki khynnah samla.
Nga da ka jingkulmar nga rung hangta hapdeng u paidbhur daka jingmut ban pynia khlad hynrei nga lah shah shoh pynban ha uta u bhur, bad hadien kata daka jingtieng nga lah kum bat iaka ei re ka ei kat ba ioh hajan ban iada ialade bad ia kita ki ba ha iing hynrei uta u bhur u nang tur iangi hynrei hadien ngi la iohlad ban phet na kata ka jingjia".
U Training Phawa ula kam ba jingthmu jong u ka long beit tang ban iada ialade bad kita kiba ha iing hynrei kam shym long satia kumba lah pharep ha ki khubor, namar hadien kata ka jingjia dei ma u hi uba ong ban leit buh ia kiba mynsaw sha hospital namar um don ia kano kano jingthmu sniew iano iano.
Kum u nongshong shnong ngi burom bad ieid eh iaki nongialam shnong ba wad haduh ka step jong kato ka jingjia ruh nga khlem kynthoh lane ujor pyrshah iaki, hynrei kaba sngewsih eh ban iohi ba ma ki, ki ujor pynban bad pharep kylla ianga.
Ula kyntu bad kyrpad iaki nongshong shnong bad kumjuh iakino kino ki kynhun ba ym dei ban kynthoh palat pud khlem da tip iaka jingshisha kaba paka bad nym dei ban bishar shiliang khmat hynrei ai ba ka aiñ kan leh iakaba donkam.
Ki khynnah ialehkai football ka Dulong, Sabahmuswang, Iongpiah, Khimusniang, PSA bad ka Iawmulong Nartiang kila khur namjop haka Under-13 Republic Day Cup kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka 10 tarik Kyllalyngkot.
Haba phai sha ka jingialehkai, ka Sabahmuswang ka la pynliem iaka Chutwakhu da 4-1.
U Deiwaemitre Shylla jong ka Sabahmuswang ula ioh khur hattrick hadien ba ula thep lai kol haka minit kaba 10, 18 & 20 katba ia shikol pat la thep da u Syiem Kyndait 17 minit.
Iaka kol jong ka Chutwakhu la thep da u Nelson Krem 7 minit.
Ka Dulong ka la pynliem iaka Mynthong da 4-0.
Ia kine ki kol la thep da u Man I Khan Kyndiah 30 minit, Fayian Tariang 32, Arkini Bamon 51 bad Ha uni O Syiemlieh 53 minit.
Ka PSA ka la pynliem iaka Sailung Ialong da 2-1.
Iaki kol jong ka PSA la thep da u Wanlam Pyrtuh 18 minit bad u Elezer Bareh 35 minit katba ka shikol jong ka Sailung Ialong la thep da u Iobiang Rymbai 16 minit.
Ka Iongpiah ka la pynliem iaka Demthring da 2-1.
Iaki kol jong ka Iongpiah la thep da u Dayoohimi Laloo 22 minit bad u Saiwotibor Suwer 59 minit katba ka shikol jong ka Demthring la thep da u Arwankimi Suting 31 minit.
Ka Khimusniang ka la pynliem iaka Chilliangraij da 2-0 bad ia kine ki kol jong ka Khimusniang la thep da u Arwa oo Siangshai 33 minit bad Ruddyson Sutnga 42 minit.
Ka Iawmulong Nartiang ka la pynliem iaka Lumkyrwiang da 3-0 bad ia kine ki kol jong ka Iawmulong Nartiang la thep da u Mewanhi Maskut 7 minit bad Dini Raliang 52 & 55 minit.
Ka Dorbar Shnong Tuber Kmaishnong da ka jingsngewkhia halor iaka jingshah pynmynsaw ki nongialam shnong kynthup ia u Waheh Shnong u Micky Lyngdoh bad u Denis Lyngdoh Secretary IVCS uba long ruh u Chairman ka Shnong Tuber, haka 10 tarik Kyllalyngkot ki la pynlong ka jingiaid paidbah kaba jai jai ryngkat ka jingrah lama iong ban pynrem ia u Training Phawa uba donkti ban thombor ia kine ki nongialam shnong haduh ba kila mynsaw jur.
Ha kane ka jingiaid paidbah la shim bynta da ki spah ngut ki nongshong Shnong kynthup naduh ki nongialam Shnong, ki longkmie longkpa bad samla shynrang bad kynthei kiba la rah lang iaki lama iong ryngkat ki placard jingthoh pynrem ia u Training Phawa uba dei na kajuh hi ka Shnong Tuber Kmaishnong.
Katkum ki placard la thoh, “Ka Dorbar Shnong Tuber Kmai Shnong ka pynrem jur iaka jingleh riewkhlaw jong u Training Phawa uba kam ialade kum u dkhot ka sengbhalang Jaintia National Council Finance Secretary Central Body, uba thmu ban pyniap iaki arngut ki mynsiem briew".
Shwa ka jingiaid paidbah, la pynlong iaka jingialang lyngkot ha madan Yurim Khliehpynthor ha kaba u Waheh Shnong u Micky Lyngdoh ula iathuh ia kaei kaba la jia iaki haka miet 3 tarik.
Nalor kata la ioh ruh ka jingkren lyngkot na u General Secretary Shnong Tellmetrue Phawa, Secretary VDP Molting Phawa bad na u Waheh Shnong barim u MB Sana.
Baroh ki nongkren ki pynrem iaka jingleh jong u Training Phawa bad ha kajuh ka por ki kyntu ruh ia baroh ki nongshong shnong ban burom iaki nongialam shnong bad wanrah ruh iaka jingiatylli kawei hapoh ka shnong ka thaw.
La kyntu ruh iaki kmie ki kpa ban aijinghikai iaki khun ki kti khnang ba kin nang ban burom ia kiba la san la rangbah khnang ban bha ka imlang sahlang.
Hadien ka jingialang lyngkot, ki nongshong Shnong ki mih na madan Yurim Khiehpynthor ban iaid paidbah ha kylleng ka Shnong ryngkat ka jingpyrta pynrem bad jam ruh iaka surok bah bad iaid shaduh ka dong Siehkynda.
Ka jingjia shah pynmynsaw ki nongialam shnong ka jia haka 3 tarik Kyllalyngkot haka por 11 shiteng mynmiet, ha ka por ba u Micky bad u Denis ki thmu ban pynjaijai iaka jingklumar hapoh shnong Tuber Kmaishnong, ka jaka kaba la tip kum ka Kamar Khlot, hynrei kyndit kynsan kila shah thombor ha u Training Phawa uba la mait da u sdie ia kine ki arngut haduh ba kila mynsaw jur.
U Heh ka AICC ba dei khmih iaka jylla Meghalaya bad u MP na Tamil Nadu Dr A Chellakumar haka 9 tarik Kyllalyngkot ula pynpaw iaka jingsngewskhem ba ka Congress kan jop ha baroh ar tylli ki seat na Shillong bad Tura parliamentary seats ha kane ka election MP Lok Sabha ka ban wan.
Haba kren bad ki nongthoh khubor ka Jylla haka jingwan ha nongbah Shillong, ula ong ba ka ka party congress ka khlain bad kane ka jinglong jingman jong ka party kan lah ban khring ia ki nongshong shnong 100 na ka 100 ban jop ha baroh ar tylli ki seat.
Ula iaroh ia u nongialam ka MPCC u Bah Vincent H Pala namar bun kiei kiei na ka bynta ka Jylla Meghalaya.
Ula ong ba mynshuwa na Tura sha Shillong, ki paidbah ki hap ban iaid na Guwahati ban wanphai rwiang biang sha Shillong, hynrei mynta ka jingsynniang u Bah Pala bad ka ryngkat sorkar Congress ka jylla ka ioh iaka surok bah kaba paka.
Une u heh ka AICC ula kam ba dei ka Congress party kaba seng iaka North Eastern Hill University (NEHU).
Bad kala wanrah ruh iaka IIM, NIT, NIFT bad kiwei kiwei.
Ula ong ruh ba ki paidbah ki jied iaka Congress, hynrei kine ki juh ki briew kiba shah jied ki shet kylla iaka party kumjuh ia u paidbah.
U Chellakumar ula ong ba kin pynkhlain bad pynmthymmai ia baroh ki rukom treikam ka party bad kin pyrshang ban pynkhlain naduh na tynrai.
U MP ka Shillong, u Bah Vincent H Pala haka 9 atrik Kyllalyngkot u la ong ba ka jingtreikam jong ka sorkar MDA ba la lamkhmat da ka National People’s Party (NPP) ka la pulom ha baroh ki liang.
Haba kren sha ki lad pathai khubor, u Bah Pala u la ong, “La ka dei ka MDA-I lane ka MDA-2, Nga kren shai halor ka jingkular ka jong ki na ka bynta ban ioh kam ia 5 lak ngut ki nongshong shnong, hynrei nga tharai ba wat tang hapoh ka 1 lak ruh kam shym la urlong satia.
La kumno kumno lada phi pyniaphiah ne divide ia katei ka 5 lak da ki 5 snem haduh katno kiba la ioh kam, nod.
Ki la kular halor ka kam dewiong ha ki mat treikam jong ki, kane ruh nod.
Ki la pynbna paidbah ba ki la pynioh ia ki laisen tih par, hynrei kane ruh nod.
Pynban ki la pynioh ia ngi da kiba bun bah ki coke plants kaba la kylla long pynban ka bih na ka bynta ki nongshong shnong, bad lyngba kine ki coke plant ki nongshong shnong mynta ki la sakhi ia ka tamasa Sohniamtra (Orange Festival) khlem da don Sohniamtra.
Mynta ki nongshong shnong ki la sakhi ia ka tamasa Sohtrun khlem da don Sohtrun.
" “Ka jingshim ia ki rai ka long beit tang na ka bynta ka pisa bad ka jinglalot, ki la pynjulor ia ka thain West Khasi Hills, ka thain Jaintia Hills bad ia baroh ki thain khappud.
Nga tharai ka sorkar MDA ka la pulom ha baroh ki liang.
Ym don iwei ruh ki ban kmen, ym tang na ka bynta kine ki shiphew bnai kiba la leit noh, hynrei ruh na ka bynta ki san snem kiba la leit noh kumjuh," u la ong shuh shuh.
Ha kawei pat ka bynta, u Bah Pala u la ong ba ka jinglong ne ka ego kaba don ha ki nongialam ka party ka la pynlong ia ka party synshar National People’s Party (NPP) ba kan ioh lad biang ha ka sien kaba ar ban thaw ia ka sorkar ha Meghalaya.
“Hynrei, kumno re namar ka jingthylli hapdeng ki nongialam, namar ka ego ki nongialam na ka Congress, ki (NPP) kila ioh lad biang ha ka sien kaba ar ban thaw ia ka sorkar," ong shuh shuh u Pala lyngba ki lad pathai khubor.
Ha kawei pat k bynta u Bah Pala u la pynpaw ia ka jingsngew skhem ba ki paidbah ka jylla Meghalaya kin pyrkhat thymmai namar kane ka jingpulom jong ka sorkar MDA ba la lamkhmat da ka NPP.
Shuh shuh u la ong ruh ba ki paidbah khlem artatien kin pyrkhat arsien naduh kane hi ka MP Lok Sabha ilekshon ka ban wan.
Ki kynhun ialehkai football kynthei bad shynrang ki ar tylli ki district na rilum Jaintia, ka East Jaintia Hills bad West Jaintia Hills kila mih nala ka district ban leit iashimbynta sha ka 5th Meghalaya Games kaban long ha Tura naduh 15-20 Kyllalyngkot.
Ki rang bad ki thei ialehkai phutbol ka East Jaintia Hills District kila mih napoh ka District haka 9 tarik Kyllalyngkot.
Hashwa ba ki khynnah kin mih, ki dkhot ka East Jaintia Hills District Football Association (EJHDFA) kila pynlong iaka jingialang kitbok kitrwiang bad sneng kraw ban don iaka mynsiem ialehkai.
Iaka kynhun jong ki thei ialehkai la ialam da ka samla Filicia Sympli kum ka coach bad u Rumi Lyngdoh kum u Manager.
Katba iaka kynhun ki rang ialehkai la ialam da u Robert Biang kum u Coach bad Rymphang Nongtdu kum u Manager.
Katba na kaliang ki kynhun ialehkai ka West Jaintia Hills ki kynhun ialehkai na ki shynrang kila mih naduh 8 tarik bad ki kynthei haka 9 tarik.
Ar ngut ki briew kiba suba pyniap ia u Shanbormi Lamare naka shnong Barato A Pynthor kila shah kem noh ha ki pulit na Rymbai Road, East Jaintia Hills, katba uwei na ki suba ula wan pyndem hi dalade ha khmat ki pulit ha ka 9 tarik Kyllalyngkot.
Kane ka jingjia shah pyniap u Shanbormi Lamare (25 snem ka rta) u lok jong ka Meris Lyngdoh kala jia haka 7 tarik Kyllalyngkot haka shnong Barato.
Ki Pulit kila shimti iaka metiap bad pyndep iaka jingdonkam ka aiñ ha Jowai Civil Hospital.
Ka khubor pulit ka iathuh ba ha kane ka jingjia shah pyniap ki don lai ngut ki suba bad la ithuh iaki, hynrei kila phet rieh na ka bor jong ka aiñ.
Kumta ki pulit kila register iaka case bad kila thwet ia kine ki suba donkti.
Haba pynlong iaka jingthwet ia kine ki suba ha kine ar sngi, ki pulit kila ioh ksai iaka jaka rieh jong ki bad kila buddien bad iohkem shuwa ar ngut kiba kynthup ia Jar I Dkhar (31 snem), Deibormi Dhar (18 snem) na ka jaka rieh jong ki ha Rymbai Road, East Jaintia Hills District.
Baroh ar ngut ki dei na ka shnong Barato.
Uwei pat u suba u dei Wanjopmi Talang (24 snem), uba na ka shnong Khliehsngirang, West Jaintia Hills District ula wan pyndem dalade ha khmat ki pulit Jowai Police Station.
U MP ka Seng Congress na Shillong bad president ka MPCC u Bah Vincent H Pala haka 9 tarik Kyllalyngkot, u la kynthoh tyngeh ia ka Sorkar pdeng bad Sorkar jylla halor ka jingbym shimkhia ban pyniaid beit shakhmat ia ka jingiakren iasuk bad ka Seng Hynniewtrep National Liberation Council (HNLC) kaba la pynlong ia kane ka Seng ba kan mih noh na kane ka jingiakren.
Haba kren sha ki lad pathai khubor, u Bah Pala u la ong, “Ka long kaba sngew bynniaw jur ban iohi haba ka seng HNLC kala long la kloi ban wan sha ka mieu jingiakren, hynrei kam shym la don ka jingshimkhia na ka liang ka sorkar BJP hapoh Delhi kumjuh ka sorkar jylla.
Lada phin phai halor baroh kine ki mat ne issue, ki dei tang ki jingkular kai ba khraw jong ka sorkar lyngba ki mat treikam, hynrei haba phai halor ki jingshisha kim shym la salia ne pynleit jingmut na ka bynta ki nongshong shnong jong kane ka thain shatei lammihngi (Northeast) jong ka ri.
" U Pala u la kam ba ka Congress ka la pyrshang ia kaba bha tam ban pynduna ia ki kam lehnoh da kaba wanrah ia ka jingsuk.
U la ong, “Phi iohi kaei kaba la jia ha Assam ha ka por u Tarun Gogoi, u la wanrah ia ka ULFA sha ka miej jingiakren bad ka Assam ka la kiew shaphrang bad kala biang mynta.
Kumjuh hapdeng kane ka por ba ka Congress ka dang don ha ka por, ngi la pyrshang ban pynduna ia baroh ki kam lehnoh, ngi la wanrah ia ka jingsuk hynrei mynta sa shisien pat wat hapdeng kine ki sienjam kane ka sorkar BJP kam shym la shim khia halor kane ka bynta bad ka long kaba sngew bynniaw shibun.
" Haba ai ka jingkyrshan ba pura halor ka jingiakren iasuk, une u nongialam Congress u la ong, “Nga ai ka jingkyrshan ba pura ia ka jingiateh jingsuk wat hapdeng kino kino ki kyndon, ki briew jong ngi ki dang khyndiat eh ngin ym lah ban shu duh noh iala ki jong ki para shynrang bad kynthei tang namar ki ktang suloi, ngim dei ban duh noh ia ka jingsuk tang namar ka jingdon jingsngew ne tang namar ka ego, ngim lah ban duh noh ia ka jingsuk tang namar ki briew hapoh ka BJP kim shym la patiaw ha kaba iadei bad ki nongshong shnong ka Meghalaya.
" Ha kajuh ka por une u nongialam Congress u buh ruh ka jingkyrpad ia ka seng HNLC ba kan ym weng noh na ka jingiakren iasuk.
U Myntri ka Tnat Sports and Youth Affairs ka sorkar jylla u Bah Shakliar Warjri haka 9 tarik Kyllalyngkot, u la kaweh ia ka lama na ka bynta ka Torch Relay Lane ka jingrah ia ka Dongmusa ka “5th Meghalaya Games" na madan SSA Stadium Shillong ia kaba yn pynkut ha sor Tura, West Garo Hills ka jaka ban pynlong ia kane ka lympung ialehkai ka ban sdang naduh ka 15 haduh ka 20 tarik Kyllalyngkot 2024.
Haba kren ha ka jingialang, une u Myntri u la pynpaw ia ka jingkmen ban ioh sdang ia kane ka Meghalaya Games da kaba thang ia ka Dongmusa bad ban aiti ia ki nongpyniaid.
U la ong ba ka Meghalaya Games ka dei kawei na ki jingialehkai sports kaba heh tam ha ka jylla, bad u la ai ka jingkyrkhu kyrdoh ia baroh ki nongialehkai ki ban iashim bynta ha kane ka lympung.
“Ka sorkar ka kut jingmut skhem ban pynthikna halor ka jingseisoh jong kane ka lympung ialehkai ryngkat ka jingkyrmen ba kan dei kawei na ki lympung ialehkai kaba paka tam.
Watla lyngba kane ka rynsan na ka liang ka Sorkar ka kyrmen ba ki nongiashim bynta ki lah ban ialehkai bha ha la ki jong ki discipline bapher bapher, ka sorkar ka khmih lynti ruh ba ha ki snem ki ban dang wan kin lah ruh ban leit iashim bynta ha ki rynsan iakob National level, International level kum ha ki Olympics," ong u Myntri.
Nalor kata u la ban ruh ba ka jingangnud ba kongsan jong ka sorkar ka long ban pynioh ia ki rynsan ialehkai kiba biang tam na ka bynta ki nongialehkai bad ban pynshlur ia ki ban shim ia ka kam ialehkai sports kum ka thong jong ka jingim ha ka jaka jong ka jingialehkai myllen ne ba sngewtynnad.
U Myntri u la ban ruh halor ka bynta ba kongsan jong ka sports ban khanglad ia ki samla ba ngin lah ban kiar na u drok bad kiwei pat ki jingdih ba sniew.
U la ong ruh ba ka Meghalaya Games nalor ka thong ban pynpaw ia ka mynsiem ialehkai, hynrei ka dei ruh ka rynsan kaba donkam tam na ka bynta ban pynkup bor ia ki samla ka jingplielad ha ki kam ki jam lyngba ki jingialehkai sports.
Ka Iawmulong Nartiang, Kseh Sylle SC, Iawmusiang Nangbah, Catholic Youth bad Panaliar ki la khur jingjop haka jingialehkai ki khynnah rit – Under-13 Republic Day Cup Football Tournament kaba pyniaid da ka West Jaintia District Sports Association (WJDSA) ha madan Kiang Nangbah Stadium haka 9 atrik Kyllalyngkot.
Haka jingialehkai kaba nyngkong ka Iawmulong Nartiang ka la pynliem iaka Chilliangraij da 4-0.
Ia kine ki kol la thep da u Y.
Maskut haka minit kaba 7, u M.
Maskut 25 bad u K.
Pyrtuh 42 & 47.
Ka Kseh sylle SC ka la pynliem iaka Lumkyrwiang SC da 3-0.
Ia kine ki kol la thep da u Khainmi Pale 22, Emihashwa Dhar 50, bad Rijuban Dhar 53.
Ka Iawmusiang Nangbah ka la pynliem iaka Luti Tuber da 1-0 bad ia kane ka kol la thep da u Kyrkhumitre Lamare 42.
Ka Catholic Youth Mihmyntdu ka la pynliem iaka FAM da 1-0 bad ia kane ka kol la thep da u Wandame Pahwa 27 minit.
Ka Chutwakhu bad ka Mynthong ki la iakhait da kaba thep mar 1-1.
Iaka kol jong ka Mynthong la thep da u Jomison Shylla 5 minit bad iaka Chutwakhu la thep da u Yokhain Pyrtuh 29 minit.
Ka Panaliar ka la pynliem iaka Dulong da 4-2.
Iaki kol jong ka Panaliar la thep da u Sawa o Phira 9 & 22 bad u Lewa o Sumer 50 & 52 katba iaki kol jong ka Dulong la thep da u Ozil Langshiang 55 & 60 minit.
Ar ngut ki briew kila shah mait da u Sdie haduh ban da mynsaw jur ha ka miet 3 tarik Kyllalyngkot haka shnong Tuber Kmaishnong, East Jaintia Hills District.
Kine ki ar ngut kiba shah mait da u Sdie ki kynthup ia u Waheh Chnong Tuber Kmaishnong u Micky Lyngdoh bad u Denis Lyngdoh secretary IVCS uba long ruh u Chairman Seinraij Shnong Tuber Kmaishnong.
Katkum ka jingujor ejahar kaba la mudui ha Ladrymbai Police Outpost haka 4 tarik une u bnai, kaba la ujor da u para u Waheh Chnong u Chelang Lyngdoh, ula iathuh ba kane ka jingjia kala jia haka por 11:30 PM haka 3 tarik Kyllalyngkot ha ka por ba u Micky bad u Denis ki thmu ban tem iaka jingklumar hapoh shnong Tuber Kmaishnong ka jaka kaba la tip kum ka Kamar Khlot, hynrei kyndit kynsan kila shah thombor.
La ong ba kine ki ar ngut kila leit sha katei ka jaka da ka jingthmu ban tem iaka jingiakynad, pynban la mih uwei u briew uba kyrteng Training Phawa na ka juh hi ka shnong na kawei ka kali Hyundai Creta ronglieh kaba don u number (ML-10-C- 5037) ryngkat bad u Sdie ula thombor naphang bad kawang ia kine ki arngut haduh ba kila mynsaw jur.
La iathuh ba u Denis ula shah kawang na ka bynta ka khlieh bad ula kyllon haka juh ka jaka bad um tip briew shuh.
U Chelang haka jingujor ula ong ba kane ka jingjia la suba ba ka jingthmu hi ka long ban pyniap ia baroh arngut kine ki nongialam shnong.
Baroh kine ki ar ngut la pynkit sha Civil hospital, lalong hadien pat la pynkynriah sha Supercare Hospital, Shillong ban ioh iaka jingsumar.
Ka Khasi Students’ Union (KSU) Narpuh Circle haka jingialam u president KS Suchiang haka 8 tarik Kyllalyngkot kila ioh ban ia kynduh ia kiba ha ïing jong u (L) Chiang Dhar na Umkiang uba la shah pyniap dusmon ha ki khar Bangladesh.
Ia ka niam ka rukom kaba khatduh jong u la pyndep da kaba leit on tep ha u lum jingtep ka Balang Katholik, Umkiang.
Ka seng KSU ka la ioh ruh ban ia kynduh ia u Rahul Pohtam uba dei u paralok ba ia leit lang ha kato ka sngi 6 tarik January 2024 kaba dei ka sngi Saitjain, ka taiew kaba la lah.
U Rahul Pohtam udei uba la lait na ka tyrsim jingiap haki khar Bangladesh, u la iathuh baroh ia kiei kiei kiba la jia ia u bad ia u paralok katba ki dang ap ioh wan ki khar Bangladesh ban tuh kwai.
Ula ong ba kyndit kynsan lawan shi kynhun ki khar Bangladesh khlem poi pyrkhat bad kila shah ker kut bad kim nud shuh ban ia khun bad kila hap ban phet krad.
U Chiang Dhar u la khlad hashen hadien ba ki khar Bangladesh ki la pom ia u da ki wait im im peit peit hadien ba ula sahkut haka ktieh bad um lah shuh ban mareh, iathuh u Rahul.
Ula ong ruh ba ialade pat ula ioh rieh ha jaka khlaw bad u iohsngew ruh ba ki beh thong ia u, hynrei ula lait na ka tyrsim jong ki khar Bangladesh bad leit pyntip sha shnong sha thaw.
Ka seng KSU ka pynpaw ka jingsngewsih bad sngewkhia kaba jur halor kane ka jingjia bad kala kyntu iaki bor pulit ban pynlong ka jingtohkit kaba bniah.
Na ka liang u Rahul Pohtam u la leit ujor FIR ha pulit Umkiang.
Ka KSU kala pynpaw ba ki nongshong shnong jong kito ki thaiñ khamtam kito kiba don jaka puta kum bri kwai ki shongsyier rit mynsiem bad kim nud shuh ban leit sha ki bri.
Ka KSU kala ong ruh ba ki BSF ba don ha khappud kim leh eiei, kim lah teh lakam ia ka jingioh rung tuh ki khar Bangladesh, katba ki BSF ha highway ki pynheh shadem da kaba pynthut bad leh tohmet ia ki trai ri trai muluk kiba leit ba wan.
Katkum ka jingiathuh ki trai shnong ba ki trai jaka haba ki mut leit bri ki shah pyndik ha ki BSF ba shong pahara, katba ia ki khar Bangladesh ki ioh rung wat haba lah ker sainar, la ong ka KSU bad kala dawa naka sorkar ba ka dei ban phah ia kito ki BSF ba don ha Sonapyrdi bad ha khappud shnong Dona Umbluh bad Ratacherra ba ki dei ban leit sha khappud ban pahara ym ha National Highway.
Ka seng KSU ha kane ka sngi kala leit sngewlem ia kiba ïng u (L) Chiang Dhar uba la iehnoh shadien ia ki ar ngut ki khun bad ka kurim ba la pait dohnud.
Ka seng Khooid Ya Ka Wah Myntdu (KYKWM) kala pyntip ba la thep iaka pisa T.
5 lakh (san lakh) kaba ai sngewbha da u kontrak uba shah bat ba khlong shyiap na Wah Myntdu sha ka account jong ka West Jaiñtia Hills District Environment Protection & Restoration Fund kaba khlieh da u DC bad u DFO (Social Forestry), West Jaintia Hills Jowai kum u member secretary.
Ka seng Khooid Ya Ka Wah Myntdu kala aiti iaka kot pynshisha ha u Bah BS Sohliya, DC West Jaintia Hills, haka 8 tarik Kyllalyngkot ba u Ma Friday Hinge u la dep thep ïa ka pisa ba San Lakh Tyngka ha ka account West Jaiñtia Hills District Environment Protection & Restoration Fund.
La aiti ia kane ka kot pynshisha haka jingïalam u Khroo L Pariat President, Bichar Shylla Vice President, Kong Hunbeitki Dkhar Asst Genl Secy, Oriland Shylla Treasurer bad kiwei kiwei ki dkhot Ha kane ka jingïakynduh ka seng ka la kyrpad jur ïa u DC ban pyntreikam noh wut wut ban khlong noh ïa u shyiap uba la pyndap ïa ka thwei Mupiah ka bynta ka Wah Myntdu ba tan um ka PHE sha ki longïing ha Jowai bad khamtam ïa kiba bun ki bynta ka Myntdu ba la ïohi ba la pyndap tang da ka khyndew bad shyiap, kumjuh ruh la buh ujor halor ka jingsdang duh noh ka liar pamblah kaba ai um ïa ki lyngkha bad ïa ka Myntdu, na ka daw ba pyntuid khyndew u contractor ba pyntrei ïa ka Jowai by pass.
Halor kane ka jingpyntuid khyndew u contractor sha ki synrang ba tuid sha ki liar, sha ka Myntdu, ka seng ka la dep ïa kren man la ki por naduh u DC ka district ba mynshwa, hynrei ka Meghalaya state pollution control board kaba dei ban bishar ban pynshitom ïa u Contractor kam pat treikam haduh mynta.
U DC WJHD u la kren shai ba un pyntreikam noh mar mar bad un hukum ha kine hi ki sngi ïa ki magistrate ban leit peit bad un sa pan ha kine ki sngi ïa ka kaiphoit treikam na ki tnat sorkar ba dei halor ka Myntdu.
Ka seng ka don ka jingkyrmen ba une u DC ba mynta un pyntreikam hok shisha ïa ka hukum ka NGT hashwa ban poi ka samoi hiar slap.
Ka seng KYKWM ka kyrpad ïa baroh ki nongshong shnong kiba im kiba shong ha ka Myntdu ban ym shaniah tang ha ki bor ka sorkar, hynrei ban mih noh shakhmat ban tynrong lem halor kane ka kam im ka kam ïap ha kaba lada ki paidbah kin dang hun ban peit bad bun tang ki kyntien khlemyka kam, ka   jingjynjar ka la sdang rung kan ktah shisha ïa ka longbriew mambriew ha kine ki lum ki pdeng ba la khyrkhu ïa ngi.
Ka jingialehkai football ki khynnah rit ka Under-13 Republic Day Cup Football Tournament ba la pyniaid da ka West Jaintia District Sports Association (WJDSA) kala sdang ha madan Kiang Nangbah Stadium, Jowai haka 8 tarik Kyllalyngkot.
Haba phai sha jingiakhun ka FAM ka la pynliem iaka Luti Tuber Ialong da 3-0.
Iaki kol jong ka FAM la thep da u Dachanmitre Dkhar haka minit kaba 17 & 55 bad u Chelangki Shylla 25 minit.
Ka Catholic Youth Mihmyntdu ka la pynliem iaka Iawmusiang Nartiang da 3-0.
Ia kine ki kol la thep da u Wandame Phawa haka minit kaba 7 & 50 bad u Charelang Phawa 53 minit.
Ka Panaliar ka la pynliem iaka Mynthong da 5-0.
U Sawa o Phira ula thep da ka Hattrick haka minit kaba 22, 30 & 35, u Lewa o Sumer ula thep haka minit kaba 45 bad u Lammiki Kynjing haka minit kaba 49.
Ka Sabahmuswang ka la pynliem iaka Dulong da 2-1.
Iaki kol jong ka Sabahmuswang la thep da u Deiwaemitre Shylla haka minit kaba 7 & 13, katba ka kol jong ka Dulong la thep da u Ozil Langshiang haka minit kaba 28.
Ka Iongpiah ka la pynliem iaka Sailung Ialong da 2-0 bad ia kine ki kol jong ka Iongpiah la thep da u Saiwotkibor Suwer haka minit kaba 18 bad u Kynsai Manner haka minit kaba 38.
Haka jingialehkai kaba khatduh jong kane ka sngi, ka P.
S.
A ka la pynliem iaka Demthring da 4-0.
Ia kine ki kol jong ka PSA la thep da u Shemiki Myrchiang haka minit kaba 35 & 39, u Deibormi Mulieh 58, bad u Wallam Pyrtuh 59 minit.
Ka jingialehkai ki khynnah hapoh 13 snem kaba tip kum ka ‘Republic Day Cup Football Tournament’ ba la pyniaid da ka West Jaintia District Sports Association (WJDSA) kan sdang noh ha madan Kiang Nangbah Stadium, Jowai haka 8 tarik Kyllalyngkot.
Kane ka jingialehkai kan sdang naduh ka por 9.
00 baje mynstep da kaba phiah iaka madan haki ar bynta.
Ki don 18 tylli ki kynhun bad phiah haki saw tylli ki Pool kynthup ka Pool A, B, C bad D.
Ki kynhun kiba hap haka Pool A, ki long ka Luti Tuber Ialong, FAM, Iawmusiang Nangbah bad Catholik Youth Mihmyntdu.
Haka Pool B, ki long ka Mynthong, Panaliar, Dulong, Sabahmuswang bad Chutwakhu.
Haka Pool C, ka Sailung Ialong, Iongpiah, PSA bad Demthring.
Haka Pool C, Chilliangraij, Iawmulong Nartiang, Lumkyrwiang, Ksehsylle Ialong bad Khimusniang.
Haka sngi sdang ka jingiakhun kan long hapdeng ka Luti Tuber Ialong pyrshah iaka FAM, ka Iawmusiang Nangbah pyrshah iaka Catholik Youth Mihmyntdu haka por 9.
00 baje mynstep.
Ka Mynthong pyrshah iaka Panaliar, ka Dulong pyrshah iaka Sabahmuswang haka por 10.
15 baje mynstep.
Ka Sailung Ialong pyrshah iaka Iongpiah, ka PSA pyrshah iaka Demthring haka por 11.
30 baje mynstep.
Na ka liang jong ka KSU Narpuh Circle ka phah ia ka kyrwoh jingsngewlem sha kiba ha ïing ha sem bad jingsngewsynei sha u (L) Chiang Dhar na ka shnong Umkiang Elaka Narpuh uba la shah pyniap dusmon ha ki suba khar Bangladesh ha ka tarik 6 mynta u bnai Kyllalyngkot (January) 2024 kumba ha ka por 3:30 PM.
Ka KSU kala ong ba katkum ka jingiathuh jong ki trai shnong, kine ki arngut ki trai shnong kata u Bah Chiang Dhar na Umkiang bad u Rahul Pohtam na Lumsoski ki la leit sha bri kwai ban ap ioh don ki khar Bangladesh kiba wan tuh kwai, hynrei kitei ki arngut ki la shah kthong ha ki khar Bangladesh kiba wan da ka kynhun ha kaba u Rahul Pohtam u la lait im bad u Chiang Dhar u la shah pom dusmon da ki wait bad u la khlad.
Ka Seng KSU kala ong ba kane ka jingjia ka la jia ha jan ktem jong ki shipai BSF kaba kyrteng Lamasaki kaba jngai tang 500-meter na katei ka jaka ba jia.
“Kane ka jingjia ka la pynsuhjer ia paradoh parasnam jong kito ki thaiñ namar kum kine ki jingjia jingshah thombor ki jia na ka por sha ka por ha kaba lah ban pynkynmaw ba dang ha kine ki khyndiat bnai ka lah jia ka jingshah pyniap dusmon kawei ka longkmie kaba la 45 snem kaba na ka shnong Donaskur ka shah pyniap ha u khar Bangladesh ha kaba na liang ka tnat pulit kim shymla ioh kem haduh mynta," ong u kyrwoh ka KSU.
Ka seng KSU ka pynrem jur ia katei ka jingleh riew khlaw kaba shim ia ki mynsiew briew.
Ka seng KSU ka dawa na ka sorkar jylla ban register case ia baroh kitei ki riew thrang snam bad phah pynkynriah noh ia ki BSF kiba shong beaiñ ha jingkieng Sonapyrdi bad kito kiba shna ktem ha mar khap shnong Dona bad Ratacherra sha khappud.
Ka KSU kala dawa ban phah pahara iaki shipai BSF sha khappud ym ban shong ha highway ban ioh leh tohmet ia ki paradoh parasnam.
Ka sorkar jylla ka dei ban shimkhia ban iada ia kum kine ki jingshah thombor ki paradoh parasnam jong ngi na ka por sha ka por kam dei ban shu sngap jar, ong u kyrwoh ka seng KSU.
U Kishan Lyngdoh u la thaw ia ka rekod kum u player ba nyngkong eh na Meghalaya u ban tied artylli ki shispah ron (double century) ha ka jingialehkai cricket Ranji Trophy hynne ka sngi Saitjain, kata ha ka sngi kaba ar jong ka jingialehkai pyrshah ia ka  Arunachal Pradesh kaba la long ha Anand, Gujarat.
Kumjuh u Ram Gurung ruh u la kynjoh sha ka thong da kaba lah ban tied 100 ron ha ka sien mih ialehkai kaba nyngkong hadien ba ka Meghalaya ka la lah ban banbor ha kaba sdang jong ka lympung ialehkai.
Ka Meghalaya ka la lah ban pyndep ia ka jingialehkai ba nyngkong da 504/9 (Declared), kata da kaba tam haduh 410 hasdien ba ka Arunachal ka la shah rem noh hynnin ka sngi Thohdieng dang kaba ioh tang 94 ron.
Haba wanphai sha ka jingialehkai kaba ar ka Arunachal ka la ioh da 57/2.
U Kishan bad u Ram ki la bteng ia ka jingialehkai hynne ka step da kaba ioh bna tied 68 bad 61 khlem da tip ia ka thong kaba kin ioh pdiang.
Ryngkat lang kine ki la dep lypa ban tied 133 hadien ka jinghap lai wicket bad kaba la bynrap shuh shuh sa da jan kumba 200 run hadien ba ka jingiatied paralok kan kut noh.
Hadien ka jingiaid kaba la kynjoh palat 68 over, u Kishan bad u Ram ki la lah ban tied haduh 326 run hashwa ba u Ram un shah pynhap noh da 132 run, kata kaba kynthup ia 17 tylli ki saw ron bad kawei ka hynriew na ki 217 ball.
U Kishan u la don ruh ia ka histori kaba iadei bad ka jingjop ha ka jingialehkai pyrshah ia ka Arunachal ha katei ka juh ka jaka ialehkai ha une u snem ba la dep ha kaba tang ma u, u ban lah ban tied shispah ron ha kane ka lympung Ranji Trophy, hynrei ha kane ka kynti kaba mynta u la lah ban ialehkai kham bha shuh shuh.
Haduh ba un da shah pynhap noh, u Kishan u la lah ban tied haduh 268 ron tang na ki 308 ball kaba la pynlong ia ka strike rate ba kan kynjoh shaduh ka 87.
01, kata kaba kynthup ia 43 tylli ki saw ron bad kawei ka hynriew ron.
Na ka liang u President ka Meghalaya Cricket Association u Nababrata Bhattacharjee u la pyrto ia kitei ki arngut ki rangialehkai kiba la lah ban ialehkai bha.
Ha ka jingjia kaba sngew shyrkhei, uwei u briew ula shah pyniap dusmon, katba uwei ula lait na ka tyrsim jong ka jingiap haka jingshah thombor haka kynhun runar tuh kwai kiba suba jur ba ki dei ki nong Bangladesh ha khappud India Bangladesh ha East Jaintia Hills District haka 6 tarik Kyllalyngkot.
Une u lanot ba shah pyniap dusmon u dei uba la tip kyrteng kum Chiang Dhar antad kumba 50 snem eiei, katba uba lait im pat u dei u ba tip kum u Rahul Pohtam.
U Chiang Dhar udei uba na ka shnong Umkiang bad u Rahul u dei na ka shnong Lumsoski.
Ka tyllong ka khubor kaba iohlum ka iathuh ba kane ka jingjia kala jia haka por nohphaisngi ha kaba ka kynhun runar ba suba jur na Bangladesh kiba don kumba 15-16 ngut kila thombor ia kine ki arngut ha kawei ka bri kwai ha Lumsoski, ka shnong kaba jngai tang katto katne Kilometre na Umkiang.
La iathuh hadien bala ioh jingtip ia kane ka jingjia, ki nongshong shnong na Umkiang bad ki Pulit ka Umkiang kila hiar sha kane ka bri kwai ban shimti iaka met.
La iathuh ba katkum ki dak ki shin, une u Chiang ula shah pom da ki kynja wait na ka bynta ka kti, ryngdang bad kiwei kiwei ki bynta ka met bad ula khlad hapdeng ka jinglyngkien ka snam.
Featured Image by Kai from Pixabay.
U Deputy Commissioner (Supply), East Jaintia Hills District u pynbna paidbah ba la pyllait ia u Khaw Ration na ka bynta u bnai Jylliew (June) ha East Jaintia Hills District.
Ka jingsam ka long kumne, ia u Khaw AAY yn sam 35 kilo shi ing shibnai ha ka dor Rs.
3.
00 tyngka shi kilo, ia u Khaw PHH yn sam 5 kilo shikhlieh shibnai ha ka dor Rs.
3.
00 tyngka shi kilo, katba ia u Khaw Non- NFSA pat yn sam 7.
215 kilo shiing- shibnai haka ka dor Die Lang ka ba long Rs.
11.
77 tyngka shi kilo bad ha ka dor Die Khutia ka ba long Rs.
12.
34 tyngka shi kilo.
Kumta, la kyrpad ia ki paidbah ba lada shem ba ki Dealer kim die kat kum ka dor lane kg kumba la bthah ne kdew haneng, ki dei ban ujor sha u Deputy Commissioner (Supply), ka East Jaintia Hills District lane phone sha u Toll free No.
1697, lane sha u District Grievances Officer ka East Jaintia Hills District.
Ka Dorbar Shnong Khimusniang haka 6 tarik Kyllalyngkot ka la sdang iaka jingrakhe dap 75 snem ne ka Platinum Jubilee (1949-2024) jong ka jingiaid lynti ka shnong Khimusniang.
Ia kane ka shnong la seng shnong da ki 16 ngut ki riew rangbah jong ka shnong.
Ia kane ka platinum jubilee yn rakhe ha baroh shi snem lynter bad yn pynkut haka 31 tarik Nohprah 2024.
U kongsan uba plie ia kane ka jubili u dei u Chief Forest Officer, JHADC bad u dei ruh u waheh shnong barim ka Dorbar Shnong Khimusniang u Ma Frankie Well Blah haka jingdonlang u President ka Synjuk Waheh Shnong Jowai Ma Jlan Kupar Rymbai kum u synbud kongsan.
U Ma Blah haba kren ula ong ruh ba haki por ka jingbat jong u kum Waheh Shnong ka jingiatreilang hapdeng ki nongialam shnong, ki longkmie longkpa bad ki samla ka dang don haduh ba la lah ban pyniaid shakhmat ia kiba bun ki kam kumjuh ki kam pynroi pynpar hapoh ka Shnong kam thaw.
Haba phai pat sha kane ka juk kaba mynta, ka jingialam jong ki longshwa manshwa i kumba kan jah noh.
“Lada phai haka liang ki khun samla kim treh shuh ban kit ban bah iaka khia ka shon jong ka shnong ka thaw bad haki jingdonkam jong ka shnong hap ban kyrpad da ki bun bunsien ban iadon bynta lang khnang ban lah ban pyndep bad pyniaid shakhmat iaki kam," la ong u Ma Blah.
Kumta ula kyntu ia baroh ki khun ka shnong ban iatreilang bad ka shnong ha kino kino ki kam khnang ba ka dorbar Shnong kan nanglah ban nangpynkhlain shuh shuh iaka rukom treikam na ka bynta ka bha ka miat jong ki nongshong Shnong.
U kongsan hadien ula plie ruh ia u maw sahnam jong ka jinglehkmen iaka platinum jubilee katba u symbud kongsan ula plie pyrda ia Mascot kaba dei ka dak jong ka jingrakhe 75 snem ka shnong bad ia kane ka dur Muscot la pynwandur da ka samla Wansaka E Hinge.
Shwa ka jingialang la ioh iaka jingduwai na u Pastor E Nongpluh bad la ioh ka jingkren pdiang na u Ma J.
M.
Pohsngap.
Ia ka history ka shnong la pynsngew da u Ma NK Lamare uba dei ruh u Chairman jong ka Souvenir Committee bad na u Waheh Shnong Ma A Lamare.
La pynphuh pynphieng iaka jinglehkmen Platinum Jubilee da ki jingrwai jingshad ba la shim bynta da ki khynnah bad samla ka shnong Khimusniang.
La iadonlang ki Waheh Shnong na ki shnong bapher ka sor Jowai, ki riew rangbah ka shnong, ki longkmie longkpa, ki samla nalor kiwei de kiba shah khot sngewbha.
Haba kut ka jingialang u Pastor K.
Syiemlieh ula ot ia u cake jubilee.
Ka jingiakhun quarter final ka Subroto Cup kaba pyniaid da ka ophis u DSO Jowai haka kyrdan Under-17 Boys bad Under-17 Gilrs kala poi noh sha kaba kut haka sngi Palei ha Kiang Nangbah Stadium.
Ka resol kaba mih kalong ba Little Flower HSS kala jop da 2-1 kol iaka Amwi Jairain, HK Singh Memorial SS kala jop da 3-1 kol iaka Marianhill HSS haka Under-17 Boys.
Haka Under-17 Girls, ka North Liberty HSS kala jop 3-0 kol iaka Little Flower HSS, ka Police Public SS kala jop da 1-0 kol iaka Lumpyrtuh SS.
Ka Riwar Jaintia Church of God SS kala jop da 4-1 (Toe breaker) iaka Moodymmai SS bad ka Kiang Nangbah Govt HSS kala jop da 2-0 kol iaka Jowai Govt UP RMSA.
Lashai ka jingiakhun Semifinal Under-14 Boys North Liberty HSS vs HK Singh Memorial SS – 8 AM RC Eve SS vs Padu SS – 9:30 AM Under 17 Girls North Liberty HSS vs Riwar Jaintia Church of God – 11 AM Police Public School vs Kiang Nangbah Govt HSS – 12:30 PM Under 17 Boys Govt Boys HSS vs Little Flower HSS – 2 PM North Liberty HSS vs HK Singh Me SS – 3:30 PM.
Uwei u briew uba tip kyrteng kum u Joit Singh Suna ba na ka shnong Mukhla la suba jur ba ula shah pyniap ha Sahbsein.
Ka khubor pulit ka iathuh ba u Waheh Shnong ka Nangbah haka sngi Palei ula iathuh ba la lap ia kawei ka metiap ha kawei ka jaka khlaw ha Sahbsein.
Kumta ki pulit mar mar kila pynlong iaka jingtohkit bad lap dien bad suba jur ba une u Joit Singh Suna ula shah pyniap da ki kynja tiar ba nep.
Kiba haiing jong u kila kam iaka metiap.
Ki Pulit kila shimti iaka metiap ban pyndep iaka jingdonkam jong ka aiñ bad la register iaka case bad ka jingtohkit kala iaid shakhmat.
U Deputy Commissioner, East Jaintia Hills District, Khliehriat ula pynbna paidbah ba katkum ka shithi No.
EJHD/JUDL.
55/PT.
III/2022/17, Dated 12.
05.
2022 ba la pynmih da ka Office jong u Deputy Commissioner ka East Jaintia Hills District, Khliehriat, sa shisien la kyrpad jur ia kito ki trai dewiong kiba paw kyrteng haka “Coal Inventory List" bad haka “Report on Assessment of Extracted Coal Stocks" ba kin sngewbha ban pynpoi noh ia ki Form bad ki kot ki sla ba donkam ha lane shwa ka 30 th tarik u June, 2022.
Ki kot donkam ki ba hap ban submit ryngkat bad ka Form ki kynthup ia ka EPIC Card, Bank Account Details, ka affidavit ban pdiang bad ban bud ia ki kyndon bala buh ha ka “Comprehensive Plan" bad ka “Scheme for Spot e- auction" ba la pynkhreh lyngba ka jingiatreilang jong ka Sorkar Jylla bad ka Coal India Ltd.
Ia kine ki kot ki sla (documents) lah ban ioh na ka website jong ka tnad Mining, bad ki dei ruh ban submit ia ka test report ban pynshisha ia ka GCV jong u Dewiong.
U Dr.
Helpme Hamkhein Mohrmen uba la rai ban iakhun iaka elekshon MLA na Jowai Constituency ula pynsiasoh ialade sha ka All India Trinamool Congress (AITC) ne ka Trinamool Congress.
Ka khubor kaba iohlum ba ka IPAC kaba wad bniah halor ka jinglong jingman ka saiñ hima sima haka Jylla Meghlaya hadien ka jingkhyllem ki rioshot bah ka Congress, kala leit iakynduh la bun bun sien ia u Dr Helpme.
Hynrei dei hadien ka jingwan ki nongialam ka AITC na Jylla, u Mohrmen ula rai ban iasoh noh sha kane ka party, ka party kaba khlain bha ha West Bengal.
Da ka jingpyniasoh u Mohrmen bad ki nongkyrshan jong u, ka AITC kala ioh ban suhthied noh ha Jowai.
Tang namar ka jingduh u transformer, ki paid nongthang bording ka shnong Syndai Mission bad ka Syndai Kmaishnong kila hap ban mad iaka jingeh da kaba shong haka jingdum khlem bording.
“Ka jingsniew u transformer mynta la lai taiew ka la buh jingeh ia ka shnong ka thaw baroh kawei khamtam ki khynnah skul ki ba dei ki lawei jong ka ri bad ka shnong ka thaw namar ba kim ioh lad shuh ban pule kot ha ka por mynmiet," la ong ki nongialam ka JSU Syndai Unit kiba la ujor sha u Executive Engineer Meghalaya Energy Corporation Ltd Jowai.
Ki nongialam ka  JSU kiba kynthup ia u vice-president Bankerlang Lamurong bad u general secretary ka seng  u samla Heiplanmiki Tariang kila ai da ka dorkhat sha u EE ka MeECL haka sngi ba ar ban kyntu ia u ban maramot mardor ia u transformer ba pynioh bording ia kitei ki shnong ban myntoi ki paid nongthang bording.
Ka JSU kala dawa ruh ban maramot iaki lain bad ki post elektrik kiba la kdor kiba buh jingma iaka leit ka wan ki nongshong shnong bad ki iing kiba don marjan uba pynpoi ding na ka shnong Syndai sha shnong Muktapur.
Shuh shuh ka JSU Mihmyntdu kala ujor sha u Asst.
Executive Engineer (MeECL), Jowai Distributor Sub-Division ban bujli ia u post ding elektrik ha Mihmyntdu Moowamon (Lum Phareng ).
Une u post ulah ban khyllem ha kano kano ka por bad u lah ban wanrah jingma jingmynsaw ong ka JSU.
Powell Sohkhlet June 22, 2022 Ha ka 22 tarik u Jylliew ka snem 1841, kata 181 snem mynshuwa, iwei i lieng kynda i la poi tiap ha ki bynta jong ka Pandua, kawei na ki Shnong Khasi kaba ïeng rasong bha ha ka khaïi pateng ha ki thaiñ Shilot.
Na ine i lieng la hiar uwei u Sahep ba bhabriew bad ba don ka maiñ ba i khaiñ bad ka met kaba i shait i khlaiñ bha bad ka jingmut jingpyrkhat kaba skhem, uba hadien u la kylla long u nongpynkylla dur ïa ka jaidbynriew Khasi.
Une udei u Sahep Rev.
Thomas Jones, uba la wan ryngkat bad i kurik jong u, i Mem Anne Jones.
Na Pandua, u Sahep Jones bad Mem ki la kiew ïa ki thiep jong ka Riwar hapdeng ka jingther u lapbah lapsan bad u la poi tiap ha Sohra hapdeng ka jingjur u lapbah Sohra bad hapdeng ka jingdum lyoh tliw tliw.
Kumba ka ong ka kyntieh phareng, the rest is history, u Thomas Jones, u la thaw histori ha ka jaidbynriew Khasi, ha kaba u la thaw ïa ki dak thoh Khasi ABKD….
bad u la plie ne pynkhie im biang ïa ki skul LP, kiba la ïap noh bun bun snem hadien ka jingleit phai noh u Alexander B.
Lish, u Missionary ba la phah da ka Baptist Mission na Kolkata.
Ka khana u Sahep Thomas Jones, kam kut tang ha kam jong u kum u Nongïalap Gospel uba tbit bad uba lah ban pynsngewthuh bad pynkylla ïa ka jingmut jingpyrkhat kiba bun, hynrei ka khana ka bteng kum uta u nongïarap ba khrw ka jaidbynriew Khasi, khamtam ha ka jingïaksaid jong ki na ka jingshah thombor ha ha ki khar Shilot bad ki bor ka East India Company ha Sylhet ha kaba iadei bad ka khaïi ka pateng.
La tip ruh ïa u kum u nongpynmih kot Khasi ba nyngkong eh ha kaba U la pynkylla ktien ia ka kot Rodham bad ka Gospel u Mathaїos bad pynmih ia ki ha ki snem 1842 bad 1846.
Kumjuh ruh u Thomas Jones u la ai ka kot pule skul kaba nyngkong, ka First Khasi Reader bad kiwei.
Ki bym pule bha ïa ka histori ka jingim jong u, ki kynnoh ba udei u Missionary uba la kylla nongkhaïi.
Pynban ki jingwad bniah da ki nongthoh kot bad kumjuh ruh ki historian ki ïathuh ba u Thomas Jones namar ka jingieit bad ka jingïadei kaba jan jong u bad ki Khasi bad khamtam eh ka jingtrei jong u ban kyntiew ïa ka ïoh ka kot bad kamai kajih ki Khasi, u la hap ban tuklar ïa ka jingthombor ki khar Shilot bad ki bor sorkar phareng lyngba ka East India Company ïa ki nongkhaïi Khasi sha Sylhet.
Kadei kane ka jingïaleh pyrshah jong u ïa ki bor sorkar phareng kaba la bet ïa u symbai jong ka jingbym shaniah ne ka jingwit na ki bor pynïaid ka Welsh Foreign Mission Board ne ka bor Balang na ri Wales, kaba la pynlong ïa u Thomas Jones ban iehnoh noh ïa ka jingtrei Mission.
Hynrei shuwa jong kata, u la wanrah ka jingkylla dur kaba bun ha Ri Khasi khamtam ha Sohra.
Na ka jingstah dieng da ka wait sha ka jingot da ka kurat.
Na ka jingthang shun da ka dieng sha ka jingthang shun da u dewïong, na ka jingshet kyiad kaba jaboh sha ka rukom shet kyiad kaba kham khuid bad kumta ter ter.
Ka khana jong ki sngi ba khatduh une u Missionary uba la pynkylla dur ïa ka rukom shakri ki Balang Khristan bad ka jingtrei Missionary da kaba jngi sha ka jylli kaba kham ïar jong ka jinghikai ka Ktien U Blei, kalong kaba sngew sangsot kat haduh ba u la hap ban phet ïap kum u nongleh kam bymman namar ka jingthwet bad thmu pynhiar kput ki bor ka British Company.
Wat ïa ka sngi ïap bad ka jaka tep jong u ruh ym shym don ba tip mano mano ruh ne wat ki bor Balang, dei tad haduh ban da shem da u Historian u Dr.
David Syiemlieh.
Ka North Liberty HSS kan long kawei na ki skul kaba la buh jaka ialade haka semifinal ha baroh ar kyrdan, katta ka Under-14 bad Under-17 Boys ka Subroto Cup u District Sports Officer, West Jaintia Hills District.
Kiwei pat ki skul kiba la buh jaka haka semifinal ki dei ka HK Singh Memorial SS, RC Eve SS bad ka Padu SS na ka Under-14 Boys.
Katba ka Govt Boys’ HSS haka Under-17 Boys’ Kane kala wan hadien ba kine ki skul kila jop haka jingiakhun quarter final kaba long haka sngi ba Ar ha Kiang Nangbah Stadium.
Ka North Liberty HSS kala pynliem da 3-0 kol iaka Kiang Nangbah HSS, ka Govt Boys’ HSS kala jop da 1-0 iaka Ummulong Pres HSS haka under-17 Boys.
Haka Under-14 Boys, ka North Liberty HSS kala pynliem da 3-0 kol iaka JNM SS, Lamin, ka Govt Boys HSS kala shah rem da ka tie breaker da 2-3 haka RC Eve SS, Mihmyntdu.
Ka HK Singh Memorial SS kala jop da 2-1 kol iaka Jaintia SS bad ka Padu SS kala pynliem da 3-0 iaka Marianhill HSS.
Ka jingiakhun quarter ba dang sah ka long hadpeng ka Amwi Jarain SS pyrshah iaka Little Flower Ummulong HSS bad ka Marianhill HSS pyrshah iaka HK Singh Memorial SS haka under-17 Boys.
Na ki kynthei Under-17 ka jingiakhun ki kynthup iaka North Liberty HSS pyrshah iaka Little Flower HSS, Police Public SS pyrshah iaka Lumpyrtuh SS, ka Ri War COG pyrshah iaka Moodymmai SS bad ka Kiang Nangbah HSS pyrshah iaka Jowai Govt UP RMSA.
Baroh kine ki jingiakhun ba dang sah kin long haka sngi Palei.
Ka 19 tarik u Risaw u snem 2011, dei u snem ba kum ka jylla kaba u paidbah uba ieit bad ba sngewtynnad ia ka football, u la ioh pat ban pdiang sngewbha ia kawei ka madan ialehkai football kaba paka bad ba iadei bha bad ka jinglong jingman ka suin bneng ha kane ka jaka, katta ka madan Artificial Turf.
Ka jinglah ban ioh ia kum kane ka madan kaba siang da u phlang plastic, ka dei ba ha kum kane ka snem, ka Fifa, ka la wan shakhmat ba kan bhah kyrpang ia kum kane ka madan  hangne ha ka nongbah Shillong ha ka nongrim jingpyntrei kam ka jong ka ia ka “Win in India with India".
Hynrei mynta hadien 11 tylli ki snem, ki dak ki shin kumba ki mih paw hi ka long, ba kane ka madan mynta ka la jot rathai bad ha ka por ba jur bha lei lei u slap, ka um ka lang la kum ba lang ha ka pung bad ka bam por bha ia kita ki nur um ba la shna kyrpang (drainage) ba kin kjit sak sak.
Ia ka jingjot  bad sniew noh jong kane ka madan, la sakhi ia ka mynta ka sngi ha ka kylla iakhun kaba ar ne ka Round 2 jong ka Shillong Premier League, ba la iakhun hapdeng ka Shillong Lajong FC pyrshah ia ka Mawlai SC, ha kaba u lapbah ka aiom lyiur, u la wan ban ther tyngeh ha ka por nohphai sngi, katta ha shwa ban sdang ka kylla miet, bad tang hapoh 17 minit ba la pynialehkai, naka liang u Referee lem bad ki Linesman ba la pyniaid ia kane ka jingiakhun haba ki lap bad shem ia kane ka jingsdang ban lang um ka madan, ki la rai ban pynsangeh noh shi syundon ia kane ka jingialehkai.
Kum ka jylla, kaba ka football ka dei ka Number One Sports, lehse arsnem ka jinglah ban pynlong biang ia ka football, kaba jia long hadien ka jingwan ban lyngshop ka jingpang iabit Covid 19, ka Shillong Premier League lehse ka dei kawei na ki jait jingiakob ialehkai, kaba ym tang ka khring ia ka khmat u paidbah nongwan peitkai, pynban ka da pynkmen ruh dik dik ia ka mynsiem jong ki rang ialehkai jong baroh 8 tylli ki klob.
Phewse, marsein ia sdang jong kane ka lympung bad ka jingjia kaba la mih paw hynne ka sngi, kam lah ban khlem da theh umpjah ne ban pynjew ia ka mynsiem jong baroh, namar lait na kane ka madan, ha nongbah Shillong hi kumba ka long ia mynta ym don madan shuh ban lah ban pynialehkai ia ki lympung bah ialehikai football kiba kum ka Shillong Premier League.
Ka jinglied noh noh ia u u artificial turf ha JN Stadium Polo, namar ba ka sorkar jylla ka la iaid shakhmat ia ka kam ban pynbha bad ban siang thymmai da u phlang (natural turf) ka jingbym patlah ban bhah pisa da ka sorkar ban siang da u artificial turf ia ka madan First Ground ka Shillong Sports Stadium, ha madan Polo, kumba la dep ban kular  bad ka jingjia ba hynne ka nohphai sngi, ka pyndukha mynsiem bha ia u paidbah ba ieit bad ba sngewtynnad ia ka football, katno tam lei lei ia ki trai jong ki kynhun ba iashim bynta, ki coach bad khamtam lei lei ia ki player kiba ialehkai.
Ha kaba sdang ka kylla ialehkai ba nyngkong jong ka SPL, la lap bad iohi ruh ba ka MFA Turf Third Ground Polo, ka long kaba ima ban pynialehkai, namar u phlang plastic u la khoi, nangta ki jri kiba ni (rubber) ki la mih bad tuid lut shabar ka madan ialehkai, kaba kren shai kdar ba lada jia ba sniew ka bok, ka lah ban wanrah ia ka jingmynsaw kaba shyrkhei ia ki player ba ialehkai ha kane ka madan.
Khyndiat hap ban wad pat ruh ia ka daw ba aiu sha ha lyndet, ba 11 snem ba kane ka madan kan sniew noh, hato ki bor ba dei khmih ka Meghalaya Football Association (MFA) ki la leh aiu naka bynta ban pynneh ne ban pynbha ia kane ka madan, ne ki paidbah ruh khamtam lei lei kito kiba la pyndonkam bha khah khah ia kane ka madan, laki la sngewthuh lem ia ka jing kordor ban tyngkai ia kae ka madan, shano jah ka pisa kaba juh shim na ki klob ne ki kynhun jong ki briew kiba juh siew ia ka bai wai ban ialehkai ha kane ka madan.
Hynrei ban kdew kti ne ban kynnoh ka por ka la dier, ha kaba ki nongkitkam ba mynta ka MFA kin hap ban thaw ia ka lad la ban pynbha noh shwa shi syndon ia kane ka madan ne ban wad lad wad lynti ban khreh siang thymmai noh ia ka da uwei pat u artificial turf.
Kumta haba shem bad iohi ia kum kane ka jingjia, lehse kiwei pat ki district ne ki synjuk ialehkai ka jylla ba la don ia kum kane ka madan, kin hap ban shim khia ba da lei lei ymlah ban pyndonkam pathar ia kum kine ki jait madan, ne lada pyndonkam ruh, dei ban da hap ban iaid lang ryngkat bad ki jingbthah da kumta ki madan ha ki jaka ki jong ki, kin nym kloi ban lap ba kylla mulot noh kumba la long mynta ka MFA Turf 3rd Ground, Polo.
Ka West Jaintia District Sports Association (WJDSA) kala pyntip ban kan pynlong iaka Independence Day Cup Under-16 Football League Cum Knock Out Tournament 2022 ha Kiang Nangbah Stadium.
Kumta, ka WJDSA ka khot bad wer sngewbha ia kino kino ki club ban wan iashimbynta ha kane ka lympung ka ban sdang ha u bnai Naitung (July).
Ka bai rung (Entry) kalong T.
1500, ka bai register uwei u player T.
30 bad kawei ka kynhun kam dei ban palat iaka 25 ngut lane duna 20 ngut ki player.
Ka tarik sngi kha kaban pdiang ka long ia kiba kha 1 tarik Kyllalyngkot (January) 2007 bad ki syrnod (certificate) ki dei ban long kiba ithuh da ka sorkar.
Ka tarik ba khatduh ban pdiang iaka bai entry ka long shuwa ka 9 tarik u Naitung (July) bad pynpoi ha u Hony.
General Secretary WJDSA u Ma Lammat oo Laloo.
Kum ka dak ban snohkti lang bad satlak ka pyrthei, ka Yoga Cell ka IQAC, Kiang Nangbah Government College ryngkat bad National Service Scheme (NSS), ka Art of Living bad ki skul ba bapher bapher ha Laskein bad Amlarem Block kila lehkmen iaka 8 th International Day of Yoga 2022 haka sngi ba Ar.
Ka mat pdeng jong ka Yoga Day mynta ka kynti ka long “Yoga for Humanity".
Ka Yoga Cell ka Kiang Nangbah Govt College kala pynlong ia kane ka jinglehkmen ban kilan Yoga ha Indoor Hall ka College kaba la iashimbynta da ki 110 ngut ki samla pule.
La iashimbynta lang naduh ka Principal, ki officer ka NCC bad Co-ordinator ka NSS nalor ki nonghikai Ka Art of Living Jaintia Hills Unit ryngkat ka Dorbar shnong Chilliangraij kala pynlong ha Yoga Day iungwalieh ka Chilliangraij.
U Ma P Toi, President Art of Living Jaintia Hills Unit uba long ruh u instructor Yoga ula ai mynsien ïaki nongïashim bynta da kaba u ïathuh khana shaphang ka nongrim jong ka Yoga bad jingmyntoi ba ïoh haba leh ïaka Yoga.
Ula kyntu ïa baroh ban pynmlien ban leh Yoga khnang ban ïoh ïaka met ka phat kaba koit ba khiah, ka bor pyrkhat pyrdaiñ kaba koit ba khiah bad ka spah mynsiem.
Kiwei ki shnong bad ki kynhun kiba iashimbynta ki haka Yoga Day ki kynthup iaka Panaliar Women’s Welfare Committee, Jowai, Shangpung Pohshnong, Pohmusiang UPS SSA ryngkat ka Nehru Yuva Kendra Sangathan, Jowai bad ka District Legal Services Authority, West Jaintia Hills District.
U Kamnipaya Challam, Yoga Instructor Art of Living Jaintia Hills Unit haba hikai shaphang ki rukom ka Yoga ula batai halor ka Asana, Surya Namaskar, Pranayama bad ka Meditation.
Ki skul kiba iakshimbynta ki kynthup iaka RC Eve Secondary School, Mihmyntdu ryngkat bad ka Children Home, Jowai.
Ha Laskeiñ Block pat ki skul kiba la ïashim bynta ki kynthup iaka Seinraij LPS SSA, Mukhap, Umsalait Banmuhor LPS SSA, Saphai Kympreng LPS SSA, Pynthorsuwei LPS SSA bad ha Amlarem Block ki long ka Muktapur Bengalee Govt.
LPS, Muktapur Bengalee UPS, Manghairyum UPS SSA, Shnongpdeng Govt.
LPS bad ka Manghairyum LPS.
Ha RC Eve School, ka Kong Tina Lakiang, Secretary SMC kala ai ki kyntien lamkhmat bda ka samla Esalanmidaka Lyngdoh, Superintendent Children’s Home, Jowai bad ka Panbiang Kyndiah, Yoga Teacher ki la ai ki jingbatai shaphang ka Yoga bad ki rukom ïoh jingmyntoi naka Yoga.
Ka Subroto Cup ne ka Inter School football tournament kaba pyniaid da ka ophis u District Sports Officer (DSO), West Jaintia Hills kaba la pynsangeh naduh ka 17 tarik hadien ka jingwan ther jur u slap, kala sdang biang da ka jingiakhun pre quarter final haka kyrdan Under-17 Girls haka sngi Nyngkong.
Ka resol jong jingiakhun kaba long ha Kiang Nangbah Stadum haka sngi Nyngkong, ka long ba 7 tylli ki skul kila buh jaka ialade haka quarter final bad kine ki kynthup iaka Police Public SS, Riwar Jaintia Church of God SS, Kiang Nangbah HSS, Little Flower HSS, Lumpyrtuh, SS, Moodymmai SS bad ka Jowai Govt UP RMSA School.
Nalor kitei ki 7 skul ka North Liberty HSS ruh kala rung haka quarter final.
Ka Police Public SS kala pynliem da 1-0 iaka Govt Girls’ HSS, ka Riwar Jaintia CoG kala jop da ka tie breaker 3-2 iaka Adventist HSS.
Ka Kiang Nangbah HSS kala jop da 2-0 iaka Seinraij HSS, ka Little Flower HSS la rai iaka nam jop jong ka da ka tie breaker pyrshah iaka Pdengshakap SS da 3-2.
Ka Lumpyrtuh ss ruh kala pynliem da ka tie breaker 5-4 iaka Achievers SS, Moodymmai kala jop da 2-1 iaka Jaintia SS bad ka Jowai Govt UP RMSA kala jop da ka tie breaker da 4-2 iaka Ummulong Press HSS.
Hadien ka jingbteng biang u slap ban jur baroh shisngi ha East Jaintia Hills District kala don biang ka jingtwa khyndew thymmai haka surok bah NH06 ha ka shnong Kuliang mynta ka miet sngi Nyngkong.
Shuwa kane ka jingtwa khyndew hynne ka step ruh kala don ka jingtwa khyndew ha tunnel Sonapur, hynrei la lah ban pynkhuid noh da kaba pyndonkam da ki kor puh shilum.
Ka surok bah NH 06 naduh na Sonapur haduh Ratacherra mynta kala shong synjor bad ki don bun jaka kiba ka surok kala orpait.
Haka shnong Kuliang ka jingorpait kala jur bha bad ha kano kano ka por ka lah ban twa namar ka jingshong synjor ka khyndew.
Kane ka jingtwa khydew bad ka jingshlei ha kane ka surok bah i kumba kan nym kut shuh bad ka jingiaid jingieng lyngba kane ka surok ka buh jingma ia u briew.
Kumba ki sngi ki taiew jong ka Shad Niam Behdeiñkhlam hapoh ka Raij Jowai ki la jan poi kumta ki nongsharai niam ka Raij naduh u Dolloi, Pator, Langdoh, Sangot bad ki Wasan ki la iabun kam ha ka ban pyndep ia ki jinglehñiam ne knia ainguh bapher kiba long katkum ki adong adit niam ba ladep buh ryntih naduh ba sdang ka Raij ka Shnong.
Ha kane ka taiew kawei na ki jinglehniam ba la pyndep ka dei ka Kñia Khang kaba long ka jingknia ainguh aidem ia ki Blei Shnong Blei Raij kiba ieng ban ker bad iada ia ka shnong ka raij na ka sniew ka smeh, ka tyrut ka smer kiba wan ha ki rukom bapher kiba kynthup ia u Mookhai, Mooralong, Moosniang, Mootong ryngkat bad ka Syiem Myntdu balong ka wah ba ker talaeiar ia ka shnong Jwai.
Ha ki lai sngi jong kane ka jinglehniam naduh ka 18 tarik haduh 20 tarik Jylliew (June) ki shakri niam Ka Raij naduh u Dolloi, Pator, Langdoh, Sangot, ki Wasan bad ki kni na ki Phrakur Phrakmai ki don ka bynta ba kyrpang ban pyndep kum ha ka ban iashimbynta haka Dihsoopen ha iing Langdoh, ka Kbai Mooknor ha Iawmusiang.
Mynta ka step la pyndep ia ka jingknia ainguh aidem na ka bynta ki Soodwar Sooluti bad ka Tawiar Takan.
Ha jingduk jingrangli ki kmie ki kpa jong ka thain Amkoi hapoh Amlarem Civil Sub Division kim kot bor satia ban pynbiang sa ka shatri ban kup slap bad ban da na ka jingshit jong ka sngi ia la ki khun kiba da leit skul.
Ha kum kane kynti, ki nongialam jong ka Khasi Students’ Union Amkoi Unit hapoh jong ka Khasi Students’ Union War Jaiñtia Circle ki shim ia ka sein jam ban thied hi dalade na ki pisa kiba ki iakynshew para dkhot ia ki shatri ba ai lem sha ki khynnah skul jong ka thain.
Ha ka Sngi Saitjain ki kala pynlong ia ka jingialang ban sam paidbah ia ki shatri sha ki khynnah skul jong ka shnong Amkoi.
Kum shi bynta ban ïada naka jing lyngshop jong u slap haka por ba ki leit shala ki skul ha kane ka jingleit synñiang la ïalam da u President jong katei ka Unit U Samla Kyrpang Lamin.
U General Secretary U Samla Ïoanis Lamin ha ryngkat ka jing ïadon ryngkat da u Rangbah Shnong bad nongï alam shnong jongka shnong Amkoi.
Haba ai jingkren naka liang u Rangbah Shnong jong kane ka shnong u ma Aiborlang Lamin ula ai ka jing ïaroh ïaka KSU Amkoi Unit kaba la shim ïa kane ka sienjam kum shi bynta ban ïarap ïaki khynnah skul khamtam ïa kito kiba wan naka longïing kiba kham duna ka ïoh ka kot bad kane kan long shisha ka jing kyrkhu ïaki bad u la kyntu kynpham ruh ïaki nongïalam ba kidei ban treihok laka kam khnang ba ngin lah ban shakri hok ïaka Ri bad ka Jaidbynriew.
Ka Sub-Divisional Magistrate, Amlarem Civil Sub-Division, Amlarem katkum ka kyndon aiñ hapoh jong ka Section 144 CrPC kala khang pyrshah ban iaid ki kali heh ne ki trok ha shilynter ka surok Amlari haduh ka lad Borghat (Muktapur).
Ka hukum kala bthah ia baroh ki kali heh ba kin iaid lyngba ka surok Muktapur-Dawki.
La pynmih ia kane ka hukum hadien ka jingbteng ka jingther jong u lap bah ha kine ki khyndiat taiew bad kane ka surok ban leit sha Muktapur na Amlarem kala julor ha kiba bun ki jaka hadien ka jingtwa khyndew bad ka surok haka bynta kaba la tip kum “Kyrdeng Khli" kala julor bun kaba jngai 20km haka surok Amlarem-Muktapur.
Kane ka surok kala shah rong lut haka um saw bad kane ka lah ban buh jingeh bad jingbymshngain iaka iaid ka ieng u paidbah lyngba kane ka surok.
Ka Ophis u District Sports Officer, West Jaintia Hills District kala pynbna paidbah ba kan sdang biang iaka Grassroot Football Centre ha West Jaintia Hills District naduh 1 tarik Naitung 2022.
ha kylleng ki block hapoh ka district.
Kane ka centre hadien ba la wan lyngshop ka khlam COVID-19 la hap ban pynsangeh noh bad mynta ka kynti la rai ban sdang biang da kaba bud ryngkhi iaki kyndon jong ka Health & Family Welfare Department Government of Meghalaya ban iada na ka jingpang khlam, la ong u DSO ma Khroobok Passah Kine harum ki jaka ban pynlong iaki selection trial ha baroh ki Grassroot Football Centre katkum ki tarik bad ki sngi bala pynbeit.
U DSO ula ong ba na ka bynta ki aplikeshon bad ki jingtip ba bniah lah ban ioh da ka ophis u District Sports Officer bad Coaches hala ki jong ki Grassroot centre.
Ka jingot snem (Cut of Age of Players) iaki nongialehkai kalong naduh 6 -12 years.
Ki dei ban long kiba kha ha lane shuwa ka 01-01-2011 bad ym dei hadien 01-01-2016.
Baroh ki Players ki dei ban submit iaka xerox Birth certificate kaba ki ioh na PHC / CHC / Addhaar Card bad ka Medical Fitness Certificate kaba ioh na ki Doctor.
Ar tylli ki Passport size photograph dei ban tah haka aplikeshon form.
Ha ka 17 tarik Jylliew 2022 ka KAM Meghalaya ka la pynlong ia ka jingїalang jong ki nongshong shnong ha Anchorage Guest House ha Malki point bad kumba spah ngut ki nongshong shnong kiba na ki jylli bapher, kiba trei ki jaitkam bapher bad ki samla pule ki la wan bad їashim bynta shitrhrem ha ka jingїatai bad їatei nia halor ki mat ki ishu kiba ktah jur ia ka Jylla mynta.
La pynїaid ia ka rynsan jingїalang da I Kong Wanpynhun Kharsyntiew, I nongїalam jong ka Seng ki nongtrei їingbriew (All Meghalaya Domestic Workers Union).
Ka KAM ka kut jingmut ban їeng bad їakhun nyngkong eh pyrshah ia ka jingsngew kutlad bad jingduh jingkyrmen kaba mih na ka daw ka jingrunar bad jingsniew jong ka synshar khadar ha kane ka pateng.
Ka synshar khadar ha kane ka pateng ka la kheiῆ dew thala lut ia ki nongrim jong ka synshar-bishar bad ka treikam treijam; kum ka hok, ka jingshisha, ka jingai jingkheiῆ bad ka jingїatip lem.
Ha ba ai ka jingkren maitphang, ka Kong Angela, kawei na ki nongseng jong ka KAM Meghalaya ka la ong, “Ngim dei ban shah pynbor ne shah pynbieij ha kata ka rukom pyrkhat kaba la їaid їew bha mynta kaba ong ba ngin jied noh ne pynїasoh їalade bad ki briew kiba kham duna ka jingleh sniew ne kiba kham duna ka jingbam sap ne kiba kham duna ki kam thok kam shukor.
Ngim lah da lei lei ruh em ban їapeiῆ bad їapynleit pynwan ia ki nongrim tynrai jong ka jingim, ka hok, ka jingshisha bad ka jingῆiewkor ῆiewburom para briew kiba ngi hikai ia ki khun ki kti.
" U Kyrsoibor Pyrtuh u la ong, “ngim dei ban man thait ban їatai nia bad wanrah ki jingmut, ki buit bad ki jingtip kiba shai kdar bad ngim dei ban tieng ne phet rieh na ka jingїatai nia kaba laitluid.
Ka jingkylla kan ym wan lymda ngi їathir-їatai halor ki saiῆpyrkhat bad ki mat ki jura kiba ktah ia ki paidbah nongshong shnong.
Ha kajuh ka por pat ki jingїatai kin shu bijai ei bad kin ym larkam satia lymda ngi jngi bad їashim bynta ha ki jingїakhun bad jingїakhih kiba man la ka sngi ban їeng pyrshah ia ki bor jong ka jingbamsap, ka thok ka shukor bad ki kam pyntriem kiba bun jait.
" Ka KAM ka mih na ki jingїashem kiba ngi mad ha ki jingїakhun bad jingїaleh kiba bapher jong ki riewpaidabh bad ki nongshong shnong.
Naduh ki jingїakhun na ka bynta ka jingїalong mar ryngkat shynrang bad kynthei haduh ka jingїakhun na ka bynta ban їada bad pynneh pynsah ia ka mariang, ki jingїakhun na ka bynta ki hok jong ki nongtrei nongbylla bad kiwei kiwei.
Ka jingїakhun pyrshah ia ka jingsynshar leh jubor bad jingpyn їashun-їasih para briew kaba ktah ia ka longbriew manbriew ka dei ka phang pdeng kaba kongsan jong ka KAM.
Ka KAM ka thmu ruh ban pynkhie im pat ia ka synshar paidbah ba nylla bad ka lawei kaba їeng skhem ha ka hok.
Ha kataei ka jingїa lang jong ki nongshong shnong bad ki kynhun bapher jong ki nongshong shnong la їatai bniah halor ki nongrim bad ki jingthoh ba ka KAM Meghalaya ka la pynkhreh bad kane ka la long ka jingkyrkhu bad yn nang lah ban pynbha shuh shuh ia ki.
La їatai ruh shaphang ka jingdonkam ban ia buh kti lem ha ka elekshon ka ban sa long ha ka snem 2023, tangba halor ki nongrim kiba shai kdar bad kiba hok.
Ka KAM ka tyrwa ba ngi dei ban їamir lang bad їatreilang wat la hapdeng ki jingїapher bad jingїaprat jingmut.
Ka KAM Meghalaya ka pynpaw shai ba kan ym lah ban їapeiῆ ia ki nongrim jong ka hok, ka jingshisha, ka jingїatip lem, ka jingῆniew kor bad jingburom kylliang iwei ia iwei pat.
Da ka jingїawan lang ngin lah ban їakhun ia ki jingsniew ha ka synshar bishar jong kane ka pateng bad ngin tei thymmai da kawei pat.
Ka KAM ka kdew hangne ia ki 15 tylli ki mat bad ki phang kiba kongsan tam na ka bynta ban pynkhie im ia ka synshar paidbah bad ban tei ia ka Meghalaya kaba mait shaphrang: Ka Rynsan KAM ka khot ka wer ia baroh ki nongshong shnong ban їadon kti ban їakhun na ka bynta ban pynduh shi syndon ia ka saiῆ hima kaba pynїaid tang da kawei ne ar tylli ki longїing bad kaba kyrshan da ki heh sai pan kiba rhah spah bad khwan myntoi shimet.
Sa shisien ka Kong Angela ka ban jur, “Ngi lah ban dei tang ki nongtrei nongbylla, ki nongdie madan, ki nongthoh kot khubor, ki nongthoh kot, ki nongrep, ki nongtrei їing briew, kiba shu shong їing, ki samla pule, ki samla wad kam, kiba treikam lajong, kiba la shong thait na ki kam , ki nonghikai, ki nongtem, nongthaw jingrwai, ki barikor, ki nongoh bad nongdro dur, ki riewshemphang bad ki riewїakhun, hynrei ngi ia mir lang bad don tang kawei ka jingthmu ban pynїoh biang ia ka synshar paidbah kaba nylla bad ban kren ia ka hok bad jingshisha".
“Ka KAM ka ngeit ba ka jingkylla kan ym jia tang lyngba ki nongїalam kiba hakhmat, hynrei ka jingkylla kaba shisha kan urlong da ka jingїawan lang ki paidbah nongshong shnong kiba angnud ban shem ia ki nongrim jong ka jinglong trai shnong ha ka Ri/Jylla  synshar paidbah bad ban mad ia ki ha ka jingim kaba man la ka sngi.
Ba phin tip kham bniah shaphang ka KAM lane ban pynїasoh bad ka, sngewbha leit sha kane ka kamra ha ka website kammeghalaya.
in lane phone bad whatsapp ha kine ki number 9863097754 / 6033005175.
U District Magistrate, West Jaintia Hills ula pynmih iaka hukum ban khang iaka surok Syntu Ksiar Chyrmang hadien ba kam long shngain ia u briew bad ki kali motor ban iaid ban ieng.
U District Magistrate haka hukum kaba ula pynmih haka sngi Saitjain katkum ka kyndon aiñ 144 CrPC, kane ka surok L026 Syntu Ksiar sha Chyrmang Road (L 4.
00 Km) kala julor phom na ka daw ka jingpynjulor ka mariang, kumta kan wanrah jingeh bad buh jingma iaka jingim briew kiba iaid ba ieng na kane ka surok lada ym shim iaki lad jingiada.
Kane ka hukum ban khang ia kane ka surok kan treikam mardor tad haduh bala pynbna da kumwei.
Kumban shu pynkynmaw kane ka surok kala twa naduh ka Sngi U Blei bala dep, bad kane jingtwa ne dkut ka surok kala pyniakhialad iaka shnong Chyrmang bad ka Iongnoh.
Ha kane ka jingtwa kawei ka kali maruti car kala shah rong shah riat bad kala julor phom.
Shuh shuh hynne ka sngi Saitjain u Myntri kam Pohiing Ma Lahkmen Rymbai haka jingiadonlang u DC, SP bad ki engineer ka PWD (Roads) kila jurip ia kane ka surok bad iakren na ka bynta ban maramot kloi iaka surok.
Kum ka dak ka jingsngewnguh sngewburom ïaka jinglehbha jong u ma Lahkmen Rymbui ban pynrung Nongtalang College hapoh ka People’s College, ki nonghikai jong ka Nongtalang College kila pynkup burom ïa u ban pyrto iaka jinglehbha jong u haka sngi ba ar Ha kane kajuh ka sngi la pynkup burom ïaki dkhot ka Governing Body jong u snem 2018-2022 bad ïaki 15 ngut ki samla pule kiba la wanrah burom ïaka kolej da ka jingwan haka kyrdan 1st Class haka exasamin BA bad kawei ka khynnah kaba ka wan shakhmat haka eksamin HSSLC.
Ïaka jingïalang pynkup burom la pynlong ha Hall ka kolej ba la pynïaid da u Spaiñlinmi Lapasam haka jingdonlang ki dkhot ka Governing Body bad ki samla pule.
U Myntri haka jingkren u pynpaw ba umdei uba sngew sarong ïaka jingpynkup burom hynrei kaba u sngew sarong eh kadei ba ka Governing Body, ki nonghikai, ki samla pule bad baroh kiba ïadonbynta bad ka kolej ki ai ka jingïatreilang.
“Ka burom kaba phin ai ïa nga kadei phin hikai hok ïaki khynnah bad pynjanai ïa khnang ba kin long ki mawlynai haka jingim jong ki, kata kadei ka burom kaba nga sngewtynnad eh", la ong u ma Lahkmen.
Ula kyntu ïaki nonghikai ban treihok ïaka kam khnang ba ki khun u duk u suk ki bym ïohlad ban bteng ïaki jingpule shajngai kin ïoh ban pyndep ïaki jingpule ha kane ka kolej bad ula kyntu ruh ïaki samla pule ban nangtrei shitom haki jingpule jong ki ban poi sha ka thong.
U Ma Rymbui ula ïathuh ba u don bynta bad ka kolej kumba 18 smen bad udei u President barim jong ka Governing body bad ha u snem 2018 ula resaiñ ïaka kam President ban ïashim haka kam saiñ hima sima.
Ula ïathuh ruh ïaka jingïaid lynti jong u mynshwa ryngkat kiwei pat ki dkhot naka bynta ka jingbit jingbiang jong ka kolej bad haka jingïaid lynti bunsien ki mad ïa kiba bun ki jingeh.
“Kum u briew ba ïohi ïa shibun ki jingeh  naduh ki por mynshwa haba ïadei bad ka kolej, mynta nga long uwei uba kmen tam ban ïohi ïaka jingkiew jong kane ka kolej bad kane kadei lyngba ka jingïatreilang kiba bun naduh ki nonghikai, ki nongtrei, ki nongpynïaid bad u paidbah", la ong u Bah Rymbui.
Kiwei de kiba la ai jingkren ki kynthup ïa u Principal ka Nongtalang College u Dr.
RR Kharkongor, u FSyiem Incharge Principal barim, u Hatmin Lyngdoh Giri President Governing Body, ka Dr Solony Bareh bad ka Kong Charity Ryngkhlem.
“Ka long shisha ka burom ïaki khynnah ki kmie ki kpa kiba lehse ki sngew ba kita ki snem kiba ki la pynlut ïa la ka bor ka buit bad pisa tyngka ha ka ban pynheh pynsan hynrei mynta ki la seisoh bad phi ki samla pule phi la pynphong ïaki kmie ki kpa da ka pansgniat ksiar", la ong ka Dr Solony Bareh.
Baroh ki nongkren ki la kyrkhu kyrdoh ïaki samla pule ba U Blei Trai Kynrad un ai haki ka jingnang jingstad bad ban nangkiew haka jingim kaba man ka sngi bad ba kin jop ha kino kino jingïaid lynti jong ki bad la kyntu ban long ka nuska ïa kiwei pat ki khynnah kane ka kolej ba ka jingïatrei shitom lano lano ruh kam juh wanrah ïaka jingduh jingkyrmen.
Khyndiat shaphang ka Nongtalang College West Jaintia Hills District, la seng ïaka ha u snem 1988 da ka Dorbar shnong Nongtalang bad la registered ïaka hapoh ka Meghalaya Societies Registration Act, XII jong u snem 1983 bad la ithuh ruh ïaka da ka UGC hapoh ka Section 12 (B) & 2(f) jong ka UGC Act, 1956.
Nalor katta ka la ïoh ruh ïaka jingithuh na ka NAAC (National Assessment and Accreditation Council) ha u bnai Jylliew 2017.
Mynta kane ka kolej ka ioh iaka kyrdan Grade B na ka NAAC.
Hadien ka jingïalang pynkup burom u Myntri ula leit jurip ïaka jingtei thymmai ïaka Nongtalang College kaba yn plie paidbah shen ha u Naiwieng mynta u snem.
Ka lympung ialehkai Super Division Football Tournament kaba la tip kum ka ‘U Kiang Nangbah Memorial Trophy’ kaba pyniaid da ka West Jaintia District Sports Association (WJDSA) kala sdang haka sngi ba ar da ka namjop ka Mynthong da 2-0 pyrshah iaka Sohmynting haka jingiakhun kaba long ha Kiang Nangbah Stadium.
Ia kine ki ar kol la thep da u Romaric B Ngueufang (50) bad u Timmy Ryngkhlem (75).
U kongsan uba plie paidbah ia kane ka lympung u dei u District Sports Officer, West Jaintia Hills District u ma Khroobok Passah haka jingdonlang ki nongialam ki dkhot ka WJDSA.
Lashai ka jingiakhun kan long hapdeng ka Sabahmuswang pyrshah iaka Nangbah Mulang.
Ka Seinraij Mukhla kumba ju long man la u snem kan pynlong iaka Behdeiñkhlam haka 23 tarik une u bnai ha biar ne ka aitnar ha Mukhla Nongrim.
U General Secretary, Seinraij Mukhla u Ma T Sumer ula ong ba ha kane ka kynti kam don kano kano ka jingteh kyndon bad la khot la wer sngewbha ia baroh ban wan sakhi ia kane jinglehniam Behdeiñkhlam, kaba khatduh shuwa ban ot ia u symbai u phniang.
Ula ong ruh ba u kongsan ban wan sakhi ia kane ka Behdeiñkhlam u dei u Myntri Rangbah ka Jylla, u Conrad K Sangma nalor kiwei kiwei.
Ka District Open Cum Inter School Badminton Tournament ba 13 jong ka West Khasi Hills District ia kaba la pynlong da ka West Khasi Hills District Badminton Association ba ar sngi lynter kaba la sdang naduh ka 11 tarik u Nailar 2022 ka la poi noh sha kaba kut haka 12 tarik u Nailar ha Indoor Sport Hall, Nongstoiñ.
Ha katei ka Tournament ki don phra tylli ki skul kiba la wan ban iashim bynta ha ka Team Event katba ha ka Individual Event bad Doubles pat, ki nongiashim bynta ha ki kyrdan bapher bapher ki long 57 ngut ki shynrang bad 61 ngut ki kynthei.
Ha ka open category U-19 Boys and Girls ki nongiashim bynta ki long 56 ngut.
Ka Public School, Nongstoiñ ka la ioh ban khur ia ka nam kum ka lahduh ha ka liang jong ki Kynthei (Girls Team Event) katba ka KJP Synod Sepngi HSS ka la wan ha la kyrdan ba ar.
Haba phai ka liang ki U-13 Girls Single ia ka nam jop la ioh da ka Wanritngen Mawlieh, ha ka U-16 Girls Single pat ia ka nam jop la ioh da ka Ibanpynhun Shisha katba ha kyrdan U-19 Girls Single pat ka Shimtihun kala long ka nongjop.
Haba phai pat ha ka U-13 Girls Doubles, ia ka nam lahduh la ioh da ka Wanridaphi bad ka Sahphilinda bad ha ka U-16 Girls Double, ia ka nam jop la ioh da ka Amitabahun bad ka Ibanpynhun bad ha ka kyrdan U-19 Girls Doubles, ka Shimtihun bad Idashisha ki la long ki nongjop.
Ha ka liang ki shynrang kiba hap ha ka kyrdan U-16 Boys Single, ia ka nam jop la ioh da u Marveenson bad ha ka U-19 Boys Single u Josef MC Vans u la long u lahduh.
Haba phai pat ha ka liang ki U-13 Boys Double, ia ka nam jop la ioh da u Jezeal bad u Raysen, ha ka U-16 boys doubles pat u Wanshanki O bad u Wanpyndapbor ki la khur ia ka nam jop katba ha ka U-19 boys doubles pat u Shanborlang bad u Jerryford ki la ioh bankhur ia ka nam kum ki lahduh.
Kumban shu kdew ia katei ka Tournament la wan ban plie pyrda da u BDO ka Nongstoiñ C&RD Block u Bah T.
Diengngan ha ka 11-08-2022 bad la wan ban pynhap pyrda pat da u SP ka WKH u Bah HG Lyngdoh uba la ioh ban sam ruh ia ka khusnam sha ki nongjop ha ryngkat ka jingiadonlang ki nongkitkam ka WKHDBA bad kiwei kiwei.
Kawei ka trok kala noh shapoh riat kaba jrong kumba 200 phut ha Mawsynram ha kaba u nongniah ula shah tap haka khyndew bad u nongbud ne handyman ula mynsaw jur bad u don hadpeng ka jingshah sumar ha Shillong Civil Hospital.
Kane ka jingjia kala jia haka 13 tarik une u bnai hajan ka krem Mawjymbuiñ kaba hap ha Mawsynram, East Khasi Hills District.
La kynnoh ba kane ka jinghap ka trok ka dei na ka jingbym shngain ka rukom shna iaka surok.
Kane ka trok kaba hap ka dei kaba don iaka registration number ML04C 0478 kaba niah da u Nidayophi Dkhar na ka shnong Wapung Skur, East Jaintia Hills District.
Ia ka met une u nongniah la ioh sei haka sngi Nyngkong da ka jingwad paidbah ki nongshong shnong na Wapungskur bad ki Mawsynram ryngkat ka kynhun jong ka State Disaster Response Fund (SDRF).
