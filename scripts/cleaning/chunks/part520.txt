Kumno ban pyndonkam ia ki jingsopkti ha ka por ba ki ai jing bam kumno ban pynkhuid ia ki jaka bun jingbam khnang ban lait na ka jing saphriang ki khniang jing bam bad ban kiew shuh shuh ka ioh ka kot.
U myntri ba dei peit ia ka tnad ka koit ka khiah u bah Alexander L Hek ha ba ai jing kren ha ka ne ka sngi u la ong “Ka long ka ba donkam shisha ha ka por mynta ban pyntikna ia ka jing bam jing dih ki ba ki die ha surok kin long ki ba khuid ba suba.
Iwei na iwei I nong die jingbam ha surok ki don kam ban ioh ia ka jing hikai kumno ban pynkhuid namar ka dei ka hok jong uwei pa uwei u nongbam ba un ioh ia ka jing bam ka ba khuid ka ba suba nga kyrmen ba nang ne sha khmat kin dang don ki briew ki ba mih sha kmat ban shim ia kane ka sienjam".
Ka Projek Serve Safe Food,  ka dei ka la pyntrei kam naduh u snem 2016 bad lyngba kane ka projek ka la kyntiew ia ka ioh ka kot jong ki nongdie jingbam surok ki ba la ioh jing hikai ba kumno ki jingbam ki ba ki die ki long ki ba shngain ban bam bad ki ba khuid ba suba la don haduh 12 tylli ki jaka ki ba la ioh jing hikai ha kaba 14000 ngut ki nong die jingbam madan ki la wan shimbynta ha ki snem ba la dep.
Ka tnat kam poh iing ka sorkar India, myn hynnin ka sngi, ka la pynbna ba kito kiba ioh jingiarap na shabar ri, kaba shongdor hapoh T.
1lak, kim donkam satia ban pyntip sha ka sorkar, hapoh ki kyndon jong ka  Foreign Contribution (Regulation) Act (FCRA), bad kaei ka nang kiew, na kaba buh mynshwa, kaba long T.
25hajar.
Katei ka hukum kaba la pynmih hynnin ka sngi, ka bthah ba baroh kito ki seng, kiba ioh jingiarap na shabar ri, kiba kynthup ia ki dkhot bad baroh ki nong kitkam, ki dei ban bam smai ba ki dei ki bym pat ju shah pyngngat ha ka ain kylla niam, na kawei ka niam sha kawei pat lane ba ki dei kiba pynthut ia ka shongsuk shongsain ha ka Ri.
La iathuh ba ki ju don shibun ki sengbhalang, ha ki por kiba mynshwa, kiba la ju pyndonkam ha ki kam pyntriem bad kiba pynkylla niam ia ki traibal bad kiba don kti ruh bad ki seng shit niam kum ka  Students Islamic Movement of India bad ka Jamaat-e-Islami Hind.
La pynduh noh ruh ia ka jing ai jingiarap ia 18,000 tylli ki seng bapher, namar ba ki la pynkhein ia ki kyndon jong ka FCRA, naduh u snem 2014, ong ka khubor.
Shillong: Ka long ka burom ia ka jylla hi ha kaba ka jylla ka la pawnam ha ka map ka ri India kum ka ktem ka jingialehkai phutbol syndon ha ka ri, bad kane ka la long hadien ba ka Hopewell Elias Higher Secondary School, ka la rah nam lahduh jong ka lympung ialehkai Diamond Jubilee Subroto Mukherjee Cup International Football Tournament 2019.
Ha ka jingiakhun ia ka phainal mynta ka sngi ha madan Ambedkar Stadium, ha nongbah Delhi, ka H.
Elias HSS ka la lah ba kan pynliem ia ka skul BKSP Bangladesh da 1-0.
Ka BKSP ka dei ruh ka lahduh mynshem snem ha kane ka lympung.
Ia kane ka kol ba kordor tam ia ka H.
Elias HSS la thep ia ka da u Santi Jnai Shianglong ha ka kylla step.
Kumba la dep ban iakren lypa bad kiane ka lad pathai khubor, na ka liang u coach jong ka tnat Directorate of Sports & Youth Affairs u bah Bobby.
L.
Nongbet, u pynpaw ba um khein sting satia ia kane ka kynhun ialehkai napoh Bangladesh, da kumta marsien ia sdang jong ka jingialehkai, ki player jong ka H.
Elias HSS ki la ialeh katba lah ban kham pynsted ka rukom ialehkai ka jong ki kaba bunsien ka rukom ia pashat bol ka dei beit na madan,Nalor katta, ki player jong ka H.
Elias HSS ki la  ialeh katba lah ban nym ailad ba ka bol  kan iai neh slem ha ki kjat jong ki player ka DKSP Bangladesh, kaba da shisha ka la pynhun hi jrut ia ki khmat u paidbah nong peitkai ia kane ka jingiakhun.
Wat hadien ba ka H.
Elias HSS ka la dep ba kan tam lypa shakhmat da shi kol ha ka kylla step, pynban haba la wan ban bteng ia ka kylla miet, ka la iai bteng ba kan nion beit shakhmat ka rukom ialehkai ka jong ka bad iai bteng ban khanglad ia ki player ka DKSP Bangladesh ba kin nym lah ban jam palat shakhmat.
Ha kum kane ka sur ialehkai ba ka la sdang ban pynthnam ia ka janor ki player jong ka DKSP Bangladesh tad haduh ba ka la hap ba kan ialehkai satang 9 ngut ki player ha madan, hadien ba arngut na ki nongialehkai ki jong ka, ki la ioh ba kin pdiang ia ka red card, ha kaba uwei u player u la shah beh shabar hadien  ba u la ioh ba un pdiang ia ka yellow card kaba ar katba uwei pat u la ioh ba un pdiang namar ka foul  pyrshah ia u player jong ka H.
Elias.
Kine ki artylli ki red card kam lah ban khlem da buh jingeh bha ia ka DKSP Bangladesh kampher wat hadien ba kan shah tam shakhmat tang das hi kol, pynbhan kam lah pat ba kan khie khlieh ban lah ban pynphai ia ka, namar ba ki player jong ka H.
Elias HSS ki la pynleit jingmut bha ialade bad khanglad beit ia ki jingpyrshang ba la wan ban mih paw na ka kynhun ialehkai ka DKSP Bangladesh.
Ha ka kylla step hadien ba ka H.
Elias HSS ka la dep ba kan tam shakhmat, ka DKSP Bangladesh ka la ioh ia ka kabu ksiar ban jan ioh pynkhih ia ka jar, ia kaba la lah ban kyrda noh ia ka da u Urbanity Makhroh.
Kumta ha baroh shi linter jong kane ka jingialehkai, kum ka kynhun ka H.
Elias HSS ka la sei madan ia la ka sur ialehkai kaba itynnad bad kaba pyniapbiej ia ki khmat u paidbah nongleit peitkai.
Ha kane ka jingiakhun la leit ban sakhi lang ruh da u myntri  ba dei khmih ia ka tnat Sports ka sorkar jylla u bah Banteidor Lyngdoh ryngkat u Principal ka skul Fr.
Sebastian Palaty.
Nalor katta ka H.
Elias HSS kam shym la kut ba kan ioh ba kan rah tang ia ka nam lahduh bad ia ka song pisa kaba saw lak tyngka, pynban ka la bteng ba kan khur haduh saw tylli ki khusnam kaba kynthup ia ka nam best goalkeeper, ka nam best player kaba leit sha u Santi Janai Shianglong, Best Coach ba la rah da u Bobby L.
Nongbet bad Best School Contribution Team jong kane ka lympung ialehkai.
Kongsan ba la don lang ha kane ka jingialehkai dei u AIR Chief Marshall  u Birender Singh Dhanoa, PVSM, AVSM, YSM, VM, ADC.
Shillong:Kum shi bynta ban pynrem ia ka jingmynthi Jong ka Sorkar jylla ban pyntrei kam ia ka Inner Line Permit(ILP) ki 13 seng ba pher bapher  hapoh ka shatri jong ka Confederation Of Meghalaya Social Organisation (COMSO) mynta ka sngi ki la pynlong ia ka jingialang paidbah ha Motphran.
Haba ai jingkren ha kane ka sngi kum u Chairman ka COMSO u bah Robert June Kharjahrin,  u la pynrem jur ia ka jingsngap mynthi jong ka Sorkar Jylla ban pyntrei kam ia Inner Line Permit (ILP).
U  bah Robert u la ong  “Ka jingpyntrei kam jong ka ILP kam dei tang ka jingkwah jong ngi ki sengbhalang hynrei ka dei ka rai jong ka High level Commitee of Influx ba la wanrah da u ma Bindo M Lanong u ba long u advisor jong ka UDP ha u snem 2012, ka UDP  mynta ka don ha ka sorkar balei kam shimkhia ia ka jing ai jingmut jong u nongaijingmut (advisor) jong ki.
lada ka jingai jingmut jong u kim burom kane ka pyni ia ka jing bym burom  jong ki  ia une u riew rang bah.
"“Ha ba ngi leit ban iakren bad ka Sorkar shaphang ka ILP ki ong hap pule bad tip shwa ia ka ain hynrei hadien 2 snem ba ngi la pule bniah bha ngi la dep pynbeit bha da leit ia kren kim lah shuh ban ia nia ki sdang sa ka kren kyllain sa kumwei pat.
"u la ong“Ka por mynta kam dei shuh ban  kren shi kren shaphang ka ILP hynrei ngi donkam ban pyntrei kam noh ia ka ILP ha ka jylla katta ka sur u paidbah ka jylla Meghalaya.
"Ki lai tylli ki mat ki ba ki 13 seng ki dawa ha ka ILP ki long ba uno uno u bar jylla ym dei ban wan rung kyrthep sha ka jylla khlem da ioh jing bit.
Lada ai jingbit ruh ym dei ban ai jing bit tang 129 sngi, ym ban shong sah hangne.
Lada don uno uno u ba rung khlem ioh jingbit dei ban ai jingpynshitom kat kum ka ain.
Ka wei pat ka long ban ym dei ban ai jingbit ia u barjylla ban thied khyndew ha Jylla ia ngi.
U bah Robert u la khot lawer ruh ia baroh ki wei ki seng bha lang ban ia snohkti lang ban wanrah ia ka ILP ha ka Jylla.
“Ngin ia mareh lang mynta lada ngi don ka juh ka thong ngin ia shong ban ia phylliew jing mut kawei kasur kawei ka jingmut ban wan rah ia ka ILP ha ka jylla ngi donkam ia ka jingiatrei lang ym ia ka jingsngewmeng ban iada ia ki jait bynriew to ialam mano mano ruh ai kyrteng iano iano ruh kam leilei hynrei ban iatrei lang ban ioh ban pyntrei kam noh ia ka ILP ban iada ia ka paradoh parasnam ka jylla,"u la ong.
Shillong: Ka Voluntary Association for Social Upliftment (VASU), ka la ialam ia ki 41ngut ki nongpang, kiba pang niangdait mynta ka sngi, ba kin shah sumar ha Gauhati Medical College & Hospital, Guwahati.
Kitei ki nongpang, ki don 27ngut na Mahendraganj bad 13ngut na Ampati.
Na kitei kiba leit shah sumar mynta ka sngi, la iathuh ba 2ngut ki don kiba ioh ia ka jingpang prum (Psoriasis) bad kiwei pat ki don ia kiwei ki jingpang niang diat Scabies bad Tinea.
Kitei kiba ioh ia katei ka jingpang Psoriasis, kin hap ban dih dawai tista, katba kito kiba ioh ia ka jingpang niangdiat, ki lah ban shah sumar bad ki dei kiba lah ban pynjem.
Kitei ki nongpang, ki ioh dawai ei, na katei ka hospital GMCH bad ki don pat katto katne ki dawai, kiba kim ioh na katei ka hospital bad ka VASU, ka dang thawlad ban ioh nongiarap na bynta kitei ki bym ioh dawaiKi samla pule jong ka USTM, ki la ia kynduh ruh ia kitei ki nongpang bad ki la ai jingmut ia ki, ba kin sumar ialade bad ki la ai ei ruh shibun ki kynphad bad ka dettol ba kin pyndonkam.
Shillong: Ka H.
Elias Higher Secondary School, Meghalaya ka la ioh ia ka nam lahduh jong ka  U-17 Boys Subroto Cup International Football Tournament Diamond Jubilee Edition.
U Sangti Janai Shianglong, ula thep ia ka kol ha ka kylla step, kaba dei ruh ka kol jingjop ia katei ka skul.
Nongpoh:  Ka Federation Of Khasi Jaintia and Garo People, North Khasi Hills District, ka la ai por biang sa shisien na ka bynta kito ki kynhun kiba kwah ban shim bynta ha ka Veteran Knock-Out Football Tournament ban sa pynlong da ka seng ha Madan NSCA, Pahamsyiem, Nongpoh ha Ri Bhoi.
Kum ban pynkynmaw, ka FKJGP, North Khasi Hills District ka la rai ban pynlong ïa kane ka Tournament ka dei shi bynta ka jingrakhe ka seng ïa ka jingdap 30 snem ka jingiaid lynti ka seng naduh ba la suit la shor ba kane ka seng ka la sdang ban ai ka jingshakri na ka bynta ka bha ka miat bad ka roi ka par jong ki paidbah ha rilum Khasi-Jaintia bad rilum Garo.
Haba ïa kren bad ki Nongthoh khubor, u Sport Secretary ka FKJGP, North Khasi Hills District, u Bah Banshan Nongbet u la ong ba ka seng kum ka jingaild ban dang ioh shim bynta ki kynhun ha kane ka tournament, ka seng ka la rai ban dang ai por biang ïa kino kino ki kynhun kiba kwah ban shim bynta kata haduh ka 21 tarik u Nailur ba kin lah ban wan thep kyrteng bad ka tarik ban sdang noh ïa kane ka tournament kan long ha ka 28 tarik u Nailur ha madan NSCA, Pahamsyiem, Nongpoh.
U la iathuh ruh ba ka bai entry na ka bynta kane ka tournament ka long tang T.
3000 bad ka khusnam pat ka long T.
1 lak na ka bynta ka kynhun lahduh, T.
50 hajar na ka bynta ka kynhun ba wan baar bad T.
10 hajar na ka bynta ka kynhun ba wan balai bad kan don ruh ki khusnam shimet.
U nongialam ba rangbah jong ka seng Congress na Assam, U  Debabrata Saikia, u dawa ia u myntri rangbah ka Assam, U Sarbananda Sonowal ba un iakren bad kiwei ki myntri rangbah jong ka thain shatei lam mihngi, ba kin nym pyndik ia ki nongleit jingleit na Assam, halor ka nongrim jong ka  National Register of Citizens (NRC).
U Saikia, u ong ba ki briew kiba na Assam, ki shah pyndik halor ka jingpeit ia ki kot ki sla bad kiwei pat ki jingshisha, halor ka jingdon kyrteng jongki ha ka NRC.
U Saikia, u ong ba ki briew kiba na Assam, ki shah pyndik jur, haba ki leit sha  Meghalaya, Nagaland, Arunachal Pradesh bad Mizoram bad u ong ba ki don ki samla pule jong kine ki jaka, kiba pyndik jur ia ki briew kiba na Assam.
Shillong:  Ka kynhun ialehkai phutbol ka jylla ka la pynkhreh ban leit iashim bynta ha ka lympung Santosh Trophy North East qualifiers ban long ha Agartala.
Ka Meghalaya Football Association ka la shim ia ka rai ban leit iashim bynta sha kane ka lympung ialehkai ha kan don sa tang ar taiew ka por ban pynkhreh ia ka kynhun ka ban leit iakhun bad kan iakhun pyrshah ia ka Railways ha ka 23 tarik mynta u bnai.
Ha ka jingshisha, ka MFA ka la pynbna ban ym leit shim bynta hynrei ha ka jingialang dang shen ka shim ia ka rai ban iaid shakhmat ban shim bynta.
Watla ka por ban register ia ki nongialehkai la buh shwa ka 10 tarik mynta u bnai, hynrei ka All India Football Federation ka la pynjynsur na bynta ka Meghalaya.
Ka MFA kan pynlong ia ka jingjied ia ki khynnah mynta ka taiew ha Shillong, bad ka kynhun kan hap ban mih na jylla ha ka 19 tarik Nailur ban leit sha Tripura.
New Delhi: Ha ka sngi kha ba 69 jongu mynta ka sngi, U Narendra Modi, myntri rangbah duh, un leit jngoh ia ka  Sardar Sarovar Dam, kaba don ha Narmada, jong ka jylla Gujarat bad hadien kata, un ia kynduh ia ka kmie jongu, ka Heeraben, kaba don 98 snem ka rta bad kaba shong ba sah bad u para jongu, U Pankaj Modi.
U Modi, ula don naduh hynnin ka miet ha Ahmedabad, ha kaba la pdiang sngewbha ia u, da U Vijay Rupani, myntri rangbah ka Gujarat.
U Donald Trump, ula byrthen ba un ther da ka thma ia ka Iran bad ka daw, ka long namar ba ka leit siat pynbthei ia ka jaka pynlang umphniang jong ka Saudi Arabia.
U Trump, u kynnoh ba ka Iran, ka dei ka nongthok nong shukor kaba khraw tam bad katei ka dei hadien ba ka Tehran, ka kyntait ba ka donkti ha katei ka jingleit hiar thma ia ka jaka shalan umphniang jong ka Saudi Arabia.
U Trump, ula ong ba ki dak ki kdew, kumba ka Iran, ka don kti ha katei ka jingleit hiar thma bad u ong shuh shuh ba ka US, ka dang peit bniah ia ki jingshisha halor ka jingjia baroh kawei.
Haba la kylli, la ka US, ka la pynkhreh ban ia khun da ka thma, U Trump, u ong “Nga te ngam kwah ban ialeh da ka thma" bad u ong shuh shuh “Ngam kwah ban ialeh thma bad no bad no ruh,  hynrei ngi long pat kiba la pynkhreh bha ban ia kiwei pat".
Nongpoh:  Ka 4th Ground & Pound Fight Night 2019, kaba la pynlong da ka Ground & Pound MMA Gym hapoh ka District Library Hall ha Nongpoh, ka la long shisha kaba itynnad bad kaba shongkun, namar ha katei ka lympung ki la don bun ngut ki rang bad ki thei ialehkai Mixed Martial Arts na kylleng ki jaka, kiba kynthup na Manipur, Assam, na Nongbah Shillong bad Nongpoh, ki la wan ban iashimbynta ban pyni ia la ki jong ki sap ki phong kaba ki don ha ka ki kam iashoh ha ki jingiakop.
Kate ka Ground & Pound MMA Gym, kaba la pynlong ia katei ka lympung ialehkai, ka dei kawei na ki shlem ai jinghikai ha ka liang ka jingialehkai Mixed Martial Arts ha ki khynthei bad shynrang, ka dei ka jaka ai jinghikai kaba don ha Nongpoh, ia kaba la ai jinghikai da u Bah Cores Marwein kum u Chief Coach.
Ha katei ka lympung ialehkai, kitei ki nongwan iashimbynta, ki la pyni shisha ia kata ka jingiakhun kaba itynnad bad kaba la pyrbyrngia ia ki paidbah nongpeitkai kiba la wan ban sakhi ia kateii ka jingiakop.
La iohi ruh ia ki nongjop ha ki kyrdan bapher bapher, ha kaba ha ka first bout jong ki heprit u Akash na G&P Gym u la pynliem ia u Sajid na Dastbi Assam da ka Galitin Choke, ha ka 2nd bout jong ki kynthei ka Phiba ka la pynliem ia ka Sasan da ka TKO, ha ka 3rd Bout jong ki shynrang u Banjop u la pynliem ia u Kevin da ka galitin, ha ka 4th Bout u Dame u la pynliem ia u Kyrshanlang da ka Rear naked choke.
Ha ka Bout 5 u Johny Darlong u la pynliem ia u Vivek Negi da ka TKO, ha ka 6th Bout  u Kisan u la pynliem ia u Enamul da ka TKO, ha ka bout 7 u Pynshngain u la pynliem ia u Ritik da ka TKO, ha ka bout 8 u John Ronal u la pynliem ia u Ruban da KO, ha ka 9 bout pat u Jyoti kalita u la pynliem ia u Rafic da ka Rear Naked Choke, ha ka bout kaba 10 kaba dei ka Special Bout jong ka K1 kickboxing rule u Nathaneal u la pynliem ia u William da ka KO, ha ka Co main event jong kane ka jingiakop u Mridul Saikia u la pynliem ia u Welfort da ka rear naked choke, bad ha ka main event jong ki kynthei ka Lakhi ka la pynliem ia ka Jotina da TKO.
Ia katei ka jingiakop jong ka 4th Ground & Pound Fight Night, la bei pisa ruh da ka L.
Syiemlieh Film Production bad kaba la kyrshan ruh da u Bah Jason Sawkmie Mawlong, MLA ka Umsning Konstituensi u ba dei ruh u Adviser ka Ground & Pound MMA Gyms, ha kaba ka Kong R.
M Kurbah, Deputy Commissioner ka la wan ban shimbynta kum ka kongsan ha ka jingsdang ia ka Faceoff lane ka Stair down ha phyllaw jong ka MUDA Urban Shopping Complex.
Shillong: Ka Riwar Mihngi People Forum (RMPF), ka kynhun jong ki sengbhalang, ki riew pawkhmat bad ki nongsynshar shnong, ka kyrshan pura ia ka jingialang jong ka COMSO, ka ban long mynta ka sngi ha Motphran, ong ka kyrwoh na U bah Edmund Khongngai, Chairman bad U bah Harliroy Khongwieng, Secretary ka RMPF.
Ka jingialang, kan long ha ka por 11baje mynstep, ha kaba ka COMSO, kan dawa ban pyntrei kam ia ka ILP.
Haba kren ha ka dorbar Lok Sabbha mynta ka sngi, U Asaduddin Owaisi, u dkhot na Hyderabad, ula buh jingkylli ia ka sorkar BJP, da kaba ong “Phi iakren ia ki Naga, kiba dawa ia ka bor kaba kham heh shibun, kiba kwah ia ka umphniang lajong ia ka lyer shet jingshet la ka jong, hynrei phim kwah iakren ia ka Kashmir".
U Owaisi, u ong ba la pynlong ia ka Kashmir mynta kum ka West Bank.
“Nga dawa ban pyllait mar mar ia ki Kashmiris.
Kumno kan jia ia ki, ha ka lehniam Eid, ka dei ha ka Lah Sngi U Blei" ong U Owaisi.
Shillong: Ka Kynshi Bangla Social & Cultural Sports Club, kan pynlong ia ka lympung iakob lehkai Football kaba heh,  ha kane ka jylla, ka ban sa pynlong ha ka 24 tarik mynta u Nailar 2019.
Ia kane ka lympung kaba la tip kum ka “2nd Football Knockout Tournament 2019" ha ka madan ialehkai kaba don ha Kynshi Bangla.
Ia kane la pynbna da kane ka kynhun jong ka Kynshi Bangla Social & Cultural Sports Club, ha ka jingiakynduh bad ki nongpathai khubor mynta ka sngi, hapoh ka jingialam jong u President jong kane ka seng u bah Aiban Syiemlieh, haka juh ka por uba long ruh u Sordar jong ka Shnong Kynshi Bangla,U bah Aibna Syiemlieh u la iathuh ba ha kane ka snem ia ka khusnam da ka pisa ruh la pynkiew na kaba mynshym snem, kata na ka 3 lak sha ka 4 lak tyngka.
Ka kynhun kaba ioh rah ia ka nam lahduh, kan ioh ia ka khusnam ryngkat ka pisa kaba 4 lak tyngka, katba ka kynhun kaba wan ba-ar kan ioh shilak tyngka bad kane ka lympung kan kut haduh ka 19 tarik u bnai Risaw mynta hi u snem 2019.
Ki kynhun kiba la shah jied ban iakhun ha kane ka jingiakob, na ki 23 tylli kiba la thep kyrteng, la jied tang ia ki 16 tylli, ha kaba la phiah ha ki ar tylli ki Group, kata 8 tylli ki kynhun shiliang.
Kine ki kynhun ki ban iakhun ha kane ka lympung, ki kynthup ia ka kynhun Assam Regiment Football Club, ka New Majai Football Club, ka Tur Shaphrang Football Club, ka Nongrim Hills Football Club, ka Ryntieh Football Club, ka YBSC Shella Football Club, ka Hynniaw Wasa Football Club, ka Solid Target Football Club, ka Seven Brothers Football Club, ka Iaipyrshang Football Club, ka Lawsohtun Football Club, MLP Sports Club, ka Kynshi Vega Football Club, ka Taison Football Club, ka Army Football Club bad ka Laban Football Club.
Ka lympung iakob lehkai Football Knockout Tournament, kaba la pynlong da ka Bangla Social & Cultural Sports Club, kan dei ka sien kaba ar, da ka jingthmu ban kyntiew ia ka jingialehkai Football bad ban pynpaw ruh ia ka sap ialehkai jong kiba ki rang ialehkai, ym tang ha ka thain Kynshi, hynrei ha ka jylla hi baroh kawei.
Hynrei kaba pyndiaw pat ia ki nongpyniaid jong ka Bangla Social & Cultural Sports Club, ba ia kane ka kynhun ym pat ithuh da ka Meghalaya Football Association.
Na ka liang ka Bangla Social & Cultural Sports Club, kan leit buh ia ka jingthoh ban kyrpad ba kin ioh ia ka jing ithuh.
Shillong: Ka Hynniewtrep Youth Council ka la leit buh dorkhas ia u Supervisor jong ka Karuna Trust Company, halor ka jingdawa ban pynbiang doctor MBBS ia ka Public Health Center ha Warmawsaw Ribhoi District.
U bah Alfred Lyngdoh secretary ka HYC Ri-Bhoi Sepngi Circle, u la ia thuh ba la don shibnai ba kane ka PHC kam don doctor ban sumar ia ki paidbah ka thain.
Kane ka wan rah shibun ki jingeh ia ki nongpang ym tang ia ki nongshong shnong ka Warmawsaw, hynrei ia baroh kiba don khap shnong ki ba hap ban wan shim ban wan phah sumar  na ka tei ka PHC.
Na ka liang ka HYC ki la kyntu ia katei ka Company ba kan pynbiang noh mardor ia ki Doctor MBBS, khnang ba ki paidbah katei ka thain kin ioh ia ka jing sumar ka ba biang.
New Delhi: U Amit Shah, myntri kam poh iing ka sorkar India, ula kren shai mynta ka sngi ha Lok Sabbha, ba ka  Pakistan occupied Kashmir (PoK) bad ka Aksai Chin, ki long ki bynta jong ka  Jammu and Kashmir bad ula ong “Ngi long kiba la kloi ban iap na bynta kata" bad u da ther tyngeh ia ka seng Congress, ba ka pyrshah halor ka jingweng noh ia ka article 370 na Jammu and Kashmir.
Haba leit rah ia ka mat ban weng noh ia ka article 370 bad ka  Jammu and Kashmir Reorganisation Bill, 2019, U Shah, u ong ka don ka jing dawa kaba la slem bha ban pynioh jylla rit ia ka Ladakh bad ia katei la pynurlong da ka sorkar jong U Narendra Modi.
“Ka Kashmir, ka dei ka bynta jong ka India, ym don jing artatien eiei ia kata.
Haba nga ong ia ka Jammu and Kashmir, nga kynthup ia ka  Pakistan Occupied Kashmir bad ka Aksai Chin, kiba hap ha u pud u sam ka  Jammu and Kashmir," ong u myntri kam poh iing.
“Ka Ladakh, ba kynthup ia ka  Aksai Chin, kan dei ka Jylla rit.
Baroh ar tylli ki Hill Council, kin iai trei kam hi kumba ju long" ula ong shuh shuh.
Haba jubab ia ka jingkylli, la katei ka ain kaba thymmai, kan kynthup ia ka POK, U Shah u ong  “Ngin pha ia la ka jingim, namarkata".
Ka  Aksai Chin, ka dei ka jaka kaba heh bha jong ka thain Ladakh, kaba don mynta ha ka jingpeit jong ka China.
U Shah, ula ong shuh shuh “U President, ula soi hynnin ka sngi, ia hukum jong ka jing pynkylla ia ka riti synshar ri 2019, kaba pyni ba baroh ki jingbatai jong ka riti synshar ri, kiba dei ia ka Jammu and Kashmir, la pynduh lut bad kaba mut ba ka article 35A la weng noh", ong ka khubor, kaba la pynmih ha ka CNN News 18.
New Delhi: U Farooq Abdullah, nongialam jong ka National Conference, uba dei ruh u dkhot jong ka Lok Sabbha, ula iathuh ha ki telebishon channel mynta ka sngi, ba ula shah set phatok ha la iing bad u iathuh ba ym don ba shah ia u, ba un mih mynta la ar sngi kynthih.
“Ka jingong jong u myntri kam poh iing shaphang ka jingpep dorbar jongnga, ka dei ka jingthok suda.
Nga la shah set phatok.
Ki buh da u pulit DSP ha khmat ka iing sah jongnga.
Ngam lah wat tang ban leit rung ha iing ka khun jongnga, kaba don tang khyndiat metre na iing jongnga.
Ka don ka tala ha ka jingkhang jongka" ong U Farooq, uba kren da ka jingjaw ummat, ha khmat ki telebishon channel.
U Amit Shah myntri kam poh iing, u kam mynta ka sngi ha Lok Sabbha, ba U Farooq Abdullah, u kam ba U Farooq Abdullah, u don ha la iing, u lah ban iaid ban ieng katba mon.
Ka jubab jong U Shah, ka long halor ka jing kylli ka Supriya Sule, ka dkhot jong ka NCP, ha kaba la kylli ia ka jing bym don U Farooq Abdullah hapoh ka iing dorbar mynta ka sngi, hynrei na ka liang U Amit Shah, u kam ba U Farooq, u don ha la iing bad um shym la shah kem satia bad ula ong shuh shuh ruh ba ka sorkar kam lah satia ban wan rah ia u, da ka pynap suloi.
La ju tip ia U Steve Jobs, ba u dei uwei na ki proh jabieng jong ka pyrthei ha kine ki sngi bad ka daw, ka long ba u lah ban wan rah ia ka  iPhone, lyngba ka kompeni jongu ka Apple.
Ha ka kot, kaba dang shu pynmih da U Brian Merchant, u iathuh ba katei ka jingshem jong U Steve, ka la dei shisha kaba pynlong ia u briew, ba un khluit khlieh, ban pynmih ia ka jingtieng ha ka jingim bad nangta kaba ialam ruh sha ka jing ia phet tnga jong ki nongtrei kiba don ha katei ka kompeni.
Ha katei ka kot, la iathuh lut ia ka jingkhia jong ka kam jong ki nongtrei ka Apple, ka jingtih jingtip kaba bun rukom bad katei ka la ktah shibun eh ia ka jingim jong u briew shimet, ha kaba iadei bad ka kam iing kam sem ruh.
La iathuh ba la bthah ia ki nongtrei jong ka iPhone project ba kin hap ban pynlut por, lada dei mynmiet ne mynsngi ne mynstep, na ka bynta bun snem, ban pynlong ia katei ka projek kaba jop bad katei ka projek, ka la long shisha kaba trei kam pura.
U Andy Grignon, uba dei engineer ba rangbah jong ka iPhone, u ong “Kane ka dei ka kam, kaba la pynjot shi syndon ia ka jingim jongnga" bad u ong “Kane na kane ka  iPhone ba nga duh syndon ia la ka jong ka lok ruh bad mynta nga la ia pyllait sanshyieng bad ka".
Hynrei katei ka jingshisha, kam dei tang ia U Andy bad ki don bun bah ki nongtrei jong ka Apple, kiba pdiang ia katei ka jingshisha ba kiba bun na ki, ki la ia pyllait noh ia la ki jong ki tnga.
Ka jingtrei ia ka iPhone, ka don ar kynhun, ha kaba ki ong  P1 and P2,  bad katei ka dei ban ia bynta la ka jong ka jong ka kamram, ban pynlong ia katie ka phone kaba trei kam bha.
Hadien ba ka sorkar India, ka la pynduh noh ia ka article 370 na Jammu and Kashmir, ka la mih ka jing ia wad thied jaka puta, ka bym long shuh na kylleng ka India.
Ka article 370, ka kren shai ba ka jinglong kyrpang jong ka Jammu and Kashmir, ka mut ba katei ka Jylla, ka don ia la ka jong ka ain ba kyrpang, ka bym iahap satia bad kiwei ki bynta jong ka Ri India bad katei ka kynthup ia ka hok jong ki nongshong shnong, ka jingbat jaka puta, ka jingthaw ain ia ki nongshong shnong bad kumta ter ter.
Mynta ka Jammu and Kashmir, kam lah shuh ban don ia la ka jong ka lama ba kyrpang jongka bad baroh ki nong India, kiba shong ba sah ha kylleng ka Ri, ki lah ban thied jaka puta, katba ki sngew bit bad katei ka dei kaba la khang lad ia ki naduh hyndai hynthai.
Hadien ba U Amit Shah, myntri kam poh iing, ula leit rah ia katei ka ain, ha Parliament, ka twitter, ka thnem, da kito kiba ia bunkam ban wad briew na Srinagar bad na kiwei ki jaka, ban thied jaka, ban thied iing ha ki bynta jong katei ka Jylla.
Don na kitei imat, kiba thoh kai bad don ruh kiba thoh shisha, ha kaba ki la ong ba ki la kwah hir hir ban ioh shong ioh sah ha Jammu and Kashmir bad mynta ka jingthrang jong ka mynsiem jongki, ka la urlong bad ki da sngewhun hi jrut.
Kine harum, ki dei ki katto katne ki jingkynthoh ha ka twitter –RAHUL TYAGI ???@rahulasticThank god i m rich enough to buy a good property in Kashmir.
I always thought that my father’s money is worthless since we can’t take the property at our dream destination.
But no more regrets now.
13812:27 PM – Aug 5, 2019Twitter Ads info and privacy16 people are talking about thisVinayak@vinayak_jainNow we can buy land and property in Kashmir.
I can buy a house, set up an industry, open an office.
In all logic this is the GREATEST economic boost to Kashmir.
8011:51 AM – Aug 5, 2019Twitter Ads info and privacy28 people are talking about thisVinayak@vinayak_jainNow we can buy land and property in Kashmir.
I can buy a house, set up an industry, open an office.
In all logic this is the GREATEST economic boost to Kashmir.
Shillong:  Myn hynnin ka sngi, u Rupang dalade hi u la hiar khnang sha ka shnong Mawskei bahap hapoh ka Patharkhmah Block, ba don  ha them Ribhoi ban leit wad khnang ia u heprit badon ka sap kyrpang ban rwai wat lada u don hapdeng ka jingduna ha ki dkhot met, namar ka jing bymlah jong u ban iohi ki khmat naduh na kpoh jong ka kmie.
Ha kane ka jingleit kynduh u Rupang ia u ne u heprit, ba kyrteng Rupari Nongrum 9 snem ka rta, u ba 5 napdeng ki 6 ngut shipara, la lap ba u  pule ha ka Kyrdan class ii ha ka skul shnong ha Gov.
LP&UP School Mawskeithem bad u dei ruh na ka longiing  khunswet namar ka jing khlad noh ka kmie bad ka jing iehnoh u kpa ia katei ka long iing.
Mynta ia ka tei ka long iing la peit la sumar da ka mei ieid ha ryngkat ka jing pyndap pynbiang u hynmen ba nyngkong duh napdeng ki tei ki shipara.
Haba pyrshang kylli na u hymmen ba kyrshan ia katei ka long iing ia ki jingeh kiba ki ju shem, u tei u hymmen u la iathuh ba haba wan ka pang ka shitom ki ju shem jingeh bha khamtam kum u hynmen ba pyndap ia ka long iing da kaba shu bylla sngi.
Haba phai khmat sha u tei u heprit wat lada ym lah ban iohi ki khmat hynrei u Rupang dalade hi u la ioh sngew ia ka sur jing rwai jong u tei u heprit kiba sngewtynnad  bad ka kit jingmut shibun.
Ha ka tei ka sngi ba u Rupang u leit hi sha ka tei ka shnong ba don ka longiing u la kynduh ruh ia ki katto katne ngut ki samla Khasi na Rilum jaiñtia kiba la ialam da u bah Manangai Sutnga bad ka kynhun “Shillong Choice" ba la ialam da u samla Max Marbaniang ba ki la poi sha ka tei ka jaka ban ia wan jngoh sngewlem ia u tei u khynnah ha ryngkat ka jing ai sngewbha.
Bad haba pyrshang ban kylli ia ki tei ki briew ba na kaei ka daw ki wan poi sha katei ka shnong, ki la iathuh ba ki wan sngewbha da ka mynsiem sngewieid bad sngewlem ia u tei u heprit namar ba kim kwah ba kum ki parari kim hun ban shu peit ki khmat ha ki sawkynroh ka mobile phone ne ki tyndong jingsawa hynrei ki kwah ban ia shakri lem ia ka jaitbynriew da kaba ai mynsiem ia kum kitei ki riew donsap ba kin poi sha ka thong wad la ki dei ban mad ia ki dieng pyngkiang kiba bun, bad ka khubor kaba kitei ki briew ki pynsngew ba  ki  kwah ban kyntu jur ia ki bor sorkar ba kan phai khmat sha kum kitei ki riewlanot ba don ka sap ka phong ba kyrpang kum u tei u heprit bad ba kin plie ki lad ki lynti ia ki kum kitei ki briew ki bym biang ha ki dkhot met ba kin ioh ka hok bad ka jing shakri ba kham kyrpang.
Shillong:  Ka JSU War Jaintia ka la buh jingujor sha u Teritorrial Officer ka Bharat Petroleum Corporation Limited, namar ka jingsniew palat ka jaka iaid kali sha ka jaka ba theh umphniang ka ba kyrteng ka Public Refill centre.
Kane ka jingleh bym suidniew na ka liang ka BPCL ka lah pynlong ban wanrah jingeh ia ka jingiaid ki kali naduh ki Trok kit mar, ki kali shimet bad ba kamai bad kaba long ka jinglehrain ia kiba wan jngoh kai pyrthei.
Kane ka Petrol pump ka dei tang kawei kaba don naduh na Shkentalang bad ka JSU kumta ka dawa ban shna noh mardor,khnang ban long ka jingsuk ia ki kali.
Nongstoiñ:  Ka jingialang ba la khot pynlong da ka Hima Nongstoiñ land Owners Coal Traders and Producers Association (HNLOCTPA) ban iakren halor ka jinglong trai mantrai ia ka khyndew ka shyiap, kan long ha ka 7tarik Nailar 2019, ha Mandiwat Parking Lot, Upper New Nongstoin.
Katei ka jingialang, ka dei halor ka rai  jongka Supreme Court dang shen ha kaba iadei bad ka mukotduma khangtih dewiong ha ka jylla MeghalayaKatkum ka kyrwoh khubor na u Secretary ka HNLOCTPA u bah Apsharailang Syiem u la ong ba ha katei ka jingialang, yn iadon ryngkat ruh u Myntri Rangbah badon burom bad u Symbud Myntri Rangbah badon burom, yn iadon lang ruh kiwei ki MLA, ki Riew Rangbah jongka Dong ka thaiñ.
Shuh shuh u la ong ruh ba ha katei ka sngi yn wan pynshit pynshngaiñ ruh ia katei ka jingialang da ka kynhun Nongrwai jong ka KHMIH CREATIVE SOCIETY bad ki khynnah pule jong ka Nongstoiñ College Music Department ki ban pynshoh mynsiem da ki sur rwai ba sngewthiang.
Kumta na ka liang jong ka HNLOCTPA ka khot sngewbha ia ki paidbah ban iawan khnang khnang, ban pynshngaiñ ia katei ka jingialang na ka bynta ban ioh jingshai ia ka jinglongtrai jong ngi ka jaidbynriew ia ka khyndew ka shyiap.
Shillong:  Ka Jaintia Coal Miners & Dealer’s Association (JCMDA) ka la pynlong jingialang, ha ka 01tarik Nailar 2019, ha ka iing komuniti hall jong ka Khliehriat West, ha kaba ki nongtrei bad ki nongkhaii ka kam dewiong kiba poi jingialang ki palat ia ka 1000 ngut.
La pyniaid ia kane ka jingialang da U Ma Justine Dkhar (ex MLA) bad la jied ia kine ki rangbah harum kum ki nongkitkam ba thymmai jong ka JCMDA na ka bynta U snem 2019 – 2022.
U Ma Jointriwell Pyrtuh (President),U Ma Thomas Nongtdu (Vice President), U Ma Defender Pakem (Vice President), U Ma Shanbor Lamare (General Secretary), U Ma Justine Dkhar (Joint Secretary), U Ma Livingstone Phawa (Finance Secretary), U Ma Elius Swer (Doloi Rymbai Elaka – Treasurer), U Ma Kerlang Ksoo (Legal Adviser), U Ma Kyrmen Shylla MLA (Honorary Adviser), U Ma Shitlang Pale MLA (Honorary Adviser), U Ma Sonny L Khyriem (Chief Honorary Adviser).
Ki Doloi bad ki MDC jong ka East Jaintia Hills District kin long ki Ex – Officio jong ka Seng.
La jied ruh ia ki Zonal Organisers – U Ma Hoping Laski Rymmai (Rymbai Zone), U Ma Never Lamurong (Sutnga Zone), U Ma Cheerful Ryngkhlem (Wapung Zone), U Ma Honey Nongtdu (Khliehriat, Dkhiah & Byndihati Zone) bad U Ma Shain Dkhar (San Shnong Zone), nalor kine la jied ruh 22 ngut ki riew pawkhmat kum ki dkhot jong ka Eksikutip Komiti.
Nongpoh:  U MLA ka Jirang Constituency, u Bah Sohthenes Sohtun, u la pynlong da ka jingiakynduhlang hapdeng ki nongialam shnong jong ki shnong naduh Lailad ter ter shaduh Umrit bad ha katei ka sngi, ki la ioh ban iatai halor shibun ki jingdonkam jong ki paidbah kiba sah ha kitei ki shnong.
Haba pyntip sha ki Nongthohkhubor, u Bah Sosthenes Sohtun, u la ong ba ia katei ka jingialang la khot da ma u kum u MLA, ia kaba ki ka pynlong ha shnong Nongladew, haba kaba u la khot khnang ia kitei ki nongialam shnong bad riew rangbah, ka long ban wanrah ia ka jingiatreilang hapdeng u Nongmihkhmat, ki nongialam shnong lem bad ki paidbah, ha kajuh ruh ka por ban ioh iakren bad iatai sani bhai halor ka jingdonkam ki paidbah ban ioh ia ka roi ka par ha shnong ha thaw.
U la ong ruh, ba kum u Nongmihkhmat kam long kaba bha, ban leit kynduh nongialam shnong tang ki por Ilekshon, hynrei ka long ruh kaba donkam ban leit iakynduh hadien ba la long kum Nongmihkhmat, khnang ban sngewthuh kham bha ia ki jingeh jong ki paidbah bad katno tam haba u la dep ban kular ha ki paidbah ba un trei shitom, na ka bynta ban wanrah ia ka roi ka par bad ka bha ka miat hapoh ka Konstitwensi hi baroh kawei.
Haba batai halor katei ka jingialang, u la iathuh ruh, ba ha katei ka jingialang kitei ki nongialam shnong bad ki riew rangbah, ki la pynpaw ba kitei ki shnong ki dang donkam ban ioh shibun ki kam pynroi bad shibun ki jingeh kaba la iakynduh da ki paidbah, hynrei kawei na ki jingeh kiba hakhmat eh, kaba ka iakynduh da ki paidbah ha katei ka thain, ka dei halor ka jingsniew ka surok na Umling ter ter shaduh Umrit.
Kumta lyngba jong katei ka jingialang, ki rangbah shnong bad ki riew rangbah jong katei ka thain, ki la pynpaw ba ia mynta hi ka thong kaba hakhmat eh ka dei ban shna pynbha bad pynheh ia katei ka surok, kaba la pyndonkam da baroh ki shnong jong ka thain Ri Bhoi Sepngi.
Nongpoh: Ha kawei ka jingjia aksiden ba sngewsih, kaba la jia hynnin ka miet ha Khanapara, ha kaba arngut ki samla na ka shnong Baridua, Ri Bhoi, kiba la tip kyrteng kum u Boney Narleng bad u Albert Nongrum, ki la khlad noh hadien ba ka Bike kaba ki shong ka la shah ban noh ha kawei ka Trok Dumper kaba don ia u number AS-14-C-0598.
Ka jingtip kaba la iohlum da u Nongthohkhubor, la iathuh ba katei ka jingjia ka la jia hynnin ka miet ha ka por 11 baje ei ei, ha kaba kitei ki arngut ki samla shynrang, kiba dang wanphai na Khanapara da ka jingthmu ban leit sha iing (Baridua), hynrei haba ki la poi ha kawei ka jaka kaba kham long khongdong, katei ka Trok Dumper kaba kit Rong ban siang surok, ka la kylla bad ka la leit ban ban ia kitei ki samla kiba shong ha katei ka Bike, tad haduh ba kin da mynsaw jur bad khlad noh haba ki la poi ha ki jaka sumar ha Nongbah Guahati.
Nalor ka jingkhlad kitei ki samla kiba shong ha katei ka Bike, la ioh jingtip ba ki la don kiwei ki briew kiba shong ha kawei na Bus na Assam, kiba la ngat lang ha ka apot jingmynsaw, namar katei ka jingkylla jong katei ka Dumper ka la dei ia katei ka Bus kamai.
La ioh jingtip ruh, ba ka dawbah kaba la pynlong ia kitei ki samla ba kin khlad noh, ka dei namar ba katei ka Trok Dumper kaba la leit ban ia katei ka Bike, ka kit ia ka rong kaba la khlehlang bad u Mawria, na ka bynta ban siang surok, kumta ka jingkhluid jong katei ka rong ban siang surok, ka la pynlong ia kitei ki samla ba kin khlad noh.
Ha ka jingshisha, ia kitei ki arngut ki samla la pynkit mar mar sha ki jaka sumar ha Guahati, hynrei namar ba la jur palat ka jingmynsaw, kaba la pynlong ia kitei ki samla ba kin khlad noh haba la poi sha ki jaka sumar.
Ha kawei pat ka liang, na ka liang ka RBYF, Sengkmie, lyngba u Samla Denis Syngkli, Organising Secretary, u la ong ba ka seng ka pynpaw ia ka jingsngewsih halor katei ka jingjia bad kaba la shimnoh ia ka jingim jong arngut ki dkhot ba shitrhem ka Seng.
Ka seng ka phah ia ka khubor sngewlem sha kiba haiing ha sem jong kitei ki arngut ki samla, kiba la ngat ha katei ka apot jingjia ba sngewsih, namar kitei ki samla ki dei ki dkhot ba shitrhem ka RBYF Baridua Unit.
Shillong:  Ka Sub Divisional School Educatiom Officer (SDSEO), East Khasi Hills Shillong ka la dep phah sha ka office jong u Director of School Education and Literacy(DSEL) ia ka jingkhein jong ka arrear na ka bynta ka sien pyllait ba nyngkong (1st instalment) kaba  25 persen jong ka tulop jong ki  nonghikai Deficit ha ka kyrdan Upper Primary bad Primary naduh u bnai Naitung 2019 na ka bynta ban ioh pyllait noh  ia ka la kumno kumno mynta hi u bnai Nailar  ne shwa ka Sngi burom Nonghikai haka 5tarik Nailur 2019.
Ia katei ka arrear ba sahteng la mang pisa, naduh u bnai  Nohprah 2018  kaba la sanction lang ha kajuh ka por bad ki secondary bad higher secondary level.
Hynrei,na ka daw ka jingbym lah ki katto katne ki skul ban ai jingkhein ha ka por kaba biang,katei ka arrear ka la sahteng mynta kumba 7 bnai ei ei.
Ka thymmei jingtip ba la ioh ka long ba na ki 14 tylli ki office ki SDSEOs ha ka jylla,13 na ki, la dep sam lut ia katei ka arrear da ki SDSEO bapher bapher naduh ki bnai Jymmang bad Jylliew 2019, pynban lait noh  tang ka Shillong  kaba don ha headquater jong ka jylla.
Ki secondary kin sa ioh ia ka pali pyllait pisa ba ar, katba ki upper bad primary pat kin dang ioh ia ka pali pyllait ba nyngkong jongki.
Haba wad jingtip na office SDSEO shillong, la iathuh ba ka daw jong ka jingslem kalong ba la bun palat ki school kiba hap hapoh u pud u sam ka SDSEO shillong,kumta ka shitom bha ban lum ban lang  bad pyllait ha ka por ba biang.
La khmih lynti da ka jingkyntu u myntri rangbah, ia ki nongtrei kiba trei ha ki kam pyniaid ia ka pule puthi ba kin treihok,trei minot bad don mynsiem iarap lem ban pynsted ia ka kam,la khmih lynti ba ka kam nangne shakhmat kan iaid kham  sted ym shuh ban pynslem palat kumba long ha ki snem ba la dep, ong ka khubor ba la ai da u Babu Kular Khongjirem, President KJDSTA.
Shillong:  Ka Syiemlieh Film Production kan pynlong ia ka jingialehkai phutbol paralok  hapdeng ki samla kynthei kiba ak ha ka phlim “Jingim" pyrshah ia ki dkhot ka Hynniewtrep Youth Council (HYC) Women Wing ha ka 10 tarik Nailar 2019 ha ka por 3:30 janmiet ha madan Lum Roman kaba don syndah bad ka Secred Heart Boy Higher Secondary School, Mawlai Phudmuri.
Kane ka long shi bynta ban pyniaid iew ia ki tiket Lucky draw ba la pynmih da kane ka phlim na ka bynta ban ai jingiarap ia ka Savio Evening Secondary school & College kaba don ha Mawlai Phudmuri ba la pyniaid da ka Mawlai Parish bad kumjuh ruh ban kyrpad na ki paidbah ka jylla ba kin kyrshan ia kane ka phlim ynda la pyni ha ki cinema ha nongbah Shillong.
Ha kane ka sngi u bah Embhahlang Syiemlieh, MLA bad MDC barim ka Mawlai constituency bad Co-Chairman ka MIDC jo ng ka sorkar jylla un long kum u Kongsan.
Ha ka juh ka sngi ha ka por 8:30 baje mynstep kan don ka jingialehkai Footbal Penalty Shoot-out jong ki shynrang ha kaba la khot sngewbha ia baroh ki samla shynrang ba kin wan iashim bynta namar ka khusnam ia kaba jop ne ba nyngkong ka long T.
10,000, ba ar yn ai T.
5000 bad balai T.
2000 ka bai rung kan long T.
500 shi team bad ia ki form yn sa ioh hi ha katei ka sngi ha madan.
Nongpoh:   Ka Mawtneng Sports Club lem bad ka Thadnongiaw Sports club, ki la ioh ban khur ia ka namjop ha kaba sdang jong ka Ri Bhoi League, Bhoirymbong Zone, kaba la sdang ha ka sngi Saitjain ha Madan ialehkai ka Sohraman, Bhoirymbong.
Ha kaba sdang jong katei ka Bhoirymbong Zone,ka jingiakhun kaba nyngkong ka la long hapdeng ka Mawtneng SC pyrshah ia ka Mawthei SC, ha kaba ka Mawtneng SC, ka la kham lah ban tehlakam ia ka jingiakhun tad haduh ba kan pynliem haduh 4-1 pyrshah ia ka Mawthei SC bad khur syndon ia ka 3 Points ha kaba sdang jong ka Bhoirymbong Zone.
Katba ha ka jingiakhun  kaba ar, ka la long hapdeng ka Thadnongiaw SC pyrshah ia ka Umroi SC bad ha katei ka jingiakhun, ka Thadnongiaw SC ka la ioh ban khur ia ka 3 Points kaba pura, hadien ba ka la pynliem noh ia ka Umroi SC da 3-1 kol.
La sdang ia katei ka Bhoirymbong Zone jong ka Ri Bhoi League ka Ri Bhoi District Sport Association, ha ryngkat ka jingdon u Bah Raja Brahman, BDO ka Bhoirymbong C&RD Block kum u kongsan, ha ryngkat ka jingiadon lang ki Rangbah Shnong,ki riew pawkhmat katei ka dong lem bad ki Officials ka RBDSA ki kynthup ia u Bah R B Shadap President, u Bah Dipshon Ryntathiang Secretary, u Bah B.
K Suting u wei na ki Founder ka RBDSA lem bad kiwei de.
U Amit Shah, myntri kam poh iing ka sorkar India, ula kynnoh ba ka sain pyrthei jong ka jing ia hiar pateng, kaba la iai bteng ha Jammu and Kashmir, ka la pynhiar shibun ia ka ioh ka kot jong ki Kashmiris bad ula ong ba ka jingweng noh ia ka article 370, kan plie lad ban kyntiew ia ka ioh ka kot jong katei ka Jylla.
Na ka liang jong U Kapil Sibal bad U P Chidambaram, kiba dei ki nongialam jong ka seng Congress, ki la kren shai ba ka histori, ka nym map satia ia kane ka sorkar, namar ba ka la weng ia ka article 370.
Na ka liang jong ka AIADMK, AAP bad ka Shiv Sena ki ai burom ia ka sorkar India, halor ka jing pynduh noh ia katei ka artikel 370.
Ka RSS, ka pynpaw ia ka jingsngew kmen jongka, halor ka jingweng ia katei ka article 370.
Ki dkhot jong ka seng Congress, TMC bad DMK ki tur sha pdeng jong ka iing, kum ka jingsngew pyrshah bad uwei na ki dkhot jong ka seng PDP, ula tar ia ki jain lajong bad ula tar ruh ia ki sla jong ka riti synshar Ri, hadien ba U Amit Shah, myntri kam poh iing, ula leit rah ia katei ka mat ha Rajya Sabbha ban weng noh ia ka article 370 na ka riti synshar.
Ha ka jing mynjur jong U Venkaiah Naidu, uba dei u lamphang ka iing dorbar, la rah ia katei ka mat ha ka jing mynjur jong ka iing, ha kaba ki don 125ngut kiba mynjur bad sa 61ngut kiba pyrshah bad kumta katei ka Rajya Sabbha, ka la pdiang ia katei ka ain ban pynduh ia ka article 370.
Shillong: La ioh khubor ba uwei u pulit MLP 3rd Battalion, uba kyrteng U Rinaldi Manner, ula mynsaw dei kuli na ka tmoh bad ka ngab jongu.
Utei u rangbah, u dei uba trei ha Delhi.
Ki pulit kim lah ban pynthikna, la ka dei ba u kum bakla ia ka suloi jongu, ne ioh lehse ba u mut pynban siat hi ialade.
AIS SujaU Blei, u long uba khraw.
“U Blei u long  uba khraw bad ngim i ia u, ka jingkhein    ki snem (rta) jong u, ka bym lah iit (niew) shuh".
Job 36:26.
U David u ong – “Naba me long uba khraw, bad me leh ia kiei kiei kiba phylla: Me long u Blei tang ma me hi" You alone are God" Salm 86:10.
U Blei u dei uba tang ma u hi uba long u Blei.
U Blei u ong – “Ha shuwa jong nga, ym shym la thaw blei (gods) lymne hadien jong nga ruh ym don.
Nga Ma nga hi nga long u Trai bad nalor jong nga, ym don u Nongpynim.
Isaiah 43:10-11.
“Shisha naduh bym pat long ka sngi, Nga long uta.
Te ym don uba lah ban pyllait na ki kti jong nga.
Ngan tei, te uei ban khang?" Isaiah 43:13.
Hangne ngi iohi ba u Blei u long uta u Blei uba shisha, uba khraw, ym don da uwei pat hynrei tang ma u hi.
Bad une u Blei uba khraw u la leh ia kiei kiei kiba phylla tam kumba ong u David ha ka Kitab Salm 86:10.
U Blei uba khraw u la thung ruh ia ki Syiem ki Nongsynshar bad u pynduh pat ia ki.
Ia kata ka jingshisha, ka ktien u Blei ka kren ha ka Kitab u Daniel kaba ong – “U pynkylla ma u ia ki por bad ki aiom: u pynduh ia ki Syiem (nongsynshar) bad u thung ia ki Syiem" Daniel 2:21.
Hangne ngi kren tang shaphang ki Syiem bad uta u Blei uba la thung bad pynduh pat ia ki.
Bad uwei na kita ki Syiem dei u Syiem Nebukhadnessar, ha kaba u la lynga pisa jingmut shaphang ki jingiohi jong u ha ka jingphohsniew kat haduh ba u la duh thiah duh dem bad u la hukum ban khot ia ki riewstad nongbatai bad ki nongleh byrtong ki nongkhein ksuid (jadu myntor) ba kin iathuh ia ka jingphohsniew ba i-ngiew jong u.
Hynrei ki khaldi ki la ong ia u Syiem ba ym don briew ha ka khyndew ba lah ban batai ia u Syiem.
U Syiem u la bitar u la hukum ban phah pyniap baroh ki riewstad nongleh byrtong jadu myntor nongkhein ksuid ha ka hima jong u.
Ha kaba khadduh eh la ioh jingtip ba don uwei u samla uba kyrteng u Daniel, la khot ia u sha u syiem.
U Daniel u la kyrpad ia u Blei ban pynpaw ia kata ka jingbuhrieh ia ka jingphohsniew u Syiem.
U Blei u la jubab u la pynpaw ia kine kiei kiei ha u Daniel.
U Daniel u la rung ha kamra u Syiem, u Daniel u ong – Don u Blei ha bneng uba pynpaw ia ki jingbuhrieh, bad u la iathuh ha u Nebukhadnessar ba kata ka jingphohsniew u Syiem ka long ba u iohi ia ka dur blei kaba khraw ba heh ba tyngshain ba itynnad tam, ka khlieh jong ka da ka ksiar nylla, ka shadem da ka Rupa, ka kpoh ka long da ka rnong, ki kjat da ka Nar sla kjat shi bynta da ka nar shi bynta da ka dew byrtha, bad u maw ba la shoh ia kata ka dur blei kiba long da ka nar bad ka dew byrtha bad la pynlwet ia ki.
U Daniel u la batai ia kane ka kam ki Syiem bad ka kam synshar kein ha kane ka pyrthei.
Hangta u Daniel u la batai shai kdar kein, u ong – “Me ko Syiem me long u Syiem ha uba u Blei ula ai ka hima, ka bor ka jingkhlain bad ka burom – me long kata ka khlieh ksiar.
Hadien jong me kan mih da kawei pat ka hima …….
Khadduh u syiem u la ong ha u Daniel – u Blei jong phi u long u Blei ki blei (God of gods) …….
Naba me la lah pyn paw ia kane ka jingbuhrieh" Daniel 2:1-48.
Hangne ka paw ba u Nebukhadnessar u dei u briew ne u Syiem u bym tip Blei hynrei uba mane bleithaw bad mane ksuid, hynrei u la ngeit ba u don uta u Blei bakhraw u Blei u Daniel kein uba thung ia ki Syiem bad uba pynduh ia ki.
Hynrei hapdeng kat kane ka jingiohi u Syiem um shemphang ia u Blei jong u Daniel, bad u Blei u la nang pynpaw shuh shuh ha u Syiem ia ki jingphohsniew khyllah, ha kaba u Daniel u hap ban iai batai (interpret).
U Daniel ula batai sa kawei ka jingphohsniew bad ong ia u Syiem – Ba yn beh noh ia me (syiem) na ki briew bad men shong bad ki mrad ha khlaw, men bam phlang kum u masi dab, yn synreit ia me da ka umjer, hynniew ki aiom kin lut ha me".
Daniel 4:24-25.
U Daniel u khot ia u Syiem sha ka jingkylla bamut, u Syiem u pyneh.
Hamar kata la wan ka jingsawa na bneng ka da ong – Ko Nebukhadnessar Syiem nga la ong ha me: Ka Hima jong me, ka la leit noh na me.
Yn beh ia ma na ki briew.
Men shong bad ki mrad khlaw.
Men bam phlang kum ki masi dab.
La pyndep ia kaba u Blei u la kren.
U shniuh u Nebukhadnessar kum ki sner pukni, tyrsim kum ki tyrsim sim.
Daniel 4:27-33.
Hadien jong u Nabukhadnessar, la mih u Belshassar Syiem u khun u Nebukhadnessar.
Une ruh u long u Syiem u  bym ithuh ia u Blei uba khraw u Blei Nongthaw, hynrei u la leh ia kajuh ia kaba u Kpa jong u u leh.
Ki la iadih wain ki iaroh ia ki blei jong ki kiba da ka ksiar, ka rupa, ka rnong, u nar, ka dieng, ka maw.
Dei ha kata ka por kein u Blei u la pynmihpaw da ki shynriahti briew bad ki dak ba la thoh ha ka kynroh iing u Syiem Balshassar.
U Syiem u la sheptieng eh u la phah wallam ia ki nongkren byrtong, ki nongkren shwar ban pule ban batai ha kata ka hima.
Hadien katto katne la ioh jingtip ba u don u briew ha ka hima Babylon uba kyrteng u Daniel, la phah khot ia u wut wut la ialam ki jingai sngewbha ia u Daniel, u Daniel u kyntait u Daniel u ong – “Ieh ki jingai jong me kin long ki jong me hi".
U Daniel u ong – “Me u khun jong u (Nebukhadnessar) mem shym la pynrit ia la ka dohnud, la me tip ia kane baroh (baroh ki jingjia) hynrei me kyntiew ialade pyrshah ia u Trai ka bneng …….
Me la iaroh ia ki blei ba da ka rupa, ka ksiar ka rnong u nar u dieng u maw, ki bym iohi (peit) ne iohsngew lymne tip.
Hynrei katba ia u Blei uba long ka jingring mynsiem jong me, uba ki lynti jong me ki long ki jong u, mem shym la pyndon burom.
Namar kata ia kane ka kti bad la thoh ia kane ka jingthoh – “ME NE, ME NE TEKEL U PHARSIN" kaba mut ba “U Blei u la khein ia ka Hima jong me, u la pynwai ia ka “TEKEL" ka mut la thew ia me ha ki Tarajur, bad la shem ba me duna “PERES: La pynbynta ia ka Hima jong me, la ai ia ka ha ki MID bad ki PERSIA" Daniel 5:17-28.
Hangne ngi iohi ba u Blei u Daniel u long u Blei uba im uba khraw bad u long u Blei uba phylla.
U long u Blei “Uba pynduh ia ki Syiem bad uba thung ia ki Syiem, ki Nongsynshar, kiba khraw batri baroh.
Ba lada kata ka jingsynshar ha ka Ri ka hima ki ain ki long pyrshah ia u Blei, u Blei un pynduh noh ia ki.
Lada ki syiem ki nongsynshar ki long kiba mane bleithaw ki bym tip ia u Blei uba im, u Blei un sa pynduh ia ki.
Lada ki nongsynshar kiba khraw batri ki long kiba ialeh pyrshah ia ka hukum Blei, u Blei un pynduh noh ia ki, namar u Blei u long u juh u Blei, u Blei jong u Daniel bad u Blei ba mynta.
Ngi iohi ba ki Syiem ka hima Babylon ki long ki syiem mane bleithaw blei baiap bym nang kren.
“Kita kiba thaw bleithaw ki long ka jingthala uei ba la thaw blei lane ka dur ba la sain ka bym myntoi ei ei" Isaiah 44:9-10.
“Nga nga long u Trai, ym don uwei pat: nalor jong nga, ym don Blei.
Ba kin tip na Mihngi bad sepngi, ba nalor jong nga ym don shuh: Nga nga long u Trai, ym don uwei pat" Isaiah 45:5-7.
“Nga long u Blei, uba iathuh ia kaba KUT NADUH BASDANG …….
NADUH MYNBARIM" Isaiah 46:9-10.
Kane ka long ka jingkren ka ktien jong u Blei halor ki Ri ki Hima halor ki Syiem ki Nongsynshar baroh ban sheptieng ia u Blei namar u Blei u long uba tip uba iohi ia kiei kiei baroh bad ka long kaba ma ban shu smai lamler ha khmat jong u ban leh hok ban synshar hok hynrei markhongpong, dei na kata ka daw u Blei ula leh ia u Nebukhadnessar bad ia u Belshassar syiem halor ka jingibein Blei bad ialeh pyrshah ia une u Blei uba im.
Ka Babylon ka don bun ki bleithaw, ki duwai ha u blei u bym lah ban pynim ….
namar Nga long u Blei, ym don uwei pat" Isaiah 45:20-22.
U Blei u maham, u ong – “Lada phi phai lyndet bad iehnoh ia ki ain jong nga, phin leit shakri ia kiwei pat ki blei, ngan rat noh ia phi naduh tynrai na ka Ri jong nga, kaba nga la ai ha phi" 2 Khronikl 7:19-20.
Shillong: Ka kynhun jong ki samla kiba don ka don sap ha ka shad bad ka rwai  kin leit shim bynta ha ka National Reality Show jong ka India’s Talent Fight 2019 ka ban sa pyni ha ka Channel Zee TV.
Kine ki khynnah samla ki ban leit shim bynta ha ka jingiakob rwai  ki long  u samla Gabriel Mawlong na Upper Shillong,Evanisha Pathaw na Mawlai,Memmillen Snaitang,Greatmercy Langte,Lawanpynhun Nongsiej, kiba  dei na South West Khasi Hills,U Carmel Dohling Sohra,East East Khasi Hills,Justnolimit Beatbox Group na Mawlai,Clarency Lawai na Mawryngkneng.
Katba ha ka jing iakop shad pat ki ban leit shim bynta ki long U Jeffrey Nongsiej na Bhoiryngbong,Gary Kynshikhar Kitborlang Khyllait na West khasi hill,Rikupar Syiemlieh na South West khasi hill, Bobby Shangdiar na Shella,Daiaphika Lymba na War Jaintia.
Ha ba ia kren bad ki nongpathai khubor, ki la pan  ia ka jingkyrshan na ka Sorkar Jylla ba kin shim khia lang ia ki khynnah kiba donsap bad kitei ki dei ki  khynnah samla ki ba don mar shiteng ki nongshad bad ki nongrwai, kiba la lum  da ka All Meghalaya Dancer Association.
Ka AMDA hapoh ka jingialam jong u Kitbok Thabah ka long kawei na ki seng ki ba prat lynti ia ki khun samla na ka por sha ka por.
Shillong: U myntri u ba dei peit ia ka tnad pule puthi jong ka Jylla u Lahkmen  Rymbui mynta ka sngi, u la iathuh ba ka sorkar ka la ai ia ka jingthoh sha ka Ministry of Tribal Affair ban kyrpad ban pynkiew noh ia ka scholarship jong ki samla pule.
Haba ia kren bad ki nongpathai khubor u bah Rymbui, u la iathuh ba ka sorkar Jylla, ka thmu ban sam ia ki scholarship sha ki saw bynta kat kum ka jingai jingmut jong ka sorkar jylla sha ka sorkar pdeng, ka long ba  ka rukom ai ia ka scholarship sha ki samla pule kan long  na ka bynta ki samla pule kiba pule ia ka MBBS bad Engineer shim ia ka rai ban kynkiew sha ka T.
35000/- tyngka shisnem.
Ia kiba pule, Nurse, LLB, B.
Pharm la rai ban pynkiew sha ka T.
25000/-  shisnem, ia ki ba pule ia ka Bsc, Bcom, BA la rai ban pynkiew sha ka T.
20000/- shisnem bad ia kiba pule klass XI bad XII la pynkiew sha ka T.
15000/- shisnem.
Ia kane ka rai la shim ha ka “Fees Fixation Committee".
Na ka liang jong u myntri ka tnad pule jong ka sorkar jylla, u la iathuh ba ka jingsiew ia kane ka sklorship jong ki samla pule ka dei ka skhim jong ka sorkar pdeng ha kaba ka sorkar pdeng kan bei 90% bad ka sorkar jylla kan bei 10%.
Ha kajuh ka por na ka liang jong ka sorkar jylla ka la thoh sha ka sorkar pdeng ban pynkiew ia ka jingioh jong ki kmie ki kpa na ka T.
2.
5 lak tyngka, namar kane ka jingbyn kyndon mynta kala duna palat, la kumno kumno ka sorkar pdeng ka dei ban pynkiew khnang ba bun ki samla pule kin ioh ia kane ka jingmyntoi.
U Amit Shah, myntri kam poh iing ka sorkar India, ula pynbna mynta ka sngi ha Rajya Sabbha, ba ka sorkar India, ka la rai ban weng noh ia ka article 370 jong ka riti synshar Ri, kaba ai ia ka bhah ba kyrpang ia ka Jammu and Kashmir.
Ka sorkar India, ka la rai ruh ban pyniakhlad ia ka Jylla, ha ki ar tylli ki Jylla rit bad kitei ki kynthup ia ka Jammu and Kashmir, ka ban don bad ka dorbar Jylla, katba ka Ladakh, kan dei kaba khlem ka iing dorbar Jylla.
Mar ia pynbna U Shah, ia katei ka rai jong ka sorkar India, ka la mih ka jing ia hylal bad kyrkait, kaba jur ha ka iing dorbar jong ka Rajya Sabbha, ha kaba ki liang pyrshah, ki la tur shapdeng jong ka iing dorbar, kum ka jing sngew pyrshah bad khanglad ia ka jingthmu jong ka sorkar India.
Shillong:  Ka khubor pulit ba la ioh myn hynnin ka sngi, ka iathuh ba ia u chowkidar jong ka Balang Presbyterian Mawkhar u bah Alfast Bareh, u ba la shah kem ha ka sngi saitjain, halor ka jing pyndonkam bakla ia ka pisa jong ka balang kaba kot sha ka T.
3.
26 klur, la buh ha along pulit na ka bynta 5 sngi khnang, katba kum ka hukum jong  ka  Chief Judicial Magistrate.
Ha ka sngi saitjain, ki pulit ka  Lumdiengjri ki la leit kem ia u tei u chowkidar na ka iingsah jongu, kaba don ha phyllaw hi jong ka iingmane, halor ka jing ai ejahar daki rangbah jong ka  Mawkhar Presbyterian halor ka jingdonkti jong u ban tuh ne pyndonkam  bakla ia ka pisa jong ka Balang, kaba kot haduh 3klur 26lak 90 hajar tyngka kaba dei ka pisa jingainguh bad kiwei pat ki jait jingpynmih pisa jong ka Balang ban pyniaid shaphrang ia ki kam jong ka balang.
U tei u bah Alfast Bareh u dei uba trei kum u Chowkidar ha ka Iingmane jong ka Balang Presbyterian Mawkhar,hynrei dei tad haba ki nongialam jong ka Balang,ki la ioh jingtip ia ka jingjah ka pisa ba la donkti da u bah Alfast naduh u snem 2013 haduh mynta 2019,bad mar kumta ki la leit ban ujor da ka ejahar pyrshah ia u ha thanad jong ka Lumdiengjri Police Station.
Katei ka jingtip ia ka jingjah ka pisa ka la poi sha ki shkor jong ki riew ngeit ka balang haba la pynbna ha ka miet jong ka sngi balang ba u bah Alfast u la donkti ban tuhbad kane ka la pynkyndit ia ki riewngeit jong ka balang bad ki la dawa badei ban ujor da ka ejahar pyrshah ia u.
Halor katei ka kam,ki pulit mynta,ki dang pynlong ia ka jingtohkit ban lap lehse lada don kiwei pat ki ba iadonkti lang ban leh iakatei ka kam shukor iaka pisa jong ka Balang.
Bah/Kong,Ha nga marwei hi te nga sngew ba dei ki nongialam balang hi kiba donkti ha kiba kum kine ki jait kam, namar kumno u chowkidar u lah ban leh haduh kat kumba u la phla? kaei ka Educational Qualification ka jong une u chowkidar? naduh 2013 haduh 2019 u lah ban pynbiang lut hana ia kita ki bank statement etc.
Kane kaei kaei baroh ka dei ka kam tuh jong ka Balang Mawkhar, hato balei ka Balang Mawkhar kam ju ai seh ka jingkhein jingdiah ha man ba kut u snem sha ki parabangeit? Lada Em kamut ki mentuh suda kiba bat kam Balang.
Lada Hooid pat, ka jingkylli hangne ka mih na balei uta u Treasurer bad u Finance Secretary u ia khia haduh katno kien, tang ban leit thep ia kata ka pisa sha bank ruh um ia lah shuh?Ha ka Balang sor, ki briew ki shu sngew khain bha ban long nongialam lane ban bat kam kiba heh posts.
Hynrei kam don jingmyntoi pat kien lada kim ia lah pyndep hok pat ia ka kam kaba la tynrong halor ki tyrpeng ki jong ki.
Kane ka dei ka jingsneng ruh ia baroh ki dkhot jong ka Balang Mawkhar, nga kwah ban ong kumne iaki “Ko Parabangeit baieid ha u Trai kam don jingmut ba phin ia iam ha ka jingiaseng miet balang kumba la thoh ha ka kotkhubor hadien ba phi ia tip ia kane ka khubor".
hynrei kundit thiah noh mynta to ia rah BALANG bad ia kyrshan dohim dohiap ia ki balang ha kaba phi ia sah.
(Nga mut ban ong kumne: Ki don ki longiing kiba ia sah sha Mawlai, Riatsamthiah, Jaiaw, Polo, Langkyrding, Sohryngkham Nongkrem etc etc.
ki sah iing lajong te… tangba ki khyllew pat ban leit jingiaseng sha Mawkhar.
ki thep jingianguh tharai 50/- ne 100/ marwei kim khien pat ba ka bai kali ka long ar bad lai shah ban ia ka jingainguh ba ki thep, bad kaba sngewsih pat ka long ba kata ka khundiat ne shibun na kita ki ba ai sha ka kam u Blei ruh kam poi sha u Blei.
Rah balang sha la ki dong bad ki shnong ha kaba phi la tei ia la ka longiing bad kyrshan ia ki balang ha ki dong bad ki shnong ki jong phi kata " Lada phi don ka jingsngew khia ban kyrshan ia ka kam u Trai kien, lada phi kwah ba ka 3.
26 Crore kan kylla long 6.
52 te ka shong pat ha phi.
"Namar hangne nga iohi ba ka Balang Mawkhar kam ju pynbiang ia ki Annual Financial Statement lane ban phah Audit ia ki jingioh jinglut etc etc.
ban sa poi kane ka kam pohjait kaduh katne.
Bah/Kong Sngewbha ong seh ia u editor ban thoh pynbha ia kane bad sa publish, ka daw ka long nga ruh nga dei u Presbyterian ban nga iohi ba ha ka balang jong ngi kaba rit ki don ki longiing kiba bun khun bad kita ki khun ki ju smat jingiaseng bha man la ka Sngi U Trai te mynnin nga khien kai lada kiba kum kita ki kyrshan ia k akam jong ka Balang, kine ki Nongtuh kiba Kup Snieh Langbrot kim don hok ban leh kai ia ka pisa u Blei.
khubleiDei ban dom haba jia kum kine ki kam bym ju poi pyrkhat.
Hynrei donkam pat ban tih bniah ia ki jnit ki jnat baroh kiba ia dei kam bad kane.
Ka pisa kaba pyndonkam bakla kan long shi bynta ne bun bynta ka bhah  jong ka Soh mylleng Mission.
Kumta ka Balang ka dei ban thung da ki briew kiba don jing shaniah ym tang ki Tymmen Basan hynrei na ki dkhot jong ka Balang na Mawkhar ban tip kham bniah da baroh da kaba thad madan ia ka jinglap ne shem jong kata ka kynhun wad bniah.
Ka Pisa kaba la lum na ka bynta ka Soh mylleng Mission ka dei kaba bun bha, kumta kum u dkhot ka Balang ngi da kwah hir hir ban tip jia aiu.
Ngim kwah ba ka Balang Mawkhar kan ia kynduh jingeh kum ka Robert Hospital lane kum ki Balang ha Ri England bad shawei.
Ka Jaiñtia Hills Autonomous District Council, katkum ka jingtip,  ba ka la pynmih ha ka 1tarik Nailar 2019, ka la ithuh ia u Bravestar Phawa kum u Acting Waheh Shnong ka shnong Sohmynting, West Jaiñtia Hills District bad ula lah ban trei iaka kam naduh katei ka sngi tad haduh baka JHADC kan pynmih da kawei pat ka jingpynbna.
Ia katei ka jingtip, la phah sha u Dolloi ka Elaka Amwi,  bad la phah copy ruh sha u Deputy Commissioner WJHD, sha u Superintendent of Police WJHD, sha ka BDO Thadlaskeiñ Block WJHD, sha u Executive Engineer P.
H.
E, Jowai, u Executive Engineer MEECL,Jowai,  Revenue Officer bad Land record and settlement officer ka JHADC, sha u Local MDC bad sha baroh ki khlieh jong ki tnat treikam ka JHADC.
Kumta la kyrpad iaki paidbah nongshong shnong bad leit mih sha u Acting waheh shnong naka bynta kino kino ki kot ki sla ba donkam.
Jowai:  Da ki trok ki trok ki masi la shalan tuh sha ri Bangladesh lyngba ka East bad West Jaintia Hills, khamtam lyngba ka thain Kuliang, Umkiang bad Muktapur.
Ha kane ka sngi Thohdieng ba ladep ka JSU bad ka HNPF, ka la ioh ban bat ar tylli ki trok kiba kit haduh 50 tylli ki masi, 24 tylli ha kawei ka trok 26 tylli ha kawei pat.
Kitei ki trok ((AS01JC-9256 bad AS06BC-3888) kiba la niah da u Akmal Khan bad u Debashish Das bad kiba la shah bat ha kitei ki ar tylli ki sengbhalang kim don satia wat ia ka permits ne Challans bad shallan ia kit ia kitei ki masi sha Umkiang kumba la iathuh da kitei ki driver ha u Rupang.
Haba une u nonglum khubor u la pan ia ki ia ka Challan ki la pyni pynban tang ia ki slip bad pyni ia ka dor jong uwei ne kawei ka masi.
Ym lah ban len ba ka jingshalan tuh ia ki Masi ha kine ki sngi lyngba ka Jaintia Hills ka la long kaba jur bha ha  kaba ki briew na Jaintia Hills hi, ki la phai khmat sha kane ka kam khaii imat, namar ka long kaba ioh nong bha.
Ka la don ruh ka jingkynnoh bad ki don ruh bun tylli ki sengbhalang kiba trei ia kane ka kam ha kine ki sngi.
“Ym duna ia ka 5 haduh 10 tylli ki trok ki iaid lyngba ka Jaintia Hills ban shallan ia kine ki masi sha ri Bangladesh", la ong ka tyllong khubor.
U President ka JSU, u Lawyerson War bad u President ka HNPF, u ma Lone K Laloo ki la iathuh ba ka la don ka jingkynnoh ia baroh ki Sengbhalang ba ki donkti ban khaii tuh ia ki masi sha Bangladesh bad na kata ka daw ki la hap ban ieng ha surok ban ioh kem ia ki trok kiba kit masi bad ki la lap ia ki jingshisha da ka jingiohbat ia kitei ki ar tylli ki trok kiba dei ban pynpoi ia kitei ki masi sha Umkiang.
U samla Lawyerson u la iathuh ba ha kine ki khyndiat sngi, ki heh pulit bad heh BSF ha ka jylla ki la  hap ban shong jingialang ban iakren halor kane ka kam khaii tuh ia ki masi bad ia ka shithi jong katei ka jingialang ruh la ai kopi sha ka JSU.
Lada tang 5 trok shisngi la shallan tuh ia ki masi sha Bangladesh, kawei kawei ka trok ka kit 24 haduh 26 tylli ki masi ka mut  120 haduh 130 tylli ki masi ha ka sngi.
“Nga lyngngoh ba kumno kane ka jingshalan tuh ia ki masi sha Bangladesh ka lah ban long haba ki don ki pulit ha shi lynter u surok bah bad wat ki BSF ha shi lynter ka Khappud.
Ha kine ki khyndiat sngi, ki pulit kiba don ha Shohshrieh ki la ioh bat ar tylli ki trok kiba kit masi bad ka la paw ka kyrteng kawei ka sengbhalang, hynrei na ka liang kane ka seng ka la kyntait ba ka dei trai ia kitei ki masi.
Shuh shuh u Superintendent of Police, ka West Jaintia Hills District u la pyntip ba ha ka 31 tarik une u bnai ba la dep ki BSF kiba don ha Hawaitilla  BOP jong ka thain Muktapur ki la ioh  ban kem haduh 21 ki masi kiba la thmu ban shallan tuh sha Bangladesh.
Na ka liang ka JSU bad ka HNPF ka la kyntu ia ka sorkar, ki pulit bad ki BSF ban phikir ia kane khang ba kan nym ktah ia ki jylla kiba bam doh masi namar kumba long mynta ka dohmasi ka la rem bha ha jylla Meghalaya.
Shillong:  Ka khubor pulit ka iathuh ba ki pulit ka Laitumkhrah, ki la ioh ban kem noh ia u Benjamin Syiemlieh, 34 snem ba na ka shnong  Mawpat hynnin ka miet, namar ka jingthoh khlem akor bad pynjah burom ia ka long rynieng jong ka  MDC na Umsning ka kong Macdalyn Sawkmie Mawlong ha ka peij jong ka  Facebook.
Kumban shu phai dien, ka kong Mawlong ka la ujor ejahar sha ki pulit haka  27tarik Naitung iaki briew kiba la donkti ban pynjah burom ia ka Facebook hadien ba la iohi paitbah haki social media da u tei u nong pyndonkam facebook.
Ka kong Macdlyne S Mawlong, kaba dei ka nongmihkhmat kum ka MDC na Umsning constitwensi bad kaba bat ruh kum ka EM ha KHADC,ka la  pynrem jur halor ka jingthad khubor pynkhlemrain ha ka facebook, ia ka  longrynieng jongka  da u wei na ki  nongpyndonkam facebook, ha kine ki khyndiat sngi ba la dep, bad halor kane katei ka nongmihkhmat ka la ujor pyrshah daka ejahar ia uba donkti ban pynthohbria ia ka.
Kane ka MDC, ha ka jingkren ha ki nongthohkhubor hynnin ka sngi kala ong, “Kum kine ki jingkynthoh ki ki ktah ia ka longrynieng jongki ba shah kynthoh,kiba kynthoh ki dei ban sngewthuh namar lada ka jia ka jingshah kynthoh iaki baha iing jongki pat kumno kin sngew.
"Ka la iathuh ba ka kwah ban mih shakhmat ban pynrem jur  kiba kum kine ki jingkynthoh pynthohbria,kum ka nongmihkhmat bad kum ka longkmie kam kwah ban ailad ba kin mih ki riew shim kabu ban pynpohdor iaki kynthei bad ia ka longrynieng jong ki.
Ka MDC, ha kajuh ka por ka kyntu ia ki nongpyndonkam ia ki social media ban da sumar iala ki ktien, bad kam dei kaba bha ban shu kren iaki ktien ba khlem akor,bad ka kyntu ruh ia ki seng treimon sngewbha ban shim khia bad peitngor ia kiba kum kine kiba ktah iaka long rynieng jong ki kynthei.
Ha kane ka jingkren jongka, la don lang ruh da u bah Jason S  Mawlong ba dei u para jongka bad ba dei ruh kum u MLA ka Umsning ryngkat bad u bah Alvin Sawkmie u MDC ka Mawsynram, ka la ong  ba ka social media ka long ka lad kaba bha ban ioh jingtip lada nang ban pyndonkam ia ka,hynrei haka juh kapor ka long ruh ka ba sniew lada pyndonkam bakla pat.
Shillong:  Ki nongtrei ka GVK EMRI 108, ki la lyngngoh haba ki la shah khate tulop na ki bor pyniaid ka GVK EMRI, da kaba ai daw ba ki pyllong ia ka jingiakhih ha kine ki bnai ba la dep.
Ha ka kyrwoh, u bah Joseph Pyngrope u Publicity secretary ka MEMRIWU, u la ong ba kane ka jingkhate ka dei ka jingshah nion bein ki nongtrei ha ka bor pyniaid bad ka seng ka la dawa ba dei ban ai da ka jingthoh halor kane.
“Hato ka bor pyniaid ka don ka bor ban khate tulop ne ka sorkar ka ai bor ia ki", la ong u bah Joseph.
U la bynrap, ba ka seng ka dawa ba dei ban ai jingshai halor kane ka jingkhate ia ka tulop.
Lah ban kdew ba ki nongtrei ka 108, ki la pynlong ia ka jingiakhih ha ki bnai ba la dep, haduh ba ka la pyllong ia ka sorkar ba kan thaw da ka Committee kaba khlieh da u secretary ka tnad ka koit ka khiah u Pravin Bakshi ban eksamin ia ki jingdawa jongki.
Kane ka committee kan pyndep ia ka kam hapoh ar bnai.
Ka Jaintia Students’ Union ka buh por shi taiew ia ka GVK Emri, ba kan siew ia ka tulop, kaba ka la ot na ki nongtrei jongka.
Katei ka seng, ka pynpaw ruh ba kam lah ban pdiang ia ka jingleh donbor ba lah palat da ka company GVK ia ki nongtrei jong ka 108 da kaba shim noh ia ka hok kamai jong ki wad hapdeng ka jingeh kaba kine ki nongtrei ki mat.
Ka seng ka dawa ruh na u myntri ka tnat ka koit ka khiah Bah Alexander L Hek ba u lah dei ban tuklar hi noh ia kane ka jingeh jong kine ki nongtrei 108 bad um dei shuh ban pynsngap ia ka daw kaba ai da ka GVK bad la dei ban weng noh ia kane ka kompeni nangne ka jylla.
Ka JSU ka dawa ruh na ka GVK ba ka dei ban pyllait lut mardor hapoh shi taiew ia ka tulop ba lah dep ot na ki nongtrei108 bad lada kam lah ban pyllait ia kane ka tulop ba lah dep ot, ka seng kam banse ban tuklar hi noh da lade ban iarap ia ki nongtrei ka 108 kiba lah shah iuh roit ia ka hok kamai ka jong ki.
Shillong:  Ka jingialang ba kongsan bha ka UDP kan long ha ka 9 tarik mynta u Nailar na ka bynta ban iakren ia ki kam ba kongsan ka party kum ka kam Lamphang, ka elekshon shiteng samoi bad kiwei ki kam kynthup ka kam President ka party kaban sa jied shen ha u Nailur ban wan.
Haba kren ha kane ka sngi, uwei u nongialam ka UDP u la iathuh ba kane ka jingialang kan long ha ka MLA Hostel Shillong por 1:30 PM ha kaba baroh ki MLA , ki MDC bad ki nongialam ka party kin iashim bynta ha kane ka jingialang kaba kongsan khamtam hadien ba la khlad kyndit noh u nongialam u Dr Donkupar Roi dang shen.
Jowai:  ‘Ka Iadaw Rong’ kaba dei ka tamasa ‘Iadur Masi’ ha ki ba bun ki bynta ka ri lum Jaintia, hynnin ka sngi Saitjain ka la long ha Raliang Elaka ha madan ialehkai Pamsna kaba don haka shnong Laskein West Jaintia Hills.
Ia kane ka Tamasa ba shisien shisnem, hadien ka thung ka bet, la pynlong da ka Raliang Elaka Arts and Culture Organisation bad ki nongrep kiba ri jingri na kylleng ka Elaka ha ryngkat ki katto katne har ki masi kiba jied na bar Elaka ki la wan ban wan ialam ia ki masi kyrtong jong ki ban kin iakhun bad ban pyni ruh ia ka jingkhlain ki masi jong ki kiba la ri la sumar baroh shi katta.
Da ki phew har ki masi jong ki nongrep ki la ia shim bynta ha katei ka tamasa ‘Iadaw Masi Rong’ ka Raliang Elaka.
Ha ka por mynstep, la pynlong ka suit ka shor bad ka nguh ka dem Blei da u khlieh ka Elaka, u Pa Dolloi Chawas Lyngdoh ha ryngkat kiwei kiwei ki khmat ha ka lehniam.
U MLA ka Mowkaiaw uba dei u Local MLA, u ma Nujor Sungoh u la wan ban sakhi ia katei ka tamasa, kum u kongsan ha kaba u la kyntu ia ki paidbah ka Elaka ba kin long kiba ia tylli ha kino kino ki kam kiba bha ha ka imlang ka sahlang bad ruh u la kyntu ia ki samla pule ki samla pule ka thain ban kin minot bad trei shitom ha ki jingpule jong ki ym tang ban ioh pass mark ha ki eksamin hynrei ban dup lah ban ia khun bad kiwei khamtam ha ka por wad kam wad jam.
“Nga dap da ka jingsngewkhia kaba khraw ban tip ha ka DSC Interview ba dang shudep tang uwei uba pass na Raliang Elaka kaba heh kaba iar.
Kane ka la pyniam rem ia nga kum u nongmihkhmat na kane ka thain bad kynmaw lada phim lah ban iarap ialade nyngkong, ym don kiba la ban iarap ia phi", la ong u ma Sungoh.
Ban khring shuh shuh ia ki paidbah na kylleng, ha kane ka sngi la pynlong ia ki jingialeh ban pynrngia da ka jingialehkai phutbol, ia mareh thong bad ruh ka Iatan tyllai.
Katba ki longkmie pat ki la pynlong ia katei ka jaka ka iew kaba heh da kaba sher dara ban die ia baroh ki jait jhur, ki doh, ki syiar, ka sha ka ja bad kiwei kiwei ia kiba la wanrah nala ki kper ki prah la jong.
Ha ka juh ka por kum shi bynta ban pynshlur ia ki samla pule, la sam ruh ia ki khusnam sha kito ki samla kiba heh marks duh napdeng ki samla pule jong ka Elaka.
Ki award ki kynthup ia ki Syrnod ai jingiaroh bad ka pisa.
Ar ngut ki samla na St.
Dominic Higher Secondary School, u Wanlamjingshai Lyngdoh and ka Eisalanki Lamare ki la ioh ia ka khusnam, da kaba kamai haduh 86.
66 percent.
U Nijandakmen Lapasam jong ka Govt.
Boys’ Higher Secondary School ha ka HSSLC Science stream da kamai 71.
4 percent, ka Apdeihok Suchiang na Shillong Commerce College bad ka Lilian Iadalin Shadap jong ka St.
Anthony’s College, Shillong ha ka Commerce and Arts kiba kamai 70.
2 percent bad 79.
4.
U MDC ka Mowkaiaw, u ma Habahun Dkhar u la long u kongsan ban sam ia ki khusnam bad ban pynhap pyrda noh ia katei ka tamasa ha katei ka sngi.
Nongpoh:  Shi bynta na ka jingdawa na ka sorkar ba ka dei ban buh noh ia kawei ka Government College ha Ri Bhoi, hynnin ka sngi Saitjian, ki nongialam ka Ri Bhoi Student Union, Sengkmie, hapoh ka jingialam u President u Samla Everjoy Nongpluh, ha ryngkat u Working President u Bah Amberlight Masharing lem bad kiwei, ki la leit ban jurip ia ka Eastern Ri Bhoi College (Private College Self Financed) kaba don ha Bhoirymbong.
Ha katei ka jingleit jurip, ki nongialam ka RBSU, ki la ioh ruh ban iakren bad ki nongpyniaid jong katei ka Kolej, kaba kynthup ia ka Principal ka Dr.
Mistilia Dkhar lem shiphew ngut ki Nonghikai, kumjuh ia ka College Management Committee, kaba la lamkhmat da u President Bah Vincent Nianglang bad u Secretary u Bah Kamlan Rymbai, kumta ha ka jingiakren bad iatai sani bha, kitei ki nongpeit jong katei ka Kolej, ki la shim ia ka rai bad shaniah ha ka RBSU ba kan leh syndon ia kaba donkam baroh bad kata ka long ban dawa kyntiew noh ia katei ka Private College sha ka Government College.
Haba kren sha ki nongthohkhubor, u Bah Amberlight Masharing, u la ong ba ka seng tang mar ia ioh ia ka jingmynjur na ki nongpeit jong katei ka Kolej, ka la shim ia ka rai ba shen kan sa phah da ka dorkhas sha u myntri rangbah ka jylla bad ruh sha u Education Minister, na ka bynta ban kyntu ba ka sorkar ka dei ban pynkylla noh ia katei ka Kolej sha ka Kolej Sorkar, kaba dei ruh kawei na ki jingangud kaba la slem bha da ki paidbah nongshong shnong jong katei ka thain.
Haba batai halor ka jingdonkam ban don noh kawei ka Kolej sorkar ha Ri Bhoi, utei u nongialam ka RBSU, u la ong ba kumba ka long mynta ki la don tang 6 tylli ki District hapoh ka jylla, kiba don don ka Government College, hynrei ka Ri Bhoi District, kaba la dei kawei na ka District kaba la slem bad kaba heh khamtam eh ha ka jingbun paid, pynban kam pat don wat tang kawei ka Government College bad lada ka sorkar ka buh noh ia kawei ka Government College, kan da long shisha ka jingkyrkhu na bynta jong kito ki samla pule, kiba wan na ki longiing longsem kiba duk bad ki bym iohlad ban leit pule shabar jong ka District.
Haba iadei bad kane ka jingdawa kyntu Government College ia katei ka Eastern College, na ka liang ka Seng, ka khot bad wer ia baroh ki Rangbah shnong, kiba hap hapoh katei ka thain ba kin iatreilang bad ka seng, khnang ba katei ka jingdawa kan wan urlong, pynpaw u Bah Amberlight Masharing.
Ha kawei pat ka liang, na ka liang ka RBSU, ka la ai ka jingiaroh sha ki nongpyniaid jong ka Eastern Ri Bhoi College, kaba lah ruh ban ong ba ka la long kum kawei na ki shlem aijingtip bad kaba la ai jingshakri kumba 20 Snem ei ei bad kaba la ieng rangbah wat hapdeng shibun ki diengpynkiang, kata lyngba ka jingtreishitom ka CMC, Principal bad ki Nonghikai, kaba la pynlong ruh ia katei ka Kolej ba kan sei ia shibun ki riew don burom na katei ka thain.
Shillong:  Ar tylli ki iing shong briew, ki la  shah ktah jur ha ka jingtwa ka khyndew hynnin ka sngi ha ka por kumba 11 baje mynsngi.
Kine ki iing ki don ha Bishop’s Fall Mawprem ha Blok II, ki dei ba la shong da ki 15 ngut ki longing kiba la hap ban phet krad noh namar ka jing synjor jong katei ka jaka.
Kine ar tylli ki iing, ki dei jong u bah Franky Marbaning ba la shong da 6 ngut ki longiing bad jong u bah Precious Mawa, ba la shong da ki 9 ngut ki longing kaba la pynlong ia kitei ki 15 iing ban kylla long phet wir, namar katei ka jingtwa jong ka khyndew ka buh jingma ia ki ban sah hangtei, namar ba kine ki iing kin lah ban hap jrain sha poh ka riat.
U nongthoh khubor u la leit ban peit dalade, bad la iohi ia ka jinglong ka riat kaba latwa,bad ka jingsynjor jongka ranap ka la buh jingma shikatdei iakitei ki iing,kaba lah ban long ba kin sa hap hakano ma ka por.
Haba iakren bad ki katto katne kiba don marjan hangto,ki la iathuh, “Ka daw lehse dei ka jingsynjor noh da ka jingdon ka nala um ba la shna daka MeECL ha tbian jong kitei ki iing ban poi sha ka jaka badon u transformer,  namar la iohi ruh iaki dak ba ka lynti iaidkjat ruh  ka la orpait khlem da maramot eiei.
"Haba kylli,ki la iathuh ba kitei ki iing la shna ym pat palat iaka 9 ne 10 snem,bad ki la iathuh ba dei tang kane  ka sien kaba ki la mad ia ka jing twa ka khyndew,hynrei ha kiwei ki snem kam pat ju don ka no kano ka dak wat tang ka jinghap u maw ruh.
Kitei ki longiing kiba la hap kynriah noh ki la sah mynta shipor ha ki jaka jong kiba ha ing hasem jong ki bad don ruh kiba sah ha ki jaka ba la pynbeit da ka shnong.
Nongpoh:  Ka Synjuk ki Rangbah Shnong Umsning C&RD Block Umsning, ki la kynnoh ba ka rukom treikam hapoh ka ophis u BDO Umsning Block, ka la dkoh shaba palat, ha kaba ki la kynnoh ba bunsien u BDO lem bad ki nongtrei hapoh jong katei ka Block, kim don satia hapoh ka jaka treikam jong ki, kata ha Umsning.
Ha ka jingialang kaba kitei ki Synjuk Rangbah Shnong ka Umsning C&RD Block, ki la pynong ha Iing Durbar Lumnongrim Dewlieh, ki la iakren sani bha halor ka jingdkoh ka rukom treikam ka ophis u BDO Umsning bad lyngba jong katei ka jingiakren, ki la lap ia ki dawbah, kaba la wanrah ia ka jingdkoh ka rukom treikam hapoh katei ka Block.
Katkum ka jinglap da katei ka Synjuk, la ong ba ki daw kiba la pynlong ia ka jingdkoh ka rukom treikam, ka dei namar ba u BDO jong katei ka Block, u la shah bynshet bun palat ki kam bad kata ka long 1.
Kum u BDO umsning 2.
Umroi Block 3.
EAC ka Ri Bhoi 4.
Secretary ka DSC Ri Bhoi 5.
Secretary ki kam khappud lem bad kiwei kiwei.
Ha ka kyrwoh kaba la phah da u Bah Rocky Marwein, Chairman katei ka Synjuk, la ong ba ka Synjuk ka la ioh ia shibun ki jingujor na ki paidbah bad Rangbah shnong, kiba hap hapoh ka Umsning C&RD Block bad kiba la shem jingeh ha ka por ba ki thmu ban kynduh ia u BDO, namar kim ju lap bad ki lap tang ia ka kamra kaba thylli khlem u BDO.
Ha katei ka kyrwoh, ka Synjuk hadien ba ki la iakren sani bha, ka la buh ruh ia ka jingkylli na ka Sorkar jylla, ba balei ym don shuh mo ki ophisar sorkar kiba lah ban shimti ia ka kam kum u BDO ka Umsning C&RD Block, namar nalor ba ka Umsning Block, ka dei ka ophis ba la rim bad ka bun paidbah na ki shnong bapher bapher, kiba leit ban donkam, hynrei kumba ka long mynta ki paidbah ki shem jingeh, namar ha man la ka por ba ki thmu leit kynduh BDO kim ju iakynduh satia.
Kumta ka Synjuk ka kytu ia ka sorkar jylla, ba ka dei ban buh ne appoint noh da u wei u ophisar, u balah ban trei beit thik na ka bynta ka ophis jong ka Umsning C&RD Block, khnang ba kan long ka jingmyntoi ia kito ki paidbah ha ki shnong kiba hap hapoh jong ka.
Ha kaba khatduh eh, la pynpaw ruh ba ka Synjuk ka pyntip paidbah sha baroh ki Rangbah Shnong kiba hap ha ka Umsning C&RD Block, ba kan don ka General Meeting jong ka Synjuk ha ka 24 mynta u bnai ha Umsning Auditorium Hall bad ka ban sa sdang naduh ka por 11 baje mynstep.
Shillong:  Ka jingialehkai Karate ka 27th Inter School & 9th Inter College Karate Tournament 2019 kaba sdang na ka 1tarik Nailar ka la kut noh ha kane ka sngi Saitjain ha Laban Sports Club Indoor Hall, Laban, Shillong.
Baroh ki don 428 ki nongiashim bynta na ki 61 tylli ki skul bad 9 tylli ki kolej kiba iashim bynta.
U bah Alan N.
Niangti, uwei na ki nongialehkai Karate jong ka jylla,  ula wan ban long kum u kongsan ha kane ka jingialehkai.
Ka seng ka la pynkup burom ruh ia ka kong Linza Fenny Syiem kaba la shah thung kum ka Women Coach ka kynhun Indian na ka bynta ka 16th AKF Senior Karate Championship kaba dang shu kut shen bad kumjuh halor ka jingjop jongka ia ka Diploma kum ka Kumite Coach, Asian Karate Federation kaba long ha Tashkant, Uzbekistan naduh 15– 21 tarik Naitung 2019.
Kane ka long ka kyrwoh ba la phah da u bah Ksan Kupar Warjri u All Meghalaya Karate-Do Association.
Shillong:  Ka rynsan iaknieh ia ka nam lahduh ka lympung State Level Subroto Mukherjee Cup Football Tournament ka la kut ha kane ka sngi Saitjain ba la pyniaid da ka tnat Directorate of Sports & Youth Affairs.
Ha ka jingiakhun ka U-17 jong ki khynnah kynthei, ka Umthli HSS ka la pylliem da 7-0 ia ka Joel Gatphoh Memorial Synod Hr.
Sec.
School (WKHD).
Katba ha ka jingiakhun ki khynnah shynrang U-14, ka District War Sepngi Christian Hr.
Sec.
School (EKHD) ka la pylliem da 2-1 kol pyrshah ïa ka Khliehumstem Sec.
School (RI-BHOI).
Ha ka U-17 ki shynrang, ka H.
Elias Hr.
Sec.
School (EKHD) ka la pylliem da 6-1 kol ia ka Church of God Sec.
School (WKHD).
Ha kane ka jingiakhun, ka skul North Liberty Higher Secondary School na West Jaintia Hills District, ka la ioh ia ka khusnam Best Discipline Team.
Kine 3 tylli ki skul kin pynkhreh ban leit iashim bynta ban mihkhmat ia ka jylla sha ka jingialehkai ka national level kaban long ha nongbah Delhi.
Shillong:Ka lympung ialehkai bol ki khynnah rit ba la tip kum ka 2nd Meghalaya Baby League 2019 ba la sdang ha ka sngi Saitjain ha madan third ground Polo.
Ha kane ka sngi sdang ki don hynriew tylli ki team kiba la wan ban ialehkai ryngkat kiba ha iing hasem bad ki paralok ban ai mynsiem ia ki khynnah ban ialehkai bha.
Ha ka samoi mynta u snem ki don 12 tylli ki team ha ka Shillong centre, bad la phiah ha ar bynta ka Western bad Eastern Conferences.
Ki team ba ialehkai baroh ha ka sngi Saitjain ki dei na ka Eastern Conference, kynthup ia ka laduh ha ka samoi ba la dep ka Langsning Greenergy Lions, Kickstart FCC Rhinos, Unified Gorkha Gators, bad ki kynhun ba thymmai ka Shillong Lajong Coyotes, Titan Otters Football Academy bad Mawkhar Roosters SC.
Kawei ka team ka hap ban ialehkai saw tylli ki jingiakhun katkum ka kyrdan ne rta ki khynnah, katba ha ka U-6 ka dei tang ka jingialehkai sngewbha ban pynshlur ia ki khynnah.
Ia ki jingialehkai la sakhi lang da ki riew rangbah kynthup ka General Manager ka All India Football Federation ka Swati Kothari, President ka Meghalaya Football Association Bah Larsing Ming Sawyan bad ki nongmihkmat na ka Tata Trusts.
Ka jingialehkai hapdeng ka Titan Otters bad Shillong Lajong Coyotes ka long kaba iakhaid bad khur nam jap mar ar sien.
Ka Otters ka la jop ha ka jingialehkai U-8 bad U-10 da 6-0 bad 5-2 kol, katba ka Lajong Coyotes ka la jop ha ka jingialehkai U-11 bad U-12  da 4-2 bad 5-2 kol.
Ka Kickstart FCC Rhinos ka la jop ha baroh saw tylli ki jingialehkai pyrshah ia ka Unified Gorkha Gators, katba ka Langsning Greenergy Lions ka la pynliem pyrshah ia ka team Mawkhar Roosters ha baroh ki jingialehkai.
Ki kynhun ha ka Western Conference kin iakhun ha ka sngi Saitjain ban wan.
kynthup ia ka Pay for Right Flying Squirrels, Touchline NE Cubs, Onsides Gibbons, Mawlai Raptors, JNS Jaguars bad Nongthymmai GC Scorpions.
Ki prokram ialehkai Meghalaya Baby League ha kiwei ki central yn sa pyntip hadien ia ka tarik.
Ki lad khubor ki iathuh ba ki lai ngut ki nongialam ba pawkhmat ka Jammu and Kashmir, kiba kynthup ia ka Mehbooba Mufti, U Omar Abdullah bad U Sajjad Lone, ki la shah set phatok ha ki iing sah jongki, naduh hynnin ka shiteng miet Sngi U Blei.
La iathuh ba ia ka internet bad ka mobile ruh la pynsangeh trei kam, ha kiba bun ki jaka bad la khang ia ki jingialang ha Srinagar District, ha kaba la pyn jari ia ka sekshon 144 Cr PC.
U Omar Abdullah, Vice President ka National Conference jong ka Jammu and Kashmir, u tweet hynnin ka janmiet, ba la pynjari ia ka korphiw, ba khlem pynbna ha Kashmir bad ba yn set phatok ruh ia ki nongialam ba kham rangbah ha ka Jylla.
Shillong: Wat la ka dei ka phlim Khasi, hynrei ki la don da ki spah ngut ki  bar jylla, kiba la leit ban peit ia ka phlim Jingmaham kaba dang pyni ha Bijou Cinema mynta ka sngi.
Ka jingleit peit ki bar jylla ka dei namar ba ka don ruh bad ka sub title ha ka English.
Ia kane ka phlim jingmaham la sdang ban pyni paidbah naduh ka 2 tarik mynta u bnai bad yn pyni tang ar taiew ha Bijou Cinema ha ka por 11.
30 baje mynstep, 2.
30 baje bad ha ka por 5.
30 baje jan miet man ka sngi.
Ia kane ka phlim la shna, halor ka jingiakynduh jingeh jong ki Nongrep haba ki leit ban die ia ki mar jongki ha Iewduh bad la pyni ruh halor ka jingshah khniot ha ka dor ka mur bad ka jingshim kabu jong ki nongkhaii bad kumta ter ter.
Haba iakren bad ki riew paidbah ki la iathuh ba kane ka phlim ka long kaba itynnad bha bad ka jingwan peit jong ki briew ka la nang kiew na ka sngi sha ka sngi.
Ia kiba bun ki bynta jong kane ka phlim la ring ha Iewduh bad ki jaka rep ha ki thain Smit.
Ia kane ka phlim la pyllait paidbah da u bah Commander Shangpliang uba dei U President jong ka Hill Farmers Union (HFU) Central body bad uba dei ruh ha ka juh ka por u nongshna phlim khasi ha ka  1 tarik mynta u bnai bad ha ka jingkren jongu ha katei ka sngi u la kyntu ia ki paidbah ba kin ai jingkyrshan bad leit peit bad khamtam ki nongrep, namar  ia kane ka phlim la shna halor ki nongrep.
Joannes JTL Lamare,Kynton-U-Mon, NongkremKa jingkhlad noh ba kyndit jong u President ka Seng United Democratic Party (UDP) u Dr.
Donkupar Roy ka la pynsngewsih ia kiba bun hapoh ka Seng namar ba mynta ym don shuh uban ialam ia ka Seng.
La bun snem u Dr.
Don u la long u nongialam hapoh ka Seng bad u la ialam ia ki dkhot ka Seng na kawei ka elekshon sha kawei pat.
Hynrei ha ka Elekshon kaban wan un ym lah shuh ban leh kumta, bad yn sa mih bujli noh da uwei uba kin sa iajied.
Kumba ka la mih ha ki lad pathai khubor ba ka Seng UDP kan hap jied noh da uwei pat u Nongialam lane u President bathymmai.
La mih ruh ki kyrteng kiba lah ban shimti ia kane ka kam jong ka Party kiba kynthup ia I Bah Bindo Lanong, Bah Metbah Lyngdoh, Dr.
Jemino Mawthoh bad Bah Paul Lyngdoh.
Baroh kine ki Rangbah ki la long lypa kiba la biang ban shimti ia kane ka kam ban ialam ia ka Seng, hynrei hap pat ban pyrkhat sani bha iano ban jied.
Ki paidbah ka Jylla ruh ki don ka hok ban bishar iano kham i lah ban long nongialam khlem da jied shilliangkhmat iano iano.
Ha ka juk kaba mynta lada kino kino ki Seng sain Hima Sima ki jied Nongialam khamtam leilei ha ki Ri Sepngi, barabor kin jied beit da ki Nongialam kiba shemphang bad kiba la don lypa ka jingnang jingstad, namar khlem kane kan long kaba eh ban sngewthuh ban pyniaid kam lane ban pyntrei ia ki kam hapoh ka Hima Sima.
Haba ngi ioh ia ki nongialam kiba Stad bad kiba Shemphang, kan suk shisha ban lam khmat ym tang ia ka Seng kaba ki don hynrei ha ka kam synshar khadar ruh.
Shuh shuh ha ka juk kaba mynta ngi donkam ia ki nongialam kiba dang eh dang khlain bad kiba dang lah ban trei na ka bynta ka Imlang Sahlang bad ka kam Sain Pyrthei.
Ka bor pyrkhat ruh kan dang long kaba paka ban ialam katkum ka rukom im kaba mynta.
Ban long nongialam ruh dei ban ioh da ki briew kiba smat bad kiba dang lah ban shang kylleng kylleng (Tour).
Haba ngi ioh ia ki nongialam kiba dang eh dang khlain kan suk shibun ban leit sha ki shnong bapher bapher ban pynphriang ia ka khubor shaphang ka Seng.
Lymda lah ban leh kumta, kan ym don jingmyntoi satia.
Ynda ngi bishar bniah bha ia ka jingkiew jong ki Seng sain hima sima, ngin lap barabor ba ki seng kiba don ki nongialam kiba dang biang ka ryta ban ialam, ka seng ka kiew bha.
Kumta ka UDP lada ka kwah ban kiew ha ki snem kiban dang wan ka dei ban ai lad noh ia ki Nongialam,  kumba nga la kdew haneng.
Kane kam mut ban pynduh mynsiem lane ban theh umpjah iano re iano hynrei ka dei tang ka jingai jingmut.
Lada ki nongialam ki kwah shisha ban pynkiew ia ka Seng, kim dei ban sngew buhkhoh ia ki jingai jingmut.
Kumba ngi iohi mynta ba ka por ka la dei ban ioh noh ia u Nongialam bathymmai hapoh ka Seng bad ynda bishar bniang na ki jingia kren harum haneng bad wat haduh ki Social Mediaruh ba bun hi ki kwah ba ia ka Seng UDP yn lamkhmat da ki Nongialam thymmai kum I Dr.
Jemino Mawthoh lane I Bah Paul Lyngdoh.
Hynrei jait ba shu ai jingmut ba namar ba i Dr.
Jemino Mawthoh i la long lypa I General Secretary jong ka Seng te tharai kan kham bha ban ai noh ia ka Post President sha i Bah Paul namarba i la long ih bha ha ka kam ban ialam naduh ki por ba kham mynshwa.
Ka jingnang jingstad ruh u don kaba biang bad ka ryta ruh dang biang bha ban ialam.
Shuh shuh haba leit sharum shaneng la ha sor ne ha Nongkyndong bun kiba ithuh bad iohsngew ia ka Kyrteng Paul Lyngdoh bad ka jingithuh jong ki briew ha ki jaka baroh ka long kaei kaei kaba lah ban kyntiew bad pynkiew ia ka Seng khamtam leilei lada ioh ban lamkhmat ia ka.
Lada yn shu ailad noh ban bat President ka Seng UDP da i Bah Paul Lyngdoh ha kane ka khyllipmat kaba mynta, bun ngi kyrmen ba ka Seng UDP kan kiew bad kan ym sah hajuh shi hajuh khlem kiew ka jing don ki MLA ha ka Meghalaya Legislative Assembly.
Shu kyrmen ba ka jingshemphang kan lah ban jop ia ka jingsngew shohjngieid ha kane ka kynti ba mynta ban jied ia U President ba thymmai ka Seng UDP.
Don 17 tylli ki kam kiba lait ha ka tnat kam poh iing jong ka sorkar Jylla.
Kito kiba kwah ban thep kyrteng ialade, ki lah ban leh ia kata, ha shwa ka 5tarik Nailur 2019.
Kito kiba kwah ban tip bniah ia katei ka kam, ki lah ban leit sha ka website jong ka  www.
mpsc.
nic.
in.
Tang hapoh 12 kynta, ki 29ngut ki briew, ki la iap ei ha ar tylli ki jingshah siat ha America.
U Patrick Crusius, ula pyndonkam da ka AK 47bad siat naphang ia ki kmie bad ki khun jongki, ha ka dukan die jingdie ka Walmart ha  El Paso, Texas, hynnin ka janmiet.
Hadien 12 kynta jong katei kajingjia, sa uwei pat u runar, uba la sop bha ialade, ula siat ha ka dukan ia dih kyiad ha Ohio bad pyniap ia 9ngut ki briew.
Ki pulit ki la siat iap ia u, ha ka dukan ha Dayton, ha kaba la iathuh da ki pulit, ba utei u briew, u pyndonkam da ki tiar siat kiba khlain bor shi katdei, ha ka por 1baje mynstep jong ka sngi Saitjain.
La iathuh da U Mayor Nan Whaley, ba utei u briew, u riam ialade da ki jing iada kiba rben bha bad u siat briew, da ki 223 calibre makasin.
Shillong: Ka Society for Environment Protection and Sustainable Development ka pynpaw ia ka jingsngewnguh ia ka Meghalaya High Court hadein ba ka la pdiang ia ka dorkhas, ba la ujor da u President ka Society u bah Wanbun Dkhar, halor ka jingbym pyntreikam ka sorkar jylla ia ka Meghalaya Environment Restoration and Protection Fund kaba T.
433 crore kaba ka la lum lyngba ki challan dewiong da ka tnad Directorate of Minerals Resources ban pynbha ia ka mariang, ha ki jaka ba shah ktah na ka jingtih dewiong.
Ka Meghalaya High Court hadien ba ka la shong bishar bniah ia katei ka PIL, ka shim ia ka rai ban hukum ia ka sorkar jylla ba kan pyntreikam noh ia katei ka Fund kaba la mang kyrpang, na ka bynta ban pynbha mariang khamtam eh ban pyndap noh ia ki thliew kiba la dep ban tih ne khlong ia u dewiong hapoh ka jylla.
Na ka liang jong u President ka Society, u la ong ruh ba u khmih lynti bad kyrmen ba ka sorkar jylla kan kohnguh bad burom ia katei ka hukum ka High Court ba donburom khlem da pynsep ei ne bamklop ia ka tei ka pisa.
“Lada Jia ba ka sorkar kam leh katkum ba la hukum, ka Society san sa ujor da ka contempt of court pyrshah ia ka sorkar jylla" ong ka kyrwoh khubor.
Balei ng don re ban ong ei ei Nga don kein ban ong ei ei halor kane.
Ka sorkar kadei hok ban pyntrei kam noh shi syndon ia kata ka scheme pynbha mariang kumba la mang naduh kham slem bad kumba la hukum ruh da ka high court lym kumta te ka court kadei hok ban kem ia ki heh sorkar bad set patok ruh ia ki khnangba kiwei kiwei ki sorkar ba hadien habud ruh kin nym nud shuh ban leh mon katba mon ma ki.
Ki pulit ka jylla Mizoram ki la kem bad set ia ki 1098 ngut ki mynder ka thaiñ ka shatei lamihngi namar ka jingrung kyrthlep jong ki shapoh ka jylla khlem ki kot ki sla kiba biang kum ka Inner Line Permit (ILP) bad ha kajuh ka por la beh ia ki 92 ngut sha jylla Assam, la iathuh ki polit rangbah ka Mizoram mynhynin ka sngi Thohdieng.
U Deputy Inspector General jong ki Pulit (Northern Range) u Lalbiakthanga Khiangte, u la iathuh ba la ioh kem bad set ia ki naduh ka sngi Palei bad la phah bianh ia ki sha jylla Assam ha ka sngi Thohdieng.
U la iathuh ruh ba haduh 81 ngut la iohkem da ki pulit ka shnong Bairabi bad 11 da ki pulit ka Vaireng jong ka district Kolasib kaba don mar khappud bad ka Assam.
U la iathuh ruh ba, ia kiba sah pat, yn sa wallam ha khmat jong ka iingbishar jong ki district bapher bapher.
U la iathuh shuh shuh ba haduh 865 ngut la set phatok ha Aizawl district, 111 ngut ha Kolasib district, 52 ngut ha Mamit district mar khappud bad kaTripura, 43 ngut ha Mizoram’s Serchhip district bad 27 ngut ha Champhai district.
Shillong: Ki pulit ka Lumdiengjri, ki la kem hynnin ka janmiet, ia u nongap jong ka iingmane Mawkhar, uba kyrteng  U bah Alphas Bareh, halor ka jingdonkti jongu, ban pyndonkam bakla ia ka pisa kaba T.
3.
23klur eiei.
La iathuh ba utei u briew, ula phla hi dalade, ba ula bam sap ia katei ka pisa, kaba la sdang  naduh u snem 2013 bad la iathuh ba katei ka pisa, ka dei kaba mih na ka jingai nguh bad ki jingai bapher jong ki riewngeit sha katei ka Balang bad haba la aiti sha utei u chowkidar, ba un leit thep shapoh Bank, hynrei, ula pyndonkam bakla pynban sha lade, da kaba u trei kontrak, u thied kali bad kiwei ki jingdonkam ba shimet jongu.
Kat haduh ba thoh ia kane ka khubor, la iathuh ba utei u rangbah, u dang don ha kti jong ki pulit.
Shillong: Police of Lumdiengjri, have arrested yesterday, the chowkidar of Mawkhar Presbyteriah Church, for misusing about Rs.
3crores of  the church money.
According to information, it is know that Mr A Bareh, the chowkidar of the Church have used the church money for his own personal use, for doing contract works etc.
Till the time of filing of this report, it is known that Mr Bareh, is still under the custody of Lumdienjri Police.
Shillong: Ka Jaintia Students’ Union ka buh por shi taiew ia ka GVK Emri, ba kan siew ia ka tulop, kaba ka la ot na ki nongtrei jongka.
Katei ka seng, ka pynpaw ruh ba  kam lah ban pdiang ia ka jingleh donbor ba lah palat da ka company GVK ia ki nongtrei jong ka 108 da kaba shim noh ia ka hok kamai jong ki wad hapdeng ka jingeh kaba kine ki nongtrei ki mat.
Ka seng ka dawa ruh na u myntri ka tnat ka koit ka khiah Bah Alexander L Hek ba u lah dei ban tuklar hi noh ia kane ka jingeh jong kine ki nongtrei 108 bad um dei shuh ban pynsngap ia ka daw kaba ai da ka GVK bad lada dei ban weng noh ia kane ka kompeni nangne ka jylla.
Ka seng JSU lyngba u kyrwoh ka seng u President ka Shillong Circle u Treiborlang R suchen, u lah ong ba lah ioh jingtip ruh ha ka por ba ki nongtrei 108 jong ka Assam ki iakhih pyrshah ia ka GVK hangtei ha jylla Assam ym shym lah don kata ka jingot iaka tulop na ki nongtrei bad hangne ha jylla Meghalaya ka long pynban da kaba khongpong.
Ka seng ka dawa ruh na ka sorkar ba kam dei shuh ban pynslem ban ai ia ka report ba lah dep ia tai ha ka special committee kaba lah dep ia shong ha ka 26 tarik jong u bnai July hapoh ka ophis DHS.
Ka JSU ka dawa ruh na ka GVK ba ka dei ban pyllait lut mardor hapoh shi taiew ia ka tulop ba lah dep ot na ki nongtrei108 bad lada kam lah ban pyllait ia kane ka tulop ba lah dep ot ka seng kam banse ban tuklar hi noh da lade ban iarap ia ki nongtrei ka 108 kiba lah shah iuh roit ia ka hok kamai ka jong ki.
U samla Treiborlang R Suchen u lah ong ruh bun ki samla ki duh jingkyrmen ban ioh kam ioh jam ha ka juk mynta bad kane ka jing leh jong ka GVK ka pynduh jingkyrmen arshah ia ki samla ban wad kam ha kane ka juk mynta bad kane ka ialam kylla ia ki samla sha ka lynti jingbakla ha ka jingim ka jong ki.
Ka jingleh ka GVK ban ot tulop bad transfer khah khah ia ki nongtrei khlem da buh por ka lah paw shai lypa ba kadei ka jingiuh roit ia ka hok ki nongtrei ban biang ialadae (Exploitation of labour), kumta ka seng ka lah dawa na ka tnat labour ka sorkar ba ka dei ban leh eiei ia kane jingshah iuh roit ki nongtrei jong ka 108.
Ka America, ka dang pynkhreh ba nangne shakhmat, kan nym ialeh thma shuh, da ka jabieng jong u briew, hynrei ka dang thaw mynta ia ka jabieng kaba thymmai lane kaba ki ong  “artificial brain"  bad katei kan pyniaid ia ka rukom ialeh thma jong ki shipai ha ki sngi ki ban sa wan.
Katei ka jabieng, ka dei kaba ki ai kyrteng “Sentient", bad katei ka jabieng, kan ia snoh ka jing trei kam jongka naduh na u satellite bad lyngba katei ka jingstad jongka, kan bthah bad batai ia ki shipai ba kin tur ha madan thma.
Ka sorkar America, haduh mynta ka dang buhrieh ia baroh ki jingshisha, namar ba kam kwah ba kin tip ki nongshun jongka bad kam pat iathuh ruh, ba lano kan sdang ban pyntrei kam ia katei ka jingstad thymmai jongka.
Dubai: Ka ju don ka jingong, ba ka kut lad ha u briew, ka dei pynban ka kabu ia U Blei bad katei ka jingjia, ka dei halor uwei u nong bylla, uba na India, uba la wan phai noh na Dubai, hadien ba um shym la ioh kam satia ha katei ka Ri, hynrei hynnin ka sngi, ula kyndit kumba iuh tdong bsein, haba ula pom khalai nusip, kaba shongdur haduh USD 4 million bad katei ka pisa ruh, ka dei kaba u shu shim na ka tnga jongu.
U Vilas Rikkala, u dei uba don ha  Hyderabad, bad ula pom ia ka khalai nusip, kaba  Dh15 million (USD 4.
08 million).
U Rikkala, ula mih noh na Dubai, la 45 sngi mynshwa, hadien ba ula sngew kutlad ka jingleit wad kam ha Dubai.
U Rikkala, ula shong la sah mynshwa ha Dubai, ha kaba ula trei kum u nongniah kali.
“Ka jingpom jongnga ia ka khalai nusip, ka dei namar ka jing eh daw jong ka tnga jongnga" ong U Rikkala.
Shillong: Ki pulit ka East Jaintia Hills ha ryngkat ki pulit ka Karimganj, ki la kem ia uwei u briew, uba kyrteng U Kololendu Bushan Das (24), namar ba u pyniap ia ka tnga jongu ha ka 29tarik Naitung ha Khliehriat.
La kem ia U Das, ha ka 1tarik mynta u bnai.
Ki lad khubor, ki iathuh ba utei u runar, ula pyniap ia ka tnga jongu, kaba 20snem ka rta, ha ka miet jong ka 29tarik bad ula buhrieh ia ka met jongka, ha khrum jingthiah bad phet bak ialade sha Assam.
Ka don ka jingsuba, ba utei u runar, ula pyniap ia ka tnga jongu, da kaba teh syngit da ka jain na ryndang jongka, haduh ba kan da iap.
Haba ka tnga ka iohi, ia u nongdih uba iaid ha jan iing, ka la pyni ia u tnga lajong bad ka da ong “Peit kpa, utei u buaid jawsheh, uba wan iaid hajan iing jongngi".
Kylli sa u tnga “U dei uei u tai"?Ong ka tnga “Utei te phi kpa, (ha shwa ba ngan ia kynduh ia phi) ula imon iap ianga bad ula kylli lah bunsien bha, hynrei nga la kyntait ia u".
Jubab sa u tnga pat “Oh kumta, haduh mynta ruh u dang leh kmen leh sngewbha ba um ia kynduh ia poi kha bad phi"?.
Nongstoiñ:  Ka Joint Action Committee jong ki Seng nongkhaïi dewiong jong ka thaiñ Shahlang baroh kawei hapoh ka jingialam jong u bah Harley Synchiang President bad u Robert Sohbar General Secretary, ka la pynpaw ban nym mynjur  ia ka jingdawa  ban khang noh ia ki karkhana sain dewiong kiba don ha ka thaiñ Shahlang.
Katkum ka kyrwoh khubor ba la phah da kitei ki nongialam ka JAC, la ong ba ka JAC kaba dei kawei na ki Seng jong ki nongkhaïi dewiong ka thaiñ Shahlang, ka iohi ba ka jingdon jong kitei ki karkhana sain dewiong ha katei ka thaiñ ka long ka jingmyntoi bad jingkyrkhu ia ka thaiñ Shahlang baroh kawei.
Ka JAC ka iathuh ruh ba ka thaiñ Shahlang kadei kawei ka jaka pynmih dewiong kaba bun tam hapoh West Khasi Hills District baroh kawei bad palat 80% na ki nongshong shnong katei ka thaiñ ki im ja na u dewiong kata naduh ki nongkhaïi ki trai khyndew, ki nongshim wai ki nongtrei nongktah, ki nongdie jingdie ki nongniah kali bad kiwei kiwei.
Kumta ka jingseng ia kitei ki karkhana da ki trai shnong ka long kum ka jingplie lad plie lynti ia ka khaïi ka pateng ban nangroi nang par ha ka kami kajih bad ka ioh ka kot ym tang ia ka thaiñ Shahlang, hynrei ia ka West Khasi Hills hi baroh kawei namar kumba long baroh shi katta ki nongkhaïi ki trai par ki shah khñiot ha ka dor ka mur ha ki khar kaïa, namar ia u dewiong hap ban leit pynhap shaduh Beltola bad sha kiwei kiwei ki bynta jong ka Jylla Assam, hynrei da ka jingdon jong kitei ki karkhana ha Shahlang kan wanrah shibun ki jingmyntoi bad ki jingiohnong ia ki nongkhaïi jong ka dong ka thaiñ bad ia ki paidbah ruh kumjuh.
Katkum ka jingshem bad jinglap ka JAC kam shymla don kano kano ka jingpyntuid jakhlia na kitei ki karkhana sha ki wah ne ki tyllong um bam um dih, hynrei la shu sain beit ia u dewiong ha ka shlem ding ba la don ki atoskhana bala shna kynjang bha ban pyllait ia ka tdem sha jrong nangta la pyndait ruh ia ki tiar ban iada ia ka jingjakhlia jong ka tdem ia kaba la tip ruh kum ka pollution control device bad kitei ki karkhana ki dang dei kiba rit ban ia nujor bad kiwei kiwei kiiba don hapoh ka Jylla namar na kitei ki karkhana don tang kawei ka atoskhana.
La ong shuh shuh ba ki don shibun ki karkhana hapoh ka Jylla kum ki karkhana dewbilat ki karkhana sain nar rod bad kiwei kiwei ia kaba ki ju pyndonkam da u dewiong bad haba peit ia ka Ribhoi District ki bun bha ki karkhana khamtam ha Byrnihat, nangta sha Khlieh shnong Jaintia Hills bad kumjuh sha Mendipathar Garo Hills, hynrei ym pat ioh sngew ba kitei ki jaka ba ka lyer kan kylla lyer bih ne ban don ki briew ba iap haba ring mynsiem na ka lyer ba don kitei ki karkhana.
Ka JAC ka sah ha ka jinglyngngoh halor ka jingdawa ban phah khang noh ia ki karkhana ha Shahlang, kaba dang shu mih shen bad ka bym pat dap tang shi snem ruh bad ka JAC ka buh jingkylli ruh ba balei kim dawa ban phah khang noh ia ka karkhna ba don ha rud ka Wah Riwiang kaba la dap palat 10 snem mynta bad kham heh bun shah ban ia kiba don ha Shahlang, ha kaba ki nongtrei ruh 90 % kidei ki bar jylla  bad katei ka karkhana ka don ruh haduh 3 tylli ki atoskhana pynmih tdem.
Ha kajuh kapor ka JAC ka kyntu pat ia ki trai karkhana ba don ha Shahlang ba kin shim ia ki lad jingiada ia ka mariang kumba la bthah da ka sorkar  bad ha kajuh kapor ka khot ka wer ia ki nongialam jong ka dong ka thaiñ na ka bynta ban kyntiew ia ka khaïi ka pateng bad ka ioh ka kot ym ban shu ia bishni ne pihuin namar kan nym wanrah jingmyntoi eiei ia ka imlang sahlang.
Jowai:  U SP ka West Jaintia Hills u la pyntip ba ki BSF kiba don ha Hawaitilla, thain Muktapur, West Jaintia Hills ki la iohkem haduh 70 ki masi kiba thmu ban khaii tuh sha Bangladesh.
Ha ka 11 tarik une u bnai ha ka por 7:50 pm ki BSF ki la ioh ban kem 25 tylli ki masi katba ha ka 13 tarik pat ki la iohkem haduh 45 tylli.
Ka jingkhaii masi tuh ka la jur bha ha ri lum Jaintia naduh ba la khang ka jingtih bad shallan dewiong bad ia kane ka kam la leh ym tang da ki riew shimet hynrei wat da ki sengbhalang da ka jingiatreilang ba ki pulit ha kylleng ki jaka khappud.
Ka khubor ka la iathuh ruh ba ki juh ki trai masi ki wan thied biang ha ka por ba die lilam lada dei ka Custom Office ne da kano kao ka bor ba dei peit.
La iathuh ruh ba wat ki BSF ruh ki ju die lilam kylla ia kiba bun ki masi kiba ki iohkem sha kito ki trai ban ioh shallan sha Bangladesh.
Ka rukom shallan tuh ia ki masi na India sha Bangladesh ka long ba ka jinglut jingsep baroh kan dei beit ka jong u nongkhaii na Bangladesh, katba u nongshallan na India pat un dei beit tang u nongpynpoi ia ki Masi sha Bangladesh.
La iathuh ba ia ki Masi la wankit na Byrni sha thain Amlarem, thain Umkiang bad la pynhiar ia ki shiteng lynti hadien katta pat la phah beh ha ki trai shnong jong kito ki shnong ban pynkam sha shilliang pud da ka jingsiew kaba 1000 haduh 1500 tyngka uwei ne kawei ka masi.
“Kito ki nongiarap ia ki Khar Bangla ki ioh ia ka dor bai Masi, ka dor bai Kali bad ka bailut baisep ban siew ia ki BSF ne ia ki Pulit kaba tam na kata ka dei ka jingioh nong jong ki", la ong ka tyllong khubor kaba tikna.
Shillong:  Ka Khasi Hills Autonomous District Council (KHADC) ka la rai ban pan biang noh ia ka Khasi Hills Autonomous District (Allotment, Occupation or Use or Setting Apart of land) Bill 2014 ba la phah da ka Council kham mynshwa sha ka sorkar ban ioh ia ka jingmynjur u Lat, namar ba ka lap ba don bun ki jingduna.
Haba kren sha ki nongthoh khubor, u Executive Member (EM) ba peit ia ka khyndew u bah Titosster Well Chyne ula iathuh ba ka Land Committee kaba ula khlieh kum u chairman, ka la shong jingialang mynta ka sngi ka la rai ban thoh ban kyrpad ia ka sorkar ban pynphai noh shwa ia ka Bill khnang ban ioh ban pynbha ia ka da kaba bsuh da ki kyndon ba kham biang.
U bah Titosster ula iathuh ba naduh ba phah ka Council ia kane ka Bill naduh 2014 kam shym la ioh jubab eiei haduh mynta.
“Ngi la aiti ha u bah RS Wanniang bad bah A Shangpliang ban pule bniah ia ki jnit ki jnat ba donkam ban bsuh shuh ia ki kyndon ban pynkhlaiñ ia kane ka Bill", la ong u bah Titosster.
Ula iathuh ba hadien ba la long ain kane ka Bill, kan iarap ha kaba ka Council kan kham don bor ban pyntreikam ia ka bor ha kaba iadei ka jingbuh dulir ia ki jaka da ki briew ha ka Council, ka jinglong trai, ka jingaiti ne pynkynriah ia ka kyrteng halor ka jinglong trai halor ka khyndew ka shyiap bad kiwei.
Katkum u EM, tang shu ioh na ka sorkar, yn sa shong pyrkhat biang ban pynjanai shwa ban rah pat sha ka dorbar ban mynjur.
Shillong:  Hadien ba la sdang ban khang pyndonkam plastik ha Iewduh, Shillong, ka tnad iew ka Khasi Hills Autonomous District Council (KHADC) ka la rai ban pyniar sa sha iew Sohra bad ka jingjari ia ka rai ban pyntreikam ia kane ka jingkhang plastik kan treikam naduh ka 23 tarik mynta u bnai Nailur 2019.
Haba pyntip ia kane sha ki lad pathai khubor hadien ba la wai ka jingialang bad u Syiem ka Hima Sohra mynta ka sngi, u Executive Member (EM) ba peit ia ka iew, u bah Jambor War u la ong u la ong ba ka iew Sohra kaba dei ka jaka jngohkai pyrthei ba pawnam,  bad la rai ban pyntreikam ia ka jingkhang plastic ha katei ka iew kumba la leh ha Iewduh.
Ha kane ka jingialang nalor u bah Jambor, la don lang u bah Titosster Well Chyne u EM ka tnad khyndew, u syiem ka Hima Sohra ba la mihkhmat da u paiem Freeman Syiem bad ki myntri.
U bah Jambor u la ong ba kumba la sdang na Iewduh, ka Council ka kwah ban pyniar ia kane ka rai sha kylleng ki iew ki hat ba don hapoh u pud u sam ka KHADC.
“Yn pynbna paidbah ban khang pyndonkam plastik ha iew Sohra bad ka jingkhang kan sdang noh naduh ka 23 tarik Nailur ha kaba ka Hima Sohra kan leh ia kane ka hukum khamtam ba ka la don ka Market Committee",u la ong.
U la ong ba kiba leh pyrshah yn pynshitom katkum ka Plastic Waste Management Rule 2016 hynrei ka Council kam kwah ban don kiba ialeh pyrshah hynrei kyrpad iaki paidbah ban ai ka jingiatreilang.
“Ka EC kala shim da ka rai ban pyniar ban khang pyndonkam plastik ha baroh ki iew ki hat ba don hapoh u pud u sam ka KHADC bad mynta la khot ia u Syiem Hima Sohra ha kaba u paiem ula mynjur ban iatreilang bad ka Council", la ong u EM ka iew.
Katba u bah TW Chyne u la ong ba kum u MDC ka thain, u kwah ba ka iew Sohra kaba dei kaba heh bha bad ruh ka jaka ba pawnam ha ka kam jngohkai, kan lait na ka plastik.
Ula kyntu ia ki paidbah ban iatreilang bad ka Council bad ka Hima ban pynlong kaba jop.
Kumjuh u Syiem u paiem Freeman u la iathuh ba ka Hima ka la don ka Market Committee ban peit  ia ka iew.
Katkum ka jingong u paiem, ki don kumba 600 tylli eiei ki basa ha iew Sohra.
Jowai:  Ka Sein Raij Mynso myn hynnin ka sngi, ka la pynkut noh ia ka lehniam ba-ar sngi ia kaba la tip kum ka lehniam ‘Beh Kymphui’ ia kaba la pynlong man la ka snem ha u Nailar bad Risaw.
Mynta ka sngi ia kane ka lehniam la pyndep na iing u Longdoh da ka Than Blai- lane ka nguh ka dem, ka suit ka shor nangta pat sa ka leit sieh Dieng Kymphui sha Law Kyntang bad bud pat sa ka Knia Khlam ha duwan knia da u Sniang.
Mynta ka sngi, u ma Moses Lyngdoh uwei na ki riew paw khmat na East Jaintia Hills u la long u kongsan katba u ma Meliyo Lyngdoh kum u symbud kongsan.
Ha ka jingialang kaba lyngkot ha shwa ban sdang ka lehniam la iadonlang u Dolloi ka Elaka Mynso u ma Karmi Myrchiang, u Rangbah Shnong ka Mynso A bad kiwei kiwei ki rangbah jong ka Sein Raij.
Haba iakren bad ki riew rangbah jong ka Sein Raij ki la iathuh ba kane ka lehniam ka long na ka bynta ban ioh iaka jingiada kaba pura ia baroh ki paidbah ka shnong, ban ioh ia jingiada ia ki jingthung jingthep ban lait na ka jingshah lynshop ki bor mariang bad ban ioh ruh ia ka koit ka khiah ban bha ka kamai ka kajih bad ban beh ia ka pang sha shitom shabar shajngai na la shnong la thaw.
Kane ka lehniam kala pep bad jahrngai hynrei la sdang biang ia ka naduh mynshem snem bad ka la long shisha kaba iphuh iphieng mynta ka sngi ha kaba ki paid riewngeit Niamtre kynthei shynrang bad kylleng kumjuh kiba la tymmen ki la mih shongshit ban ia shim bynta.
Ha u snem u ban wan pat, ha ka jaka u sniang ka lehniam ba kyrpang yn knia da u Masi bad kane ka jingknia masi la ju leh shisien man la ka san snem ha ki por hyndai.
Shillong: Ka Kong Agnes Kharshiing, ka nongtrei sengbhalang, ka la ioh khusnam ia ka  International Hrant Dink Award kaba la pynlong ha ka sien kaba khadwei.
La aiti ia katei ka khusnam ha ka Sngi U Blei, ha ka jingialang, ba la pynlong ha  Istanbul Lütfi Kırdar International Convention and Exhibition Centre.
Ka khusnam jong une u snem, ka dei kaba la ai kyrteng Nebahat Akkoç, kaba dei ia kito ki kynthei kiba trei halor ka longbriew manbriew bad kiba khanglad ia ka jingleh thombor jong ki hynrang bad kumta la jied ia ka kong Agnes Kharshiing kaba na Shillong, kaba iada ia ka hok jong ki briew kiba duk, ki kynthei bad kiba shah lehbein halor ka hok jongki, ha ka jingiada ia ka mariang.
Ka kong Kharshiing, ka ioh ia katei ka khusnam na ka dkhot jong katei ka komiti, ka  Emma Sinclair-Webb bad nangta na U Murat Celikkan, uba dei u nongioh ia ka khusnam International Hrant Dink Award  ha u snem 2018.
Ha ka jingkren jongka, ka kong Kharshiing, ka ong “Ki paidbah ki dei ban kren bad ki dei ban iarap ia kito kiba donkam jingiarap bad haba ki shah khanglad ha ka longbriew manbriew jongki bad ba kan nym don ka jingleh niew bein ha ka jingim briew".
Ha katei ka jingleit la synran ia ka kong Agnes, da ka  Ms Clair Kharshiing, ka khun kynthei jongka, U Bah John F Kharshiing, u para jongka bad ka para kynsi jongka kaba ha Istanbul, ha katei ka jingleit ha ka 15tarik Nailur 2019.
Ym bit ban pynlong jingialang ha ka sngi u Blei….
kyntieñ “Sngi u Blei" ngi dei ban sngewthuh.
Ka Deepika Padukone, ka la thoh ha Instagram ban iathuh ha kito kiba ieid ia ka, ba u tnga jongka, U  Ranveer Singh, u dei uba jlaw nguid tasam bad ka daw, ka long ba ia baroh ka bam, kaba kam lah ban bam, u shait bam pynlut lut ma u.
Ka Padukone, ka pyni ia ka dur, ha kaba ka samla kynthei bad u samla shynrang, ki ia shong mar syndah bad u dang dih umsoh, hynrei haba katei ka samla, kam lah shuh ban bam ia ka jingbam jongka, la iohi ba ka la ai ba un bam noh utei u samla shynrang bad hangta ka da thoh artad  “u dei u Ranveer".
Badapjied KurkalangKaei kaba pynlong ia ka ri Bilat kaba rit napdeng ki ri Iurop ban synshar ia ka ri India baroh kawei? Hooid, ki don shibun ki daw kiba ngi lah ban shem, hynrei kawei na ka daw bah bakhraw kaba ngin ia peit mynta ka dei ka shongkha shongman.
Namar ka shongkha shongman kaba skhem ka pynmih ia ka longiing longsem kaba khlain bad ka kyntiew ruh ia ka ioh ka kot bad ka roi ka por ia ka jaidbynriew hi baroh kawei.
Ha ka snem, 1807, u William Wilberforce u la jop thiaw ha ka jingiakhun ban pynduh pyndam ia ka jingia die jingia thied mraw.
Kane ka wanrah shibun ka jingeh ia ki nong Bilat kiba don kper sla sha ha ki ri Caribbean bad kiwei kiwei de, namar ka kam khaii jong ki ka donkam mraw.
Ki trai jong ki kper sla sha kiba long ki nong Bilat ki don ka buit kumno ban pynmih mraw hapoh ka kper sla sha.
Kaei kaba ki leh ka long, ki ai mynsiem ia ki nongtrei shynrang ban pyn armet ia ki kynthei, tangba ban ym shim kano kano ka jingkitkhlieh.
Ka kynthei kaba khlem tnga ka hap ban peit ia i khun katto katne bnai bad ka hap ban leit trei ban pyndap ialade bad ia ki khun, tangba hadien katto katne por ka armet biang.
ka jingbymlah ban pynbiang bad ialam ia ki khun kam don pat da kawei ka lad ka lynti ia ki khun, hynrei tang ban heh ban san ban trei kum ki mrad hapoh ka kper sla sha.
Kaei kaba nga kwah ban ong ka long, nga shem bun napdeng ki kynthei Khasi ki long kiba shah ieh khunrei bad ki khun ki kti ki heh ki san khlem kpa.
Hooid, ki don ki daw ia kaba ki shah ieh khunrei namar ba ki iapoi shongkha bad ki nongwei bad nga ngeit kiba kham bun hi ki dei ki kpa Khasi kiba ieh ia ki tnga ieh khun.
Ngim sngewthuh ba kane ka dei kawei na ki daw bakhraw kaba ka jaidbynriew jong ngi ka hiar haduh katne katne.
Shubuh u kpa u don ar ngut, lai ngut ne saw ngut ki tnga bad na man la ki tnga u don ki khun bad u khlem iashong neh wat tang kawei ruh napdeng jong ki.
Kaei kaban jia ia kato ka longing longsem? Nga  ngeit kaei kaban jia ka long ba u la pynrem shisyndon ia ki tnga, ki khun bad ialade ha ka jingduk.
Balei ym shym la ieit tang ia kawei ka briew, iashong bad don khun bad ka? Da kaba leh kumne ka pynlong ia ka longiing longsem ba kan long kaba skhem bad kane ka ai ka jingshaniah ia ka tnga bad ki khun ha la u kpa ba lada ka long kumno kumno ruh u kpa un ym iehnoh ia ki.
Kane ka nang ai bor shuh shuh ia ka tnga bad ki khun ban don ka jingkyrmen kaba skhem ha u kpa bad ka lawei na ka bynta jong ki ruh.
Hynrei, lada peit ia ka jinglong jong ka shongkha shongman mynta la ikum ba ngi la ia bud ia ka rukom ka riti jongno re jongno kiba ong ba jingshongkha hapdeng uwei u briew bad kawei ka briew ka dei ka jingngeit kaba rim kaba la thaw da ki nongialam niam namar ba kim kwah ban pynsngewbha ialade.
Bad kaba kham thamula shuh shuh ka long kumba ngi la shah ktah na ka jinghikai ba ngi ki briew ngi wan na ki shrieh, namarkata ki shrieh kim ju shongkha, ki shu ialehkai ia ka jingialehkai shrieh jong ki khlem kano kano ka jingiadei.
Namarkata ka pynmih kein ia ka jingjot jingpra ha ka iing ka sem bad ka jinghiar ha ka jaidbynriew hi baroh kawei.
Hynrei, ka shongkha shongman kaba katkum ka jingngeit  Khristan ka dei ka jingmut kaba wan na U Blei.
U Martin Luther u kren shai ia ka jingmut halor ka shongkha shongman ha ki jingthoh jong u kum ha ki kot kiba ngi tip ia ki kum ki “table talk.
" U Blei Uba thaw ia u briew bad ka briew ha ka dur jong U ba kin long kawei bad don ka jingiadei kaba neh junom.
Kine ki shitnga hadien ba ki la ioh khun ki sdang ban sngewthuh shuh ia ka mynsiem jong ka jinglong kpa bad jinglong kmie U Blei.
Ka jingsaphriang jong ka Baibl ka pynlong ia ka ri sepngi ba kin long kiba khlain namar ba ki sngewthuh ia ka ban tei ia ka nongrim kaba khlain kaba long ka shongkha shongman.
Ki riewpyrkhat bad nongsain dur jong ka ri India ki sngewthuh ia ka daw barieh jong ki ri sepngi bad ha u snem 1955 ki pynduh shisyndon ia ka jingiashong bun tnga hapdeng ki Hindu.
Ngi don shibun ki issue hakhmat jong ngi kum ka jaidbynriew, hynrei lada kane ka jingmut kam suh thied ha ka jingmut jingpyrkhat jong ngi ka mut ba ngi dang jngai ban sngewthuh ia ka nongrim kaba donkam tam ban kyntiew ia ka ri bad ka jaidbynriew.
Nga ngeit ruh ba ka ktien kaba ngi kren ki don ka bor ban pynkylla wat ia ka jingmut jingpyrkhat jong ngi haba ngi pyndonkam ia ki.
Haba nga pyndonkam ia ka kyntien “ tnga" ha ka jaka jong ka kyntien “lok" ia ka tnga jong nga, nga shem ba bun napdeng kiba ha iing ha sem,  ki paralok parajor ki ia rkhie pynban ia nga  la ikum ba nga kren da ka kyntien mynhyndai ne ka kyntien kaba ngim ju da ia kham pyndonkam shuh mynta.
Ha nga marwei nga shem jingeh ban khot “lok" ia ka tnga jong nga, namar kum u Khristan ngam shem ba U Blei ne ka Baibl ka pyndonkam ia ka kyntien “lok" ha ka jaka jong ka “tnga.
" Namarkata ka daw ba ngi ia poi ban iakylliang na kawei ka briew sha kawei pat khlem don kano kano ka jingpynrem, namar ba ki dei tang ki lok.
Hadein ka kyntien kaba ngi kren ka don ka bor bad ngim lah ban sngewthuh ia ka bor tang lada ngi shimkhia ia ka jingmut jong ka kyntien.
Khadduh khadwai, ka shongkha shongman ka dei kaei kaei kaba U Blei jong ka Baibl U la pynkhamti naduh kaba nyngkong (Jen 2:24).
Ka jingmut halor ka jingshonkha hapdeng u tnga bad ka tnga  baroh shirta ka jingim ka dei ka jingmut Khristan, phim ym shem ia kane ka jingmut hapdeng ka jingngeit  Hindu, Jew, Islam, Buddhist bad kiwei kiwei de.
Kane ka shongkha shongman katba kum ka jingngeit Khristan hapdeng u tnga bad ka tnga baroh shita ka jingim (Markos 10:9), ka pynlong ia ka tnga bad ki khun ban don ka jingshaniah kaba skhem ha la u kpa bad ka lawei jong ki ruh.
Kane ka ai ia ka nongrim kaba skhem hapdeng shi tnga bad ka pynmih kein ia ka longiing longsem kaba khlain bad ka kyntiew ruh ia ka ri bad ka jaidbynriew baroh.
New Delhi: U Governor ka RBI, U Shaktikanta Das, ula kynnoh ba ka jingkiew jong ka dor ka mur ha kine ki sngi, lane ka inflation, ka dei namar ka jingkiew dor eh jong ka pylleng bad ka dud bad u ong ruh ba ka jing kiewdor kam ktah eh satia ha ki nongkyndong, namar ba ki nongkyndong kim ju dih dud.
“Ka jingkiew dor ha ki jaka sor, ka dei eh namar ka jingkiew dor jong ka dud bad ka pylleng.
Ha ki nongkyndong, ka jingthied dud kam da don satia bad ka jingthied dud, ka jur bha tang ha ki jaka sor bad ka dud, ka kiew dor shibun ha kylleng ka Jylla" ong U Das, haba iakren ha ka prokram telebishon jong ka  CNBC-TV18.
Ka jingkhein halor ka jinglong jong ka dor ka mur ha india lane ka  consumer price index (CPI), ka pyni ba ka jinglong ka dor, ka long 3.
21 per cent ha U Nailar 2019, katba ka long 3.
15 per cent ha U Jylliew 2019.
Ka jingkiew dor ha ki nongkyndong, ka long  2.
18 per cent, na kaba long 4.
49 percent ha ki jaka sor ha U Nailar 2019 bad nangta ka long 2.
19 percent ha nongkyndong bad 4.
22 percent ha ki jaka sor, ha U Jylliew 2019.
Shillong: Ka KSU Narpuh Circle kan sa sam ia ka khusnam “8th Mait Shaphrang Academic Award 2019" sha kito ki samla pule ka thaiñ Narpuh kiba wan ha ki kyrdan 1st Division ha ka exam SSLC, HSSLC bad degree.
Ia katei ka khusnam yn sam ha ka 19 tarik (sngi palei) mynta u bnai ha Holy Cross Higher Secondary School Umkiang ha ka por 12:30pm.
Kane ka long ka jingpyntip sha baroh kito ki samla pule ka thaiñ narpuh kiba la lah pynpoi ia ki marksheet jong ki dang ha kine ki khyndiat taiew ba la dep, kin sngewbha ban wan mih ha katei ka tarik, por bad jaka ba la kdew haneng khnang ba kin ioh pdiang ia katei ka khusnam (Award).
Ha ka juh ka por ka seng hashwa ban sam ia katei ka khusnam, kan don ruh ka Awareness Program halor ka phang “Drugs Abuse " ia kaba yn ai jingbatai bad jingpynshai da ki riewshemphang na ka tnat ka koit ka khiah.
Shillong:  Ka jingialang paidbah  jong ka “Synjuk Ki Rangbah Kur"  jong ka Bri-Hynniewtrep  kan long ha Nongstoin ha jan ka ophis jong ka MECOFED jan petrol pump la sngi thohdieng, la kyntu ia baroh ki nongkit kam ban ia poi sha kane ka jingialang.
La khot lawer sngewbha ia baroh ki riewrangbah, ki long kmie bad ki samla ba kin ia poi ha kane ka sngi.
Ha kane ka sngi yn jied ruh ia ki nongkit kam jong ka Synjuk na ka bynta ka West Khasi Hills District bad ban pynskhem ruh ia ki nongkit ba ha katei ka sngi.
Ha kane ka sngi ki nongialam jong ka synjuk na ka seng kmie kin ia poi lang ha kane ka jingialang paidbah ban pynsngewthuh ia ka jingdon kam ban don ia ki dorbar kur hala ki kur ki kur.
La kyrpad ia ki paidbah ban ia poi sha kane ka jingialang jong ka synjuk, ong ka  kyrwoh kaba la phah da u Bah Starfing Pdahkasiej  ba dei peit ia ki lad  pathai khubor jong ka Synjuk.
Shillong: Ha ki saw sngi ba la dep, ki pulit ka East Jaintia Hills, ki la ioh kem ia 14ngut ki poiwir ha ki bynta bapher jong katei ka District.
Na kitei ki 14ngut, ki don 12 ngut, kiba don ia ka passport jong ka Nigeria, nangta uwei na Ivory Coast bad sa uwei uba khlem passport.
Kine baroh, kim don kawei ruh ka visa ban rung sha India.
Kine kiba shah kem ki long U Ngyigide Jamina Okenchukwu (48), U Okeke Ifechukwu John (27), U Koman Daniel (21) bad kitei ki dei kiba shah kem ha ka 13tarik Nailur 2019.
Nangta sa u Thomson Chizoram Nwafama (29), U Chijioke Agustus Obiocha (28), U Desmond Chiemela Uzochkwu (25), U Okoliegbe Henry Onyedika (33), U Okeke Ugochukwu Justin (32), U Chukwunyere Chinaza Christian (30) kiba shah kem ha ka 14tarik Nailur 2019, nangta sa U Amada Chinedu Kingsley (32), U Ohajiuba Malachy (22), U Obey Sunny (38), kiba shah kem ha ka 15tarik Nailur 2019, nangta sa U Chidera Stanley Enemmuo, U Nnaemeka Joshua Anorue (35), kiba shah kem ha ka 16tarik Nailur 2019.
Ka kyrwoh na U Vivekanand Singh, Superintendent of Police, East Jaintia Hills District, Khliehriat, ka iathuh ba kitei ki briew, ki wan na Nigeria sha Dhaka, ha ki tarik bapher bapher.
Na Dhaka, la ialam ia ki ha ki kynhun bapher da ki kali, sha ka jaka, kaba kim tip satia ha khappud ka India Bangladesh bad kitei ki rung sha India da kaba iaid kjat bad mar ia poi ha India, la ialam ia ki, da kiwei pat ki briew bad hadien kata ki iaid da ka kali sha Silchar bad nangta ki leit da ki bos ban leit sha Guwahati.
Ha ka jingtohkit jong ki pulit, la iathuh ba kitei ki Negro, ki dei ki snar ialehkai phutbol bad ki wan rung sha India ban rung ha ki club bapher ban ioh ialehkai phutbol bad ban trei kam thain jain ruh.
Ki pulit ki pyntip ba lada ki don kiba iohi ia katei ka jingrung jingmih kaba shon khmat ba kin phone ha ki number 9485178835 bad 7005225721.
U Farooq Abdullah, u dkhot jong ka Lok Sabbha bad u myntri rangbah barim ka  Jammu and Kashmir, ula shah pyn ngat ha ka ain kaba khor bha, kaba la tip kum ka  Public Safety Act (PSA) bad u lah ban shah set phatok, na ka bynta ar snem kynthih lane palat na kata ruh.
U Abdullah, u don ha ka jingshah set phatok ha iing jongu ha  Gupkar Road ha Srinagar, naduh ka taiew ba nyngkong jong U Nailar, ha ka por ba pynduh ia ka article 370.
La iathuh ba hynnin ka sngi, la pynngat ia U Abdullah, ha katei ka ain PSA, katba kham mynshwa, la pynhap ia u, ha ki kyndon jong ka Criminal Procedure Code.
“U Farooq Saab, u shah shet ha iing jongu, da ka tnat kam poh iing, hapoh ka kyndon jong ka PSA bad la pynlong ia ka iing jongu, kum ka phatok.
Yn iai  bteng ban sah ha ka iing jongu.
Ym shym la khang ba un ia kynduh ia kiba ha iing bad ki paralok jongu.
Ka  Advisory Board jong ka tnat kam poh iing, ka la pdiang ban set ia u ha ka kyndon PSA, hynnin ka sngi" ong ka khubor.
Katei ka jingshisha, ka mih halor ka jing mudui jong U Vaiko, uba dei u nongialam ka seng MDMK ha Supreme Court.
Lah ban pyn kynmaw, ba ha ka 6tarik Nailar 2019, U Amit Shah, myntri kam poh iing ka sorkar India, ula pynthikna ha ka iing dorbar ha Lok Sabbha, ba U Abdullah, um shym la shah kem satia.
Shillong: Ka Joint Action Commitee (JAC) jong ki khun ki hajar ka Hima Sohiong  mynta ka sngi ki la wan ban kynduh ia u Chief Executive Member (CEM) Ka Khasi Hills Autonomous District Council(KHADC)u bah Teinwell Dkhar ban pyrshah bad dawa pyrshah ia u Lyngdoh ka Hima Sohiong u bah Bashemphang Thabah.
U bah Passlang Khani u ba long u chairman ka JAC  u la ong  “Na ka jingshimti jong u lyngdoh sohiong sha ka Hima Jirang ka la pynlong ia ka Sorkar Assam ba kan klun ia ki 40 tylli ki shnong kiba hap ha hima Sohiong,  namar ka dei ki jaka ba ia markhap ka Assam ia ki bynta ka Ranigate ki bynta ka Accoland ki bynta korchup, ki bynta ka Nagragate ki dei jong ka hima Sohiong ki la knieh lut da ki nong Assam la sah shna ing lut da ki nong Assam.
"Ka jingdawa na ka liang JAC Sohiong ka long ban weng noh mardor ia ka jingpynskhem (ha ka 6tarik u Nailar 2015)  ba la pynskhem matlah da u EM barim ka KHADC khlem da bishar bniah.
Ka JAC Sohiong ka la dawa ruh ban weng noh mardor ia u Bashemphang Thabah na ka kam Lyngdoh shi junom bad ban pynlong ia ka jing jied Lyngdoh thymmai da u ba pura,Na ka liang ka JAC Sohiong ki la kyntait ruh ban thung ia u Acting Lyngdoh, namar yn ym lah ban weng ia ki jingeh ka Hima bad ia baroh ki ba don kti ha ka ne ka kam sopsop kat kum ka jingdawa ka ain die hima.
Ka jing ujor pyrshah ia une u Lyngdoh ka shnong Sohiong ka long halor ka jingaiti jong u ia ka shnat hima Nongwah Mawtamur kaba dei jong ka Hima Sohiong sha ka Hima Jirang ha ka 17 tarik u Iaiong 2015.
Ka seng ka la pynpaw ruh ia ka jing sngewlyngngoh bad ka jing sngewsih ba na ka liang u EM Incharge Elaka ruh u la pynskhem ia kane ka jingaiti ha 6tarik u nailar 2015.
Na ka liang u CEM u la kular ba un shim khia ia kane ka kam.
Shillong: U Commissioner & Secretary jong ka sorkar Jylla, ba peit ia ka tnat  General Administration (A) Department, ula pynbna ba baroh ki ophis sorkar, ki skul bad kiwei de kiba don ha  East Khasi Hills District, kin khang ha ka 18tarik Nailur 2019, na ka daw jong ka jingrakhe Unitarian Anniversary Day.
Kumjuh U  Deputy Commissioner, East Jaintia Hills District, ula pyntip ba baroh ki skul bad kiwei de ki ophis sorkar, kin khang ha ka 18tarik Nailur 2019, na ka daw jong ka jingrakhe Unitarian Anniversary.
Ka la don ka jing khmih lynti ban khublei khadduh, da kaba don burom ia U Robert Mugabe, uba dei u nongialam ba rim jong ka Zimbabwe, uba la pyllait luid ia katei ka Ri Africa na ka kti ki dohlieh, hynrei ha ka jingialang leh burom ha ka Sngi thohdieng, la iohi, ba tang shiteng ka madan  ruh ym don briew satia.
Ka madan, ka dei kaba la mang ia 60hajar ngut ki briew, namar ba ka dei ka Sports Stadium, hynrei la iohi ba ka thylli kreng kreng, namar ba ym don satia kiba kwah ban wan sngewlem ia utei u nongialam ba la khlad noh.
U Mugabe, ula iap ha ka 6tarik Nailur 2019 ha Singapore, ha ka rta kaba 95 snem, hadien ar snem,ba ula shah knieh noh ia ka bor synshar ha u nongialam shipai jongu hi.
Na ka liang jong ka tnga jongu, ka  Gucci Grace, kaba la im maphot bad pahuh pahai, ha ki sngi jong ka jinglong President u tnga jongka, ka kwah eh ban tep ia u tnga jongka, ha ka shnong trai jongu, hynrei U President ba mynta jong katei ka ri, U  Emmerson Mnangagwa, ula kyntait ia katei ka jingkwah jongka.
Utei u nongialam, ula shah sin ruh ha kiba bun ha Zimbabwe, kum u  Crocodile’ namar ba u knieh jubor ia ka bor, na U Mugabe, u kwah ban buh ia utei u nongialam ba la khlad ha  ka Heroes’ Acre monument.
La iathuh ba U President, u kwah ban tei ia u mot sah kynmaw jong utei u nongialam bad kan shim por shibnai, ban tei ia utei u mot bad ka jingtep ia U Mugabe ruh kan nang slem sa shibnai naduh mynta.
Ka tnga jong U Mugabe, ka Gucci Grace, la iathuh ba ka don ia ka spah jongka, kaba haduh 1 billion pound, kaba ka la ioh lum ha ka por jong ka jinglong President u tnga jongka.
U Mugabe, ula synshar donbor ia katei ka ri, na ka bynta 37 snem kynthih, haduh ba un da shah knieh da ka bor ha u nongialam shipai jongu hi, uba dei mynta U President ba thymmai jong ka Zimbabwe.
Shillong: Ka Waikhyrwi Sports Club and Social Organisation, Dkhiah West  kan sdang, ia ka jingialehkai football kaba la tip kum ka 13th Prize Money Knock-Out Football Tournament 2019 ha Teilang Playground, Dkhiah West ha ka 17tarik Nailur 2019 por 01:00 Pm.
Ki team ki ban ialehkai ha kane ka sngi plie ki long ka Bataw All In One SC pyrshah ia ka Khliehriat West Y.
W.
SC bad u kongsan ha katei ka sngi, un dei U Ma Phasmoon Dkhar (EM JHADC, MDC Musniang-Rangngad Constituency).
Shillong: Hynnin ka sngi, ka Nongpathaw Dong Mawmyrsiang  ka  la pynhap pyrda noh  ia ka First Knockout Women Football Tournament 2019 ha ka shnong Nongpathaw, East Khasi Hills ha kaba ki kynhun kiba ialehkai ha kane ka Final ki long hapdeng ka Top 11  FC pyrshah ia ka Nongpathaw Sec.
School.
Ha kane ka jingialehkai ka long kaba iakhaid da mar shi kol, ha kaba na ka Nongpathaw Sec.
School ka la ioh ban pynkhih ia ka jar ha ka kylla step lyngba i samla Pynhun  Shulet bad ha ka kylla miet ka Top 11 ka la ioh lad ban pynphai kylla lyngba i Ferisha Fancon.
Namar ka jingialehkai jong ki ka la kut noh hapdeng ka jingiakhaid, kumta la rai ia ka rem ka jop da ka Tie breaker ha kaba ka Nongpathaw Sec.
School  ka la ioh ia ka jingjop da 5-4 Kol.
Ha kane ka sngi ka ioh ruh ban pynlong ia ka jingialang kaba lyngkot ba la pyniaid da  u Rangbah shnong Nongpathaw ha kaba ka ioh jingkren na  u Samla Bistarjune Marbaniang, Education Secretary Nongthliew Circle ha kaba u la kyntu ia ki nongialehkai  ba don ka sap ba kin nang iaid shaphrang.
La ioh ruh ka jingkren na u  Rangbah Dong Mawmyrsiang, u Bah Riji Kharlor uba dei u Secretary Kur Nongneng Shanpru, na u Symbud Kongsan uba dei u Rangbah Kur Nongneng Shanpru bad ia ka bynta kum u  Kongsan la shim da u Bah S.
O.
Kharjana.
Hashwa kane ka jingialehkai ka lah don ka jingialehkai Paralok Under 14 hapdeng ka Umthlong bad ka Nongpathaw ha kaba ka Umthlong ka la pynliem ia ka Nongpathaw da 1 kol.
Shillong:  Ka tamasa ialehkai bol ki khynnah rit ba la tip kum ka Meghalaya Baby League kaba la long mynta ka sngi hapdeng kaTitan Otters bad Lajong Coyotes ka long shongshit da ka jingshim bynta shitrhem ki khynnah ha madan jong ka MFA ha Polo.
Ha ka jingialehkai Lajong ka la khur nam jop ar tylli ki jingiakhun, ka Titan Otters shisien bad iakhaid kawei.
Ha ka jingiakhun ka Titan Otters ka la jop da 7-0 ia ka Lajong ha ka U-7 katba ha ka U-9 ki la iakhaid mar shikol.
Ha ka jingiakhun U-11 ka Titan Otters ka la jop ia ka Lajong da 2-3 katba ha ka U-12 ka la Lajong ka la jop da 7-0.
Shillong:   Ka jingialehkai ki heprit ka Baby League ka shong shit bha ha Tura kaba long ha kane ka sngi Saitjain.
Ki kynhun ba iakhun ha kane ka sngi ki long Bosco Hornbills, Chipakkore FC Dolphins, Sherwood School Tigers, Modynagar SCC Wolves, BBFS-WI Dragons bad ka Ka’grak Dobasipara Leopards.
Ia ki jingialehkai la pyllong ha Don Bosco Higher Secondary School.
Kane ka dei ka jingsdang ka jingialehkai ha Tura katba sha kiwei ki jaka la dep sdang naduh kham mynshwa ba kynthup ia ka Smit, Mawphlang, bad  Shillong.
Ha kane ka sngi la don lang ki riew pawkhmat ka thain kiba air uh ka jingkren kynthup ia u Co-Chairman ka  Meghalaya State Planning Board u Billykid A Sangma, u Jasper P Marak, u Assistant Director ka Sports and Youth Affairs bad ruh u Vice-President ka Meghalaya Football Association u Gino A Sangma.
Shillong:  Ka East Jaintia Hills District Football Association (EJHDFA) ka synjuk kaba pyniaid iaki jingialehkai phutbol ha East jaintia Hills District kala iathuh ba iaka Super League 2019, yn bei pisa da u myntri bah Kyrmen Shylla bad ia kane un synniang na ka tulop jong u.
Ha kane ka sngi Saitjain, ka sngi ban pyni pyrthei ia ka khusnam bad ruh ka jingsdang ka jingialehkai ba nyngkong, u bah Kyrmen Shylla haka jingkren plie ia kane ka EJ-Super League 2019.
U bah Kyrmen u la ban ia kiwei ruh ki rangbah ka thain ban mih sha khmat naka bynta ban bei pisa ia kino kino ki synjuk kiba ieng ban pynkiew ia ki jingialehkai hapoh ka East Jaintia hills District.
U la ai jingmut ruh iaki samla ka district  naka bynta ban iai pynleit jingmut haki kam ialehkai bad ruh ban long kiba lait na kino kino ki jingdih basniew bad kum ki samla ka District ki dei ban long kiba don ka jingkitkhlieh naka bynta ka ing ka sem, ka shnong ka thaw bad iaka district  hi baroh kawei.
Ha kane ka sngi la ioh ban sakhi iaka jingialehkai ba nyngkong ka ‘ EJ-Super League 2019 Shri.
Kyrmen Shylla  Contribution ‘ hapdeng ka Thangskai tiger Sc pyrshah iaka Khliehriat west YWSC , ha kaba ka result ka long 1-0.
Baroh ki don 7tylli ki kynhun ha ka Super Division  kiban knieh iaka nam lahduh bad ban mih khmat iaka District shaka Meghalaya State League jong ka MFA.
Ha kane ka sngi, ka EJHDFA  ka la pyllait ruh iaka Baby League  Champion Trophy.
Hynriew tylli ki kynhun kin iashim bynta ha kane ka Baby League, kiba kynthup 1.
Rymbai tigers 2.
Wapung King Cobra, 3.
Cee’s Academy Eagles, 4.
Khliehriat Ambrose hills Myna, 5.
Sutnga grassroots thunderwolves bad ka 6.
Golden Lions.
Ha ka jingplie iaka Baby League u kongsan bah Kyrmen Shylla, u  la pynpaw ka jingsngewnguh iaka synjuk naka bynta ka jingshim khia iaka jingpynkyntiew iaka jingialehkai haki khynnah.
U  la rai ruh naka bynta ban iarap ai sopti uniphom iaki  kynhun ba iashim bynta.
Ia kane ka Baby League ka EJHDFA la pynlong daka jingiatreilang bad ka MFA bad ruh ka Sorkar Meghalaya.
Ha kane ka Sngi nalor ki nongkitkam bad dkhot ka EJHDFA, la iadonlang ruh ki nongmihkmat naki club ba iashim bynta, ki rangbah, ki trai ki kynhun bad ki khynnah Baby league.
La iadonlang ruh Principal ka Jaintia Eastern College, u bah P.
Nongtdu, ki rangbah shnong naki shnong ba marjan bad ruh ki longkmie kiba juh ieit bad pynshlur bha iaki ki kam jingialehkai.
Shillong:  Ka la long ka jinglehrain kaba khraw ia ki paidbah ha ka jylla hi baroh kawei, ban tip ba ka jylla Meghalaya ka don ha ka kyrdan kaba ha khlieh duh ha India, halor ka jingdon jong ki briew kiba don ia u Khniang jingpang ‘Mynraiñ’ bad uba la tip ha ka ktien nongwei kum u Sexual Transmitted Infection (STI), ka jingpang kaba iabit na ka Shongkha Lyngkar, namar naduh u snem 2017 haduh mynta ka jylla ka iai kyrdan kaba nyngkong.
Lah ruh ban kdew hangne, ba ka jylla Meghalaya ka wan ha ka kyrdan kaba Lai ha India, halor ka jingdon jong ki briew kiba don ia u Khniang jingpang ‘Ñiangkulia’ bad kaba kham sngewsih ban tip hangne, ka long ba ka jingdon jong kiba ngat ia utei u ‘Ñiangkulia’ ka nangkiew, katba nangmih ki sngi.
Haba batai bha halor katei ka jingnangkiew jong ki briew kiba don ia katei ka jingpang ‘Mynraiñ’ ka Dr A.
Lyngdoh, Deputy Director ka (STI) Meghalaya Aids Control Society, ka la iathuh ba kumba ka long mynta hi, ka Meghalaya ka wan ha ka kyrdan kaba nyngkong eh halor ka jingdon jong ki Longkmie kiba armet bad kiba don ia katei ka jingpang ‘Mynraiñ’, ka jingpang kaba iabit lyngba ka Shongkha lyngkar.
Haba kylli bniah halor katei ka kyrdan kaba la ioh da ka Meghalaya, ka Dr.
A Lyngdoh, ka la ong ba ia mynta hi ka dang long tang mar shiteng kata 50 na ka 100, ki longkmie ba armet kiba la wan ban shah sumar, namar bun na ki Longkmie kiba armet hapoh ka jylla bad kito kiba shong ha ki shnong kyndong, kim shem la wan ban shah sumar namar ka jingjngai ki jaka sumar.
Ka la iathuh ruh, ba haba khein kyllum na ki Distrik hapoh ka jylla, ka East Jaintia ka la wan ha ka kyrdan kaba nyngkong, ka West Jaintia ha ka kyrdan ba-ar bad ka East Khasi Hills ha ka kyrdan balai bad sa kiwei pat ki Distrik hapoh ka jylla.
Kum ka Doktor, kaba peit kyrpang tang ia katei ka jait jingpang, ka la pynpaw lem ia kata ka jingeh haba  ki sumar ia katei ka jingpang, namar ba ka dei ka jingpang kaba donkam ban ioh ia ka jingsumar ia baroh arngut, kata ia u bad ka lok, hynrei kumba ka long mynta ka eh bha ia ki nongsumar, namar lada ka Longkmie ka don jingpang ka donkam ia u kpa ban shimkhia ha ka ban sumar, pynban kumba ka long mynta kam da don kata ka jingshimkhia bad kane ka wanrah ia ka jingma kaba khraw ia ki khun ki kti, namar ka dei ka jingpang kaba hiar pateng na ka kmie sha ki khun kiba ka kha.
Haba batai halor katei ka jingpang ‘Mynraiñ’, ka Dr A.
Lyngdoh, ka la pynpaw ruh ba katei ka jingpang ka ma bha lada lehsting, namar katei ka jait jingpang ka don ia ka jingiajan bad kaba lah ruh ban kylla sha ka jingpang ‘Ñiangkulia’ (HIV), namarkata ka donkam eh ia ki briew khamtam ia ki shi lok ba kin shimkhia ha ka ban leit sha ki jaka sumar, na ka bynta ban pynshisha la ki don ne em bad lada don, donkam ban shah sumar haduh ban da koit.
Halor katei ka jingpang ‘Mynraiñ’, haba sngapthuh na kaei kaba la iakren bad katei ka Doktor, la sngewthuh ba jin lada ki briew kiba don hapoh ka jylla kin leit ban phah test ialade, kin dang bun kiba don ia katei ka jait jingpang, namar kaei kaba la iathuh da katei ka Doktor ka long ba mynta ka jylla ka la bat ia katei ka kyrdan nyngkong tang hapdeng khyndiat ngut ki nongshah test bad kata ka long tang ki Longkmie ba Armet.
Namarkata, nalor ba ka jylla ka la don lypa ha ka kyrdan balai halor ka jingdon ki nongpang ‘Ñiangkulia’ bad kyrdan nyngkong ha katei ka jingpang ‘Mynriañ’, ka la dei ka por ba ka sorkar kan shimkhia ha ka ban thaw ia ki lad ki lynti na ka bynta ban tehlakam, khnang ba ki paidbah hapoh ka jylla kin lait na kitei ki jait jingpang, kiba wanrah ruh ia ka jinglehrain kaba khraw ia ka jylla hi baroh kawei.
Shillong:   Ka jing sahdien bad duna ki kam pynroi ha ki shnong Nongkyndong ka dang jur bha bad don ha ki katto katne tylli ki shnong kiba hap ha Mawthadraishan C&RD Block ba la bam sap da u Sordar Shnong ne u Secretary VEC, ong ka HYC Mawthadraishan Circle.
La iathuh ba katei ka seng, ka la buddien bniah bad ia kynduh ruh iaki paitbah na ki katto katne tylli ki Shnong kiba kham kyndong jongka Mawthadraishan C&RD Block, ha kaba ki shnong ki sah dien haduh katta katta khlem da lah ban pyn treikam kum ia ka skhim MGNREGS, PMAY bad ka SBM IHHL.
La ong shuh shuh ba  ka HYC Mawthadraishan Circle kam shong kli kti bad ka la pan RTI ha kine ki sngi ia ki katto katne tylli ki shnong kiba pynjah klep ia ki skhim ba dei hok jong ki paitbah, namar ba ki don ki nongialam shnong kiba ai tang 2000hajar bad 3000hajar ia ka skhim SBM IHHL kaba dei 12000hajar ha kawei ka long ïing bad nalor kitei ki skhim dang don bun ki skhim kum ka skhim pynlang um ki skhim shna jaka theh ñiud kiba ym shym pyntreikam da ki shnong hynrei la pynjah noh da ki katto katne ki Nongialam Shnong, ia kine ruh ngin buddien haduh da ban da ioh jingshai, ong ka kyrwoh na  U Marcos R Marthong, President HYC, Mawthadraishan Circle.
Shillong:  Ha shwa jong ka jing kynmaw ieit ia ka lyngkhuh sngi iap ba 170 snem jong U Thomas Jones, uba ngi tip kum u kpa jong ki alphabet khasi, ka seng jong ki nonghikai school primary, APSTA ka la wan ban ai jingiarap ha NEIMA children’s Home Pynursla da ki tiar bam ryngkat bad ki copy let khulom, bad kiwei kiwei.
Ha kane ka jingwan ha ka 12tarik Nailur 2019 la ialam da U babu FC Shullai, General secretary APSTA ladon ka jingialang shipor ba la pyniaid da U Vice-president APSTA babu T.
war ha ka jingiadon ryngkat kaAPSTA unit na Pynursla, U bah RM shabong bad ki nongkitkam ka Neima pynursla.
Ha ka jingkren na U chairman Neima, u la pynpaw ka jing sngewnguh kaba khraw eh ia ka APSTA kaba la pyllait por khnang ban wan jngoh bad iarap ia kine ki khunswet bad u la pynpaw ia ka jingdon ki khynnah kynthei 50ngut bad ki shynrang 33 ngut bad 3 ngut ki khynnah kynthei ha After care.
La iathuh ruh ba ha katei ka jaka ri khunswet, ki don ruh ka Vocational training.
La ioh ruh ka jingkren na i kong L Tiewsoh, iba kyrkhu kyrdoh bad sneng kraw ia ki khynnah.
U  Babu FC Shullai, General Secretary ka seng, ha ka jingkren jongu, ula pynsngew ba katei ka dei ka jingiarap ka seng kaba la iai bteng la 27snem kynthih ha kaba ka seng, ka ju leit ai jingiarap sha ki kynhun bapher, khlem da peit ia kano kano ka jingngeit bad ia ka tei la ju leh ha shwa ka jingrakhe ia ka sngi iap jong u Thomas Jones.
Na ka liang u bah RM shabong kum u kongsan, uba dei ruh u  trai jong u Rupang, u la kren ai mynsiem halor  ka jingia tylli jong ki nonghikai APSTA hapoh ka jingialam U bah FC Shulla,i ha ka ba u la lah ban ialam tylli mlon ia ki nonghikai, naduh u snem 1982.
Ha ka jingkren u tei rangbah, ula ong ruh ia ki “Phi long kumne kum ba phi long mynta, dei namar ka jing ia tylli jongphi".
Ha ka juh ka por, u pynpaw ruh ia ka jingsngew kmen, haba u iohi ia ka jing sbun mynsiem kaba don ha ki nonghikai, ong ka kyrwoh na U Secretary NEIMA Riwar Mihngi unit, Bah W Khonglah.
Jowai:  Kum shibynta jong ka jingpyndonburom ïaka jingdap 75 snem ka kot khubor The Shillong Times, la pyntreikam ïa ka ‘Clean up Shillong campaign’ ha kaba la sdang ban pynkhuid ïa ki bynta jong ka wah Umkhrah.
Ha ka 9 tarik une u bnai haka jingïalang kaba la khot da u ma S.
K.
Lato la ïakren ban sdang kum kane ka juh ka campaign ha Jowai ruh kum ka dak jong ka jingpyndonburom ïa ka jingdap 75 snem ka kot khubor The Shillong Times.
Ha kane ka sngi la pynlong ïa ka jingïalang ha kaba la ïadonlang ki riewpwkhmat bad ki nongïalam jong ki katto ktne tylli ki seng kiba pawkhmat ha ka nongbah Jowai.
Ha kane ka sngi la wan hiar ruh na Shillong u Manas Choudhury u trai jong ka The Shillong Times, ka kong Patricia Mukhim ka editor jong kane ka juh ka kot khubor bad ka Jannet Street kaba don bynta haka Clean Up Shillong campaign.
Ka jingïalang ha kane ka sngi da kawei ka jingmut kala rai ban sdang kum kane ka juh ka prokram ha ka nongbah Jowai ruh bad la jied ïa u ma S.
K.
Lato kum u President, u Arwotki Sumer kum u Vice President, u H.
H.
Mohrmen kum u Secretary bad u Rudolph A.
Laloo kum u Assistant Secretary.
Kane ka komiti thymmai ka shong pyrkhat ha ka 13 tarik bad kala rai ban ai kyrteng ïa kane ka jingpyrshang daka kyrteng ‘Clean Green Jowai Campaign’ kane ka komiti kala jied 24 ngut ki dkhot kiba kynthup ïa ki kynthei bad shynrang na ki bynta bapher bapher jong ka shnong Jowai.
Ka thong jong kane ka jingpynkhih ka long ban pynkhuid ïaka Ïawmusiang  kaba long ka pdeng bad ka ïitkhmih jong ka shnong Jowai.
Nalor kata kawei pat ka jingthmu ka long ban pynneh pynsah ïa ka jingkhuid jong ka wah Myntdu kaba ker tawiar sawdong jong kane ka nongbah.
Kane ka dei ka jingpynkhih mynsiem (campaign) naka bynta baroh kiba angnud ban pynlong ïa ka shnong Jowai kaba khuid bad la khot lang ïa baroh kiba don bynta ban ïatreilang na ka bynta kane ka jingthmu.
Naka liang jong ki nonngpynïaid ïa kane ka jingpynkhih mynsiem ka jingangnud ka long ban ïatreilang bad baroh kiba bynta ha Ïawmusiang kum ophis jong u DC Jowai, ka JHADC, ka Jowai Municipal Board, ka Dorbar Chnong Tympang Club, Ïawmusiang, ki nongpynïaid jong ki lai tylli ki ïew, ka Ïaw Seiñ Raid Jowai, ka Ïaw chor CNI bad ka Ïaw chyiap balang Presbyterian Church, Jowai ban ïatreilang na ka bynta kane ka jingthmu.
Naka liang jong ka kotkhubor The Shillong Times ruh kila pynpaw ba kin ai ka jingkyrshan mynsiem ban pynlong ïa kane ka jingthmu kaba jop.
Shillong: Ka General meeting jong ka Meghalaya Schools Welfare Development Association (MSWDA) kaba la long ha ka 14tarik Nailur 2019 ka la rai ban ai jingkyrshan ba pura ia ka seng kaba don ia la ka nongrim bad ki jingthmu kiba bha na ka bynta ki skul baroh kiba angnud bad thrang ban kyntiew / pynbha shuh shuh ia ka pule puthi haka jylla baroh kawei naduh Pri-Primary haduh Secondary/Higher Secondary.
Ka meeting ka la rai ruh ia ki katto katne ki kam kiba dei ki common issues kiba ki Nonghikai jong ki Skul ki ia kynduh jingeh kita ki long halor ka Improvement Exam haka class XII ,ka traing D.
EL.
ED offline ba pyniaid da ka NIOS bad ka jing bym lah ban certified noh ia ki Original Mark Sheet D.
EL.
ED online ia ki ba la dep ia ka graduate/master degree kat kum ka NCTE Norms.
Halor kine ki mat ba la kdew ka jingialang paitbah ka la rai bad aiti ha ki nongialam ban ia kynduh ia ki bor jong ka Sorkar ban ia kren bad pynbeit sani halor kine ki jingeh.
Ha kane ka jingialang la pyniaid da u Bah N.
L.
Marshiangbai Vice President ia kaba la ioh pat ia ka jing pynshai ba bniah na U President Bah H.
M.
Marbaniang halor ki jingthmu jong kane ka meeting bad ki kam ruh kiba la iaid lynti lyngba ka jingkyrshan ia ki issue kiba la ialam bad pyniaid da ki convener ha kaba la ioh jingkren ruh naki kita ki long u Bah B.
Nongbri convener jong ki Nonghikai ba dang donkam ia ka improvement exam bad kong R.
Shadap convener jong ki D.
