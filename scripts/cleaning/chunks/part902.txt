“Tang kiba kha im ki lah ban ioh ia kane ka pisa", u la ong.
U la iathuh ba kila don bun kiba ioh pdiang ia ka pisa haduh mynta.
Ha kawei ka liang, u Dr Wahlang u la iathuh ba ia ka jaka kha khyllung ha Lawmali kaba la shah bam duh ha ka ding mynshem, la dep maramot bad la pdiang pdiang biang ia ki longkmie ba wan kha khyllung.
Ka jingpdiang ia ki longkmie ba wan kha khyllung, ka la long naduh u Naiwieng u snem ba la dep naduh ba ka la pluh ka jaka kha khyllung, la ong u Dr Wahlang bad bynrap, ba ka jaka kha khyllung ka la kham bun mynta na ka san tylli kaba mynshwa, la pynkiew sha ka hynniew tylli shisien kha.
Lah ban kdew ba ha ka 6 tarik Risaw, 2014, por 5 baje janmiet ka hospital Ganesh Das ba seng ha u snem 1935 ha Lawmali ka la kem ding kynsan hadien ba u transformer ka MeCEL kaba don syndah kane ka hospital, u la bthei.
Kane ka hospital ka dei kaba bun kiba wan shah sumar bad wan kha khyllung ki dei na jaka nongkyndong namar ba ka dei jong ka sorkar.
Ha kane ka jingjia ka kamra kha khyllung ka la ing khong khait hynrei donbok ba ki nongpang ki la lait thaw na ka jingjia ba sngewsih hadien ba ki bor hospital ki la pynkynriah wut wut sha jaka ba lait na ka jingma.
Shillong, 15 Jymmang:U bah Metbah Lyng doh u nongialam ba thym mai ka ARPA haba kren ai khublei ia u CEM ba thymmai ka KHADC ha poh ing dorbar u la ong ba ka jinglah ban pynlong ia ka dorbar kyrpang ban jied CEM thymmai ka dei lyngba ka jingtrei shitom ka ARPA kaba la leit ban tynruh na ka por sha ka por sha u Lat ka jylla, naba kam kwah ban wan ka synshar Administrator ha KHADC bad u la ong ruh ba ka jingweng noh jong u ia ka kyrteng na ka jingiakhun elekshon ka dei namarba um kwah ba kan wan ka synshar Adminstrator ha KHADC.
Ki nongialam ka ARPA kynthup u bah Ardent M Basaiawmoit ki la ong ba ka sorkar ka kwah eh ban pynjari da ka synshar Administrator ha KHADC hynrei u Lat u la kyntait ia katei ka jingtyrwa ba ki phah, bad ki la ong ba ki la sngewthuh lypa ba la wan ka synshar Administrator ka sorkar ka lah ban pynurlong  ia ki jingangnud jong ka kiba ka la thmu ban pyntreikam la kham mynshuwa, kaba katkum ka jingiakren jong ki la sngewthuh ba kawei na kita ka dei ka tih Uranium.
Hynrei haba shim ia ka bynta ban kren kum u nongialam ba thymmai ka KHADC u bah PN Syiem u la kyntait ba ka dei tang ka bor jong ka ARPA ba la lah ban pynlong ia ka dorbar kyrpang ka KHADC, hynrei baroh ka dei ka jingiatreilang jong ka PDF, ka ARPA bad ka sorkar jylla kumjuh ba la lah ban pynlong dorbar jied CEM.
Shillong, 15 Jymmang:Ka la mih ka jing kynnoh ba u Pa’iem Labo rius Syiem u syiem barim ka hima Mylliem u dei u Dalal jong ka sorkar jylla, naba mynta ki sngi la ong ba u bunkam palat ban hiar sha manla ki kyndong ki kynshrot ki thain nongkyndong ban leit phah soi  kyrteng ia baroh ki Khlieh nongsynshar ban pyni ba ki mynjur bad sngew iahap ia ka Ordinance ba la wanrah da ka sorkar ban pynkup bor shipor ia ki Rangbah shnong.
U Secretary ka hima Mawsynram u bah Tylli lang Myrthong u la ong ba dang mynhynin ka sngi, U pa’iem Laborius Syiem  uba dei u nongai buit ai bor ka Federation of Khasi state  ryngkat bad u bah Hajai Skhemlon Chairman katei ka seng ki la hiar ba pynlong jingialang ha Mawsynram bad ha katei ka jingialang la phah soi ia ki Khlieh Nongsynshar ha ka kot sada ka bym don jingthoh eiei  hynrei hadien pat la ioh jingtip ba ka dei ka kam ba ki pynkhreh ba kiba soi kyrteng ki dei ki ba la mynjur ia ka Ordinance ba la wanrah ka sorkar.
U bah Tylli u la ong ba katei ka Ordinance ka sorkar ka dei kaba ka Hima Mawsynram kam lah ban pdiang lano lano ruh, bad u la ong ba haduh mynta ki Khlieh nongsynshar kim tip kaei kata ka Ordinance bad kiei ki kyndon jong ka.
Katkum ka jingiathuh utei u rangbah u la ong ba u Pa’’iem Laborius u la kam ba ha ri Bhoi baroh ki ki la dep pdiang ia katei ka ordinance katba u dang iaid sha kiwei pat ki jaka, ha kaba ki lad khubor ki la iathuh ba lashai ka sngi un leit ban pynlong jingialang sa ha Jongksha , ka shnong kaba don ha thain Smit.
Haba kren sha ki nongthohkhubor , u bah Tylli u la ong ba ka hima Mawsynram kam pdiang hi ruh ia kata ka Village Administration Bill, bad ka kwah ba ka  kam Rangbah shnong kan long beit katkum ka dustur naduh ki por barim bajah hynrei ba ka District council  bad ka sorkar pat ki dei ban ithuh ia kata ka dustur lyngba ka jingshna ain jong ki.
Katba u bah Disparsing Rani pat u Secretary ka Khasi Heritage Observer Union, ka seng kaba la seng ha u snem 1999 u la ong ba ka sorkar ka dei ban phah pynkylla thymmai noh ia ka 6th Schedule ym ban wanrah da katei ka ordinance kaba dei na ka 7th Schedule ha kaba u la ong ba lada ka 7th Schedule kum ka ordinance ka ioh jaka ban rung kan poi u pud ba ki Khasi kin ym dei shuh ki riewlum hynrei kin kyla riew madan noh.
Halor kate ka jingwanrah ka sorkar da ka Ordinance ka hima Mawsynram ka la thoh sha u Lat ka jylla ba um dei ban pdiang satia namarba kam long kaba donkam ban pyntreikam da katei ka ain ia ki Khlieh nongsynshar ha ka Hima Khasi kiba la don ka la jong ka rukom synshar ba kyrpang naduh ki kulong kumah.
Shillong, 15 Jymmang:U MDC ka HSPDP u Bah Ardent Miller Basiawmoit  u la ong ba ka jingbym lah ka sorkar ban pynjari synshar administrator ha KHADC ka dei ka jingjop jong ka ARPA namar ba ka sorkar ka la thmu ban leh don bor.
‘Ka dei ka jingjop jong ka ARPA.
Ngi la ioh ia ka jingjop halor ka jing thmu ka sorkar jylla ban pynjari jubor da ka syn shar Administrator ha ka Council," la ong u Bah Basaiawmoit haba kren hapoh ka iing dorbar hynne ka sngi hadien ka elekshon jied CEM.
Naduh ba sdang ka ARPA, ka la pyrshah ia ka jingthmu ka sorkar ban pynjari jubor da ka syn shar Administrator namar ba kam long katkum ka synshar paidbah.
Katkum ka jingong u Bah Ardent, ka sorkar ka la hap ban pyndem da kaba khot ia ka dorbar kyrpang hadien ba u Lat ka jylla u kyntait ban kohnguh ia ka sorkar.
"Nga sngew ba ka PDF ka dei ban ai khublei ia ka ARPA kaba la lah ban ialeh pyrshah ia ka sorkar bad ka long kumba plie lynti ia ka PDF ba kan ioh thaw ia ka Executive Committee  lyngba kane ka dorbar kyrpang kumba la dawa da ka ARPA," la ong u Bah Basaiawmoit.
Haba ther ia ki ar ngut ki MDC kylla tdong tdong khlieh khlieh kynthup  ia ka Kong Grace Mary Kharpuri bad u Bah James Sylliang, u Bah Basaiawmoit u la ong ba ka long kaba eh ban pynkylla ia ka jinglong jong ki katto katne ki briew  kiba mlien bad brai tang ha ka kam leh jaboh.
‘Hynrei, ki dei ban ai ia ka jubab ia ki kam jongki ha khmat u paidbah", la ong u Bah Basaiawmoit.
Haba talain ia ka jingkren jong u MDC ka Sohiong u Bah HDR Lyngdoh uba kyntu ia u Bah Pynshngaiñ N Syiem kum u CEM ban peit ia ki blang (MDC) ioh shah tuh, u Bah Basaiawmoit u la ong, ym ju tip ba ki don ki suri kiba pyrshang ban kem ia ki blang jongki.
"Ngin long kiba kham husiar lada ngi tip shwa ia kata ba don ki suri", la ong u Bah Basaiawmoit.
U la takrain ia u MDC ka Sohiong uba long ruh u myntri ka tnad District Council Affairs uba kren lai tylli ki sur, ha ka kynhun myntri, ha iing dorbar bad ha KHADC.
Katba u chairman ka ARPA u Bah Metbah Lyngdoh u la ong ba ka long kaba sngew duh jing kyrmen ban iohi ba ka Council ka sakhi ia ka jingkylla nongialam man ka por.
U la ong ba u sngew kmen ban iohi ba ka ARPA ka la jop ia ka jingthmu ka sorkar ban pynjari jubor ia ka Administrator’s Rule ha ka Council.
‘Ha ka jingshisha ka daw ba kongsan ba nga weng ban iakhun ia ka shuki CEM ka dei namar ba ngam kwah ban pynmih shuh shuh ia ka huri hura ha ka Council," la ong u Bah Lyngdoh.
Ha kajuh ka por, ka chairperson ka KHADC ka Kong Teilinia Thangkhiew  ka la ong ba ka long kaba sngewsih ban ka dur jong ka Council ka la jah burom hakhmat ki paidbah kumba ka long mynta namar ka jingkylla ba man ka por.
‘Nga kyrmen ba ngin pyrshang ban rah ia ka burom jong ka Council ym ban pyrkhat ialade shimet" la ong ka Kong Thangkhiew.
Shillong, 15 Jymmang:Kumba 2 spah ngut ki khynnah skul jong ka nongbah kila wan ban iashim bynta ha ka prokram ban pynlong ia ka sor Shillong kaba shngain ha ka prokram ba la pynlong da ka tnad pulit ka East Khasi Hills mynta ka sngi Thohdieng ha Don Bosco.
Ha kane ka prokram, ki heh pulit ka district kynthup u SP Bah Mariahom Kharkrang, u SP (Crimes) Bah Vivek Syiem ki la ai ia ka jingkren bad ka jingbatai hakhmat ki khynnah skul shaphang ka jingdonkam ban pynlong ia ka sor Shillong kaba lait na ka jingma bad ban pynlong ia ka kum kawei na ki nongbah kaba shngain.
Ha kane ka prokram ki khynnah skul ka St Anthony, Laitumkrah Presbyterian bad ka Kiddies Corners ki la wan ban sngap bad ban shah shkor ia ka jingbatai ki heh pulit.
La batai kumno ia ki khynnah bad ki samla ba kin tip ia ki ain pyniaid kali,ia ki jingsniew na ki drok, na kiwei ki kam sniew na ki bor internet.
Ki heh pulit ki la batai ba u drok u dei u tynrai jong ki jingsniew ha kaba kiba pyndonkam ia u, kin kylla long ki mentuh, ki dakaid, bad kiwei ki kam sniew.
Shillong, 13 Jymmang:Ki Rangbah Shnong ka sor ki la khot hajir ha ka tnad tohkit ka sorkar pdeng ka Central Bureau of Investigation (CBI)  halor ka jingjia  ha ka 27 tarik Kyllalyngkot 2015 ha kaba ka la don ka jingialeit paidbah ha Kashari High Court ka Meghalaya ha ka por ba pynlong ia ka jingbishar ia u Chief Executive Member (CEM) ka KHADC ia ka jingkren pyrshah jongu ia ka rai ka Kashari halor ki rangbah shnong.
Haba pyntip ia kane, u general secretary ka Synjuk Ki Rangbah Shnong (sor bad khapsor) u Bah RL Blah u la ong ba ki don kumba 7 ngut ki Rangbah Shnong kiba hap ha sor ki la ioh shithi na ka CBI ban leit hajir halor katei ka jingjia.
Katkum ka jingiathuh u Bah Blah, ka CBI ka la khot hajir ia ki halor ka jingkynnoh ba ki don kti ne em ban pynshit ia ki briew ban leit tur ha Kashari High Court ha katei ka sngi ba pynlong ia ka jingbishar ia u CEM ka KHADC.
U Bah Blah u la iathuh ba ki Rangbah Shnong kiba shah khot hajir ha ka CBI ki long u Rangbah shnong ka Mawlai, Nongrah, Nongthymmai, Riatsamthiah, Lumdiengjri, u Asst Rangbah shnong ka Mawkhar, bad Nongrim Hills.
“Ngim tip kaei kaba pynlong ban shah khot hajir jong ki Rangbah Shnong haba ngim don bynta eiei bad ngim tip eiei ia ka jingleit jong ki briew sha ka Kashari ha katei ka sngi", la ong u Bah Blah.
Imat baroh ki rangbah shnong ha sor kin shah khot hajir lut halor kane ka kam, kaba kim tip eiei,la ong u Bah Blah.
Shillong, 13 Jymmang:Ka Division Bench ka Meghalaya High Court ka la hukum ia u Chief Executive Member (CE M) ka KHADC u Bah Adelbert Nongrum ba u dei ban leit hajir hi dalade la sngi Nyngkong halor ka mukotduma ba la rejis ter ia u namar ka jingkren pyrshah ia ka rai ka Kashari.
Ha ka jingbishar hynne ka sngi ka kynhun nongbishar ba kynthup ia u Chief Justice u Uma Singh bad u justice TN Singh ki la pynmih ia ka hukum ba u CEM u dei ban wan hajir hi dalade ha Kashari ha ka sngi Nyng kong bad la bthah ia u Superintendent of Police ka East Khasi Hills ba un pynpoi ia ka jingthoh sha u CEM.
Haba kren hadien ba la mih na Kashari u nongiasain ain u CEM u Bah GS Massar u la ong ba ka Kashari ka la bthah ia u CEM ba un leit hajir dalade ha Kashari la sngi Nyngkong ban pynlong biang ia ka jingbishar.
Ha kajuh ka por, ka Kashari ka la bthah ba u CEM um dei shuh ban kren eiei sha ki lad pathai khubor kynthup ki kot khubor bad ki channel.
Lah ban kdew ba u Bah Nongrum u la shah pynngat mukotduma ha ka Kashari hadien ba u la kren pyrshah ia ka rai jongka halor ki rangbah shnong ha u bnai Nohprah mynshem snem kaba la mih ha ki lad pathai khubor.
Ka Kashari ka la tian bishar ia u CEM ka KHADC hadien ba la pynmih ia ka jingkren pyrshah ia ka rai jongka bad ka jingbishar ka dang iaid haduh kine ki sngi.
La sngi Nyngkong kaban wan, ka Kashari kan sa ai ia ka rai jongka halor kane ka kam.
Shillong, 15 Jymmang:Ka la mih ka khu bor kaba sngewphylla ha kaba saw ngut shipara kynthup bad ka kmie, mynta ki la don hapdeng ka jingshitom kaba jur hadien ba ki la bam ia u tit khlaw.
Iwei na ki, I la khlad noh hynnin ka sngi.
Kane ka jingjia la jia ha kawei ka shnong kaba don ha thain Ri Bhoi Sepngi ka Warmawsaw.
Haba U Rupang u la leit ban wad jingtip halor kane ka jingjia, ki bahaiing hasem jong kine kiba dang shah sumar ha Ganesh Das Hospital, Shillong, ki la iathuh ba saw ngut shipara kynthup bad ka kmie ki don ha ka jingshitom ba jur hadien ba ki bam ia u tit.
Kane ka jingjia ka la jia ha ka 11 tarik Jymmang 2015,“Napdeng kine ki saw ngut shipara kiba bam ia une u tit uwei napdeng jongki u la khlad noh hynnin ka sngi hapoh Hospital PHC Nongpoh hadien ba kim shym la lah ban sumar ia u", la iathuh ki bahaiing.
Une u khynnah u ba la khlad noh hynnin ka sngi la tip kyrteng kum u Phrang Kharsyntiew ba dang 6 snem ka rta.
Katba ar ngut mynta ki dang don hapdeng ka jingshitom jur ki kynthup ia u Everlyne Kharsyntiew 8 snem bad u Wadborlang uba 11 snem ka rta.
Kine ar ngut mynta ki dang don hapdeng ka jingshitom kaba jur bad la shah sumar ha Ganesh Das Hospital, Shillong, katba I kmie kong Indalis Kharsyntiew bad i khun khynthei i Ibaphylla Kharsyntiew ba dang 2 snem ki la kham koit hadien ba ki la ioh ia ka jingsumar.
Ki bahaiing ki la iathuh ba kane ka jingjia ka la jia ha ka miet 11 tarik ha kaba ki khun jong ka kong Kharsyntiew ki la leit ban kheit tit na khlaw bad mar iabam ia une u tit kine ki la sdang ban kem pang.
Hadien ba ki la kem pang ki bahaiing ki la pynkit ia kine nyngkong ha ka PHC ba don ha katei ka shnong hynrei nangtei ki la pynkynriah noh ha PHC Nongpoh, nangtei na Nongpoh ki la ong ba kim lah shuh ban sumar ia ki bad la pynkit noh ha Ganesh Das Hospital, la iathuh ki bahaiing ka kong Kharsyntiew.
Shillong, 17 Jymmang:Ka lok jong u Salahuddin Ahmed u nongialam ka seng sain pyrthei na Bangladesh ka BNP, ka Hasina Ahmed mynta ka miet ka la mih na Dhaka ban wan shaw ia u lok jong ka na nongbah Shillong uba dang shah sumar hapoh Civil Hospital,Shillong.
Ka Hasina ka la mih napoh Dhaka ha ka por 9:20 minit mynta ka miet ryngkat bad ar ngut kiwei pat da ka Air India flight kaba leit sha Kolkata, bad na Kolkata kin shim da kawei pat ka liengsuin ka ban wan sha Meghalaya, iathuh u hynmen jong u Salahuddin u  Ghyusuddin Ahmed, hba kren bad kawei na ki lad khubor ha Bangladesh.
Tang mar ia ioh jingtip ha ka sngi  hat majai ba u lok jong ka u poi wir sha nongbah Shillong ka Hasina ka la kyndeh mynsiem bad ka la kwah eh ban wan shaw noh ia u, hynrei na ki daw ba ka shim por ban pynbiang ia ki kot ki sla kiba donkam haba leit jingleit shabar ka ri, kum ka VISA kam shym la ioh ban wan  peit ia u lok jong ka.
Ka Hasina ka la ioh jingtip ba u lok jong ka u don ha Shillong hadien ba u la phone dalade hi ia ka ha ka por ba ki pulit ki la leit rah sha ka jaka sumar ia kiba duna bor pyrkhat, u la ia kren bad ka da ka phone ha kaba u la kyrpad eh ba kan wan shaw noh ia u kham kloi katba ka lah.
Ha ka sngi kaba bud  tang mar ia ioh jingtip , kata sngi balang jong ka taiew, ka lok jong u ka la aplai ia ka Visa bad ka la ioh mynta ka step.
Ki pulit ki la kem ia u Ahmed na Golflink  ha ka lah sng u blei ha ka por ba u dang iaid sakma bad ang lyngngoh ia ka sor Shillong, u Ahmed u la jah rngai na la ing na Uttara , Dhaka ha ka 10 tarik u lber kaba  la ar bnai eiei  bad u la kynnoh ba la rahbor ia u da ki briew ka ain jong ka sorkar Bangladesh kiba la wan da ka jain phonging.
Jowai, 17 Jymmang:Kawei ka longkmie ka la shitom jur hadien bala bam ia ka jyntah tit mynta ka meit sngi U Blei ha ka shnong Iooski.
Katei ka longkmie kaba la tip kyrteng kum ka kong Shibun Paslein (26 snem) ha ryngkat u kpa bad 2 ngut ki khun ki la bamja da ka jyntah tit bad hadien ba la bam, ka kmie ka la shitom haduh ba la tyrsain ki kti ki kjat.
Haduh ba la thoh ia kane ka khubor ym pat shym la wankit ia katei ka longkmie sha jaka ai jingsumar, hynrei ki dang pyrshang shwa na ki doctor Kabiraj.
Na ka liang ka KSU Iooksi Unit ka la kyntu ia ki paidbah ba kim dei ban bam kulmar ia ki tit khlaw.
U Nangai Sutnga u la ong ba bun ki paidbah ki bakla ia u tit.
U tit uba ki kheit  u ia syriem eh bad u tit u ba long bam.
U la iathuh ruh ba katkum ka jingngeit ki riew hyndai, kine ki bnai ym pat dei ki bnai bam tit lait noh u tit tung bad tit jwat.
Ka por ban kheit tit ka dei hadien ka shiteng u bnai June.
“Ha shwa ka shiteng u bnai June, baroh ki tit kidei kiba long bih suda, katkum ka jingiathuh bad ka jingngeit ki riew tymmen", la iathuh utei u nongialam ka KSU.
Shillong, 15 Jymmang:Ki pulit ka nongbah ki la bunkam bha mynta ka sngi Thohdieng jan miet ha ka por ba mih pha tok u President ka KSU u Bah Daniel Khyriem.
Ha ka por 5 baje eiei janmiet, ki pulit naduh u OC ka Sardar Police Station lem bad ki pulit jong u, ki la wan mareh sha ka thain Umsohsun, Mot phran ban pahara ioh kano kano ka jingkulmar mar ia mih u president ka KSU.
U President ka KSU u la mih na phatok ha ka por janmiet bad ki dkhot sengbhalang ki la leit ban synran ia u kiba iaid lymbung bad namar kane ka daw, ki pulit ki la hap ban pahara bha.
Ha kane ka por, bun ki dukan bar jylla kiba don ha ka thain Kyndai Lad, Umsohsun ki la ia khang kdam noh bad don kiba plie tang shiteng ia ka shutter ioh mih kano kano ka jingjia.
Lah ban kdew ba u president ka KSU u la shah kem ha ka 7 tarik Jymmang ha ki pulit halor ka jingkynnoh ba donkti ha ki kam beain ha ka por ba pynlong ia ka jingiakhih ILP ha ki snem ba la dep.
U la shah kem hadien ba ka Special Court ka la hukum set phatok ia u namar ba um treh ban shim jamin.
Hynrei hadien ka jingbyrngem jong ki sengbhalang ban pynlong ia ka jingiakhih lada ka sorkar kam pynlait, hynnin ka sngi ka sorkar ka la rai ba kan weng noh ia ki mukotduma baroh kiba la pynngat ia ki nongialam sengbhalang lait tang lai tylli ki mukotduma ba iadei bad ka jingiap briew ba jia ha ka por ba iakhih ILP.
Kane ka rai jong ka sorkar, ka la pynjem ia ki sengbhalang kiba la rai ban nym pynlong shuh ia ka jingiakhih nangne shakhmat halor kane ka mat.
Shillong, 15 Jymmang:Ka KHNAM  ka la kyrshan tylli ia ka jing shah thngan u working president ka party u Bah Adelbert Nongrum ban long naduh lashai ka sngi Saitjain ban pynbor ia ka sorkar ba kan pdiang noh ia ka Village Administration Bill.
U Bah Nongrum u la rai ban shah thngan haduh ban da iap lada ka sorkar kam pdiang noh ia ka VAB kaba la phah da ka KHADC.
"Ngi la rai ban kyrshan ia ka jingthmu shah thngan haban da iap u working president kaban sdang naduh lashai ka sngi Saitjain", la ong u general secretary ka KHNAM u Bah Batkupar Wahlang.
U laong ba ka party kan nym don bynta ha ka jingshah thngan hynrei ka dei ka mon shimet jong u bah Nongrum kum u working president ka party.
“Ngin iadon lang kum ka jingai jingkyrshan ia u", la ong u Bah Wahlang.
U Bah Wahlang u la ong ba uno uno ne kano kano ka dkhot ki lah ban iasoh bad u Bah Nongrum tangba kan shong ha ka mon jongki shimet.
Ha kajuh ka por, u Bah Wahlang u la kyntu ia ka sorkar jylla ba kan pdiang noh ia ka VAB  ban pynkut noh ia ka huri hura.
Shillong, 15 Jymmang:U Asst.
Office Secretary ka BNP u Abdul Latif Jony mynhynnin ka miet u la poi ha nongbah Shillong ban wan jngoh ia uwei u para nongialam jong katei ka seng u ba la wan poi wir sha nongbah Shillong u Salahuddin Ahmed,ha kaba u la ia kynduh ia u ha ka jaka sumar ia u ha Civil Hospital, Shillong.
Haba kren bad kawei na ki lad pathai khubor, ka BBC Bangla ha nongbah Shillong u Jony u la kam ba u Salahu ddin u la ujor ha u ba ka rukom sumar kam biang ha Civil Hospital, Shil long ka jaka ba la phah sumar ia u.
U Ahmed uba la jah rngai la ar bnai eiei, la lap ia u na nongbah Shillong ha ka lah sngi u blei bad la tang mar ia iohkem la pynkit ia u sha jaka sumar ia ki ba don jingduna bor pyrkhat hynrei kham ha dien la kynriah pat sha Civil Hospital, Shillong hapoh ka ingpeit ki pulit.
La phah ia u Jony uba dei u nongialam ba rangbah duh katei ka seng ban wan sha nongbah Shillong da ka Chairperson ka BNP ka Khaleda Zia bad kumjuh ruh la bthah da ki bahaing hasem jong u Salahuddin.
“U la poi ha nongbah Shillong ha ka sngi balang da ka liengsuin bad u la iakynduh ia u Salahuddin ha ka miet sngi palei" ong kiba ha ing ha sem u Salahuddin haba ia kren ha Dhaka bad ki lad khubor.
2 ngut ki bahaing hasem jong utei u nongialam ka BNP ki la ia kynduh ia u ha phatok pulit kaba don ha Civil Hospital, Shillong.
Katkum ka jingtohkit ki tnad syntiat ki pulit ka nongbah Shillong pat ki la iathuh u Salahuddin u la phla ba la bret ia u da ki runar sha nongbah Shillong.
Ki  tyllong khubor na katei ka tnad ki la ong ba u Salahuddin u la phla ba la wan kit ia u sha ki khappud ka India bad Bangladesh da kawei ka kali bad hadien kata la pynkynriah sha kawei pat ka kali hapoh u pud u sam ka India bad ha katei ka por la teh jain ia ki khmat jong u bad ka kali ka la iaid kumba 3 kynta shiteng.
Hadien katei u la ong ba la bret ia u ha kawei ka jaka ha ki thain ka Golflink kaba u lah ban ithuh na ki sign Board ba u la pule,  ki tnad syntiat ki la tohkit 2 kyna ia utei u heh ka BNP ha Civil Hospital, Shillong ha kaba u dang shah sumar na ka jingpang khyllai bad kiwei pat ki jingpang kpoh.
Ki pulit kim shym la lah ban leit rah ia u Ahmed sha kashari namar ba ba ki doktor kim pat pyllait ia u, la pynngat ia u hapoh ki kyndon ain jong ka Foreigners’ Act namar ka jingioh rung jong u sha India khlem ki kot ki sla kiba biang.
Ki ba ha ing ki la kam ba ym dei ba la kem ia u Ahmed hynrei u la leit hi sha Police Station, ki khubor ki la iathuh ba ka lok jong u kan poi shen hangne ha nongbah Shillong  tang mar ia ioh Visa, katba ki nongthohkhubor ka ri Bangladesh pat ki la poi hangne ha nongbah Shillong ban wad jingtip shaphang u Salahuddin.
Jowai, 15 Jymmang:U ma Lamthij Garod, uwei na ki dkhot ba shitrhem ka Mait Shaphrang Movement (MSM) u la iehnoh kam naduh kane ka 8 tarik une u bnai.
Utei u rangbah u la iathuh ba u la iasoh ialade bad ka MSM naduh u snem 2005 bad ha kane ka kynti u la hap ban iehnoh kam noh hadien ba um don shuh ia ka met ka phad kaba khlain.
Na ka liang jong u ma Garod u la ai khublei ia u President ba radbah jong ka MSM u bah Michael N Syiem bad ia kiwei kiwei ki nongialam bad ki dkhot kiba la trei shitom na ka bynta ka bha ka miat ka jaitbynriew khamtam eh ha kaban pynsngewthuh ia ki paidbah ha ka jingiadei bad ka Right to Information Act, 2005 ka ba dei ka hok ban ioh jingtip na ki tnad sorkar bapher bapher.
Shillong, 15 Jymmang:U bah Pynshngain N  Syiem u nongialam ka People’ s Democratic Forum ( PDF)  u la jop suk ha ka elekshon jied Chief Executive Member ka KHADC  ha ka dorbar kyrpang kaba la long mynta ka sngi.
U bah Syiem u la jop suk ia katei ka elekshon hadien ba u kyrtong ka ARPA u  bah Metbah Lyngdoh u la weng kyrteng noh ialade shuwa ka dorbar.
Ia katei ka jingweng kyrteng u bah Metbah la pynbna da ka Chairperson ka KHADC ka kong Teilinia Thangkhiew hapoh ing dorbar, bad la aiti noh ha u bah P.
N Syiem ban  shimti ia ka kam kum u CEM ba thymmai ka KHADC.
Lah ban kdew ba u bah Metbah Lyngdoh u la weng kyrteng noh ialade hadien ba ka ARPa ka la sngewthuh ba kan ym ioh shuh ia ka ingbun paid ha katei ka ing dorbar kaba don 30 ngut ki MDC.
Ka ARPA ka la duh noh ia u bah James Sylliang bad ka kong Grace Mary Kharpuri ki MDC kiba dang leit pyniasoh shen na katei ka kynhun hadien ba la phet noh na ka PDF hynrei sa shisien biang ki la leit ban pyniasoh sha ka PDF.
Da ka jingleit iasoh ka kong Grace bad u bah James ka PDF ka la biang pura ki nombar ban bat ia ka bor synshar ha KHADC ha kaba ka la don 16 ngut ki MDC katba ka ARPA pat ka sah mynta sa tang 14 ngut ki MDC.
Hadien ba la wai ka dorbar haba kren sha ki nongthohkhubor , la kylli na  ubah P.
N syiem haduh katno u sngew skhem ba ka shuki jong u kan neh haduh ba kut ka samoi treikam  bad haduh katno u sngew thikna ba ki ar ngut ki MDC kiba mih thapniang kin don ha syndah jong u, u bah Pynshngain u la ong ba ka kong Grace ka la treikam hapoh ka jingialam jong u la lai snem shiteng bad ka tip bha, u dei u nongialam ba kumno.
Utei u CEM ba thymmai ka KHADC u la ong ba haduh mynta um pat shym la bhah kam EM ia ki MDC bad shen un sa ia pynbeit bad phah ia ka kyrteng jong ki sha u Lat ban mynjur, hynrei ia ka kam Dy.
CEM pat u la ong yn bat da u bah Process T Sawkmie, u MDC ka Mawlai.
“U dei u briew uba la aiti ia ka kam CEM ha nga, khlem pep ka kam Dy.
CEM kan leit sha u" ong u bah Pynshngain N Syiem.
Lah ruh ban kdew ba hadien ba u bah Pynshngain u la shimti ia ka shuki CEM, ka Chairperson ka KHADC ka la ailad ia baroh ki MDC ba kin pynpaw ia ka jingkren ai khublei jong ki ia u CEM ba thymmai.
Hadien ba la dep lut barohla ailad pat sa ia u CEM ba thymmai aiu u don ban kren na ka liang jong u.
Haba kren ha katei ka dorbar u bah P.
N Syiem u la pynpaw ia kiba bunbah ki jingangnud jong u ban treikam na bynta ka bha ka miat ka District council bad u la kdew ruh shibun ki kam ba u la leh kum u CEM barim ka KHADC kum ka jinglah ban pynlong ia ka Monolith Festival, ka jingthaw ia ka Village Administration Bill, bad kiwei.
Shillong, 17 Jymmang:Ka Executive Committee jong ka shnong Wapungskur, East Jaintia Hills District, kaba dang shu dep shong shen dang ha kine ki khyndiat sngi ba la dep ka la rai ban tait shnong noh ia saw ngut ki briew kiba la suba ba ki dei ki nongpyniap briew.
Ki saw ngut kiba la shah tait shnong ki dei kiba la tip kyrteng kum u Rilang Ryngkhlem, u Tumiki Siangshai, u Tenmiki Siangshai bad u Nibal Ryngkhlem kiba dei ki nongshongshnong jong ka shnong Wapungskur hi.
Kane ka long kat kum u kyrwoh khubor ba la pyllait da u Ma Sadly Ryngkhlem, Rangbah Shnong jong ka shnong Wapungskur.
Shillong, 15 Jymmang:U President ka Khasi Students’ Union (KSU) u Bah Daniel Khy riem u la lait na phatok mynta ka sngi, hadien ba la shim jamin hadien phra sngi ba la shong ha phatok naduh ba shah kem haka 7 tarik Jymmang.
Ha kajuh ka por u la byrngem ban pynjur ia ka jingiakhih lada ka sorkar kam pynurlong ia ki jingdawa jong ki sengbha lang ban pyntreikam noh kloi ban tehlakam ia ka jingwan ki briew nabar bad ruh ban pdiang ia ka Village Administration Bills ban pynkupbor ia ki rangbah shnong hadien ba la shah sloit ia ka iktir ha ka kashari  Meghalaya high court.
Ia u Bah Khyriem la wan pdiang sngewbha da kiba haiing hasem, ki dkhot sengbhalang bad ki nongialam jong ki 13 sengbhalang na phyllaw ka Shillong District Jail ha kane ka sngi Thohdieng.
Ia U President ka KSU la kem ha ka 7 tarik Jymmang bad la phah set 14 sngi hadien ba u la kyntait ban shim jamin ba la hukum ka kashari Special Court halor ka jingkynnoh donkti ban pynjot ia ki mar ki tiar ha ka por ba iakhih ILP ar snem mynshwa.
U Bah Khyriem u la lait hadien ba ki 13 seng ki la pan jamin hadien ba ka sorkar ka la rai ban weng noh ia ki mukotduma ba la pynngat ia ki ha ka por ba iakhih ILP ha u snem 2013.
Hadien ba la mih na phatok, u Bah Khyriem u la ong, “Kane kam dei kaba kut, nangnge shakhmat kan don ka jingiakhih kaba jur lada ka sorkar kam pyntreikam noh ia ki jingdawa ki sengbhalang ban tehlakam ia ka jingwan rung ki briew nabar".
U la byrngem ba lada ka sorkar ka pynshit, kan sakhi ia ki jingiakhih ba jur nangne shakhmat.
"Ka jingiakhun kan long haduh ba ka sorkar kan pyntreikam ia ki jingdawa", u la ong.
"Ngin leit pan jingshai haduh katno ki jingtreikam ka sorkar ki la iaid ban thaw ia ki lad ki lynti ban tehlakam ia ka jingwan rung ki briew nabar khamtam ki jaka mih bad ki jaka rung", u la ong.
U la ong ba ka KSU ka dawa ruh ba ka sorkar ka dei ban pynlait ia ki trai shnong kane ka jylla na ka thapniang ka ain Residential Bill.
Kane ka Bill kan treikam tang ia ki briew kiba nabar, u la ong.
Ha kajuh ka por, u la ong ba ka KSU kam lah ban pdiang ia ka Ordinance ka sorkar kaba thmu ban ai bor ia ki Rangbah Shnong.
U la ong ba ka KSU bad ki sengbhalang ki dawa ba ka sorkar ka dei ban pyntreikam noh ia ka Village Administration Bills ba la pdiang da ka KHADC bad ka JHADC.
Jowai, 17 Jymmang:Wat lada ka sorkar khamtam teh ka tnad PHE ka la buh thong ban pyn dep ia ka skim sam umkor kaba la tip kum ka Jowai Water Supply Scheme, Umngot bun bun sien, hynrei haduh mynta la palat 10 snem, ia katei ka skim ym pat shym la lah ban pyndep satia.
Katei ka Skim sam umkor ka tnad PHE kadei kaba la mang pisa naduh u snem 2002 da ka sorkar kmie lyngba ka Non-Lapsable Central Pool Resources (NLCPR) da ka Ministry of Urban Development kaba la kot haduh T.
1541.
31 lakh tyngka bad la sdang ban pyntrei ia katei ka skim ha u snem 2005.
Katei ka skim kan pynmyntoi ia ki paidbah ka shnong Jowai bad ia kiwei kiwei ki shnong ba marjan kiba kynthup ia ka shnong Mihmyntdu bad Ialong.
Na ka liang ka tnad PHE ka la dep ban buh ia ka thong ban pyndep ha u snem 2008 bad hadien bym shym la lah ban pyndep, la buh thong biang ban pyndep ia ka ha u June 2012 hynrei kane ruh ka la shu kut tang ha ka thong khlem da lah satia ban pyndep.
Ki sengbhalang khamtam eh ka JSU ka la shimkhia halor kane ka jingslem ban pyndep ia kateika skim sam umkor, hynrei mynta pat ka la sngap jar jar.
Ki ladon ruh ki riew paw khmat ka shnong Jowai kiba la ujor PIL ruh shaduh iing bishar halor ka jingslem ban pyndep ia kateika skim.
Ka iing bishar ka la ai por 6 bnai ia ka tnad PHE, hynrei ym shym la lah ban pyndep haduh mynta.
Ha ka jingshisha ka tnad PHE ka la buh thong biang ban pyndep ia katei ka skim ha u Lber 2013 hynrei kane ka thong ruh ka la kut tang ha ka jingbuh thong.
Ka shnong Jowai kaba la nangheh nangheh bad kaba la nangkiew nangkiew ha ka jingbunbriew, ka skim sam um kaba don mynta kam lah bsa satia iaki paidbah bad bunsien ki paidbah ki hap ban pyllut da ki hajar hajar tyngka ha ka shibnai na ka bynta ban thied um.
Kumta ka jingpyndep kloi ia kane ka skim ka long kaba donkam haduh katta katta.
Shillong, 17 Jymmang:Ban kyntiew ia ka jingstad saian hapoh ka Amlarem Block, ka ophis jong u block Development Officer Ma B.
Su ngoh ha ka jing ia trei lang ka District Planning Jowai ka la pynlong ia ka Block Level  Science and Environment  Fair ha Enovel Hall Amlarem West Jain tia Hills District dang shen.
U MLA ka thain u Ma Stephanson Mukhim u la plie ia kane ka prokram  ba don lang u BDO u Ma B.
Sungoh, kong B.
Blah M.
C.
S , u Dr.
D.
Lyngdoh, ki nonghikai, ki khynnah skul, lem bad ki wei ki wei pat.
Ha kane ka sngi ka Block Level Science and Environment  Fair  la wan ia shim bynta lang kumba 10 tylli ki skul ki ba hap hapoh ka Amlarem C& RD Block.
Ha kaba ha kane  ka 15 tarik la don ruh kiba ia kop kyntip, bad ka Science exhibition , ha kaba ki khynnah  ba iashim bynta ki la batai bniah ruh kat kum ki model ba ki la wanrah.
Ha kane ka ing ia kop kyntip, ia ki jingkylli la kylli da u ma S.
Lyngdoh ia baroh artylli ki group kiba kynthup ia ka Group A bad Group B, ki khynnah ruh ki la pyrshang katba lah ban ai ia ka jubab kaba dei khnang ba kin ioh ia ka jing jop naka bynta ban mih khmat sha ka Dstrict Level.
U  Ma Stephanson haba u ai jing kren ha kane ka sngi da kaba u kyntu ia ki khynnah skul ba kin long ki ba minot thop ha ka pule ka puthi kumjuh ruh ban long ki khynnah ki ba wad bniah ia kiei kiei khnang ba ma ki ruh kin long ki Sciencetist, da kaba u ai nuksa ruh ia u Sir Isaak Newton.
Ia ki khusnam sha ki nongjop la sam da u ma Stephanson , haba iaka nam jop ba nyngkong ka ka iakop kyntip, group A la ioh da ka Sohkha  Govt.
Higher Secondary School ,kaba ar da ka Amwi Jarain  Secondary School bad kaba lai da ka Amwi Secondary Shool Thangbuli.
Na ka group B , ba ia ka nam ba nyngkong la ioh da ka Amwi Jarain Secondary School , kaba ar da ka Syndai Upper Primary School , bad ia kaba lai la ioh daka Trangblang Govt.
upper Primary School.
Haka ba iadei bad ka ia kop Science exhibition , ba ia ka nam ba nyngkong  la ioh da ka Amwi Jarain Secondary School , kaba  ar daka  Amlarem Secondary School , bad kaba lai la ioh da ka Sohkha Govt.
Higher Secondary School.
Hosur, 17 Jymmang:Ka Scooter, kaba iaid iew bha, ka  TVS Jupiter, ka la lah ban pyniaid iew ha kine ki sngi, sha ka  500,000 lak tylli tam bad katei ka long tang ha ki 18 bnai, hadien ba la pyniaid iew ia ka, naduh U Nailur 2013.
Katei ka Scooter, ka kham suk ban shong bad ka kham sngew tynnad ban niah, ha kaba ki pdiang sngewbha kiba bun ki briew kiba sngew tynnad ban niah ia kitei ki Scooter.
Ka TVS Jupiter, ka don ia ka engine jongka, kaba 110cc engine bad ka long kaba lah ban iaid kham stet bad kaba duna ka jingbam umphniang jongka bad ki don bun bah ki rangbah, kiba kham sngew bang ia katei ka Scooter.
“Ka don shibun ka jing pyrkhat, na ka bynta ka jingmyntoi jong ki nongthied, ha kaba thaw ia ka  TVS Jupiter.
Ka jinglah ban pyniaid iew bun bha, ka dei namar ba ki nongthied, ki sngew tynnad bad sngewhun ia kane ka Scooter bad nangne shakhmat, ngin nang thawlad ban nang pynbha shuh shuh ban pynieid ia ki nongthied" ong U  K N Radhakrishnan, President bad CEO, TVS Motor Company.
Mynta ia ka TVS Jupiter, yn lah ba ioh ha ki rong bapher bapher, kum ka rong lieh, ka rong rupa, ka rong saw, ka rong sawbthuh nalor kiwei kiwei ki rong.
Nongpoh, 17 Jymmang:Ka Hynniewtrep People’s Federation (HP F), Ri Bhoi District Unit ka ai ia ka jingkyrshan kaba pura halor ka jing khot pakhang shnong kaba 12 kynta ha Ri Bhoi District da ka Dorbar ki Rangbah Shnong jong kane ka district.
Ka Dorbar ki Rangbah Shnong Ri Bhoi District ki la pynbna ia ka pakhang shnong ha ka 19 tarik mynta u bnai ban pynpaw ia ka jingpyrshah kaba jur ia ka Ordinance bad ruh ban dawa pyntreikam noh da ka Village Administrative Bills (VAB).
U president ka seng u Bah Vicky Syngkli bad u general secretary Bah u Bah C Jana, ki la phah ia ka kyrwoh ban kyrshan ia kane ka pakhang shnong ha katei ka sngi.
Ki la pyrshah jur ia ka jingthaw  ka sorkar jylla  ia  ka ‘Ordinance’ bad ki la dawa ba dei ban pyn treikam noh da ka Village Administration Bill  kaba la dep pdiang da ka Khasi Hills Autonomous District Council (KHADC) , ym ban pyrshang tap eitmiaw ban pynslem ia ka jingpynlong ain ia ka VAB.
Ki la pynpaw ia ka jingsngew khia jur ia ka jingshah sloit iktiar jong ki rangbah shnong kaba la buh jingeh ia ki paidbah.
Shill0ng, 17 Jymmang:Ha ka 16 tarik u jymmang ha ka por 11:30 baje mynsngi kawei ka bus kaba don ia u nombar ML-05-2467 kaba la niah da u bah Khlurshai Wan niang (23 snem) ka la kyl la ha 5 mer Upper Shil long, ba ha katei ka jingjia ar ngut ki khynnah kyn thei ki la mynsaw bad la pynkit ia ki sha Civil Hospital, Shillong.
Katei ka Bus ka dei kaba na  sawsymper.
Ha kawei pat ka jingjia, ha ka 14 tarik u jymmang ha ka por 4:30 baje janmiet kawei ka trok ba don ia u nombar ML-09-9614 ba la niah da u  Santosh Urang (24 snem) ka la kylla khongpong ha  Tharia –Majai, (EKH).
Ha katei ka jingjia uwei u briew uba shong ha katei ka trok uba la tip kyrteng kum u Porinal Chaura (28 snem )  u la iap hashen.
Shillong, 17 Jymmang:Ka MDC ka Nong shken ka Kong Grace Mary Kharpuri ka la kam ba ka la phet sha ka People Democratic Forum (PDF) ba ialam da ka Congress namar ba ka kwah ban ioh ia ka Executive Committee kaba skhem.
‘Nga don bad ka ARPA haduh ka khyllip mat ba khadduh.
Nga shim ia ka rai ban leit noh sha ka PDF hadien ba la rung ha ka iing dorbar namar ba nga tip ba kan don ka jingiakhaid mar 15 ngut ki MDC lada ka  chairman ka Kong Teilinia Thangkhiew kan iehnoh.
Kane kan wanrah ia ka jingbym skhem namar ba kan nym don shuh ka dorbar kyrpang ban iatynjuh  bor hadien ba la iehnoh ka chairman", la kam ka kong Kharpuri.
Ka KHADC kam shym la don u Deputy Chairman hadien ba la iehnoh da u MDC ka Sohryngkham.
Ka la kam ba ka jingbym lah ban pynlong ia ka dorbar kyrpang kan pynmih ia ka kynrum kynram bad kan wan ka synshar Administrator ha ka Council.
"Ym don ba kwah ban iohi ba ka synshar administrator kan wan ha ka Council.
Namarkata, nga la shim ia kane ka rai na ka bynta ka jingbit jingbiang jong ka Council", la ong ka MDC ka Nongshken.
Hynrei ha kawei ka liang, la iathuh ba ka Kong Kharpuri bad u James Sylliang ki la phet noh na ka ARPA hadien ba kim sngew ioh shuki EM.
Umiam, 17 Jymmang:Ha ka sng saitjain jong ka taiew ha ka por 10:30 baje ei ei mynstep, kawei ka kali pulit kaba don ia u nombar ML 10-7265 ka la noh sha noh sha khap surok  bad katei ka jingjia ka la jia  ha Lad Umsaw.
Katei ka dei ka kali kaba mih na Shillong ban leit sha ki thain Ri-Bhoi , ka dei ruh ka kali pulit kaba ju leit synran ia ki heh ki hain sorkar kiba leit jingleit.
Hapoh katei ka kali ki don saw ngut ki pulit, hynrei kim shym la mynsaw eiei ha katei ka jingjia, ki briew kiba don hajan surok ki la iathuh ba katei ka kali ka la leit noh suki jai sha nala katba ka dang iaid ha surok bah.
(SP News).
Jowai, 17 Jymmang:Bun bah ki trok kiba shallan dewiong na East Jaintia sha Barak Valley- Panchgram, Karimganj bad shaduh Tripura ki la pynlong ia shilynter ka rud jong surok bah NH-44 naduh Rattacherra haduh shwa ban poi ka jingkieng thew (Weighbridge) ka tnad Transport kaba don ha Malidor – ka jaka lumthup be-ain ia u dewiong uba la kit palat pud.
Ki trok haba kit ia u dewiong ki da kit tam bad ynda ki la poi ha shnong Rattacherra shwa ban poi ka Weighbridge, ki la pynhap ia uba la kit tam ban lumthup tad haduh ban da bun bad ioh kit biang.
Kane ka jinglum thup be-ain khlem kano kano ka lad jingiada la leh ruh da ki briew jong katei Weighbridge bad ruh da ki staff bad officer ka tnad Transport kiba don ha katei ka jaka thew ia ki trok.
Haba ki nongtrei ka weighbridge bad ki staff jong ka Transport ki lap ba ka trok ka la kit tam palat ia kaba dei ban shah, ki la pynhap noh ia u dewiong ha kaba la lumthup ia u hangtei haduh ban da ioh hukum ban die lilam pat ia u.
Kane ka jinglum thup ia u dewiong ha katei ka jaka kan ktah iaka wah Malidor bad kiwei kiwei ki wahduid.
Lada ki wahduid ki shah ktah, ka wah Malidor ruh kan shah ktah bad baroh ki jingthaw ba im kin iap bad jahrngai na katei ka wah bad ki wah duid kiba don ha katei ka thain.
“Ngim kwah ba ki wahrit, ki wahduid lane ka Malidor kumjuh ruh ki jaka thung jaka tep jong ngi kin shah ktah ha ka bih u dewiong kumba la jia sha thain Ladrymbai, Khliehriat bad kiwei kiwei", la ong u ma Khamsngur Pohiing uba dei u rangbah shnong katei ka shnong.
“Ngi na ka liang ka shnong ngi la dep ban ai ka jingujor sha u DC ka East Jaintia Hills bad ngi kyrpad ia u DC bad ruh ia kibor jong ka Transports, ki bor badei peit iaka Mariang khamtam eh iaka Meghalaya State Pollution Control Board (MSPCB) ba kan peit ba ka thain kam dei ban shah ktah ha ka bih u dewiong", u la bynrap.
Ki shipai jong ka America, ki la ioh ban pyniap ia u snar ehrang jong ki ISIS, uba bat ia ka pla tyngka jong katei ka seng bad uba pyniap ia ka par umphniang, kaba don ha ka nongbah Deir Ezzor, ha Syria.
Ha ryng kat jong, ki don 12ngut kiwei pat ki ehrang, kiba shah pyniap, ha ka jingleit hiar thma ba kyndit jong ki shipai jong ka America, ha ka por shiteng miet jong ka Sngi Thohdieng.
Nalor ba ki shipai ka America, ki la pyniap ia U Abu Saffay, ki la ioh ruh ban kem im ia ka tnga jongu, ka   Umm Sayyaf, ong ka khubor[pule bniah sla 5].
Shillong, 17 Jymmang:Ka jingksam uranium ka la poi sa sha thain Shella ka East Khasi Hills hadien ba la iaid na thain Mawthabah ka West Khasi Hills ha ki snem ba la dep.
Halor kane, ka HYC Mawlong Unit ka la ieng pyrshah ia kane ka jingwan ksam uranium bad dawa ba ka KHADC ka dei ban tuklar mardor ia kane ka kam.
Ka HYC Mawlong Unit  ka la kam ba ka kompeni na Kolkata  ka la wan ksam uranium ha ka shnong Laiseng Sohsarat kaba jngai 20 km na Sohra.
Haba kren sha ki nongthoh khubor ha kane ka sngi Saitjain, u president la ka HYC Mawlong Unit u Bah Rangdajied Khain u la ong ba ka kompeni ka la wan ksam uranium ha katei ka shnong khlem kano kano ka jingtip jong ka dorbar shnong.
"Ha ka jingleit jurip jong ngi, ngi la lap ba ka komepni ka la ksam haduh palat 700 meter shapoh khyndew haduh bym lah shuh ban iohi.
Katkum ka kyndon ba la buh da ka GSI dei ban long tang 150 meter," la ong u Bah Khain.
U la ong ba katkum ka shithi ha ka 6 tarik Lber, 2014, ia ka NOC ban leh ia ka jingsurbe ha ka thain Laiseng la ai ha u Director ka Head Mission-II, Geological Survey ka India N.
E.
R (GSI) da u sordar barim ba la khlad u Bah TK Iangrai ka Hima Mawlong.
"Wat la ka NOC ka long tang ban pynshong dor ia ka jingdon u mawshun, hynrei katei ka kompeni ka la ksam beain ia u uranium pynban"  la kam u president HYC Mawlong Unit.
He further claimed that the unscientific mining of uranium have badly affected the people in this area.
U la ong ba ki briew katei ka thain ki kem pang bun jait ki jingpang kum ka jingpang Tuberculosis, bad kiwei na ka jingher ki phngit na ki thliew ba ksam uranium.
U la ong ba u  Acting Sordar  ka shnong Laiseng Sohsarat, u Bah S Laloo uba la tip ia kane, u la leit ban pynsangeh ia ka NOC ia katei ka kompeni ba dei ban sangeh noh.
"Ngi kyntu ia ka KHADC ba kan shim pynshitom mardor ban pynsangeh ia ka jingksam uranium beain katei ka kompeni", la ong u Bah Khyne.
Shillong, 17 Jymmang:U MDC ka Mawlai ba phet sha ka Congress u Bah Process T Sawkmie un ioh shuki Deputy Chief Executive Member, katba lai ngut kiwei kyn thup u Bah James Syl liang, Grace Mary Khar puri, bad u Bah Hadrian Lyngdoh kiba shet ia ka ARPA kin ioh shuki Executive Member ha ka Executive Committee thymmai ban ialam da u CEM Bah Pynshngain N Syiem.
Nalor kine kiwei pat kiban ioh shuki EM ki long u MDC ka Lyngkyrdem Bah Jansing Tynsong, u MDC ka Laitumkhrah u Antonio War bad u MDC ka Maw phlang Bah Lamphrang Blah, u MDC ka Mawkynrew Bah Banteidor Lyngdoh bd u MDC ka Sohra Bah Donevan Wanlang.
Katkum ka jingong jong u CEM ia ki kyrteng yn phah sha u Lat ka jylla ha ka sngi Nyngkong.
‘Ngan sa sam ia ki tnad hadien ba la ioh ia ka jingmynjur na u Lat", la ong u bah Syiem.
Shillong, 18 Jymmang:Ka jinglehniam jong ka Raid Mylliem Hima Mylliem kan sdang naduh ka 21 tarik Jym mang haduh ka 26 tarik Jymmang 2015 ha Maw narian bad ha Lum shyl long, la ong u Bah C marbaniang Lyngdoh Raid Mylliem.
Shillong 17 Jymmang:U CEM barim ka KHADC u Bah Adelbert Nongrum lem bad uwei u samla Goldy Warjri ki la pynlong ia ka jingshah thngan naduh kane ka sngi Saitjain ha u Mot Dur jong u Kiang Nangbah ba don hajan ka Shillong Civil Hospital bad ha kane ka sngi Blei ruh u la shong beit ban shah thngan ha katei ka jaka khlem kynran dien.
Hynrei namar ka jingbym shah ka bor synshar district ban shah thngan haduh ban da iap, u Bah Nongrum u la shim noh da ka lynti ban shah thngan khlem buh por ban pynkut.
Katkum ki bor synshar district, ka jingshah thngan haban da iap, ka dei ka jingthmu ban pyniap hi bad kane ka long pyrshah ia ka ain.
U Additional District magistrate ka East Khasi Hills u Bah Ronnie Wahlang u la ong ia u Bah Nongrum bad ia u samla Warjri ba ki lah ban shah kem, lada  ki shah thngan ha ban da iap, kat kum ka kyndon 309 ka ain IPC.
"Ngim lah ban ailad ia ki ban shah thngan haban da iap namar ba ka kdew sha ka jingthmu ban pyniap hi.
Ym don ba lah ban pyniap hi", la ong u Bah Wahlang.
Halor kane, na ka liang u Bah Nongrum u la pan bor ban pynlong noh da ka jingshah thngan khlem buh por ha jaka ban shah thngan haduh ban da iap.
Halor kane, ka bor synshar district ka la shah ia u Bah Nongrum bad ia u samla Warjri ba kin pynlong ia ka jingshah thngan ha katei ka jaka.
Hynrei, u Bah Nongrum u la ong ba ka ktien shah thngan haban da iap bad shah thngan khlem buh por, ka dei ka juh.
“Ngam nym sangeh ia ka jingshah thngan khlem buh por haduh ba ka sorkar kan pdiang ia ka Village Administration Bill, 2014 kaba la phah da ka KHADC,"  la ong u CEM barim ka  KHADC.
U la ong ba ka sorkar jylla kam lah ban thaw ain ia ki bor shnong namar ba ka dei ka kamram jong ka Council.
"Ngi la thaw ia ka ain katkum ka Sixth Scheduled ka riti synshar ka ri.
Lada ka sorkar ka pyrshang ban thaw ia ka ain ia ki bor shnong bad rangbah shnong, ka la wan skud ia ka bor jong ka Council," la ong u Bah Nongrum.
"Ka sorkar ka dei ban pdiang noh ia kane ka Bill khlem jingpynslem shuh", la ong u Bah Nongrum.
Katba u samla Warjri ba 32 snem na Lumdiengjri uba la rai ban shah thngan bad u Bah Nongrum u la ong “Nga don bad u Bah Nongrum halor kane namar ba nga sngew kumjuh kum ma u kaba ktah ia ka bor synshar shnong jong ngi.
Nga don hangne ban kyrshan ia u jia katba jia".
Hynnin ka sngi ki dkhot ka KHNAM, kiba haiing hasem, ki paralok jong u Bah Nongrum bad u Bah Warjri ki la wan ban synran ha ka jingshah thngan jongki ha katei ka jaka.
Nongstoin,18 Jymmang:Mynta ka sngi ha ka por 3: 30 PM kawei ka thuk thuk  ka bym shim la don ia u registration  number ka la ia tyngkhuh bad kawei ka trok dumper kaba don ia u number AS 25 BC 1925 ha kaba ar ngut ki briew kila khlad ha shen, katei ka thuk thuk ka la rung ha khrum jong ka trok.
Ka khubor na ki pulit ka iathuh ba ia kitei ki ar ngut kiba la khlad hashen la tip kyrteng kum u Lapoiskhem Synrem 20 snem ka rta na ka shnong Mawjrong Sohra bad u wei pat u Iarborlang Thabah 18 snem na ka shnong Sohiong kiba dei ruh ki khynnah kiba pule ha Seng khasi College Shillong.
Katei ka jingjia  kala jia hadien ba kitei ki ar ngut lyngba katei ka thuk thuk  kila mih na ki thain Mairang lyngba ka surok NH 44E hynrei hadein ba kila poi ha kawei ka jaka ha ka shnong Wahlakhaw kila ia kynduh kynsan ia katei ka trok bad ha ka jingniah sted palat jong katei ka thuk thuk kala leit ban tyngkhuh bad rung syndon shapoh khrum jong katei ka trok ha kaba ka trok kala ioh ban tylliat ia kitei ki 2 ngut.
Hadien kane na ka liang jong ki pulit ki la bat noh ia katei ka trok ha ryngkat ia u nongniah bad ia kitei ki ar ngut la pynkit noh sha CHC Mairang ban pyndep ia ka post mortem hynrei ka jingtohkit   ia u nongniah jong katei ka trok kan dang iaid shakhmat.
Ki ehrang ISIS, kin lah ban poi sha ka nong bah Baghdad, tang ha ki khyndiat taiew ban wan bad katei ka dei hadien, ba ki la ioh ban kurup ia ia nongbah Ramadi, kaba don tang 60mer sha sepngi jong ka Baghdad, ong ka khubor.
Ki met iap, ki thiah lyngktar ha ki bynta jong katei ka surok bah Rama di, kaba dei ka jaka, kaba lah ban rung suk kynjai sha Baghdad bad la iathuh ba ki met iap, ki don kumba 500ngut eiei bad sa 8hajar ngut kiba la phet krad na la ki iing ki sem, da ka jingtieng ia kitei ki ehrang ISIS.
Mynta ki ehrang Islamic State, ki la nang tur shuh shuh sha ka liang mihngi, kaba don kumba 20 mer jong ka Ramadi, ong ki lad khubor shipai bad lada kin poi ha Baghdad, kumta kan dei ka jingjia kaba triem haduh katta katta.
Ki ehrang ISIS, ki pyndonkam da ki bom bad kiwei ki tiar ialehkai, na ka bynta ban pyndem ia ki ehrang Shiite, ha kaba mynta, ki la kurup ruh ia ka nongbah Samara, kaba don 70mer shatei jong ka nongbah Baghdad, ong ka khubor.
Mynta u myntri rangbahduh ka Iraq, U  Haider al-Abadi, ula bthah ia ki shipai jongu, ba kim bit satia ba kin mih, na ki ktem jongki, ha ka jylla Anbar bad ka jingma, ka long ba kin lah ban kurup ia ki jaka ri shyiap kiba don ha Katie ka thain, kaba dei ka jaka kaba jur bha ha ka jingialeh pyrshah bad U Saddam Hussein ruh, ha ki snem 2003, ong ka khubor.
Shillong, 18 Jymmang:Hadien ba u CEM barim ka KHADC u Bah Adelert Nongrum u la shah set along hapdeng ka jingshah thngan, u samla Goldy Warjri u ba don iashah thngan lang, u la rai ban bteng beit ban shah thngan khlem buh por.
Une u samla ba 32  snem na  Lumdiengjri, u la ong "ngan bteng beit ia ka jingshah thngan watla u Bah Nongrum u la shah rah sha phatok".
U samla Warjri bad u Bah Nongrum ki la sdang ia ka jingshah thngan ha kane ka sngi Saitjain ban pynbor ia ka sorkar ba kan pdiang noh ia ka Village Administration Bill ka KHADC ban pynbor ia ki bor synshar shnong bad ki rangbah shnong.
Kine ki la rai ban shah thngan khlem buh por haduh ba ka sorkar kan pdiang noh ia ka VAB.
U samla Warjri uba don marwei mynta, u shong thngan ha u dur mot jong u Kiang Nangbah uba don ha surok bah hajan Shillong Civil hospital, Shillong.
Shillong, 18jymmang:Ha kine ki khyndiat sngi bala dep ka Jaintia Students’ Union (JSU) ka la ioh ia ka jingujor na ki 3 ngut  ki samla kiba leit shah hikai  ha  ka ophis District Industries Centre West Jaintia Hills District halor ka kam shna jing shna da ki dieng  bad katei ka ophis ka la phah ia ki sha  ha ka dukan Furniture kaba la tip kyrteng kum ka M/s Toby Dora Furniture kaba don ha Stand war , ha rud surok  ban leit sha Amlarem kaba dei trai da u bah Tip Por Lypon.
Ki samla ba leit shah hikai ki la  ujor ba u  ma Tip Por Lypon u la klun ei ia ka Staipenka jong ki baroh lai ngut kaba kot sha ka T.
4000 tyngka marwei  bad ai iaki tang T.
1000 tyngka marwei  hadien ba ki la pyndep ia ka jing shah hikai  ha ka 4 tarik u iaiong,  2015.
Mar synioh ia kane ka jingujor, na ka liang ka JSU hapoh ka jingialam jong u Sports Secretary samla Yoosar Kynjing kala pyllong iaka jingtoh kit kaba bniah ban lap ia ka jingshisha.
Ha ka jingtohkit ki nongialam jong ka Union kila leit tohkit ruh na u trai jong kane ka Furniture hapoh kane ka dukan jongu, hynrei ka la ong ba u ma Tip Por Lypon ha ka jaka ba un iathuh ia kaei kaba u la leh bakla bad leh thok u la kren tohmet pynban ia ki nongialam jong ka union.
Katei ka seng ka la pyniakynduh markhmat ia kitei ki samla bad u trai ka dukan hapoh ophis treikam katei ka seng , ha katei ka por  u ma Tip Por Lypon u la phla ba u la leh ia kane ka kam hynrei u la kren pat da ki kyntien kiba khor pyrshah ia kine ki samla kiba la pyndep ia ka Training hapoh ka Furniture jong u, da kaba ong ruh ba ka jingshim iaka Pisa n aki ia kaba ki la ioh na ka ophis DIC dei namar ka jingbym wan tikna ka jong ki sha Dukan.
Katkum ka jinglap katei ka seng ka la ong ba watla u bah Tip por u la kam ba ki tei ki samla kim wan tikna pynban  ha ka ripod pat u ai ba ki la pyndep hok ia ka jinghikai bad u la air uh ia ka sertiphiket.
Balei u bat iaka Pisa katba ia ka Sertiphicate pat u la dep ai sha kine ki samla, hato ka don aiu sha lyndet?  Ong u nongialam ka JSU.
Katei ka seng ka la rai ban ujor pyrshah ia u ma tip por  sha u Deputy Commissioner kumjuh sha u General Manager jong ka DIC ha kaba la dawa ruh ban tohkit bniah halor kane ka jingthmu bam klob jong u.
Shuh shuh ka JSU ha ka jingujor sha u Deputy Commissioner kala dawa ruh ba dei ban weng noh shi syndon ia ka jingithuh lane ka jingiateh  hapdeng ka Ophis DIC bad ka M/s Toby Dora Furniture lane bad u ma Tip Por Lypon namar kam kwah shuh ban dang iohi ia ka jingshah thok bad shah ialam bakla ki samla kiba don ka jingthmu ban pyntbit ha kum kine ki bynta na ka bynta ba kin dup lah ban ieng ha la ki kjat.
Katei ka seng ka la maham  ruh ba lada dang iohi ia ki samla kiba ioh sertiphiket na ka MS Toby Dora lane na u ma Tip Por kan sa shim da kawei pat ka lynti.
Ha ka juh ka por ka kyrwoh na ka  JSU ka dang iaid sha khmat ban tohkit ia kiwei kiwei ki tnad ( Training Trade) kiba phah ia ki samla lyngba ka DIC ioh ki Samla kin shah thoh ei.
Pynkut ka khubor na u samla Yoosar Kynjing.
Shillong, 18 Jymmang:U Speaker barim ka Lok Sabha u Purno Agi tok Sangma uba dei mynta u MP Tura ka Lok Sabha, u la ong ba ki paidbah mynta ki la kham donkam ia ka tower mobile ban ia ka surok.
Haba kren mynta  ka sngi Nyngkong ha San char Seva Padak Award 2015 jong ka Bharat Sanchar Nigam Limited (BSNL) ba la pynlong ha State Central, Shillong, u Sangma u la ong ba ia ka thain Lamihngi la ker sawdong da ki ri ba mar jan bad namar kata ka long kaba donkam ia ka sorkar India ba kan peit bniah ia ka rukom pniar ia ka network ha kane ka thain.
“Ka network ka long kaba donkam bha khamtam ha kane ka thain", la ong u Sangma.
U la ong ba namar ka jingduna ka network, ki paidbah ka jylla kiba sah ha ki ri ba marjan ki pyndonkam ia ka mobile network na Bangladesh.
“Ka sorkar bad ka BSNL ki la mang T.
5300 klur na bynta ban pyniar ia ka network ha kane ka thain", la ong u Sangma.
Shillong, 18 Jymmang:Ka  Division Bench ka Meghalaya High Court ha kane ka sngi Nyng kong ka la hukum set along ha ka Judicial custody ia u CEM barim ka KHADC u Bah Adelbert Nongrum halor ka jing pynkhein jongu ia ka hukum ka Kashari.
Ia u Bah Nongrum la rah sha phatok Shillong District Jail haduh ka por 9.
30 baje janmiet namar ka jingslem ban pynmih ia ka hukum.
La sngewthuh ba u CEM barim ka KHADC un bteng beit ia ka jing shah thngan hapoh phatok kaba u la dep sdang ha kane ka sngi Saitjain ban pynbor ia ka sorkar ba kan pdiangnoh ia ka Village Administration Bill ka KHADC.
Haba pynbna ia ka hukum, u Chief Justice Uma Nath Singh bad u Justice TNK Singh ki la ong ba u Bah Nongrum u dei ban thep ia ka jingujor jongu halor ka rai bad ban ai ia ka jubab shwa ka sngi ban pynlong ia ka jingbishar kaba bud.
Shwa ia kane, u SP ka East Khasi Hills u Bah Mariahom Kharkrang u la bthah ia u Bah Nongrum  ban leit mih ha kashari dalade.
Ka Kashari ka la bthah ruh ba ki lad pathai khubor kim dei ban pynmih eiei shuh ia ka jingkren jong u bah Nongrum.
Shillong, 18 Jymmang:Halor ka hukum jong ka High Court jong ka Meghalaya, kaba la rai ban set phatok ia U Sordar jong ka Wahkhen bad kumjuh ia U Chief Executive Member jong ka Khasi District Council, na ka daw jong ka jingialeh pyrshah jongu, halor ka rai jong ka kashari, kaba ha ka 10tarik Nohprah 2014 bad ha kaba ka kashari, ka ka rai ban nym ithuh shuh ia ka borjong ki Rangbah Shnong, ha kaba ai ia ki syrnot pyn ithuh, ha ka jingiadei bad ka sngi kha, sngi iap, ka jingdon jaka puta bad kiwei kiwei bad halor katei ka phang, U Ma Vincent Pala MP jong ka Shillong parliamentary Constituency, ula iakren bad ka Sonia Gandhi, na ka bynta ba kan peit ba ka seng Congress, kaba ieng ban iada ia ki riewlum, ba kan ieng ban iarap lem, ha kaba kum kane ka khep jong ka jingeh kaba ki ia kynduh.
Halor kane ka phang, U MP, ula phah ruh ia ka jingthoh jongu sha ka tnat kam ain jong ka sorkar India, sha ka Law Commission jong ka sorkar India bad sha U Chairman jong ka Parliamentary Standing Committee kaba dei halor ka kam ain, na ka bynta ban pyn kylla noh ia kitei ki ain bad ha kajuh ka phang kaba iadei bad ka jingleh pyrshah kashari, khnang ba kitei ki ain, kin nym shah thombor bad shah pynthut ha ka bor jong ka kashari, namar ba ki dei ki ain kiba peit ia ka dustur ka riti jong uba rim ba jah.
U Ma Pala, ula ong shuh shuh ba ha ki ain jong ka Sixth Schedule bad ka jingialeh pyrshah kashari lane ka Contempt of Courts Act jong ka riti synshar Ri, kam don nongrim satia ban set phatok ia ki nongsynshar bad la ong ba dei tang U Lat lane ka sorkar kaba jied da u paidbah bad ki ain jong ki District Council, kiba hap ha ka Sixth Schedule, kiba lah ban pyntreikam ia kitei ki ain kiba iadei bad ka dustur uba rim ba jah.
U Ma Pala, ula ong ba un ia pyni bor bad ki bor sorkar jong ka sorkar India, na ka bynta ban pynneh ia ki ain bad ki dustur riti jong uba rim ba jah bad kiba la don ha kane ka jaitbynriew.
Katei ka long katba kum ka kyrwoh, ba la soi da U Ma Vincent H Pala MP Lok Sabbha bad ba la phah da u Personal Assistant jong U MP, U Md Azeem.
Shillong, 18 Jymmang:Ka Joint Action Committee ki Rangbah shnong (sor bad khap sor) ryngkat ki nongmihkhmat ka Dorbar shnong na kylleng ka ri Khasi Jaintia ki la rai ban pynlong ia ka Dorbar bah ka Bri u Hynniewtrep ha ka 30 tarik Jymmang 2015 ha madan Student, Jaiaw ha ka por 11 baje mynstep.
Ia kane ka rai la shim ha ka jingialang ba la lum hynne ka sngi ha Shillong ba la wan iashim bynta da ki Rangbah shnong bapher bapher na ki shnong jong ka ri Khasi Jaintia.
U General Secretary ka Synjuk ki Rangbah Shnong bah RL Blah, u la ong ba ka jingthmu jong kane ka Dorbar bah ka long ban iakren ia ki kam kiba iadei bad ka jingshah sloit iktiar jong ki Rangbah shnong bad Dorbar shnong ha ka Kashari High Court Meghalaya.
Ka jingthmu ban khlot pynlong ia kane ka Dorbar bah ka long ruh ban lum ban lang ia ka jinglong kawei jong ka jaidbynriew.
Halor kane ka Synjuk ki Rangbah shnong ka khot ka la wer ia baroh ki khun ka Bri u Hynniewtrep ban iapoi sha kane ka Dorbar bah ah katei ka sngi bad ki la kyntu ruh ia baroh ki Dorbar ha ri Khasi Jaintia ba kin iapoi ryntih ha katei ka sngi, la pynkut u bah RL Blah.
Lah ban kdew ba kane ka jingiakhih ki Rangbah shnong ka la mih hadien ba ka Kashari Meghalaya High Court ka la weng noh ia ka bor jong ka Dorbar shnong bad ki Rangbah shnong ha kane ka jylla haduh ba uwei na ki Sordar u la shah kem halor ka jingleh pyrshah ia ka rai jong ka Kashari.
La sngewthuh ba ha katei ka jingialang ne ka Dorbar bah ki Rangbah shnong kin sa shim ruh ia ka rai na kin iaid nangne shakhmat halor kane ka kam.
Jowai, 18 Jymmang:Kawei ka samla lud kaba dang pule Class V- 14 snem ei ei ka rta  kala shah rahbor ha ki ar ngut k briew kiba kynthup ia uwei u Khar Muslim ha kaba ki la leh be-ijot ia ka haduh ba kam shym la tip briew satia haduh ba la thoh ia kane ka khubor.
Ka tyllong khubor kaba la iohlum ka la iathuh ba hynnin ka sngi U Blei, katei ka samla lud kaba dei shnong trai na Rattacherra bad kaba sah wai ha Dkhiah West ban pule, katba ka dang wan jingiaseng Pynpaw bad ha ka por ba ka dang leit phai sha iing, kyndit la wan kawei ka longkmie kaba la kren ia ka bad ha katei ka por ka la la niat ieid ia u shuh jong ka bad la iathuh ba mar mar katei ka khynnah ka la shah shoh jadu ha kaba ki ar ngut ki shynrang briew ki la thep ia ka hapoh kali ban kit ia ka sha ka jaka kynjah ha kaba ki la batbor ia ka.
Ka khubor ka la iathuh ba haduh mynta ka meit sngi nyngkong, katei ka samla lud kam pat shym al tip satia hynrei ka iohthiah ngai ly ngai ha iing shah jong ka ha ryngkat ka jingsynran kiba haiing ha sem jong ka.
Hadien ba la ujor sha ki pulit, na ka liang ki pulit ka Khliehriat mynta ka sngi ki la ioh ban kem ia u Phaibiang Shylla na ka shnong Rymbai bad u Injarul Hussien- u khar muslim ba don dukan die juti ha Ladrymbai bad ruh ia katei ka longkmie kaba la ai jadu ia katei ka samla lud.
Katei ka longkmie kadei kaba la tip kyrteng kum ka Saphawan Paslein.
Ki pulit ki dang tohkit ia kitei kiba la shah kem.
Shillong, 19 Jymmang:Halor ka hukum jong ka High Court jong ka Meghalaya, kaba la rai ban set phatok ia U Sordar jong ka Wahkhen bad kumjuh ia U Chief Executive Member jong ka Khasi District Council, na ka daw jong ka jingialeh pyrshah jongu, halor ka rai jong ka kashari, kaba ha ka 10tarik Nohprah 2014 bad ha kaba ka kashari, ka ka rai ban nym ithuh shuh ia ka borjong ki Rangbah Shnong, ha kaba ai ia ki syrnot pyn ithuh, ha ka jingiadei bad ka sngi kha, sngi iap, ka jingdon jaka puta bad kiwei kiwei bad halor katei ka phang, U Ma Vincent Pala MP jong ka Shillong parliamentary Constituency, ula iakren bad ka Sonia Gandhi, na ka bynta ba kan peit ba ka seng Congress, kaba ieng ban iada ia ki riewlum, ba kan ieng ban iarap lem, ha kaba kum kane ka khep jong ka jingeh kaba ki ia kynduh.
Halor kane ka phang, U MP, ula phah ruh ia ka jingthoh jongu sha ka tnat kam ain jong ka sorkar India, sha ka Law Commission jong ka sorkar India bad sha U Chairman jong ka Parliamentary Standing Committee kaba dei halor ka kam ain, na ka bynta ban pyn kylla noh ia kitei ki ain bad ha kajuh ka phang kaba iadei bad ka jingleh pyrshah kashari, khnang ba kitei ki ain, kin nym shah thombor bad shah pynthut ha ka bor jong ka kashari, namar ba ki dei ki ain kiba peit ia ka dustur ka riti jong uba rim ba jah.
U Ma Pala, ula ong shuh shuh ba ha ki ain jong ka Sixth Schedule bad ka jingialeh pyrshah kashari lane ka Contempt of Courts Act jong ka riti synshar Ri, kam don nongrim satia ban set phatok ia ki nongsynshar bad la ong ba dei tang U Lat lane ka sorkar kaba jied da u paidbah bad ki ain jong ki District Council, kiba hap ha ka Sixth Schedule, kiba lah ban pyntreikam ia kitei ki ain kiba iadei bad ka dustur uba rim ba jah.
U Ma Pala, ula ong ba un ia pyni bor bad ki bor sorkar jong ka sorkar India, na ka bynta ban pynneh ia ki ain bad ki dustur riti jong uba rim ba jah bad kiba la don ha kane ka jaitbynriew.
Katei ka long katba kum ka kyrwoh, ba la soi da U Ma Vincent H Pala MP Lok Sabbha bad ba la phah da u Personal Assistant jong U MP, U Md Azeem.
Shillong, 19 Jymmang:Ka President ka CSWO ka Kong Agnes Kharshiing ka la ujor sha u Lat ka jylla ba um dei ban pdiang ia u Bah Pynshngain N Syiem kum u Chief Executive Member (CEM) ka KHADC namar ba u dei uwei na ki MDC ba bam ar maloi bad ka long MLA artad.
Ha ka jingujor ba la phsha sha u Lat ka jylla hynne ka sngi, ka Kong Kharshiing ka la ong ba  u Bah Pynshngaiñlang N.
Syiem u CEM ba dang shu jied thymmai ka KHADC (Khasi Hills Autonomous District Council) u dei u ruh u dkhot ka Meghalaya Legislative Assembly kum u MLA bad ka jingbat kam paidbah ar tylli ka dei ka jingpynkhein ia ka riti synshar ka ri India.
Ka Kong Kharshiing ka la ong ruh ba ia kane ka kam lah ban kdew shai ha ka ain jong ka Assam and Meghalaya (Constitution of District Council Rules 1951) bad ruh katkum ka kyndon ka Article 192 ka riti synshar ka ri India.
“Lah ban kdew ba u Lat barim ka jylla Meghalaya  u K.
K.
Paul ruh u la pan jingshai na u myntri rangbah ka jylla halor kane", la ong ka shithi ka Kong Kharshiing ba la phah sha u Lat thymmai ka jylla.
Ka la ong ba ia kane ka kam la ujor ruh da Public Litigation Interest (PIL) ha ka High Court ka Meghalaya  kaba la rejister ha ka P.
I.
L.
No.
3 u snem 2014, bad la dawa ba dei ban pynduh noh ia ki dkhot ne MDC ka KHADC kiba bam ar maloi bad kane ka kam ka dang sah ha kti ka iing Kashari haduh mynta.
Ka la ong ba ia kane ka mukotduma yn sa bishar biang da ka Kashari ha ka 28 tarik mynta u bnai Jymmang ban ai ia ka rai.
Ka la ong ba u Bah Pynshngaiñlang N.
Syiem  uba la jied CEM  u dei uwei na kiba ngat ha kane ka mukotduma ar maloi bad namar kata, wat ai ia ka jingmynjur ia ka jinglong CEM jongu namar ba u la pynkhein ia ka Rule 17 (1) (a) jong ka  Assam and Meghalaya Constitution of Autonomous District Council Rules 1951 bad ruh da kaba long kum u MLA ban pynkhein ia ka Article 191 (1) (a)  ka riti synshar ka ri India.
“Nga la ujor ia kane na ka bynta ban pynieng ia ka nongrim jong ka riti synshar ka ri India na ka bynta ka jingbit jingbiang jong ki paidbah", la ong ka Kong Kharshiing.
Nongpoh,19 Jymmang:Mar ia iohi ba ki kali ki la iaid ha surok bah Shillong Bye Pass, mynta ka sngi ki paidbah nong shong shnong na kumba 22 tylli ki shnong ka thain Umiam  ter ter haduh Umroi ki la iamih paidbah khrui rui rui bad kynthei bad shynrang ban khang ia ki kali.
Kane ka jingmih ki paidbah ka long ba ki kali Tripura, Mizoram, Silchar bad kiwei kiwei kiba wan na Guwahati ki la iaid ha surok kaba long ka jingpynkhein ia ka pakhang shnong ba la khot da ki dorbar ki rangbah shnong ka Ri-Bhoi district ban pyrshah ia ka ordinance ka sorkar halor ki rangbah shnong.
Namar kane ka jingjia, ka la pynlong ia ki pulit jong ka Ri Bhoi bad ki majistor ban hiar kyrkieh bran bran sha katei ka thain ban tem ioh mih kano kano ka jingjia ba sngewsih.
Hynrei ki paidbah kynthei bad shynrang ki la pyneh triang ia ka jinghukum ki pulit bad ki majistor ban nym khang lad ia ki kali haduh ba ka kut ha ka jingjop jong ki paidbah.
Kane ka pakhang shnong ka dorbar ki rangbah shnong ka Ri-Bhoi ka long kaba jop namar ba baroh ki surok bah, ki iew ki hat bad ki kali ki la kynjar jar jar kumba long ha ka por mynmiet.
Ka Dorbar ki Rangbah Shnong Ri Bhoi District ki la khot ia ka pakhang shnong kaba 12 kynta ha kane ka district ka long halor ka jingpyrshah jong ki ia ka Ordinance kaba la pynlait da ka sorkar jylla hapoh ka jingialam jong ka MUA-II bad ruh ban dawa pynlong ain noh mardor ia ka Village Administrative Bill kumba la phah da ka KHADC sha ka sorkar naduh u snem 2014.
Ki ophis sorkar ruh ki thylli kren kreng ha kane ka sngi wat ha ka jingshisha na ka liang ka Deputy Commissioner   ka district ka Dr.
Pooja Pandey  ka la pynjari 144 Cr PC bad mana ban pep trei ha kane ka sngi.
Shillong, 19 Jymmang:Ka Working Committee jong ka All India Catholic Union (AICU) ka la pynlong a ka jingia lang ba 2 sngi jong ka, ha ka Moreau Institute of Integral Training (MIIT) ha Brookdene ka ba don ha Jowai Road hangne ha nongbah Shillong ha ka 16 bad 17 tarik u Jymmang 2015.
Kan iarap ban tip ba ¯a kane ka jingialang lah plie da ka myntri pynroi sor jong ka Meghalaya, ka Kong Ampareen Lyngdoh, kaba la long ka kongsan ha kane ka Sngi.
Nalor u kongsan ba ar,  u Vicar General jong ka Shillong Archdiocese, u Rev.
Phadar John Madur, kito kiba la ¯a shim bynta ha kane ka Jingialang ki kynthup ¯a u Presedent jong ka AICU, u Eugene Gonsalves, u President ka Catholic Association jong ka Shillong Archdiocese, u Bah J.
A Lyngdoh, u General Secretary ka Catholic Association Shillong, u Bah Barnabas Nongbah, bad kiwei ki nongialam Catholic kiba na Meghalaya bad na kiwei ki bynta jong ka Ri India.
Ki jingiakren ha kane ka Jingialang ki la long halor ki ishu kiba ktah ¯a u paid Catholic jong ka Ri India bad kumjuh ruh, halor ki jingpynkhreh na ka bynta ka Jingrakhe dap Shispah Snem jong ka AICU ka ban long ha u snem 2019.
Lah ruh ban pynpaw ba kito kiba la ¯a shimbynta ha kane ka Jingialang jong ka Working Committee ka AICU ka kynthup ¯a ki nongialam Balang na ki Catholic Association kiba la iawan na ki 120 tylli ki Jylla Niam ne ‘Diocese’ jong ka Balang Catholic kiba don ha Ri India.
Kan iarap ruh ban tip ba ka jingdon jong u paid Catholic ha Ri India ka la kot sha ka 70 million tam mynta.
Kawei na ki Programme ba la kham paw jong kane ka Jingialang dei ka jingpynkup burom ¯a ki saw ngut ki riewdkhot jong ka Catholic Association ka Shillong Archdiocese, kiba long, 1) Bah Stepan Min Pohrmen, 2) Bah A.
Weslian Khonglam, 3) Kong Enis Deborah Suting bad 4) Bah Godwin M.
Roy Lakiang nakabynta ki jingshakri bakordor jong ki ¯a ka Association.
Ki riewdkhot jong ka Working Committee, kiba la wan na kiwei ki jylla jong ka Ri India, ki lah iohlad ruh ban iohi markhmat ia ki Seng Riewpaidbah jong ka Balang Catholic bad ¯a ki jingtrei jong ki ha ka General Meeting ba Khatsan (15) jong ka Synjuk ki Seng Rangbah ka Sohra Parish kaba la long ha Ingmane Catholic jong ka Shnong Mawsmai.
Ha ka jingkren jong u, u National Vice President jong ka AICU, u Lansey D’Cunha u la kren halor ki kam kiba ka AICU ka trei naka bynta ban iada ¯a ki hok jong u paid Kristan Catholic jong ka Ri India.
U la kyntu ¯a u riewpaidbah jong ka Balang Catholic ban iadonbynta ha ki kam bad jingthmu jong ka AICU.
U lah khot sngewbha ruh iaki sha ka Annual General Meeting jong ka AICU ka ban long ha ka 23 bad 24 tarik u Nailar 2015 ha nongbah Delhi.
Na ka liang ki riewdkhot jong ka Working Committee ki la ai jingiarap tyngka ruh na ka bynta ban tei thymmai ¯a ka Ingmane Catholic ha Mawsmai.
Shillong, 19 Jymmang:Ka Working Committee jong ka All India Catholic Union (AICU) ka la pynlong a ka jingia lang ba 2 sngi jong ka, ha ka Moreau Institute of Integral Training (MIIT) ha Brookdene ka ba don ha Jowai Road hangne ha nongbah Shillong ha ka 16 bad 17 tarik u Jymmang 2015.
Kan iarap ban tip ba ¯a kane ka jingialang lah plie da ka myntri pynroi sor jong ka Meghalaya, ka Kong Ampareen Lyngdoh, kaba la long ka kongsan ha kane ka Sngi.
Nalor u kongsan ba ar,  u Vicar General jong ka Shillong Archdiocese, u Rev.
Phadar John Madur, kito kiba la ¯a shim bynta ha kane ka Jingialang ki kynthup ¯a u Presedent jong ka AICU, u Eugene Gonsalves, u President ka Catholic Association jong ka Shillong Archdiocese, u Bah J.
A Lyngdoh, u General Secretary ka Catholic Association Shillong, u Bah Barnabas Nongbah, bad kiwei ki nongialam Catholic kiba na Meghalaya bad na kiwei ki bynta jong ka Ri India.
Ki jingiakren ha kane ka Jingialang ki la long halor ki ishu kiba ktah ¯a u paid Catholic jong ka Ri India bad kumjuh ruh, halor ki jingpynkhreh na ka bynta ka Jingrakhe dap Shispah Snem jong ka AICU ka ban long ha u snem 2019.
Lah ruh ban pynpaw ba kito kiba la ¯a shimbynta ha kane ka Jingialang jong ka Working Committee ka AICU ka kynthup ¯a ki nongialam Balang na ki Catholic Association kiba la iawan na ki 120 tylli ki Jylla Niam ne ‘Diocese’ jong ka Balang Catholic kiba don ha Ri India.
Kan iarap ruh ban tip ba ka jingdon jong u paid Catholic ha Ri India ka la kot sha ka 70 million tam mynta.
Kawei na ki Programme ba la kham paw jong kane ka Jingialang dei ka jingpynkup burom ¯a ki saw ngut ki riewdkhot jong ka Catholic Association ka Shillong Archdiocese, kiba long, 1) Bah Stepan Min Pohrmen, 2) Bah A.
Weslian Khonglam, 3) Kong Enis Deborah Suting bad 4) Bah Godwin M.
Roy Lakiang nakabynta ki jingshakri bakordor jong ki ¯a ka Association.
Ki riewdkhot jong ka Working Committee, kiba la wan na kiwei ki jylla jong ka Ri India, ki lah iohlad ruh ban iohi markhmat ia ki Seng Riewpaidbah jong ka Balang Catholic bad ¯a ki jingtrei jong ki ha ka General Meeting ba Khatsan (15) jong ka Synjuk ki Seng Rangbah ka Sohra Parish kaba la long ha Ingmane Catholic jong ka Shnong Mawsmai.
Ha ka jingkren jong u, u National Vice President jong ka AICU, u Lansey D’Cunha u la kren halor ki kam kiba ka AICU ka trei naka bynta ban iada ¯a ki hok jong u paid Kristan Catholic jong ka Ri India.
U la kyntu ¯a u riewpaidbah jong ka Balang Catholic ban iadonbynta ha ki kam bad jingthmu jong ka AICU.
U lah khot sngewbha ruh iaki sha ka Annual General Meeting jong ka AICU ka ban long ha ka 23 bad 24 tarik u Nailar 2015 ha nongbah Delhi.
Na ka liang ki riewdkhot jong ka Working Committee ki la ai jingiarap tyngka ruh na ka bynta ban tei thymmai ¯a ka Ingmane Catholic ha Mawsmai.
Shillong, 18 Jymmang:Ka Meghalaya High Court mynta ka sngi ka la khot hajir ia u Chief Executive Member ( CEM) barim ka KHADC u bah Adelbert Nongrum, u bah Adelbert u la mih na ka jaka shah thngan jong u najan Civil Hospital (ba don u mot Kiang Nang bah) ha ka por 10 baje mynstep.
La wan shaw ia u bah Adelbert da ki pulit kiba la shah hukum ha ka Kashari ba ki dei ban pynthikna ba u dei ban wan mih dalade  hi hapoh katei ka kashari mynta ka sngi.
U la mih na katei ka jaka shah thngan ha ka por 10 baje mynstep ryngkat ka jingsynranlang i kurim jong u da ka kali lajong, hynrei la ialam pat na khmat da ka kali ki pulit bad na katei ka jaka beit beit u la leit shapoh kashari ban shah tian bishar hakhmat ki nongbishar katei ka ing bishar.
U bah Adelbert u la shah tian bishar naduh ka por 10:30 baje mynstep haduh  ka por 9  baje tam mynmiet bad u la don hapoh ka kamra bishar kumba 11 kynta eiei bad hadien ba la mih na katei ka ing bishar ki pulit kiba la ap lypa ki la ialam noh ia u da ka Gypsy pulit shapoh phatok.
Ha katei ka jingshah tian bishar la synran ia u bah Adelbert da ka kurim, ki bahaing hasem, ki nongialam ka Party KHNAM kynthup u President bah Pyndap Saibon, ki MDC KHNAM ba kynthup ia u bah Latiplang Kharkongor, bah James Ban Basaiawmoit bad u MDC ka UDP u bah Don Sumer.
Ka kashari kam pat shym la pynmih hukum katno sngi u bah Adelbert u hap ban shong phatok hapoh ka Judicial Custody, katba ha ka hukum pat la ong ba u bah Adelbert u lah ban pan jamin na ka kashari lada u mon.
Katba ki tyllong khubor ki la ong ba na ka liang  kiba haing hasem jong u bah Adelbert ki la pynkhreh mynta ka miet hi ban shim jamin, hynrei namar ba  ka por treikam ka la kut  kin leit pan jamin pat lashai ka sngi.
Lah ban kdew ba ka kashari ka la khot hajir ia u bah Nongrum  ha ka 13  tarik mynta u bnai, hynrei ha katei ka por um shym la leit mih bad u la phah da u nongiasaid ain jong u bad ha katei ka sng ka high Court ka la pynmih ia ka hukum ba u bah Nongrum u dei ban wan mih khnang dalade hi mynta ka sngi ka 18 tarik u jymmang, bad ka la hukum ruh ia u SP, EKH ba u dei ban pynthikna ba u bah Nongrum u dei ban poi beit dalade hi shapoh ing bishar  bad mynta ka step ki pulit ki la leit shaw na u bah Nongrum na jaka shah thngan jong u.
Shillong, 18 Jymmang:U Chief Executive Member (CEM) ka KHA DC u Bah Pynshngain Syiem u la phah ia ki kyrteng jong baroh ki MDC ban long Executive Member ha ka Executive Committee ba thymmai ka People Demicratic Forum (PDF).
U CEM u la phah ia ka kyrteng jongki mynta ka sngi sha u Lat ka jylla ba un ai ia ka jingpdiang ia ki.
Kine ki MDC kiban shimti kum ki EM ki long ka Kong Grace M Khar puri, u Bah James Syl liang, u Bah Hadrian Lyngdoh, Bah Antonio War, Bah Jansing M Tynsong, Bah Lamphrang Blah, Bah Donevan Kharwanlang, Banteidor Lyngdoh katba u Bah Process T Sawkmie un shimti kum u Deputy CEM.
Lah ban kdew ba u Bah Pynshngain u la shah jied kum u CEM ba thymmai ha ka sien baar hadien ba ka PDF ka la jop ia ka jingiatynjuh ha kane ka 15 tarik Jymmang ba la dep pyrshah ia ka kynhun seng riewlum ka ARPA kaba la ialam da u Bah Metbah Lyngdoh ka UDP.
"Nga ladep phah  ia ki kyrteng jong ki EM mynta ka sngi sha u Lat ban ioh ia ka jingmynjur", la ong u CEM ka KHADC u bah Pynshngain.
Shillong, 19 Jymmang:U Sordar ka Wah khen u bah Skhembor Khongjirem u la lait phatok noh mynta ka sngi hadien ba u la shah set 20 sngi kynthih, kaba sdang  naduh ka 30 tarik u iaiong, 2015.
Shuwa ba un mih napoh phatok kiba ha ing hasem, ki paralok parajor bad ki ba ieit ba thoin jong u, kiba don da ki spah ngut, ki la ap lypa shabar ka khyrdop bah jong ka phatok ban pdiang burom  bad ban pyndeng syntiew ia u.
La leit shaw napoh phatok ia u bah Khongjirem da u Syiem ka hima Khyrim u Paiem Balajied Sing Syiem, ryngkat u syiem barim ka hima Mylliem u Paíem Laborius Syiem.
Shuwa ba un mih noh shabar jong ka phatok kitei ar ngut ki la pynphong ia u da ka riam tynrai ryngkat ka jingspong  bad u la mih shabar ka phatok  ryngkat ki riam tynrai bad ka spong.
Shi jam tang mar ia kam shabar ka khyrdop jong ka phatok, la pynkhreh lypa ia ki sla, ki khaw ki pylleng kiba la siang ha madan  ban mait tyrut ia ka jingshah set  phatok utei u rangbah  bad la leh ia ka knia ka khriam da u wei na ki riew tymmen ka shnong Wahkhen u bah Phung Khongwet; ha kaba la iohi ba u la syrpai da ka pylleng bad khaweh da ki sla synsar ia baroh shi rynieng ka met utei u rangbah.
La pyndep ia katei ka jingmait tyrut da kaba lympat da ka pylleng ha madan, hynrei kaba phylla pat ka long ba tang ha ka khyndiat sekhon ba  lympat pylleng, ha khmat ka khyrdop phatok; kynsan kynsan u lapbah u la ther, ha ka por kumba 3.
25 minit eiei, kaba la shim ba katkum ka jingngeit niam khasi tynrai, ba ka dei ka jingsait noh ia ka tyrut ka smer.
Hadien ba la dep ka niam ka rukom ka knia ka khriam, la pyndeng kpieng ia u da u Pa’’iem Balajied Sing syiem bad la pynkup jain ryndia da u Pa’iem Laborius Syiem bad hadien kata  la shah ia ki ba ha ing hasem ki paralok parajor  bad ki paidbah ka raid Wahkhen ban ia kdup ieit  bad leh burom ia u sordar jong ka Raid Wahkhen, ban ban pdiang burom ia u da ki syntiew ki jingiakynjut kti ban ai khublei.
Ha katei ka jingleit pdiang burom ia u sordar Wahkhen la don ki nongialam jong ka Raid Wahkhen bad kumjuh ruh na ka shnong Wahkhen, bad la wan ruh ban pdiang burom kyrpang da ki dkhot sengbhalang.
U Vice President ka HYC u samla Donbok Kharlyngdoh u la ai  pyneh daw ia u sordar ka Wahkhen da kaba aiti ha u da ka waitlam ryngkat ka lama jong ka HYC.
Utei u samla u la ai ruh ka jingkren lyngkot ha katei ka jaka  (ha khyrdop ka phatok) ha kaba u la pynsyriem ia u Sordar ka Wahkhen kum  ki khlawait  bad ki riew ialeh jong ka ri,  u la ong ba kiba bun ki khlaw wait bad ki riew ialeh kum u Tirot Sing ki dei kiba mih na ki thain nongkyndong bad u ai nuksa ba u Tirot Sing u dei uwei na ki riew khraw uba mih na ki thain nongkyndong.
Shillong, 19 Jymmang:Ban kyrshan ia ka jingiakhih shah thngan u Working President u Bah Adelbert Nongrum, ka KHNAM ka la rai ban pynlong ia ka jingshong kyrain kaba sdang naduh mynta ka sngi Hatmajai.
Kane ka jingshong kyrain la pynlong ha kajuh ka jaka ba u Bah Nongrum bad u samla Goldy Warjri ki iashong shah thngan khlem buh por.
Haba kren sha ki nongthoh khubor mynta ka sngi, u MDC ka KHNAM u Bah James Ban Basaiawmoit u la ong ba ka KHNAM ka la rai ban iashong kyrain khlem buh por ban pynbor ia ka sorkar ba ka dei ban pdiang noh ia ka Village Administration Bill khlem pynslem shuh.
“Ngi la rai ban pynlong ia ka jingshong kyrain khlem buh por ha kane ka jaka ba pynlong shah thngan u Bah Nongrum bad u samla Warjri", la ong u Bah Basaiawmoit bad bynrap ba la kyrpad bad kyntu ia baroh ki paidbah ka ri Khasi bad Jaintia ba kin wan iasnohkti lang namar ba kane kam dei ka kam tang jong ka KHNAM hynrei jong ka jaitbynriew baroh.
U la pynpaw ia ka jingsngew lyngngoh ia ka jingsngap mynthi ka sorkar jylla ban khlem jubab wat hadien saw sngi ba u CEM barim bad u samla Warjri ki la pynlong ia ka jingshah thngan.
“Ka sorkar ka sngap mynthi haduh mynta, kam kren eiei halor kane ka jingiakhih bad ngi la rai ban pynjur da kaba shong kyrain lang baroh khlem buh pud naduh mynta ka sngi", la ong u bah Basaiawmoit.
U la ong ba la khot bad iawer ia baroh ki rangbah shnong, ki seng sain pyrthei bad ki paidbah ba kin wan ban iasnohkti lang ha kane ka jingiakhih shong kyrain.
“Ngi ieng beit tang ha kawei ka lama jong ka jaitbynriew khlem peit party, peit seng", la ong shuh shuh u MDC ka KHNAM.
Katba u Bah Latiplang Kharkongor u la ong ba ka jingiakhih kam dei iano iano hynrei ia ka jaitbynriew bad ka lawei jongka.
“Ngi kyrpad ia ki paidbah ban wan iasnoh ia kane ka jingiakhih na ka bynta ka jaitbynriew", la ong u Bah Kharkongor.
Halor ka jingslem ban pdiang ia ka VAB da ka sorkar kaba ong ba don ki bynta ba iatyngkhuh bad ka phang jong ka sorkar bad ka sorkar pdeng, u Bah Kharkongor u la ong ba ka KHADC ka la shna ia ka VAB katkum ki kyndon ka 6th Scheduled bad kam iaid palat ia kata.
“Lada don ki jingduna lah ban pyndap bad ia ki jingduna lah ban pyndap.
Lada ia ka riti synshar ka ri India la pynkylla shipah sien, kaei ka jingeh ia ka VAB", la ong u Bah Kharkongor.
Shillong, 19 Jymmang:Ban kyrshan ia ka jingiakhih shah thngan u Working President u Bah Adelbert Nongrum, ka KHNAM ka la rai ban pynlong ia ka jingshong kyrain kaba sdang naduh mynta ka sngi Hatmajai.
Kane ka jingshong kyrain la pynlong ha kajuh ka jaka ba u Bah Nongrum bad u samla Goldy Warjri ki iashong shah thngan khlem buh por.
Haba kren sha ki nongthoh khubor mynta ka sngi, u MDC ka KHNAM u Bah James Ban Basaiawmoit u la ong ba ka KHNAM ka la rai ban iashong kyrain khlem buh por ban pynbor ia ka sorkar ba ka dei ban pdiang noh ia ka Village Administration Bill khlem pynslem shuh.
“Ngi la rai ban pynlong ia ka jingshong kyrain khlem buh por ha kane ka jaka ba pynlong shah thngan u Bah Nongrum bad u samla Warjri", la ong u Bah Basaiawmoit bad bynrap ba la kyrpad bad kyntu ia baroh ki paidbah ka ri Khasi bad Jaintia ba kin wan iasnohkti lang namar ba kane kam dei ka kam tang jong ka KHNAM hynrei jong ka jaitbynriew baroh.
U la pynpaw ia ka jingsngew lyngngoh ia ka jingsngap mynthi ka sorkar jylla ban khlem jubab wat hadien saw sngi ba u CEM barim bad u samla Warjri ki la pynlong ia ka jingshah thngan.
“Ka sorkar ka sngap mynthi haduh mynta, kam kren eiei halor kane ka jingiakhih bad ngi la rai ban pynjur da kaba shong kyrain lang baroh khlem buh pud naduh mynta ka sngi", la ong u bah Basaiawmoit.
U la ong ba la khot bad iawer ia baroh ki rangbah shnong, ki seng sain pyrthei bad ki paidbah ba kin wan ban iasnohkti lang ha kane ka jingiakhih shong kyrain.
“Ngi ieng beit tang ha kawei ka lama jong ka jaitbynriew khlem peit party, peit seng", la ong shuh shuh u MDC ka KHNAM.
Katba u Bah Latiplang Kharkongor u la ong ba ka jingiakhih kam dei iano iano hynrei ia ka jaitbynriew bad ka lawei jongka.
“Ngi kyrpad ia ki paidbah ban wan iasnoh ia kane ka jingiakhih na ka bynta ka jaitbynriew", la ong u Bah Kharkongor.
Halor ka jingslem ban pdiang ia ka VAB da ka sorkar kaba ong ba don ki bynta ba iatyngkhuh bad ka phang jong ka sorkar bad ka sorkar pdeng, u Bah Kharkongor u la ong ba ka KHADC ka la shna ia ka VAB katkum ki kyndon ka 6th Scheduled bad kam iaid palat ia kata.
“Lada don ki jingduna lah ban pyndap bad ia ki jingduna lah ban pyndap.
Lada ia ka riti synshar ka ri India la pynkylla shipah sien, kaei ka jingeh ia ka VAB", la ong u Bah Kharkongor.
Shillong, 19 Jymmang:Ki pulit ka jylla hynnin ka sngi ha ka por 1 baje janmiet ki la ioh kem ia uwei u dkhot ka HNLC na Mawlai Mawroh  katba u dang thmu ban leit iakynduh ia ki nongiarap.
Une u dkhot ka HNLC ba shah kem u dei u John Fishal Lyngkhoi ba 23 snem na Mawlai Nongkwar.
U SP u la ong ba katkum ka jingtohkit jong ki pulit une u dkhot ka HNLC u dang wan phai dang shen na ri Bangladesh sha Shillong ban pynlong ia ka jingpynrung dkhot ha ka seng bad ban lum pisa.
Une u dkhot u HNLC u dei uba la shah kem teng saw sien kham mynshwa.
Une u nongiarap ka HNLC uba shah kem lang u dei u Roskin Phawa ba 55 snem na shnong Umkiang.
Une ruh u dei uba la shah kem teng ha ki pulit ka Jowai uba donkti ban iarap ia ki HNLC.
U dei u nongiarap ban leit rung sha Bangladesh bad ruh ban lum pisa.
Ha kajuh ka por, ki pulit ki la byrngem ba lada don kiba la siew pisa sha ka seng, kin shah khyrwait ha ka ain bad yn pynngat mukotduma.
Ia kine baroh ar ngut la don ha kti jong ki pulit na ka bynta shiphew sngi babn pynlong ia ka jingtohkit.
Shillong, 19 Jymmang:U CEM barim ka KHADC u Bah Adelbert Nongrum u la lait jamin na ka Kashari hynne ka sngi hadien ba la shah set shi miet ha Shillong District Jail halor ka jingkren pyrshah jongu ia ka rai ka Kashari High Court.
Haba kren sha ki nongthoh khubor hadien ba la wan poi biang ha jaka shah thngan mynta ka sngi Hatmajai na jaka set, u Bah Nongrum u la ong ba u ioh jamin na ka Kashari hadien ba u la phah ia ka jingthoh panmap ba khlem buh kyndon bad ka jubab sha ka Kashari halor ka jingkren pyrshah jongu ia ka rai ka Kashari.
“Ngan bteng beit ia ka jingshah thngan", la ong u Bah Nongrum hapdeng ka jingsngew tlot ka met namar ka jingshah thngan la saw sngi.
Nalor u Bah Nongrum, u samla Warjri ruh uba don lang naduh ba sdang shah thngan, u la rai ban bteng beit ia ka jingshah thngan bad u CEM ha katei ka jaka ba don u dur mot jong u Kiang Nangbah ba don hajan Shillong Civil Hospital.
Shillong, 21 Jymmang:Ka Western Youth Welfare Organisation (WYWO) ka la dawa ba ka sorkar ka dei ban buh noh ia ka Polytechnic ha Nongstoin.
Ia kane ka jingkwah Polytechnic, ka WYWO ka la buh ia ka jingkyrpad ha u MDC shu sieh u Bah Gabriel Wahlang ba un iakren bad ka sorkar.
U Genl Secretary ka WYWO Nongstion Circle u Bah K Lyngdoh ha ka dorkhas u la pynpaw ba ka sorkar ka dei ban shimkhia noh ban wanrah ia ka Polytechnic, ka jaka pule kaba la donkam shisha ia ki khun samla ka thain ha Nongstoin, khnang ban plie lad plie lynti ia ki samla ban ioh pule pyntbit ha ki lain bapher bapher.
Bun ki samla ki hap ban ia beh sha Shillong ban pule ha ki lain bapher bapher bad kane ka la ktah shibun ka jinglut ha ka leit ka wan khamtam kiba wan na ki longiing ki bym da biang ka kamai kajih ki hab ban pep noh ban btang ia ka jingpule jongki.
Ka la pynpaw ruh ba ki surok PWD ha sor Nongstoin ki la sniew shaba palat kaba la ktah ia ki paid nongleit nongwan ban pyndep ia ki kam ha ka por ba biang, kumta ka la dawa ia ka sorkar kan maramot noh mardor ia kitei ki  surok ha sor bad khap sor Nongstoin.
Kumjuh ruh ban pyndep dep noh kloi ia ka surok Nongstoin-Maweit kaba la sah teng la bun bun snem bad ban pyndep kloi ia ka surok bah National Highway Shillong-Tura.
Shillong, 21 Jymmang:Ka Seng Rangbah Katholik Parish Sohra ka la pynlong ia ka jingsumar ei  ba shi sngi, kata ha ka 18 tarik u Jymmang,2015 ha Shnong Mawkma ka ba hap hapoh Sub-District Laitryngew, Parish Sohra ha ryngkat ka jingiatrei lang bad ka ophis  jong u District Medical Health Officer, Shillong, Ka  Community Heallth Centre (CHC) Sohra, Ka Laitryngew PHC, ha  ryngkat kynhun Doktor  hapoh ka jing ialam jong u Doctor G.
T Passah.
Ki doktor kiba la ia don bynta ki long Dr.
M Ksanieng, Dr Syiemlieh, Dr.
G.
T Passah bad Dr.
G.
E Swett.
Ha ka por 9 baje mynstep la pynlong shuwa ia ka Health Awereness Programme ba la pyniaid da u President ka Seng, u bah Samuel Kharmalki uba la pdiang burom ia baroh ki ba la iadon bynta lang ha katei ka prokram.
Ha katei ka sngi u Dr.
G.
E Swett, MO I/C Sohra CHC Sohra, u la ai jingkren shaphang ki Skhim  bapher bapher ba ka sorkar  ka ai lyngba ka tnad ka koit ka khiah  ia ki Kynthei kumjuh ruh halor ka jingpang Malaria bad kumno ban iada.
Nangta U bah Anthony Marbaniang, Block Extension Educator u  la kren halor ki prokram ba thymmai ka Sorkar ka  Indranush ka ba ia dei bad ka  Immunisation nangta   ka Swatch Bharat Abhiyan ka ba long u Mawjam sha ka khuid ka suba ka shnong ka thaw.
U Dr.
G.
T.
Passah u  la kren halor ka jing pang Tuberculosis (TB) ha kaba u  la iathuh ba mynta kane ka jingpang ka long kaba shyrkhei bha ha kaba da ki lak ngut ki briew ha India ki iap ha ka shi snem hynrei u  la pyn sngew thuh ruh ba ngim dei ban tieng ne lehrain ban phah test ha ki jaka ba la buh ka sorkar bad ngim dei ban  khein sting namar ka  lah ban poi sha ka Medical Resistant(MDR) stage ka ba eh pat ban pynkoit.
U la batai ba ka Sorkar ka pynbiang baroh ki jingsumar na ka bynta katei ka jingpang.
U la pynshai ruh shaphang ka Adolescence Health bad ka jingma na ka shongkha Khynnah bad u  La  pynkut da ka ba pyni ia ka jingdonkam ka Birth Certificate jong ki khun ki kti.
Ha shuwa ban sdang ka jing ai dawai la ioh ka jingkren khublei ia ka Seng Rangbah Parish Sohra ka ba la pynlong ia ka tei ka kam babha na u General Secretary ka Parish u Bah George Nongkynrih.
Ki briew kiba ioh jingmyntoi na katei ka jaka sumar ei  ki la kot sha ka 452 ngut na ki 4 tylli ki shnong kynthup iaka Mawkma, Laitlyndop, Ka  Kyrwoh na U Publicity Secretary,Ka Parish Sohra.
Jowai, 21 Jymmang:Ka Namdong Christian Club Namdong – A ryngkat ka jingiatreilang bad ka District Social Welfare Officer, Jowai ka la pyllong ia ka jingialap shaphang ka jingma jong ki jingdih pynbu-aid, la pynlong ia ka te ka pro kram ha Namdong – A ha ka 20 tarik u jymmangLa pynphuh pyn phieng ia kate ka prokram  lyngba ka jingwan ia shim bynta jong ki paidbah nongshong shnong kyn thei bad shynrang kumba shispah tam eiei bad ki paidbah ki la sngewnguh shi katdei eh ia ki nong ialam jong kane ka society/club ba ki la lah ban wan rah ia kane ka jingpynsngewthuh paidbah halor ka jingshah ktah ha ki jingdih ba pynbuaid bad kumno ban ioh ia ki lad jingiada la da jia ba ngi shah lehbein ha kiba ha ing hasem ne ha la ki tnga.
Ia kane ka jingia lang la pyniaid da u Bah Dawan Lyngdoh u General Secretary jong ka NCCN-A, bad ha ka juh ka por u Secretary Shnong jong ka shnong Namdong A.
U Ma E S Susngi Rang bah Raij Namdong bad u  Ma Lambor Lyngdoh ki dei ki Resource Person kiba la ajingkren ha katei ka prokram.
La kren ruh da ka  kong Z.
J.
Lyngdoh District Social Welfare Officer halor ka juh ka phang ka jingeh bam h na ka jingpyndonkam ia ki jingdih bu-aid  ka la ai jingbatai ruh halor ka hok longbriew man briew jong ki kynthei khynnah ha ka imlang sahlang bad kumno ban ioh ia ki lad jingiada  haba ia kynduh ia kum kine ki jingshah lehbein ha ka imlang sahlang ha ing hasem lane shi tnga.
Ha shwa ban pynkut ka Dorbar Shnong ryngkat ka jingiatrei lang jong ka Namdong Christian Club Namdong – A ka la noh synniang da ki kombor bad ki pala sha,  sha ki 18 ngut ki nongshong shnong jong ka Namdong – A kiba don ka jingduna ha ki dkhot met jong ki  kum ka dak ka jingburom lane ka jingniew kordor ia ki  ha ka imlang sahlang.
katkum ka khubor ba la phah da I Samla D.
Lyngdoh G.
Secretary NCCN-A.
Shilling, 21 Jymmang:Ha ka 19 tarik u jymmang, ka HSPDP ka la lum ia ka jingialang ki Seng Sain Pyrthei ban ia donlang ha kawei ka kynhun, ban pyrkhat na ka bynta ki kam ba ia dei bad ki Rangbah Shnong bad ha katei ka jingialang la wan ban ia shim bynta saw tylli ki Seng Sain Pyrthei ba kynthup ia ka KHNAM, HSPDP, UDP bad NPP  bad ha katei ka jingialang ki la rai ban thaw ia ka Co-Ordination Committee ha kaba  ki dkhot jong ka kin dei ar ngut na kawei ka seng.
La shim ruh ia ka rai ban khot jingialang biang ha ka 21 tarik u jymmang kaba dei mynta ka sngi ban iakren halor katei ka kam bad ban ia jied ruh ia u Chairman jong ka komiti.
Lah ban kdew ba hadien ba la wai ka jingialang kaba la long ha ka 19 tarik u jymmang  la kylli na kitei ki saw seng hato kin dang don shuh kiwei pat ki party bym dei Congress ban wan ia snoh lang,  la ioh jubab ba kin dang don bad la kylli biang hato la phah jingpyntip sha ki ruh, namarba ym shym la iohi ia ki ba kin donlang ha katei ka jingialang   “La phah jingpyntip hynrei ym ha ka rukom kaba dei" ong u bah Ardent M Basaiawmoit, Vice President ka HSPDP.
Hynrei mynta ka sngi nalor kitei ki 4 seng la wan ruh  ban shong jingialang da ka seng BJP bad ha katei ka jingialang ki la ong ba kim lah ban ia don bynta lang ha katei ka komiti naba kim shym la ioh shong ha ka jingialang ba nyngkong naba ym shym la pyntip  biang por ia ki.
Ha ka jingialang ba la long mynta ka miet ha ingsah u bah Hopingstone Lyngdoh, President ka HSPDP la pynwai noh syndon ia katei ka kynhun ki seng sain pyrthei , naba kim  mon ban thaw ia kata ka komiti.
Ka UDP ka la phah da ka jingthoh ba kam treh ban ia don bynta namarba ka la don ka komiti ka sorkar kaba la ialam da u bah Lapang bad kumjuh ruh ka la don ka kynhun ki Rangbah Shnong ban ia khun na bynta ba ka sorkar ka dei ban mynjur noh ia ka VAB, hynrei kum ka seng sain pyrthei kan shu kyrshan  bad buddien ia ka jingtreikam jong ki.
Lah ban kdew ba u nongialam ka NPP u James Sangma uba la donlang ha ka jingialang ba nyngkong um shym la wan ha katei ka jingialang , hynrei u la phah da kiwei pat.
Lah ruh ban kdew ba ha katei ka jingialang ka UDP ka la dep phah da ka jingthoh ba kam iahap ban thaw komiti, hynrei ka la sei ruh ryngkat ki jingai jingmut katba kiwei pat ki Party ki la pan por ba kin hap ban da ia shong pyrkhat bha hapoh ka seng jong ki shuwa ban shim ia ka rai ban thaw ia katei ka komiti.
Hynrei katkum ki tyllong khubor pat la ong ba  ka jingthmu ban thaw komiti kam poi shuh shano shano ruh.
Shillong, 21 ‘lyngkot:Ka Hynniewtrep Youths Council HYC ka khot ka wer ia ki Rangbah nongkitkam, nongialam shnong,ki Syiem ki Myn tri Basan ki Samla bad ki nongtrei mon sngewbha kiba dei ki khun ki hajar ka Bri U Hyn niewtrep, ba kin ia poi lang ha Khasi National Dorbar Hall, Mawkhar ha ka 24 tarik u kylla lyngkot 2015, por 11 baje myns tep, shi bynta ban ia phylliew jingmut lang, halor ka jingshah sloit jubor noh ka bor ki Rangbah Shnong kaba long ruh ka jingshahpynpoh dor noh ki dorbar shnong ba kyntang u Hynniewtrep bad kumjuhruh halor ka jingshah khot hajir u CEM ka KHADC ha ka ingkashari.
Kham mynshwa, lah ban pynkynmaw, ba ka Khasi Students Union lem bad ka HYC, ki la rai ba ki leit ban synran ia U Chief Executive Member jong ka Khasi District Council, ha ka 27tarik Kyllalyngkot, kaba dei ka sngi jong ka jingshah khot hajir jongu, ha ka kashari jong ka High Court ha Shillong.
Shillong, 22’lyngkot:Ka Jaintia National Union (JNU) seng kmie ha ka kyrwoh ba la pyllait da u President ka seng u samla Niman.
N  Shadap, ka seng ka la kyrpad da ka mynsiem jingsngewrit ia ki bor jong ka High Court ba kan sngewbha ban ailad biang sa shisien ia ki Rangbah Shnong kumba ju long ha baroh shi katta.
Ka la ong ba ka seng kam kwah ia ki rangbah shnong ba kin duh noh ia ka bor jong ki, namarba lada ki rangbah shnong kim don shuh ha ka bor yn ym don nongpeit ia ka shongsuk shongsain hapoh ka shnong ka thaw bad ki jingeh jong uwei pa uwei u nongshong shnong hapoh ka bri u hynniewtrep hynniew wasa.
Ka JNU ka kyrpad jur haduh katta katta ia ka  High Court ba kan sngewbha ban map ia ki namar ba kim tip kaei kaba ki leh, wat thew ia ki jingduna jong ki pyrkhat na ka bynta u paidbah bad sngewbha ban wad ki  lad ki lynti ban plie lad biang ia ki sa shisien, ong ka kyrwoh.
Shillong, 22 ’lyngkot:Ka Khasi Students’ Union (KSU) South West Khasi Hills kam shym la hun ia ka jingmih na ka jingiakren bad u Chief Secretary ka jylla u Bah Barkos Warjri ban iakren ia ka jingdawa ban pynioh biang ia ka pisa ba la mang na ka bynta ban shna pynbha ia ka surok  na Weiloi sha Mawkyrwat haduh Rangblang.
Namar kane ka jingbym hun, ka seng kan sa shong jingia lang ban shim ia ka rai la yn iakhih biangne em.
Haba kren hadien ba la mih na kamra iakren mynta ka sngi, u general secretary ka KSU South West Khasi Hills u Bah Forwardman Nongrem  u la ong ba ha ka jingiakren bad u Chief Secretary ba la don lang ki heh na ka tnad PWD kynthup u Chief Engineer bad u Secretary, ki la pynshai ba ka pisa kaba la mang T.
27 klur ban pynbha ia katei ka surok, la weng noh bad kane ka skhim ka la kut noh namar ba ka dei naduh u snem 2009.
U Bah Nongrem u la ong ka seng kam shym la ngeit ia ka jingpynshai jong ki ophisar, halor kaei ka jingthmu ba ka sorkar ban leh ia katei ka surok, bad sa katno pork an shim por ban pyndep namar ba na ka liang ka sorkar, ka shu ong ba kan shim khia.
“Ka jingdawa jong ngi ka long ban pynioh biang ia ka projek kaba la mang mynshwa hynrei mynta la I kumba ka sorkar ka shu kut tang ha ka jingong, ban shim khia", u la ong general secretary ka KSU SKH.
U la ong ba ka seng ka la dep ban pynlong ia ka jingiakhih da ka pakhang surok miet la ar bnai bad yn sa iashong ban shim ia ka rai la yn iakhih biang ne em.
U la iathuh ba u snem  2011-12, la don ki mashin kiba la wanrah da ka kompeni na Kolkata, ka Hindustan Steel Work kaba thmu banshna ia katei ka surok hynrei ka la shu jah kynsan noh ha u snem 2013.
U la ong ba ki la wad jingtip ia kane na u myntri ka  tnad PWD bad kham hadien ki sa tip ba ia kane ka skhim la weng noh namar ka jingbthah u Myntri Rangbah u Dr Mukul Sangma.
Ha kajuh ka por, u President ka Union  u Bah Kitbok Syiemlieh u la ong ka seng ka sngew ba ia kane ka skhim la dep kut ka por hynrei ka jingkylli ka long la ki skhim thymmai kumba la kular ka sorkar kin urlong lano.
“Baroh ngi kwah ia ka surok kaba bha bad ka sorkar ka lah ban wanrah da kano kano ka skhim, kam lei lei na ka bynta ka jingbit jingbiang jong ki paidbah", u la ong.
U la ong ba ka seng ka la iakynduh ruh u MLA ka thain u Bah Rowel Lyngdoh uba long u Symbud Myntri Rangbah, hynrei ka jubab na u, ka long ba kane ka kam ka dang sah ha ka tnad Planning Department.
Ha ka jingshisha ka la dei ka kamram jongu ban buddien ia kane ka kam.
Lah ban kdew ba ia katei ka surok kaba 40 Km na Weiloi sha Rangblang la mang ban pynbha ha ka jinglut kaba T.
27 klur, kaba dei kawei na ki 45 tylli ki project hapoh ka skhim ka sorkar pdeng ka Non Lapsable Central Pool of Resources (NLCPR) hynrei la weng noh ha ka 13 tarik Nailur, 2013 da ka jingbthah jong u Myntri Rangbah ha ka jingialang ka 118th ka  NLCPR.
Shillong, 22’lyngkot:Hadien katto katne sngi ba u Champion R Sangma u Chairman ka GNLA u la pynbna ba u la iehnoh ia katei ka seng, mynta pat la mih ka jingkynthoh na ki para seng jong u ha kaba ki la kynnoh ba u Champion u don ka jingiadei kaba sop sop bad katto katne ngut ki nongmihkhmat bad ki politishian, bad kumjuh ruh ka la kynnoh ba u don ka jingiadei kaba jan bad ki pulit.
Ha ka kyrwoh khu bor ba la pyllait paidbah mynta ka sngi palei, u Garo Mandei Marak uba la kam ba u dei u Public Relation Secretary jong ka GNLA , u la ong ba hapoh phatok Shillong, u ioh ban pyndonkam mobile phone katba u mon.
U la phla paidbah ruh ba u Chairman barim jong ki uba la iehnoh ia ka GNLA u ju buhrieh ia ka mobile phone jong u hapoh ka synduk jong ka Television bad u ju buhrieh ruh hapoh ka kot jingiathuh khana kaba u ju sngewtynnad bha ban pule.
Ka kyrwoh khubor ka la pynpaw ka jinglyngngoh ia ka jingioh mon u Champion ban pyndonkam mobile phone bad ka la  lyngngoh ruh balei ba ka sorkar kam leh eiei halor katei ka kam.
Ka GNLA ka la buh jingkylli ba lada ki tnad syntiat ki pulit ki lah ban tip hangno ka phone ba pyndonkam ki lehnoh ka don balei pat ki khaprip ki khmat ia ka jingpyndonkam mobile phone u champion?, “Hato katei ka jingpynbiang kaba haduh kattei ka ju long ia kiwei pat ki nongialam seng lehnoh ha Delhi Central Jail ruh? Lane hato ki dei ki heh pulit kiba ailad ia u ban pyndonkam mobile da kaba don da kawei pa ka jingthmu?.
Haba pynkynmaw shaphang u Champion, u Marak u la ong, “Ngi la bud la kohnguh ia ki hukum jong u da ki snem bad ngi la tip kumno u leh bad kaei ka jinglong jong u" u la ong ruh ba utei u heh pulit barim  um long uba bit ban long u nongialam jong ka GNLA lane ka jaitbynriew Garo.
Shillong, 22’lyngkot:Ka Hynniewtrep National Liberation Council ( HNLC) , ka la pynbna da ka pakhang shnong kaba 24 kynta, kata naduh ka 6:00 baje janmiet jong ka 25 tarik u kyllalyngkot haduh ka por 6:00 baje janmiet ka 26 tarik u kyllalyngkot.
Ha ka kyrwoh khu bor ba la pyllait paidbah ka HNLC ka la ong ba ha kitei ki kynta pakhang shnong yn pyllait tang ia kiba leit jingiaseng, kiba leh niam leh rukom, kiba leit Hospital bad ki lad pathai khubor.
Ka la pynbna ia katei ka pakhang kum ka dak ka jingpyrshah ia ka jingrakhe Republic Day ka sorkar India, kaba ka la pynkynmaw ba katei ka sngi ka dei ka sngi kaba ka seng ka ju pakhang shnong manla u snem ryngkat ka 15 tarik u nailar ban pyrshah ia ka sngi rakhe kyrpang ka sorkar India.
“Ka jingpyrshah ka HNLC iaka sngi rakhe ka india,ka long ba ka Sorkar Hindustan ka rakhe beaiñ ia katei ka sngi hapoh u pud u sam ka jaidbynriew jongngi.
Ngim shym dawa eiei naka sorkar india ne na kiwei pat ki jylla, ngim dawa iaki wah ne ki lum, u shyiap ne u maw jong ki,  Hynrei ngi dawa ia kata ka hok ban pynim pat iaka jaidbynriew(right to self existence), namarkata ki hok kiba dei ki jongngi ka sorkar Hindu kan hap ban pynphai noh shangi", ong ka kyrwoh na ka HNLC.
Ka kyrwoh ka la ong ruh ba katei ka jingrakhe ia ka  ia ka riti synshar ri ne  ka Republic day, ka dei tang ka jingpynthame, “Haei phin lap ia kata ka jingjied u paidbah ,haba iaka jaidbynriew jong ngi lah shu phah soi jubor da kaba pynap daki ktang suloi ban pynkhein laka pynkhein iaka standstill agreement 1947.
Wat mynta haba ka sorkar BJP ka ioh synshar, ki jaidbynriew ritpaid ki shong rit mynsiem laki dei ki muslim ne ki kristan, wat ha kine ki taiew ka Kong Wansuk Syiem bad kiwei ki MP ki dang pyrshah jur iaka jingthmu ka BJP ban rakhe ia kata Good Governance Day ha ka 25 nohprah kaba long ka sngi kyrpang ki kristan" ong biang ka kyrwoh.
Shuh shuh ka kyrwoh na katei ka seng ka la ong ba lada wad jingtip ia ka tynrai hap ban phadien shuwa ia ki jingjia jong ka mynnor, bad lada ym tip ia ka tynrai kumno yn tip ia ka dawbah, bad lada ym tip ia ka dawbah, yn ym lah ruh ban tip kaei ka daw ba ka HNLC ka pynlong da ka pakhang shnong ha ka 15 tarik u nailar bad ka 26 tarik u Kyllalyngkot.
“Lada ki paradoh parasnam ki tip iala ka jong ka Histori,  khlem pep kane ka ri Hindustan kat nym lah ban shu pyniakhlad jyndat ia ngi na kata ka jingshisha jong ka mynnor.
Tangba Lada phim tip, phin shu hun kum kiwei ki riewpawkhmat ban sah shi sah ha kane kajuh ka kyrdan kum ki khunruit kata ka mei india, phin shu ia halla ia iam ia kyrkait sah na bynta kata ka SICK scheduled bad ka AIDS scheduled(6th and 8th Scheduled).
Kine ki dei tang ki jingpang ban pyntlot ia ki rangbah shnong, ki Syiem ki CEM ki District Council bad ia ka jaidbynriew kumjuh" pynkut ka kyrwoh ba la pyllait paidbah da ka HNLC mynta ka sngi.
Shillong, 23 ’lyngkot:U Stevenson Law ryniang uba khadsaw snem na shnong Pung saniang  hajan ka Mai rang, West Khasi Hills  u dei uwei napdeng ki nongioh pdiang ia ka khusnam riew shlur National Bravery Award (Bapu Gaidhani Award), 2014 kaban sa sam da u Myntri Rangbahduh ka ri ha New Delhi ka jing rakhe sngi Republic Day  ha ka 26 tarik Kylla lyngkot ban wan.
U Stevenson u dei u khynnah skul ka Law phiah Presbyterian School un leit ban iashim bynta ka New Delhi ha katei ka sngi Republic Day ban pdiang ia kane ka khusnam.
U la ioh ia kane ka khusnam hadien ba u la pyni ia ka jingshlur da kaba pynlait im ia  Calvin Stone Basaiawmoit (9 snem) na shnong Tihbah kaba don hajan Langtor  ha ka 4 tarik Naitung 2013 na ka jingngam jyllop.
Kiba haiing jong une Stevenson, kila iathuh ba u President u Pranab Mukherjee bad u vice president u Mohammad Hamid Ansari ki la khublei ia une u khynnah riew shlur.
Shillong, 23 ’lyngkot:Ki pulit ka jylla ki la pynjur ban ap pahara ha baroh kawei ka jylla na bynta ka 26 tarik kaba dei ka sngi Republc Day ha kaba ha katei ka sngi ka seng HNLC ka la khot ia ka pakhang shnong kaba 24 kynta.
U SP ka East Khasi Hills u Bah Mariahom Kharkrang, u la ong ba ha katei ka sngi ha man ki jaka bapher bapher la buh pulit ban pahara ban peitngor bha khnang ba kan nym don kano kano ka jingthut ha katei ka sngi rakhe.
“Ia kane ka jing pynkhreh la sdang naduh ka taiew ba ladep bad mynta ngi la kham shim khia shuh shuh hadien ba ka kynhun HNLC ka la khot ia ka pakhang shnong", la ong u Bah Kharkrang hynne ka sngi.
U Bah Kharkrang u la ong ban pynlong ia katei ka sngi kaba iaid beit iaid ryntih, ki la buh pyndonkam shuh shuh da ki pulit battalion.
Ka Hynniewtrep National Liberation Council (HNLC) ka la khot pakhang shnong kaba arphew saw kynta ha baroh ka Khasi-Jaintia kaban sdang naduh ka 6 baje janmiet ka 25 tarik haduh 6 baje janmiet ka 26 tarik.
Shillong, 23 ’lyngkot:Ka HNYF seng kmie ka kyrshan pura  ia ka nongrim u CEM ka KHADC u Bah Adelbert Nongrum halor ka jing shah khot hajir ha ka High Court Shillong Bench, namar ka jingpyrshah jong u ia ka hukum jong katei ka Kashari ban pynduh noh ia ka bor ki Rangbah Shnong.
Ka Seng HNYF ha ka jingiakynduh ba kyrkieh ka la shim iaka rai ban ai ka jingkyrshan ba pura ia u CEM ka KHADC ba un leit shah hajir ha khmat ka High Court haka 27 tarik Kyllalyngkot 2015 na ka bynta ka jingmyntoi jong ka Ri ka jait bynriew U Hynñiewtrep bad kyntu ruh ia u ba un ym kynran dien ia ki jingthmu ba u la kren, namar ka HNYF kan iai don ryngkat lem bad u, la ha kino kino ki jingeh kiba u ia kynduh haba ialeh namar ka jingmyntoi ka jaidbynriew bad ka seng kan duwai ruh ba un jop iaki jingialeh.
Ha kajuh ka por, ka seng ka la kyntu ruh iaki para dkhot nongkitkam jong ka Seng na sor Shillong, khapsor ban iamih lang ha katei ka sngi, kumjuh ia ki Syiem, ki Daloi bad ki Rangbah nongkit kam jong ki shnong bapher bapher khnang ban ia mih bad pyni ha khmat ka ïng Bishar ba ngi long kiba ia tylli kum ka jaid bynriew Hynñiewtrep, pynkut ka kyrwoh ka khubor na u Asst.
General Secretary, HNYF Central Body U Bah K.
Skan Rani.
Ha kawei ka liang ka Hynniewtrep National Youth Front- Northern Region (HNYF-NR) ha ka kyrwoh ba la phah lyngba u Vice President, Bah Apbor Nongrum ka la pynpaw ia ka jingsngew kyndit ia ka hukum ba la pynmih da ka iing bishar badon burom ka Meghalaya High Court ban sloit noh ia ka iktiar jong ki Rangbah Shnong, kaba la pynkup bor lyngba ka 6th Scheduled katkum ka riti synshar ka Ri ia ka hok ba kyrpang kum ki jaidbynriew rit paid.
Ka seng ka pynpaw ruh ia ka jingkyndit ia ka jingkhot hajir jong katei ka iing bishar ba don burom ia u Chief Executive Member (CEM) ka KHADC kaba la buh ban long ha ka 27 tarik mynta u bnai.
Ka seng, ka kyrshan pura ia u CEM ka KHADC uba la ieng shkem halor ka nongrim kum u nongialam paidbah ban iada ia ka jaidbynriew rit paid katkum ka 6th Scheduled halor ka jingai sarnod ki rangbah shnong.
“Ngi ai khublei kitbok ia u Bah Adelbert Nongrum ba un iai trei shitom na bynta ka ri bad ka jaidbynriew Hynniew Trep Hynniew Skum ba kin ioh ia la ka jong ka hok ha ka riti synshar khadar ha la ri kumba la prat lynti da ki longshwa mynshwa," la pynkut ka kyrwoh.
Shillong, 25 K’Lyngkot:Ki snar ehrang ka A’chik National Liberation Army ( ANLA) ki la wan ban pyndem lai ngut ha ki pulit ka jylla ha Nengkra Police Check Post, kaba hajan William nagar, East Garo Hills.
Kine lai ngut ki dkhot katei ka seng runar ki wan ban pyndem hadien ba kim don lad shuh namar ka jingshah thwet ha ki pulit hadien ba ki la pynkulmar shnong ha ki katto katne ki bynta jong ka Ri- lum Garo.
Kitei ki lai ngut kiba la wan pyndem wait noh hynne ka sngi ha ka por 2: 15 baje eiei bad la tip kyrteng ia ki kum u Simon Momin (18 snem ka rta), Chonseng Marak, ( 19 snem ka rta) bad u Heff Momin, (17 snem ka rta).
Ki dei ruh ki dkhot kiba la shah thwet ruh ha la ka jong ka kynhun na ka daw ka jingiakajia hapdeng jong ki.
Ki pulit ki la iathuh ruh ba baroh lai ngut ki dei kiba shong ba sah ha ki shnong ba hap ha West Khasi Hills bad ki la ong ba kitei ki lai ngut ki la phet noh na ka kynhun hadien ba ki la dep ban pyniap ia la u jong u para dkhot, u Nengja G.
Momin, uba dei ruh u ‘ Area Commander,’ ha kine ki khyndiat bnai ba lah dep.
Ki la phla ba ki la pyniap ia la u jong u area commander,  la ong u Davis Marak, Superintendent of Police, East Garo Hills.
U Nengja u la shah pyniap ha u mynshem snem ha ka shnong Mahadep kaba don ha South Garo Hills.
Katkum ka jingong u heh pulit, kitei ki la wan ban pyndem namar ba ki tieng ioh ba ki shah kput kylla ha la ki jong ki para dkhot.
Ki la wan pyndem bad kawei ka pistol 9mm bad 7.
65mm.
Kine ki dei kiba ju treikam ha ki bynta jong ka Shallang ha West Khasi Hills.
New Delhi, 25 ‘lyngkot:U President jong ka Ri India, haba kren sha u paidlang jong ka Ri, ha shwa jong ka jingrakhe ia ka sngi Republic, u ai khublei ia ki shipai shipai ryngkew, shipai liengsuin, ki shipai iada pud bad ia ki bor iada ri.
Ha ka jingkren, kaba la da pyn kylla Khasi lypa, da ka tnat Press Information Bureau (PIB), U President ka Ri, u ong ba ka 26tarik Kylla lyngkot, ka dei ka sngi, kaba donkam shibun eh, namar ba ka dei u snem 1929, ba la rai ban iai dawai ia ka jinglaitluid na ka sorkar phareng bad kumta hadien 20snem thik, ba katei ka jing dawa, ka la urlong, ha kaba la pdiang ia ka riti synshar jong ka Ri India.
U President Pranab Mukherjee, u ong shuh shuh, ba ka long pat kaba sngewsih, ba U Mahatma Gandhi, ula shah pyniap noh tang ar snem hadien jong katei ka jingioh ia ka synshar paidbah jong ka Ri.
Ha ka jingkren U President, u ong shuh shuh ba ka Iing Dorbar ka pynphalang ia ka mon jong u paidbah.
Ka dei ka lympung ha kaba yn lah ban ia kren ia tainia, khnang ban lah ban pynurlong ia ka jing angnud jong ki paidbah.
Ban shna ain khlem jingiatainia ka ktah ia ka nongrim jong ka Iing Dorbar Parliament.
Kane ka pynkhein ia ka jingshaniah jong ki paidbah.
Ka jingleh kaba kumne, kam long kaba bha ia ka synshar paidbah bad ia ki rukom trei kam kiba ia dei bad kitei ki ain.
U Pranab, ula ong shuh shuh ba ka long kaba pyn pangnud, ban iohi, ba  ia ka jingbym shngain jong ki kynthei.
Ki jinglehbein lehkhoh, ki jingbat bor, ki jingpyndik haba iaid baieng ha lynti, ka jingrahbor, ka jingiap na ka daw jong ka dawri, ka la pynlong ia ki kynthei ban im hapdeng ka jingtieng wat ha iing la jong.
La ong shuh shuh U President, “Katba kiwei ki ri jong ka pyrthei, ki dang ngam ha ki jingiakhih niam, kane ka ri kam long kumta.
Kane ka ri ka iapher na ki, namar ba ka ain ka burom ia baroh ki niam bad ki riti ki dustur ki kylla long ka jingkhlain ia ka ri.
Ka jingstad jong ka ri India ka hikai ia ngi, Ka jingiatylli ka long ka bor, katba ka jingban bein ia kiwei ka long ka jingtlot".
“Ki jingialeh mar kynti hapdeng kawei ka ri bad kawei pat, ki pynmih tang ia ki jingiaum snam bad ki kam lehnoh ki kylla ki karkhana pynmih jing sniew.
Ki kam lehnoh ki ioh ban suhthied ruh sha kane ka ri na ki khappud.
Wat ka ri ka buh hakhmat jong ka ban iashong suk shong bad ki ri bamarjan, hynrei, kan ym shim sting pat ha kaba ia dei bad ki nongshun jong ka.
Ngi don ka jingshaniah halade ban jop ia ki bor kiba ia leh pyrshah ban pyntroin ia kane ka ri.
Ngi dei ban ieng tylli ban ia leh pyrshah ia ki kam lehnoh ha kane ka ri" ong shuh U President.
U President, u ong shuh shuh, ba ka  snem 2015, ka dei ka snem jong ka jingkyrmen.
Ki dak ki shim ki pyni ba ka ioh ka kot jong ka ri kan kiew irat shaphrang.
Ka kam pynmih tiar ki kiew bad ka rep ka riang kaba bha haduh katta ba ka ri ka ioh ban mad, ki long ki dak ki shin jong ka jingkiew jong ka ioh ka kot hapoh ka ri.
Ka jingkiew kaba 5 na ka 100 ha kaba sdang jong ka jingtrei kam jong ka snem 2014 bad 2015, ki long ki dak ki shin jong ka jingiaid shaphrang jong ka ioh ka kot hapoh ka ri.
La ong shuh U Pranab ba mynta ka snem, ka Ri, ka rakhe ia ka jingdap 100snem jong ka jingwan phai  jong u Gandhi na South Africa, kaba dei ha u snem 1915.
Shillong, 25 ‘Lyngkot:U pulit ‘ Sub- Inspector’  uba tip kyrteng kum u PJ Marbaniang u la mynsaw jur hadien ba u la siat ialade da ka pistol da ka jingthmu ban shim ia la jingim.
U Sub-Inpector u dei uba peit ia ka Partharkhmah Out Post, Ri Bhoi District.
Ka khubor, ka iathuh ba u la mynsaw jur hadien ba u la siat pynmynsaw ia lade ha ïingsah quarter  jong u ha ka por 9.
00 baje eiei sngi Saitjain ka miet da ka jingthmu ban shim noh ia la ka jong ka jingim.
La ioh jingtip ba utei u pulit u la thmu ban shim noh ia la ka jong ka jingim hynrei  u la shu mynsaw jur na katei ka jingjia bad la pynkit noh ia u mar mar sha Guwahati ban ioh ia ka jingsumar.
Shillong, 23’lyngkot:Lashai ka 24 tarik u kyllalyngkot ka dei ka sngi ba ka Hynniewtrep Youth Council, ka la khot jingialang ia baroh ki Rangbah shnong ha kane ka jylla ba kin poi khnang sha katei ka jingialang ka ban ia phylliew jingmut halor ka hukum ba la pynmih da ka Meghalaya High Court kaba la sloit noh ia ka bor bad ka iktiar ki Rangbah Shnong bad katei ka jingialang kan dei ruh ka jingialang kaba ka HYC ryngkat bad ki Rangbah shnong kin ia pyrkhat halor ka 27 tarik u kyllalyngkot, ka sngi ba u bah Adelbert Nongrum, CEM KHADC un leit hajir sha High Court.
Haba ia kren bad u Rupang lyngba ka phone u Vice President ka HYC u samla Donbok Khar lyngdoh u la ong ba haduh mynta ym pat shym la lah ban pynthikna haduh katno ngut bad katno shnong ki Rangbah shnong ki ban poi sha katei ka jingialang; hynrei u la pyntip pat ba don ki Rangbah shnong ba ka HYC ka la lah ban  khot lyngba ki jingthoh, hynrei bun ki bym shym la lah ban ai jingtip lane ki shithi sha ki namar ka jinglyngkot palat ka por, hynrei ka seng ka shim ba ka jingpynmih ha ki kot khubor ka dei ka khubor ba ka seng ka khot khnang khnang ia ki sha katei ka jingialang.
Haba la kylli haduh katno ngut ki Rangbah shnong ba ka HYC ka khmih lynti ba kin poi sha katei ka jingialang, u samla Donbok u la ong ba ka seng ka khmih lynti ba baroh ki Rangbah shnong kiba sngewkhia halor ka jigpynmih hukum ka high Court ban sloit noh ia ka bor jong ki, ki dei ban poi sha katei ka jingialang.
“Ki Rangbah shnong kiba poi sha ka jingialang ki dei kiba pyni ba ki pyrshah ia katei ka hukum ka high Court, hynrei ki ba khein sting bad ki bym lah ban poi ka pyni ba ki la hun ia kaei kaba ka high Court ka la rai" ong u samla Donbok.
Katei ka jingialang kaba ka HYC ka la khot ia baroh ki rangbah shnong kan long ha Khasi National Dorbar Hall ha ka por 11 baje mynstep.
Lah ruh ban kdew ba kham mynshuwa ka HYC ka la pynbna ba kan leit synran lang ia u bah Adelbert Nongrum, CEM ka KHADC sha  high Court ha ka 27 tarik mynta u bnai ka sngi ba u dei ban leit hajir bad ka la kyntu ruh ia ki Rangbah shnong ba ki dei ban ia mih ryntih lang ban synran bad pynshngain lang ia utei u nongialam ha KHADC.
Hynrei san sngi shuwa katei ka jingleit hajir u bah Adelbert ka bor pyniaid distrik ka la pynjari da ka Section 144CrPC, ba ym shah ban ia lum paidbah 500 mitar ka jingjngai  pyllun ia ka High Court, bad katei ka jingpynjari section 144 CrPc da ki bor pyniaid distrik ruh la ioh jingtip ba kan dei kawei na ki mat iatai hapdeng ka HYC bad ki Rangbah shnong.
Shillong, 23’lyngkot:U Chief Executive Member ka Khasi Hills Autonomous District Council u bah Adelbert Nongrum, u la kyntu ia ki paidbah ba kim dei ban long kiba khih bitar ha ka sngi ba un leit hajir sha High Court hynrei ki dei ban shim ba kan long kum ka sngi ban pynskhem ialade  ba ngi don ka jingshaniah ba ka hok kan kyntiew ia ka jaitbynriew.
Katei ka jingkyntu jong u ka dei hadien ba u la ioh jingtip ba kin don bunbah ki paidbah na ka ri Khasi –Jaintia ki ba la bitar shla halor katei ka jingshah khot hajir jong u ha ka high Court haduh ba ki bor pyniaid Distrik ki la pynjari syndon da ka Section 144CrPC.
Katkum ka kyrwoh khubor ba u la pyllait paidbah mynta ka sngi u bah Adelbert u la ong, “Ko ki paidbah nga buh kane ka jingkyrpad hakhmat jongphi ba phin ia sngewbha ban pynsah ia ka nam kaba kane ka Jylla ka ioh kum ka Ri ‘Tip Briew Tip Blei’ bad nga kwah ba ha katei ka sngi kan nym don kano kano ka jingmih kulmar ne ki kam kiba lah ban pynsngewsih iano re iano hynrei ban burom ia ki ain kiba don hapoh ka synshar ka khadar’.
Shuh shuh ha ka kyrwoh u la ong ba kum ba ngi dei ki jaitbynriew ti briew tip blei, ai ba ka 27 tarik u kyllalyngkot ne ka sngi shah khot hajir jong u ba ka sng kan sep khlem kano kano ka jingkhih bitar na ka liang ki paidbah hynrei ban ailad pat ba ka hok kan ioh ia ka jingjop ym ka pop ka ban pynlehrain ia ka jaitbynriew.
“Ha katei ka sngi khlem pep ngan kren ia ki jingshisha hynrei ngan long uba kloi ruh ban pan map lada ki don ki kyntien kiba nga kren kham mynshuwa ki la long kum ka jingpynibor, pynlehrain ne la pynmong iano re iano khamtam ia ka Judiciary" ong u CEM ha ka kyrwoh khubor da kaba bynrap da kaba ong biang “Nga don ka jingsngew ha lade shimet ba ka jingshah khot hajir ka jong nga kam dei kaba nga dei ban sngew phylla hynrei ka long kum ka lynti kaba U Blei u don ka jingthmu kaba bha haba iadei bad ka hukum kaba la pynmih da ka Meghalaya High Court halor ka iktiar jong ki Rangbah Shnong".
Haba pynkut ia ka kyrwoh u CEM ka KHADC u la ong  “Ngam don eiei shuh ban ong hynrei tang ki jingkyrpad kiba rit ki jong nga khlem da buh jingkhein ba ngi dei na ka kynhun niam aiu ba ngin buh ha ki jingduwai bad ban kyrpad ia U Blei ba un wanrah ia ka jingtylli hapdeng ki paidbah jong kane ka Jylla bad ban trei na ka bynta ka hok bad ka jingshisha".
New Delhi, 25 lyngkot:U President Barack Obama, ula leit ban buh syntiew ha ka jaka thang ia U Mahatma Gandhi ha Raj Ghat.
U Obama, ula bret ar kham ki syntiew ba saw, ha ka jaka thang jong U Gandhi.
Ha ka jingwan iuh kjat ba lai sngi jong U Obama sha India, ha kaba un long ruh u kongsan ha ka sngi rakhe Republic lashai ka sngi, U Modi, ula leit ban pdiang burom hi, ia U Obama, na kad liengsuin, ha kaba U Obama, u hiar khyndew da ka Air Force One.
Ka jingwan jong U Obama sha India, ka dei, ha ka sien ba nyngkong, ba U President ka America, un wan iuh kjat arsien ia kane ka Ri.
U Modi, u phong da ka tapmoh, kaba rong ksiar, haba u leit pdiang sngewbha ia U Obama bad la iohi ruh ba U Modi, ula kdup ieid ia U Obama, ha kaba U Obama ruh, ula kdup kylliang ia U Narendra Modi, ha ka jinghiar khyndew jongu ha kad liengsuin ha Delhi.
“Ka dei ka burom kaba khraw"ong U Obama, haba la kylli, da ki nongthoh khubor, ia ka jingwan jongu ban long u kongsan jong ka jingrakhe Republic Day lashai ka sngi.
U Obama, uba dei ban leit sha Taj Mahal ha Agra, la shisngi, ula pynpep noh ia katei ka jingthmu ban leit sha Agra, namr ba ka donkam shibun eh, ka jingpyrkhing ia ka leit ka wan jong u paidbah.
La sngewthuh ba U Obama bad ka kurim jongu, kin leit phai noh ha ka sngi hat majai, ha kaba kin leit sha Saudi Arabia, na ka bynta ban sngewlem halor ka jingkhlad jong U Syiem Abdullah jong katei ka Ri.
Ha ka jingialang, kaba la pynlong ha Hyderabad House, la iathuh ba ki la rai ban ia treilang synrop, na ka bynta ban nang pynmih ia ki tiar ialeh thma, ki ban pynbiang ia ki shipai bad kumjuh ruh ia ki kali, ki ban dang shna, ki bym donkam shuh ban da pyniaid da u briew bad katei ka dei ha ka jingiakren jong kitei ki arngut ki nongialam.
Ha katei ka phang, U Obama, u shim, ba ka dei kaba poi sha ka jingiabeit jingmut, ha kaba la rai na ka bynta ban ia trei lang ha ki kam niwkliar, kiba ka US, kan pynbiang ia ka India ha ki snem ki ban sa wan.
Nalor kata, ka la don ruh ka jingiakren, na ka bynta ban nang pynkhlain, ha ka jing ia treilang, ha kaba thaw ia ki liengsuin iapom lane ki C – 130, kiba dei ki liengsuin iapom, kiba dang don ha ka jingpynkhreh ha kine ki sngi.
Ha ka jingiakren bad ki nongthoh kotkhubor, U Obama, ula kren ruh da ka Hindu, ha kaba u ong “Namaste.
Mera Pyaar Bhara Namaskar lane kaba u ong “Nga ai khublei iaphi, da ka jingieid".
Shillong, 25’lyngkot:Ka jingialang hapdeng ki Rangbah shnong bapher bapher ryngkat ki dkhot ka HYC kaba la long ha Khasi National Dorbar Hall ha ka sngi saitjain jong ka taiew, ki la shim ia ka rai ba kin leit ban tynruh sah baroh ar tylli ki Autonomous district council ka KHADC bad JHADC ba kin phah ka jingkyrpad sha ka Division Bench ba ka dei ban pynsangeh shuwa noh ia ka hukum ka high court kaba la sloit noh ia ka bor bad ka iktiar ki Rangbah shnong.
Katei ka jingialang ka la shim ruh ia ka rai ba baroh ki Syiem, ki Doloi, ki sordar, ki Rangbah shnong ki dei ban ia tylli mlon ban phah ka jingujor sha ka Division Bench ba kan dei ban pynsangeh ia katei ka hukum.
Na ka liang ki nongialam ka HYC hadien ba la wai katei ka jingialang ki la ong ba kin buddien ia katei ka kam da kaba kin leit ia kynduh ia baroh ar ki nongialam jong kitei ki ADC ban ia kren halor katei ka mat ba dei ban ujor sha ka Division Bench.
Ia katei ka jingialang kaba la wan ban ia phylliew jingmut bad ban kyrshan da ki rangbah shnong shnong bad ki nongialam shnong na ki shnong bapher bapher khamtam na nongbah Shillong bad ki khapsor , la pyniaid da u President ka HYC u bah Peter J Lawai.
Kiwei pat ki nongkren na ka liang ka HYC, ki kynthup ia u bah RobertJune Kharjahrin, u bah Nickson Dohling.
U bah Kharjahrin uba dei u General Secretary ka HYC haba ai jingkren u la kren shaphang ka jingmih katei ka hukum na ka high Court kaba u la ong ba baroh ka dei na ka daw ka jingbym shimkhia ki District council naduh u snem 1952, ha kaba kim shym la thaw ia ki ain ki ban pynkupbor ia ki Rangbah shnong.
U la pynkynmaw ba ka jingpyrshang ban sloit noh ia ka bor ki Rangbah shnong kam dei ka sien ba nyngkong, hynrei ka la jia teng ruh ha u snem 2006, ha kawei ka jingjia kaba la jia ha umsohsun, ha kaba kawei ka briew ka la ujor sha ka Guwahati High Court, Shillong Bench halor ka jingiadei bad ka kam ia die ia thied jaka.
U la ong ba mynta pat ka mih katei ka hukum na ka wei ka case kaba u Rangbah shnong ha Jaintia hills um shym la ai jingmynjur, ia kawei ka briew kaba la ioh lok da u bar jylla.
U bah Peter J Lawai haba kren sha ki nongthohkhubor hadie ba la wai katei ka jingialang u la  ong ruh ba ka jingialang ka pynpaw ia ka jingbitar ym ia ka high Court kaba pynmih ia ka hukum hynrei ka jingialang ka pynpaw ba ki paidbah hi baroh ki bitar ia ki nongmihkhmat kiba ki la jied la katta phew snem hynrei kim shym la leh eiei ban thaw ia ki ain ki kanun haduh ba la ngat haduh katei ka apot.
Halor ka jingiadei bad ka jingleit sha High Court, ha ka 27tarik, U bah Peter, um shym la kren shai, hynrei, ula shu ong “Kumba la pynbeit, kan long hi kumta".
Ki Rangbah shnong kiba la poi ha katei ka sngi ki kynthup naduh ka shnong Mawkhar, ba la mih khmat da u Dr.
B.
P.
S Roy na Mawklot, na Laitmynsaw, na Nongrim Hills, na umlyngka bad na kiwei pat ki jaka.
Shillong, 25 ’lyngkot:Ka HNLC ha ka kyrwoh khubor ba ka la pyllait paidbah mynta ka sngi ka la pynkynmaw biang ia ka sorkar ia ka jingtyrwa ban ia kren ia suk, ka la ong ba la bun bun tylli ki jingpynpaw ba ka kwah ia kren ia suk noh bad ka sorkar kaba ka la phah lyngba ki lad pathai khubor hynrei ka sorkar ka ialehkai ia rieh pynban bad ka.
Ka la pynkynmaw ba naduh  u nailar 2014 u myntri rangbah ka jylla u la ai ksai ba un khot ia kren noh ia baroh ki seng lehnoh  bad haba ka HNLC ka la pynpaw ba ka kwah ia kren ia suk ka sorkar ka la kular ban thung ksiang noh na bynta katei ka kam ban ia kren.
Hynrei ka HNLC ka la ong ba ka kulmar jingmut biang halor ki jingkren u myntri rangbah uba la ong ba dei tang ka jingwan pyndem wait kaba dei ka lad ia suk katei ka seng bad ka sorkar.
Ka HNLC ka la kynnoh ba ka nong pynkulmar jingmut dei ka sorkar ym ka HNLC, “Kumno ngin kyrmen ia ka bishar hok na ka sorkar haba ia ka iktiar ki rangbah shnong ruh la sloit noh, mano ban pynshisha ia ki mynder ri bad mano ban pynshisha ia ki nongshong shnong bapura?", ong ka kyrwoh na katei ka seng.
Shuh shuh ka la ong ba ka sorkar ka la trei shitrhem met bad mynsiem ban ia kren ia suk bad ka ANVC & ANVC-B, hynrei ka khaprip noh ki khmat sha ka HNLC, “Katno snem ka sorkar kan shim por ban thung ksiang, shisnem, ar snem, san snem ne kan ym thung shuh, ngi la duh jingshaniah ia ka sorkar bad ka rukom treikam jong ka, mynta dei ki paidbah ka Hynniewtrep  ban bishar hato dei ka jingbakla ka sorkar ne dei ka HNLC" ong ka kyrwoh na u publicity Secretary katei ka seng  u bah Sainkupar Nongtraw.
Ha kaba iade bad ka pakhang shnong kaba la sdang naduh mynta ka janmiet ka HNLC ka la pynshai ba kam don kano kano ka jingthmu ban pynthut lane ban pyrshah ia kano kano ka jinglehniam , hynrei ka jingiatyngkhuh bad ka Saraswati puja ka dei ka jingjia ba ryngkhat, namar ba ka hap ha ka 26 tarik , ka sngi ba ka ju khopt shnogn manla u snem, ka la ong ruh ba ka sngi rakhe Republic Day ka dei ka sngi ba wat ka jylla Assam kaba bun ki Hindu ruh kan ym ia shim bynta kynthup kiwei pat ki jylla ka thain shatei lam mihngi.
Ka HNLC ka la ong biang ba ka sorkar ka la pyrshang ban ber bih pynban da kaba wanrah ka jingia isih niam  bad ka jingpyniashrut hapdeng ki jait niam bapher bapher.
Ka HNLC ka la kyntu ia ki Rangbah shnong, ki Dolloi bad ki  Syiem ba kin ieng tylli kawei ban ioh ia ka hok jong ki.
Shillong, 25 K’lyngkot:Ka jingjur ka jingwan tuh maw tuh shyiap ki khar Bangla ka jia bha ha ka thain khappud ka India bad ka Bangladesh ha kine ki sngi.
Katkum ka jingtip ba la ioh, ki khar Bangla ki leh satar bha ha kaba ki ju wan ban tuh ban khlong ia ki maw na jaka India ha ka por mynmiet, watla mynsngi ruh ki wan lada ki ioh lad.
La iathuh ba kine ki khar Bangla ki wan ban khlong ban tuh maw tuh mawshun bad ki mar rep mar riang na India da ki lieng kynda.
Ka jingwan tuh ka jia bha ha thain Dawki, wah Umngot.
Ki shipai BSF ki la ong ba ki la kurup bun phew tylli ki lieng kynda ki khar Bangla ha kine ki sngi ba la dep.
Kine ki khar Bangla ki wan kam sha India ban tuh maw na ka wah Jadukota.
Namar ka jingjur ka jingkhlong maw ki khar Bangla, ka lynti iaid ka wah Umngot ka la kylla                 na ka liang ka tnad khlaw ka la pynpaw ia ka jingsngew khia jur ia kane ka jingwan tuh maw ki khar Bangla na wah Umngot.
ki nongshong shnong ka thain khappud, ki la iathuh ba ki khar Bangla ki ju wan rung sha India bad ki leh ia ki kam runar kam tuh kam thiem.
“Ki khar Bangla ki ju wan kiew sha India ha ka por mynmiet", la ong ki nongshong shnong ha thain khappud.
Na ka liang u Frontier IG u Sudesh Kumar u la ong ki shipai BSF ki la iakren bad ki shipai ka Bangladesh ki Border Guard Bangladesh bunsien halor kane.
“Ki BGB ki la shim ia ki lad ki lynti ban pynsangeh ia kane ka jingwan tuh maw na India", u la ong dang shen.
Shillong, 25’lyngkot:Ha ka jingialang jong baroh ki Rangbah shnong kaba la khot da ka Hynniewtrep Youth Council, kaba la long ha ka sngi saitjain jong ka taiew, ha Khasi National Dorbar Hall halor ka phang ka jingshah sloit bor noh ki Rangbah shnong katkum ka hukum ba la pynmih da ka high Court, kiba bun na ki rangbah shnong bad ki nongmihkhmat jong ki shnong ki la pynpaw ia ka jingpyrshah jong ki, ryngkat ki nia ki jutang kiba ki la sei ha katei ka jingialang.
Uwei na ki riew rangbah uba la mih khmat ia ka shnong nongrim hills uba dei ruh u General Secretary katei ka shnong u bah B.
L Nari, haba kren kum uwei na ki riew rangbah u la ong “Ka hukum jong ka high Court ka dei na ka jingioh thiah jong ngi, namarba kane kam dei shuh ka sien kaba nyngkong, hynrei mynta kane ka hukum ka dei ka jingkyrsiew thiah ia ngi’.
U bah Nari u la ong ba ka jingmih jong katei ka hukum ka dei namar ba ka don ka bor kaba na shalyndet , “ka jingthmu ba nyngkong eh ka dei ban knieh ia ka synshar khadar, ka khyndew ka shyiap bad ym slem ka jylla jong ngi kan sa kylla kum ka jylla Tripura" ong u bah Nari.
Haba kren ia ka bor jong u Rangbah shnong,  u bah Nari u la ong ba ym don kiwei pat ki bor kiba kham khlain ia u Rangbah shnong ha ka synshar khadar jong u Khasi hapoh shnong poh thaw hynrei ha kine ki sngi u la ong ba la shu pyndonkam ia ki Rangbah shnong kum kita ki tiar ki tar tang haba donkam.
“Lada ka bor jong  ka Dorbar  shnong ka iap, tang hapoh 10 snem yn jia aiu ia ka jaitbynriew", ong biang utei u rangbah.
Shuh shuh u la ong “Lada u Rangbah shsnong um donbor shuh , nga nud ban ong ba nga lah ban shna sertiphiket dalade hi tang da ka jingiasngewthuh jingmut bad lai-ngut ki para marjan ba nga la thied ia kane ka Khasi National Dorbar Hall, mano pat ban pynshisha haba ki marjan ki la dep pynshisha, u rangbah shnong ruh um donbor shuh", pynkut utei u rangbah.
Uwei pat u rangbah uba la mih khmat na ka shnong Mawkhar u Dr.
B.
P.
S Roy haba kren ha katei ka sngi u la ong, ‘Ym slem tiak shi tiak kan poi ka por ba yn sa pynkylla lut wat ha ka shongkha shongman ruh bad ha kaba kut ngin sah sa tang ka shynrong, katba nangmih ki por wat ia ka bor ka Distrik Council ruh la nangsloit nangsloit’, utei u rangbah ruh u la pynpaw ka jingbym sngewpyrshah ia ka rai jong ka high Court.
Ki la don bun ngut ki riew rangbah kiba la mihkhmat ia ki shnong bapher bapher kiba la sei ia ki jingkren jong ki ha katei ka sngi.
Jowai, 25’lyngkot:Hadien ba ka KSU ka la weng noh na ka komit jong ki 9 seng kiba dang iaid ka jingiakhih ha ri-lum Jaintia mynta pat sa ka All Jaintia Youth Welfare Organisation – East Jaintia Zone (AJYWO-EJZ) kawei na ki seng kaba la ju ia don bynta bad ka  kynhun jong ki 9 seng kiba iakhih ha ka jingiadei bad ka jingjia ha Mookhep ka la pyntip mynhynnin ka sngi sha ka kynhun jong ki 9 seng ba ka seng ka la weng noh ia lade na ka kynhun jong ki 9 tylli ki sengbhalang kiba la ju khot pynlong ia ka jingiakhih da ka ha ka jingiadei bad ka jingjia ha Mookhep.
U President jong ka AJYWO-EJZ, u Bah WS Suting u la ong ba mynshuwa ki ia don 10 seng hynrei kat nang iaid ki sngi ngi dang ia duna bad kane kam shym la pynsngewtynnad ia ka seng (AJYWO-EJZ).
Dang ha kine ki khyndiat sngi ba la dep ruh la mih biang sa kawei ka seng na kane ka kynhun jong ki 9 seng  bad kane ka la nang ktah shuh shuh ia ka jingsngew jong ka seng hi shimet kat haduh ba ka AJYWO-EJZ ruh ka la  shim ia kane ka rai ban mih noh na katei ka kynhun jong ki 9 seng hynrei ym ba ka  don daw ei ei pat ia ki seng ki don ha ka kynhun jong ki 9 seng hynrei ka AJYWO-EJZ ka shim ia kane ka rai ban mih noh na kane ka kynhun da ka lynti kaba khuid bad ka bym tharai sniew iano iano ruh em na katei ka kynhun jong ki 9 seng.
Ka AJYWO-EJZ ka la pyntip ruh ba kan ym iadon bynta shuh ha kane ka jingkhot pakhang surok miet ba la khot pynlong ha ka kyrteng jong ka kynhun ki 9 seng, kata ha ka 28 bad 29 tarik mynta u bnai bad ruh ha ka juh ka por ka seng ka la pyntip ruh ba naduh nangne hi sha khmat ka seng kan ym iadon bynta shuh ha kino kino ki jingkhot pynlong ia ki jingiakhih ba lah ban khot pynlong da katei ka kynhun jong kitei seng kiba dang sah na ka katei ka kynhun jong ki 9 seng ha ka jingiadei bad ka jingjia ha Mookhep, la bynrap u kyrwoh na ka seng.
Ka AJYWO  ka pan map ruh na ki kynhun kiba dang neh ha katei ka kynhun jong ki 9 seng ba kim dei ban sngew ei ei ia ka seng ba ka la hap ban mih noh ia lade na katei ka kynhun  jong ki bad ruh ha ka juh ka por ka seng ka kitbok kit rwiang ia kito baroh kiba dang sah ha ka kynhun jong ki 9 seng ba kin nang iai sha khmat ha ka jingshakri jong ki ia ka ri bad ka jaidbynriew, La pynkut u kyrwoh na ka AJYWO-EJZ.
Shillong, 27 ’lyngkot:Ka pakhang shnong kaba  24 kynta ka seng kiengatiar ka HNLC ka la ktah shiliang shiphiah ha  Khasi bad  Jaintia Hills.
Ka jingpakhang shnong ka la treikam naduh ka 6 baje janmiet ka sngi u Blei haduh a 6 baje janmiet ka sngi Lah Sngi  u Blei.
Hynrei ha kane ka kynta pakhang shnong, la iohi ba ki dukan ki plie ha ki thain Polo, Laitum khrah bad  Laban  wat hapdeng ki kynta jong ka pakhang shnong.
Ha kiwei ki bynta jong ka nongbah pat, la iohi ba ki dukan ki plie wat haduh ka por mynmiet ruh ha kasngi u Blei lait noh tang ka jingkhang ki iew ki hat.
Ym kum ha kiwei ki por mynshwa, ka jing rakhe ia ka sngi Republic Day ha kane ka jylla ka la long kumba ju long khlem kano kano ka jingma ne ka jingpynthut.
Ha kane ka sngi Republic Day, ki seng lehnoh bapher bapher na kane ka thain shatei lammihngi ka India ruh ki la pakhang shnong ban pyrshah ia kane ka sngi.
Ia kane ka pakhang shnong ka HNLC la ju pynpaw pyrshah ruh da ki paidbah ha ki  sngi ba la deo ruh.
Ka sorkar jylla, ha kawei ka liang ka la pynbiang ia ki bor pahara ha kylleng ki jaka khamtam ha ka nongbah Shillong ha kaba la pynlong ia ka jingrakhe ia kane ka sngi kaba shongkun bad kaba shongshit ha madan Polo.
Ha kawei ka liang, ka HNLC ka la ong ba ka pakhang shnong ka long kaba jop ha baroh kawei ka Khasi bad Jaintia Hills.
Ha ka jingpynlait khubor ha ka sngi Saitjain, u Publicity Secretary ka HNLC u Sainkupar Nongtraw u la pynshai ba ka seng kam shym la pynwit ia ka jingleh niam da kaba ong ba ka jinglehniam Saraswati puja  kaba long ha ka 26 tarik ka dei ka jingjia ba tyngkhuh bad ka Republic Day.
Shillong,27’lyngkot:Ka Liang Pyrshah ha Khasi Hills Autonomous District Council kaba don hapoh ka lama ka KHUDA mynta ka sngi ha ka jingiakren bad ki nongthohkhubor ka la kynnoh ba ki kynrum kynram ki mih na ka daw ba ka tnad district council Affairs ka sorkar jylla kam shym la shimkhia ia baroh ki bill kiba ka Council ka la dep phah.
“Haduh mynta ngi la phah kumba 10 haduh 11 tylli ki Bill, hynrei baroh  ki shu sahkut tang ha ka DCA bad ka tnad  Law, dei na kane ka daw ba sa mih ki kynrum kynram" ong u nongialam ka liang pyrshah u bah Pynshngain N Syiem.
U ba Pynshngain u la ong ba ka KHUDA kan thoh sha ka Executive Committee ba kan khot noh ia ka jingialang jong baroh ki MDC  bad ki khlieh nongsynshar ban ia kren khambha halor ki Bill ba sahteng baroh.
“Ngin thoh sha ka EC ba kan khot ia ka jingialang jong baroh ki MDC ryngkat ki khlieh nongsynshar ban ia kren halor ki Bill ba sahteng baroh, bad ba ka EC kan phah ruh da ka jingthoh sha ka sorkar halor ka jingtyrwa ban pynkylla thymmai ia ka 6th Schedule" ong biang u bah Pynshngain.
Haba kren shaphang ka jingtyrwa ban pynkylla thymmai ia ki katto katne ki bynta jong ka 6th Schedule kaba ka sorkar jylla ka dang shu pynlong shen ia ka jingialang, u bah Syiem u la pynpaw ka jingsngewlyngngoh ba ym don ba khot lang sha katei ka jingialang ia ki MDC, “Kham tip kham bha ma ngi ki MDC ba la shah jied ia kino ki bynta ba donkam ban pynkylla, hynrei ka sorkar ka khlem khot ia ngi" u la ong biang da kaba bteng ban ong ‘Haduh mynta ngim tip kaei kata kaba don ha ka jingtyrwa pynkylla thymmai’.
Shuh shuh ha kaba ia dei bad ka jingsahkut kiba bun bah ki Bill tang ha ka tnad DAa bad ka Law, u bah Pynshngain u la ong , “Ngi la phah ia ki Bill, kaei ka jingeh jong ki ban Pass, tang hapoh shibnai ki la lah ban leh, lada donkam ban ia syllok ki lah ban khot ia u CEM ruh".
Shillong, 27 ’lyngkot:U Myntri Rangbah ka jylla u Mukul Sangma hynne ka sngi u la plie ia ka jaka hikai shna kali ha Industrial Training Institute (ITI) ha Rynjah kaba iasoi bad ka  tnad Labour ka sorkar jylla bad ka Tata Motors Private Limited.
Ia kane ka prokram la pynlong da ka Directorate of Employment and Craftsmen Training, ka tnad Labour.
Haba plie ia kane ka jaka, u Mukul Sangma u la ai khublei ia ka tnad kaba la kyntiew ia katei ka jaka hikai kaba la sdang naduh u snem 2012.
U la ong ba ka jingplie ia kane ka jaka shna kali ka long ban pynkup bor ia ki samla bad ban ai jinghikai ia ki khynnah kiba don sap ha kine ki kam ban kyntiew ia ka jylla.
U myntri rangbah ka jylla u la ong ba ka thong jong ka sorkar ka long ban ai jinghikai ia ki samla kiba don ia ki sap khang ban khring ia ki briew nabar.
U la ong ba ka sorkar kan pyniar shuh shuh ia kane ka kam khamtam sha ki thain nongkyndong.
Katba u  S Ramadorai u Chairman ka National Skill Development Agency (NSDA) u la ong ba kane ka jaka ai jinghikai ka long na bynta ki samla ka jylla.
Ha kawei ka liang ka myntri ka tnad Labour kong M Ampareen Lyngdoh ka la ong ba ka jingdon jong kane ka jaka ai jinghikai kan plie lad ia ki samla kane ka jylla.
Ka la ai jingmut ia kane kane ka tnad ba kan ai ka jingiarap khamtam ia kito ki khynnah kiba la iehnoh shiteng ia ka jingpule.
Ia ka Memorandum of Understanding (MoU) lasoi hynne ka sngi hapdeng ka sorkar jylla ba la mihkhmat da u B Hajong u Director, Employment and Craftsmen Training bad u  Mr.
S P Joshi u Consultant ka Tata Motors Private Limited.
Kiwei kiba kren ha kane ka sngi ki long u Ranjit Borthakur, Chairman ka North East Advisory Council, u SP Joshi, Consultant, Tata Motors.
U bah Jemino Mawthoh MLA, u bah  T Dkhar, Commissioner & Secretary, Labour.
Shillong, 27’lyngkot:Ha ka 24 tarik mynta u bnai, ha ka por 8:30 baje mynmiet ka kong RS Mannar, ADM, Khliehriat ka la ioh kem ar tylli ki trok kit dewiong kiba shalan be-ain khlem ki kot ki sla kiba biang.
Kitei ki ar tylli ki trok ki dei kiba don ia u nombar ML-04B-7187 bad kawei pat kaba don ia u nombar ML-04-4399) ba la niah da u  Stan Shylla bad u Ham Rymbai, kaba long ka jingpynkhein ia ka hukum ka NGT.
Ha katei kajuh ka sngi, ka Majistor ka la kem ia lai ngut ki nongtrei dewiong katba ki dang tih dewiong na kawei ka par kaba dei trai da u Joytal Swer, kitei ki lai-ngut ki nongtih dewiong kiba la shah kem ki dei u Md.
Suiz Uddin,  u Md.
Sur Miah bad u Md.
Blika Rahman.
Katei ka Majistor ha katei ka juh ka sngi ka la ioh ke sa ia uwei pat u nongtih dewiong uba la tip kyrteng kum u Wansha Syngkon katba u dang tih dewiong na kawei ka par kaba dei trai da u Pras Bareh kaba don ha  Deinchynrum Rymbai Road (EJH), kaba long pyrshah ia ka hukum ka NGT.
Ha ka 24 tarirk pat ha ka por 8:30 baje mynmiet, u bah J.
M.
Kharbudon, EAC, Khliehriat u la ioh bat laingut ki nongtih dewiong katba ki dang tih dewiong na kawei ka par kaba dei trai da u W.
Shylla ha Byndihati , kitei ki laingut ki dei kiba la tip kyrteng kum u Md.
Nashafa Ahmed Ali , u Md.
Ainul Hoque bad u  Md.
Nazimm Uddin.
Ha ka 22 tarik ha ka por 7:10 bajr mynstep, u bah  D.
V.
Lyngdoh, MCS, EAC, Khliehriat  la ioh kem ar ngut ki nongbylla tih dewiong katba ki dang tih dewiong ha dkhiah, East Jaintia hills.
Ha katei ka juh ka sngi ha ka por 7:30 baje mynmiet, u bah  M.
J.
Kharbudon, Executive Magistrate, Khliehriat u la ioh kem saw tylli ki trok kiba don ia u nombar ML-11-0696, ML-04A-07879, ML-04B-1090 & ML-04B-3472ba la niah da u  Rajesh Sympli, Sati Dkhar, Chedrale bad u Heman Nongtdu katba ki dang shalan dewiong khlem ki kot ki sla kiba biang, la kem ia ki na Ladsutnga NH-44 (EJH).
Shillong, 27’lyngkot:Shuwa ba u CEM ka KHADC un poi sha High Court na ka bynta ban leit shah hajir, la iohi ba sha lynti ban rung sha high Court la dap mam da ki pulit teh jain iong ban pahara pyllun ia katei ka ing bishar.
Ym tang katta, la iohi ba ha kylleng ki rud surok naduh mot phran, khyndailad shaduh sha High Court la dap smam da ki pulit pahara.
Hadien ba u CEM ka KHADC u bah Adel bert u la poi sha High Court la iohi ba nadien jong u kham pajih na high Court la wan ban synran da ki paidbah, hynrei kiba la shah kerkut noh ha ki pulit pahara ba kin tur sha high Court.
Tang mar ia mih u CEM napoh High Court la iohsngew ba ki paidbah ba wan synran ia u ki la ia pyrta jam, da kaba ia pyrta ‘Im slem Adelbert’, ‘Adelbert shipai ka ri’-‘Im slem HYC’- ‘Tur shaphrang ka ri’ bad katei ka jingiapyrta ka la long naduh ba mih na high Court ter ter haduh ban da poi ha District Council.
La iohi ba kham pajih na high Court ki samla ki la ieng lymbung mar pyrshah ka ophis u Deputy Commissioner bad ka pynieng ia ka lama jong ka seng Hynniewtrep Youth Council.
Ha katei ka jingiaid lynti naduh Kashari shaduh District council la pahara da ki pulit kynthup ia ki teh jain iong haduh ba ki paidbah ryngkat u CEM kin da poi ha District council.
Lah ban kdew ba san sngi shuwa ba ka sngi shah khot hajir u bah Adelbert nongrum kan poi, ki bor pyniaid district ki la pynjari da ka section 144CrPC kaba ym shah ia ki paidbah ban ia lum palat san ngut 500 mitar ka jingjngai pyllun ia ka high Court.
Shillong, 27’lyngkot:U myntri rangbah barim ka jylla uba long ruh u nongai buit ai bor ka sorkar jylla u la pynher ia ka lama rakhe Republic ka sorkar ha  Sohra Stadium, Saitsohpen ha ryngkat ka jingiadonlang  u Ajay Singh Tomer, IAS SDO Civil Sohra Sub-Divission, Bah D.
Kharwanlang MDC Sohra, Bah Donlang Sohkhlet  Public Relation Secretary, Bah I.
O Swer, Bah H.
Suchiang O.
C Sohra bad kiwei kiwei ki riew rangbah.
Hadien kane ka prokram la leit ban peit ruh ia ka jaka ri khunswet jong ka St.
John Orphanage Home kumjuh ruh ia ki Nongpang jong ka N.
R.
M Hospital ai ruh ia ki jingai sngewbha sha ki khunswet bad ia ki Nongpang jong katei ka Hospital.
Ha kawei pat ka khubor,  Ha ryngkat lang bad baroh ka Ri India, ha Nongstoin ruh la rakhe ia ka sngi Republic Day ka ba 66 jong ka ri, ha kaba  shibun na ki briew jong kane ka thain ki la wan ban ia lum lang ha ka madan Phutbol New Nongstoin ban sakhi ia kane ka sngi ba kyrpang.
U bah Prestone Tynsong, Minister I/c Border Area, C & RD, Forest and Environment u la long u kongsan ha kane ka sngi ba kyrpang, u kongsan u la pynher ruh ia ka Lama jong ka Ri ha ryngkat ka jingtem jong ka National Anthem, bad shim ruh ia ka Rastriyas salute ha ka march pass jong ki 13th parade contingents kynthup ruh ia ki Pulit, NCC bad ki khynnah Skul.
Ha kane ka sngi la pyniphuh iphieng ruh da ka jingiashim bynta jong ka tnad PHE, Forest and Environment, Agriculture and District Medical and Health Officer ban pyni nam ia la ki jong ki jong ki Tableaus.
Ki wei pat ki prokram ba pynshongshit ia ki paidbah ha ka tei ka janmiet ki kynthup ia ka cultural prokram, ka jingialehkai cricket hapdeng jong ki ophisar bad ki nonghikai jong kane ka thain, la ioh ruh ban sam ia ki khusnam sha ki nongjop ha ki bynta bapher bapher, kumjuh ruh la ioh ban sam ia ki jingbam sha ki nongthiah pang jong ka Civil Hospital, T.
B.
Hospital Nongstoin, bad Rev  S.
Wallington Children’s Home, Nongpyndeng.
Ha Mairang ka jingrakhe ia ka sngi Republic Day la pynlong ha madan K.
S.
A ha ka ba u bah Kennedy Khyriem parliamentary Secretary sha ka sorkar jylla, u la pynher ia ka Lama ka Ri bad shim ruh ia ka salute ha ka march pass jong ki 10th Parade contingents kynthup ruh ia ki Pulit, NCC bad ki khynnah skul.
Ki wei pat ki prokram ki kynthup ia ka jingpyni nam ia ki Tableaus na ki tnad sorkar bapher bapher bad kiwei kiwei.
Ha ba phai pat sha Mawshynrut ka jingrakhe la pynlong ha madan Riangdo ha kaba u Sangnam Marak,  parliamentary Secretary sha ka sorkar jylla u la long u kongsan ban pynher ia ka Lama ka Ri bad shim ruh ia ka salute ha ka march pass bala iashim bynta da ki Pulit bad ki khynnah skul.
Shillong, 27’lyngkot:Ka jingkiew pyneh rngiew sha u Lum Soh petbneng ba kyntang  kaba shisien shisnem kaba la pynbeit da ka Lum Sohpet bneng Komiti, Seng Khasi Kmie, Shillong kan  long  ha  ka  1 tarik  u  Rym phang 2015.
Ka nguh ka dem ha khyrdop Lum Sohpetbneng da ki Riew Tymmen Riew San ka Seng Khasi Kmie, Shil long kan long ha ka por 7:00 baje mynstep bad ka lehniam ha ka Duwan, ha kliar jong u Lum Soh petbneng kan sdang naduh ka por 10:30 mynstep.
Hadien kane, yn sa pyn bud pat sa da ki jingpyni riti na ki tnat seng khasi bapher bapher.
Ha katei ka sngi, yn sam ia u khaw eh khaw shan bad ryngkat ia ka um ksiar um rupa ban Ksan ban Eh ka Rngiew jong ka Ri bad ka Jaitbynriew.
Na ka bynta ka jingbit jingbiang jong baroh, ha katei ka sngi, la pynbeit ba yn ym shah ban kiew kali sha kliar Lum hadien ka 12:30 mynsngi bad ia ki kali ki ban hiar yn pyllait hadien ka 3:00 baje nohphai sngi.
Ka Lum Sohpetbneng Komiti, lyngba une u kyrwoh, ka khot ka iawer ia baroh ki khun ki ksiew u Hynniew-trep Hynniaw-wasa  ba kin ia poilang chirup kawei na ka bynta ban phuh ban phieng ka Niam ka Rukom.
Kane ka long ka kyrwoh na u Bah Sumar Sing Sawian u Chairman ka Lum Sohpetbneng Komiti.
Shillong, 28 K’lyngkot:Khnang ban pyn sngewthuh bad ban wad ia ka jingiatreilang ban pynlong ia ka sor Shillong kaba shngain, ki pulit ka nongbah ki la pynlong ia ka jingpynshai paidbah ha kylleng ki jaka jong ka nongbah bad mynta ka sngi, la pynlong ha Community Hall, Nongmyn song ryngkat ka jing iatreilang bad ka seng ki nongniah taksi ka East Khasi Hills Taxi Welfare Association bad ka Rani Motors Shillong.
Ha kane ka jingpyn shai paidbah,  ioh ia ka jingkren na u Bah Dap mon Khonglah ka Nong mynsong Dorbar uba la iaroh ia ka tnad pulit kaba la leh ia kane ka kam.
Kumjuh ruh na u Bah Wandonbok Jyrwa u General Secretary ka East Khasi Hill Taxi Welfare Association, u Bah Anthony Shullai na ka Rani Motors Shillong.
U Superintendent of Police, East Khasi Hills Shillong u Bah M Kharkrang u la batai ha kane ka sngi ia ka jingthmu bad ka jingdonkam ban pynlong ia ka sor Shillong kaba shngain bad ia ki ain kiba iadei bad ka niah kali.
U la ban jur ia ka jingiatreilang hapdeng ki pulit bad ki nongniah kali ban pynsuk bad ban lait ia ka jingeh ha ka jingpyniaid kali bad ruh ban pynlait na kano kano ka jingma ia ki paidbah nongshong kali.
La pynlong ruh ia ka jingkhalai nusip ha kaa la don san ngut ki nongjop.
Shillong, 28 ’lyngkot:U Myntri Rangbah ka jylla u Mukul Sangma u la mynjur ban buh noh ia ka kolej na bynta ka Science bad Commerce hapoh Mawphlang.
Ia kane ka jaka na bynta ban buh kolej la ai da ki paid bah ka Hima Mawphlang.
U Myntri Rangbah h ka jingialang mynta ka sngi ha Mawphlang u la ong ba un pyllait ka skhim T.
22.
49 klur na bynta ban shna surok ban pyniasoh ia ka Mawphlang bad Mawngap na bynta ban pynkhreh ia ka tamasa Terra Madre International Slow Food Festival ban long mynta u snem hangne ha shnong.
“Ka long kaba sngew kmen lada ngi lah ban pynbiang ia ka jingdon kam jong ki paidbah", laong u Mukul bad u la bynrap ba kki paidbah ki dei ban iasnoh kti lang ban treilang bad ka sorkar na bynta ban trei ia ka kam ba bha.
U la ong ba ka Sohra bad ka Mawlynnong kidei ki shnong kiba la paw la paw ha ka pyrthei bad ka sorkar kan sa pyntikna ruh ba ka shnong Mawphlang ruh kan sa long kum kine ki ar tylli ki shnong ki ba paw.
“ Ka Mawphlang kadei ka jaka kaba itynnad bad ka lah ban long kum kawei na ki jaka jngoh kai pyrthei", la ong shuh shuh u Myntri Rangbah.
U la kyntu ia ki paiabah kane ka thain ba kin long kiba la pynkhreh na bynta kane ka tamasa ka Terra Madre Festival ban long ha kane ka shnong.
Ha kane ka jingialang la donlang da u Myntri ka PWD(R) u bah Sniawbhalang Dhar, u Myntri ka GAD u bah HDR Lyngdoh, u Dr.
Celestine Lyngdoh, u bah RV Lyngdoh bad kiwei kiwei de.
Shillong, 28 ’lyngkot:U Superintendent of Police ka East Khasi Hills District, Shillong u la pyntip ba uwei u bar jylla uba trei bylla uba la shu tip kum u Prema u dei uba la thwet jur ki pulit halor ka jingdonkti jongu ha ki kam beain.
Une u bar jylla u la leh ia ki kam beain ha ka 15 tarik Iaiong 2014  hynrei u la phet rieh ban lait na ki pulit.
Halor kane, ki pulit ki la pynbna ba lada don mano mano ba ioh jingtip ia u, ba kin pyntip wut wut sha ki pulit da kaba phun 0364-2224400 lane ha u 0364-2225675.
shillong, 27’lyngkot:Ka High Court mynta ka 27 tarik U Kylla lyngkot ka la khot hajir ia u Chief Executive Member ka KHADC u bah Adelbert Nongrum, halor ki jingkynthoh kiba u la pynmih ha ka jingialang paidbah kaba la long ha ka 30 tarik U Nohprah halor ka hukum ba ka High Court ka la pynmih kaba la sloit noh ia ka bor bad ka itktiar ki Rangbah Shnong.
Ha katei ka jing bishar la rai ban bteng ia katei ka kam da kaba rah sha ka Division Bench, ha kaba ka District Council ruh ka la pynsngew sha ka Division Bench bad kum juh u nongbishar ka high Court ruh u la buh jing kynthoh ban rah sha ka Division Bench.
Tang mar ia mih na katei  ka ing bishar, haba kren sha ki nongthoh khubor u bah Adelbert Nongrum u la ong ba u la dep ban pynshai halor ki jingkren kiba u la kren ha ka jingialang kaba la long ha ka 30 tarik mynta u bnai, u la iathuh ruh ba u la dep pan map da ka ktien bad da ka jingthoh, “Nga la pynshai, nga la pan map da ka ktien bad da ka jingthoh, wat la  ka dei ia nga ban panmap, hynrei ngan ym ia suk pat na bynta ka ishu ka jaitbynriew" ong u bah Adelbert marsien mih na phyllaw ka high Court.
“Nga pynpaw ka jingbym hun bad ka jingbym mynjur bad na ka jingbym hun, ki mih kiei kiei ki kyntien kiba nga pynjah burom ia ka ing bishar" ong biang u CEM.
Haba kren pat sha ki paidbah ha phyllaw ka KHADC kiba la wan ban synran ia u sha High Court,  bah Adelbert u la ong ba ka daw ba u la shah khot hajir ka dei na ki jingkren jong u kiba u la kren ha ka jingialang kaba la long ha ka 30 tarik u nohprah kiba u la pynmong ia ka ingbishar.
“Nga la kren ia ki jingshisha, bad ngan iai kren ia ki jingshisha, nga pyndem namar ka poi ka jingpyrkhat ba lada ngam pyndem ngan poi shapoh along" u la ong.
“Da ka dei ia nga ban lehrain, ngan pyllait na ka jingshah lehrain ki pateng ki ban wan, ngi la pynsngew sha ka Division Bench ban ai ia ka rai kaba shongnia bad kaba shong nongrim, ngi pyrshah bad ngim mynjur da lei lei ruh ia ka hukum jong u nongbishar ka Single Court" ong biang u bah Adelbert ha phyllaw District council.
Shuh shuh haba kren ia ka bor ki Rangbah Shnong katkum ka riti ka dustur kaba la sah naduh ki por shuwa ka synshar phareng bad hadien ba ki phareng ki la leit noh na kane ka ri, u ong ba ki Rangbah Shnong ki dei ki atiar bah halor ka ishu kaba ka jaitbynriew ka dang ia khih haduh mynta kata ka dei ka jingwan rung kyrthep ki mynder sha kane ka ri, “To nai buh ba kane ka jingshah khot hajir ka dei kaba khraw, hynrei kaba khraw ka dei kaei kaei ka ban jia lada ka hukum jong ka High Court ka treikam, bad kan long ka jingma kaba khraw ia ka jaitbynriew, to paidbah wat ia long shongshit, hynrei buh ia ka mynsiem shitrhem ba ngin ia khun bad dawa ia ka hok –Sengbhalang, seng sain pyrthei, ki seng riewlum wat ia set kyllut ki shkor bad kah matlah ki khmat".
Ha ka jingkren sha ki paidbah kiba la wan synran ia u bah Adelbert sha High Court u bah K.
P Pangniang uba dei u EM ba peit ia ka Elaka, u la ong ba katei ka hukum ka high Court ka dei ka lad bah ia ki nongwei ba kin rung kin mih laitluid katba ki sngewmon, “Ngi hap ban ieng ban pynneh pynsah ia ka bor bad ka iktiar jong ngi, ngi la ujor Case ban ia khun pyrshah ia katei ka rai-Ka district council ka dei ka kmie ban pynneh pynsah ia ka riti ka dustur jong ngi, ngim kwah ban ioi ba ki bor synshar kin shah iuhroit, wat la ka District Council ka hap ban shah pynshitom hynrei ngi hap ban pynneh ia ka bor bad ka iktiar bad ka riti ka dustur jong ngi" ong u bah Pangniang.
La ioh ruh ki jingkren na ka EM kaba bat ia ka tnad ain ha District council ka kong Rona Khymdeit kaba la ai khublei ia u paidbah ba la wan synran ia u bah Adelbert.
Ha katei ka step  shuwa ba u CEM un leit hajir sha high Court , ka la don ka jingiakynduh kaba tang khyndiat minit jong ki MDC bad kiba la wan synran ia u, ha phyllaw ka District Council ha ka por 9 baje mynstep, bad ki la don bun ki MDC kiba la leit ban ai khublei kitbok ia u CEM kynthup u CEM barim ka KHADC u bah Ardent M Basaiawmoit.
La synran ia u bah Adelbert sha High Cour da ki dkhot jong ka ARPA, kynthup ki nongialam ka party KHNAM, bad la pynshngain pat shabar jong ka High Court da ki dkhot Sengbhalang bapher bapher kynthup ka HYC, HNYF, HANM bad kiwei.
Kiwei pat ki lad khubor, ki iathuh ba ia ka case kaba ia dei pat bad ka jingkhot hajir ka high court ia ki ar tylli ki kot khubor, na ka kot khubor The Shilong Time la wan mih khmat da ka Editor ka kong Patricia Mukhim bad na ka Meghalaya Times, la wan da u Editor u bah Thomas Lim  bad ha katei ka jingtian bishar la weng noh ia ka case ba ia dei bad ki kot khubor namar ba u ba Adelbert u la dep pynpaw ba kiei kiba la thtoh ki dei kiba u la kren.
Shuh shuh kham hadien la ioh jingtip na kiwei pat ki lad khubor, ba u nongbishar ka Single Bench u SR Sen u kwah ban phah tohkit halor ka jingmih ki sengbhalang ban wan synran  ia u CEM ka KHADC ha ka por ba u wan hajir sha High Court.
Shillong 28 K’lyngkot:Kiba haiing hasem jong u pulit ba shah kynnoh siat hi ialade, u Bah Pearlstone Joshua Marbaniang ba peit kum u Offficer in-charge ka Patharkhmah Police Station, kim shym la ngeit ba un siat hi ialade kaba la jia ha ka 24 tarik Kylla lyngkot janmiet.
Kiba haiing ki la ong ba une u rangbah u dei ba bha uba don ka bor sngewthuh bad kim shym la ngeit ba un siat hi.
“Nga tip ba u lok jong u kham tbit ban ia kiwei pat.
Nga thikna ba un nym leh kumta", la ong ka lok u Bah Marbaniang ka Kong Chaleth Pyng rope ha ki nongthoh khubor mynta ka sngi ha iingsah jongka ha Umpling Dong Sharum.
Ka la ong ba la iathuh ba ka la iakren bad u lyngba ka phun ar sien ha katei ka miet shwa ba kan jia.
“Kam shym la don kano kano ka dak ba un leh kumta ban siat ialade.
U kren ia nga kumba ju long", la ong ka Kong Pyngrope.
Ka lok u Bah Marbaniang uba la khlad noh, ka la ong ba ha ka jingiakren bad ka, u la iathuh ba u la bat 32 tylli ki trok kit dewiong beain na West Khasi Hills kiba iaid lyngba sha Assam lyngba ka surok Mairang-Azara.
Namar ba u leh kumne, u la shah kren ha kiba bun ki liang ba dei ban sangeh ban bat ia ki trok kit dewiong beain.
“Haba nga kylli ia u, la u leh ia kaba dei, u lok jongka, u la ong ba u leh ia kaba dei", ka la ong.
