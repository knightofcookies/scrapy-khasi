Edmund’s College ryngkat ki nong hikai nongtrei bad ki sam la pule, ka la pynlong ka jingïalang sngewlem ha ka 3 tarik u ‘Nailar, 2015 ban kynmaw ieit bad burom ïa u Prof.
Evanton W.
Reade Syiem uba la khlad noh ha ka 2 tarik u ‘Nailar, 2015.
Ha kane ka jingïalang, u Dr.
Sylvanus Lamare, Principal, St.
Edmund’s College, u la ïathuh bad pynkynmaw shaphang u Prof.
Evanton W.
Reade Syiem.
Ïa u Prof.
Evanton W.
Reade Syiem, la kha ha ka 16 tarik u Risaw, 1916 ha Wahingdoh, Mawkhar East bad u dei u khun jong i Kong Shim kiri Syiem bad Bah Wil son Reade.
U la pule ha Shillong Government High School bad pas degree na St.
Edmund’s College ha ka snem 1941.
Mar ïadep pule, u la rung ha ka kam shipai bad shim bynta ha ka Thma Bah Kaba Ar naduh ka snem 1941 haduh ka snem 1946.
Nyngkong, la phah ïa u sha South India ha ka 19th Division.
Hadien la phah ïa u sha Manipur, Chim Hills and sha Burma ha ka 48 Bridgade jong ka 17th Division.
Naduh ka snem 1949 haduh 1952 u la pyndep ïa ka MA ha ka Church History na Baptist Divinity School, Berkeley, USA.
Ha ka snem 1953 u la hikai ha Mount Hermon School Daejeeling.
U la rung kum u nonghikai ha Mawkhar Christian High School ha ka snem 1954 bad u la don ka bynta kaba khraw ha kaba sdang ïa ka skul miet na ka bynta ki khynnah kiba duk.
U la long u Headmaster jong kata ka skul miet naduh ka snem 1954 haduh ka snem 1964.
Hadien kane ka skul miet ka la kylla long noh ka skul step.
U la rung kum u nonghikai ha St.
Edmund’s College ha ka snem 1964 bad u la shong thait kum u Head, Khasi Department ha ka 31 tarik u risaw 1976 hynrei la bthah ïa u ban bteng ha ka kam haduh ka snem 1977.
Hapdeng ki khynnah ha kata ka por, la ju khot ieit ïa u da u Babu Ban.
Ha ka snem 1982 u la sdang kawei ka skul English ha Smit, Khyrim Syiemship.
U la long u dkhot bashit rhem jong ka Khasi National Dorbar.
U la ai ruh bun ki kot ki sla kiba kordor sha u Bah L.
G.
Shullai (bam kwai ha dwar u Blei) uba la long u dkhot jong ka National Forum, uba la pynmih ha ka dur jong ki kot kiba long mynta ka spah bah jong ka jait bynriew.
U ju shim bynta ha ka jingïapynïaid shnong, Dorbar Shnong bad ruh ha ki kam Hima.
U la kyrshan ïa u Babu Frank M.
Pugh bad Prof.
R.
S.
Lyngdoh ha kaba pynbiang ïa ka jingdonkam ka sobjek Khasi kum ka elective, MIL bad honours.
U la long uwei na ki dkot uba la seng ïa ka Syngkhong Kyntiew Ri.
U la thoh ïa Ka Synjuk Lang Ki Hima Khasi (Federation of Khasi States), ha ka snem 2004 bad u dang thmu ban pynbha ïa ka da ka kyrteng Ka Ri Khasi: Ka Jingthmu Ban Pynkylla Dur Ïa Ka bad sa kawei ka kot pat, Ka Congress – Hynnin, Mynta bad Nangne Pat Shano? ha ka snem 2006.
Ka jingkhlad noh jong u Prof.
Evanton W.
Reade Syiem, ka long ka jingduh kaba khraw ïa ka College, ka Ri bad ka Jaitbynriew.
Ka jingsngewlem ka leit sha kiba ha ïing ha sem bad baroh kito kiba don ka jingïadei kaba jan.
To ka mynsiem u Prof.
Evanton W.
Reade Syiem kan shong jah thait ryngkat bad u Kynrad.
Ka la don ka jingïasngap jar kaba shi minit kum ka jingkyn maw burom ïa u Prof.
Evanton W.
Reade Syiem.
Shillong, 31 Naitung:Hadien, ba U Rupang u la pynmih ia ka khubor kaba la wah da ki lama Pakistan ha shi lynter ka surok bah jong ka Jhalupara bad ki thain ka Mawprem, ha kaba u nongthohkhubor u la lap ba ha shi lynter ka surok Jhalupara, Mawprem ba la wah pynbhabriew ha suin da ki lama rit kiba ia syriem kum ki lama Pakistan,  mynta ka sngi, sa U MLA ka HSPDP na Nongkrem u Bah Ardent Miller Basaiawmoit, u la ujor sha u Deputy Commissioner ka East Khasi Hillsdistrict halor ka jingwah lama Pakistan ha shi lynter ka surok ha Jhalupara, Them Maw bah, Upper Mawprem.
“Haba nga iaid lyng ba ia ka Them Mawbah, nga la lyngngoh ban iohiia ki lama ba wah ha shi lynter ka surok kaba nga ngeit ka dei ka lamajong ka ri Pakistan.
Ngam sngewthuh kumno ia ka lama ka Pa.
New Delhi, 3 Nailar:Ka Lamphang jong ka Ing Dorbar bah ka Ri ka Sumitra Mahajan ka la beh dorbar haduh 5 sngi kynthih, ia ki 27 ngut ki MP ka Seng Congress ba kynthup ia u Ma Vincent Pala, u MP ka Congress na Shillong, namar ba ki la pynthud ia ka iing Dorbar ha ka dorbar bah kaba la long mynta ka sngi.
Ka Lamphang ka la sospon ia kitei ki MP Congress namar ba ki la pynwit ia ka iing dorbar da kaba ia hylla bad rah pla kad wat hadien ba ka la maham ia ki la bun bunsien.
Kitei ki MP ka seng Congress ki la pyrta hapoh ing dorbar ba ki dawa ba ki nongialam ba ha khmat ka BJP ki dei ban hiar shuki noh namar ka kam u Lalit Modi bad ka bamsap Vyapam.
Ki MP ka seng Congress ki la dawa ba ka sorkar ka dei ban weng noh ia ka myntri bar ri ka sorkar pdeng ka Sushmita Raj bad u myntri rangbah ka Rajasthan u Vasundhara Raje namar ki la kynnoh ba ki dei ki nongiarap ia u Lalit Modi katba ia u Shivrah Singh Chouhan u myntri rangbah ka Madhya Pradesh ki la kynnoh ba u donkti ha ka bamsap Vyapam kaba da ki klur tyngka.
Tang katto katne por hadien ba ka Lamphang ka la rai sospon ia ki 27 ngut ki MP ka Congress la iohi ia u Rahul Gandhi, ka Sonia Gandhi ba ki ia kren pasiaw bad kiwei pat ki nongialam ki seng sain pyrthei kiba don ha ka Liang pyrshah bad tang hadien katto katne por kitei ki seng ba kynthup ia ka Trinamool, Nationalist Congress Party, CPI(M), AAP bad ka Janata Dal United ki la rai ban ym leit dorbar ha kine ki san sngi ban wan kum ka da ka  jingpyrshah ia ka jingshah sospon kitei ki 27 ngut ki MP.
Kham hadien ka Sonia Gandhi, President ka seng Congress ka la pynbna ha ki kot khubor ba ki Liang pyrshah kin ym leit dorbar ha kine ki san sngi bad ka la pynbna ia ka kum ka sngi rah lama iong.
Katba kiwei pat ki jingkynthoh ki la mih na ki nongialam Congress ia ka seng BJP hadien katei ka jingjia ha kaba ki la ong ba kane ka dei ka jingjia kaba ju jia ha Maharashtra ka jylla ba synshar ka BJP ha kaba la ju sospon ia ki liang pyrshah na ka por sha ka por, bad ki la kynnoh ba la pyntreikam ia ka rukom synshar Maharashtra ba ing dorbar bah ka Ri.
Lah ban kdew ba ka ing dorbar bah ka ri ka la sdang naduh ka 21 tarik u naitung, 2015.
Ki 27 ngut ki MP ka Congress kiba shah sospon ki kynthup ia u B N Chand rappa, Santok Singh Chaudhary, A H K Choudhury, Sushmita Dev, Ninog Ering, R Dhruvanarayana, Gaurav Gogoi, G Sukender Reddy, Deepender Hooda, S Kodikunnil, S P Muddahanume gowda, Abhijit Mukherjee, Mullappally Ramachandran, K H Munniyappa, B V Nayak, Vincent Pala, M K Raghavan, Ranjeet Ranjan, C L Ruala, T Sahu, Rajee Satav, Ravneet Singh K Suresh, K C Venugopal bad T Meinya.
rLah ban duh skhim MDC mynta u snemShillong, 31 Naitung:Ka KHADC ka don hapdeng ka jinghiran pisa kabajur bha mynta bad ka lah ban nym don pisa wat ban mang pisa sha ki MDCka Council bad ka daw ka dei namar ba ka 14th  Finance Commission kasorkar pdeng kam shym la bhah pisa ia ka Council ha kane ka kynti.
Katkum ka jingia kren bad ki katto katne ki.
Jowai, 31 Naitung:Ka National Green Tribunal (NGT) ha ka jingbishar mynta ka sngi ha ka Nongbah Delhi ka la rai ban pyllait biang ban shallan ia u dewiong tad haduh u Naiwieng (November) 30 tarik.
Katei ka rai jong ka NGT ka la hukum ruh ia ka sorkar jylla ban pynbiang ia ka State Mining Management Plan bad ka Mining Policy ha ka jingbishar kaba la buh ha 29 bad 30 tarik u Nai wieng ha ka nongbah Shillong.
Kane ka rai ka dei kaba khadduh jong ka NGT na ka bynta ban ailad ia ki trai par dewiong ban shallan ia u dewiong uba la dep tih.
Katba ha kaba iadei bad ka jingtih dewiong, ka NGT kan bishar kyrpang ha ka 29 bad 30 tarik u Naiwieng.
“Ka NGT ka la kren shai ba kan nym shah satia ban tih dewiong tad haduh.
Shillong,3 Nailar:U CEM ka KHADC u bah Pynshngain N syiem u la ong ba ka Council ka don ka jingthmu ban pynlong ia ka sien kaba ar jong ka tamasa Monolith ha Mawphlang ha u nai wieng mynta u snem, “Shen ngin pynkhreh na ka bynta ban pynlong biang ia ka Monolith mynta u snem bad shen ngin leit jngoh ia katei  ka shnong tynrai ha Maw phlang" ong u ba Pyn shngain N Syiem.
Katba u bah Antonio War pat u la ong ba katei ka shnong Tynrai ka la sah khlem don nongpeit nongsumar naba ka EC jong ka ARPA ka la pynduh pyndam noh ia ka Khasi Heritage Management Committee (KHMC).
U bah Allan West Kharkongor u Secretary jong ka Khasi Heritage Conservation Forum ( KHCF) u la ong ba ki dkhot jong katei ka Forum ki khmih lynti ba ka KHADC kan dang pynlong biang ia katei ka tamasa bad mynta u la ong ba la shai lut baroh ki jingartatien ba ka Forum kam shym la don bynta ban pyntreikam ia ka KHV hynrei ka dei tang ka nongiarap ia ka Council ban pynlong ia ka tamasa, “Katei tang ka jingsngewthuh bakla ia ka tamasa  bad ka shnong tynrai ( KHV) bad kitei kim don jingiadei eiei.
U la ong ba ha ka jingpynlong tamasa Monolith ha u 2013 ka jinglut baroh ba la pynlut ka long T.
68,68,375 tyngka hynrei kaba la mang pat ka dei T.
97 lak tyngka, “Ngi kmen ba ngi pynlut duna ban ia kaba la mang" ong u bah Allan West Kharkongor.
Shillong, 03 Nailar:Ka jingmih na ka jingkhrong ia ki nong rungkai ha Nan Polok ka iapher katkum ka aiom.
Katkum ka jingtip kane ka jaka bam lyer pynngad jong ki briew ka kamai ym duna ia ka 30 hajar ha ka shi sngi ha ka por ba jur ki nongwan jngohkai kham tam haba rang ka bneng.
Hynrei ka don pat ki sngi ba jur slap, ka pynmih tang kumba 15 ne 16 spah tyngka ha ka shi sngi.
U Rupang u la ioh ban iakren bad u Range Forest officer ba peit ia kane, u Bah NL Marwein u la iathuh ba ka jingmih ha ka shi snem kam duna ia ka 16-17 lak  ha ki snem ba la dep bad ka pisa ba la kamai, ka la pahuh ban siew ia ki nongtrei kiba la buh ha katei ka jaka Mynta u snem ngi khmih lynti ba ka jing mih kan ym duna ia ka 35 lak eiei namar ba ngi la pynkiew dor thymmai ia ki nongwan rung", la ong u Bah Marwein.
U la ong ba ha ki snem ba la dep, ka dor la buh T.
2 tyngka ia ki khynnah, katba T.
5 tyngka ia ki rangbah.
“Ngi la buh dor thymmai naduh u Iaiong ha ka dor T.
5 tyngka ia ki khynnah bad T.
10 tyngka ia ki rangbah", la ong u Bah Marwein.
U la bynrap, “la kumno kumno mynta u snem ka jingmih ka lah ban poi sha ka 35 lak eiei",.
Katkum ka rekod ba la buh ha kine ki ar bnai naduh u Jymmang haduh u Jylliew, ka jingdon jong ki briew ba wan rung ha kane ka jaka bam lyer pynngad ka la kot sha ka 51708 ngut.
Katkum ka jingiathuh u Bah Marwein, ka aiom ne ki bnai ba jur bha ki nongwan jngoh kai ka dei ha ki bnai Jymmang haduh Nailur, bad bun na kine kiba wan jngohkai ki dei na bar jylla bad wat na ri Bangladesh ruh.
Kiba bun kiba wan rung kai ha kane ka jaka, ki dei briew kiba na jylla West Bengal, Assam", la ong u Range Officer bad bynrap, ki don ruh kiba wan naduh ri Bangladesh.
Katkum ka jingtip, ki trai jaka na kane ka jylla, ki duna kiba rung lait noh tang katto katne.
Kane ka jingmih ka long beit thik na kaba die ia ki tiket ban rung shapoh, katba ia ka jingshong lieng, la pyniaid da ka Meghalaya Tourism Development Corporation (MTDC) bad ia ki dohkha la peit da ka tnad Fishery.
Kane ka jaka iaid kai ka plie baroh shi taiew lait noh ha ka sngi Hatmajai ka khang namar ba ka don ka jingpynkhuid ia ka.
Shillong, 3 Nailar:Ka jingialang ki kynhun myntri sorkar kaba la long mynta ka sngi ka la hukum  ia ki Deputy Commissioner jong baroh ki district ha ka jylla ba kin pynstet noh ia ka jingwad jaka ne ban shim jaka na ka bynta ban thaw ia ki jaka rung jaka mih ki mynder kiba wan ha kane ka jylla.
Katei ka jingialang ka la mynjur ruh sa ia kiwei pat ki ar tylli ki ain ban khang lad ia ka jingwan rung kyr thep ki mynder sha kane ka jylla bad ia kitei ki ar tylli ki ain ba kynthup ia ka Benami bad ka ain shong wai kaba  ka sorkar ka la ong ba kan wanrah ha ka iing dorbar thaw-ain ka jylla ka ban wan.
Katkum ki khubor na ka sorkar ka la ong ba ki DC ki la trei shaid shaid ia katei ka kam bad ki la don ruh ki jaka kiba ki la dep kdew na ka bynta ban shna jaka rung jaka mih ( Entry and Exit point) hynrei kaba dang sah ha ka jingiakren mynta ka long ban ioh ia ka khyndew bad hadien ba la dep ban ioh jaka kin thaw noh shen ia katei ka jaka rung jaka mih.
Shuh shuh la ong ba ia ka  Meghalaya Benami Transaction Provision Act 1980 bad ka Meghalaya Regulation of Landlord and Verification of Residence Bill ka sorkar ka la dep pynkhreh bad kaba sah mynta ka long ban wanrah ha iing dorbar ban pynlong ain ia ka.
Kham mynshuwa ki 13 sengbhalang kiba ia khih ILP ki la pynpaw ka jingsngew diaw namar ba la shisnem mynta ka sorkar ka khlem pat leh eiei halor ka jingdawa jong ki.
Shillong, 3 Nailar:Ka Joint Action Committee jong ka Syn juk Ki Rangbah Shnong (SKRS) ka la shim ia ka rai ba kin pynlong ia ka Dorbar ki Rangbah Shnong jong ka ri Khasi Jaintia ha ka 22 tarik Nailar 2015 ban iakren halor ka jingpynslem u Lat ka jylla ban rai halor ka Village Administration Bill (VAB) 2015.
Ka jingialang ki SKRS ba long ha ka 30 tarik Naitung ka la sngew dei ban khot ia kane ka Dorbar ban pynshai ia ka jingiaid jong ki kam bad ban ia phylliew jingmut bad ha kajuh ka por ban iit ia ki lad ki lynti kumno ban ioh kham kloi ia ka rai halor ka VAB khnang ba ki Dorbar shnong kin ioh ban bteng biang ia ki rukom treikam jong ki na ka bynta ki paid nongshnong, la ong u general Secretary ka SKRS u bah RL Blah.
Ka jingialang ka la rai ruh ban pyrshah ia ka Ordinance jong ka sorkar kumba la rai kham mynshwa.
“Kane ka long ka jingpyntip bad ka jing pynkynmaw sha baroh ki Dorbar shnong ka ri Khasi Jaintia ba ngin ieng skhem da kawei ka jingmut tad haduh ba ngin da ioh ia ka VAB", la ong shuh shuh u Bah Blah.
Ka Synjuk ka la pyrshah jur ia ka jingwan tuklar jong ka MUDA ia ka jingshna iing shna sem shabar u pud u sam jong ka.
Ka JAC ka pyrshah jur ia kane ka jingleh donbor ka MUDA khlem da kynjoh ktien ne iapynbeit shwa bad ka District Council bad ka kyntu ia ka MUDA ba kan weng noh ia ka jingpynbna jong ka khnang ban ym pynkulmar bad buh jingeh ia ki nongshong shnong khamtam ia kito kiba donkam ban ioh iing ba kin shong kin sah, la pynkut bah Blah.
Shillong, 3 Nailar:U bah Paul Lyng doh, MLA ka Shillong West u la ther tyngeh ia ka jingkynnoh u bah Ardent M Basaiawmoit, uba la kynnoh ba la pynieng da ka lama Pakistan ha ki thain ka Mawbah kaba dei ka konstitwensi jong u.
U bah Paul u la ong ba katei ka jingkynnoh u bah Ardent ka dei ka jingthmu ban pynmih ia ka jing ia isih jaitbynriew.
“Ka dei tang ka jingthmu ban pynmih huri hura bad ka jingsngew jaitbynriew, khamtam da kaba kdew pyrshah beit tang ia kawei ka niam" ong u bah Paul Lyngdoh.
U bah Paul u la ong ba U bah Ardent um sngew eiei ia ka lama jong ka HSPDP kaba ia syriem ia ka lama jong ka ri France, ha kaba ka la don ka juh ka rong saw, rong lieh bad ka rong jngum bad kitei ki rong ha ka lama ki dei kiba la pynwan dur da pynieng.
Ha kaba iadei bad ka jingkynnoh ba wah lama Pakistan, u bah Paul u la ong ba ha ka jingshisha la wah lang ia ka lama rong saw ryngkat bad katei ka lama  rong jyrngam kaba ki la kynnoh ba ka dei ka Lama Pakistan, “Kumno um tip ba ha ka jingshisha katei ka lama ka lah ruh ban long jong ka Turkey? Balei tang ka Pakistan?" kylli u bah Paul.
Utei u MLA ka Shillong West u la ong ba ym dei ban wanrah ia kum katei ka hamsaia, naba baroh ki ba shong shnong ha katei ka thain Mawbah ki dei ki nong India kumba long kiwei pat.
Lah ban kdew ba kham mynshuwa u bah Ardent u la ujor bad  dawa ban tohkit bad ban pynshisha mano ba donkti ban wah da katei ka lama kaba u la kynnoh ba ka dei ka lama Pakistan , ha kaba u la dawa ruh ba dei ban pynshitom ia ki trai iing kiba ai jingbit ban sieh ia kitei ki lama ha kaba u DC u la buddien ia katei ka kam bad u la weng  ia ka jingujor u bah Ardent.
Shillong, 03 Nailar:Ka jingshim kabu ki briew ban iadih sngewbha ban leh ia ki kam khlem akor hapoh kane ka jaka bam lyer ha Nan Polok, ka la pynlong ia ki bor ba dei peit ban shim khia noh ban pyrshang ban buh da ki kor ring video ne CCTV.
Haba iakren bad u Range Officer ka tnad Forest u Bah NL Marwein, u la iathuh ba ka la don ka jingphah jingtyrwa ban buh noh da ki kot CCTV ha kane ka jaka bam lyer pynngad ki briew namar ba ki don bun ki khep ba ki briew ki la shim kabu ia kane ka jaka ban pynlong kum ka jaka iadih iabam sngewbha bad leh ia ki kam khlem akor.
“Na ka liang u Superintendent of Police (SP), ka East Khasi Hills ruh u la dep thoh ia ka jingdonkam ban buh CCTV noh ha kane ka jaka iaid kai jong ki briew khnang ban iada na ki kam sniew", la ong u bah Marwein.
Haduh mynta, kane ka jingthmu kam pat urlong satia bad ka dang don hapdeng ka jingiakren.
U la ong ba bunsien ki pulit ki la ioh kem ia ki briew kiba iadih ia buaid hapoh kane ka jaka iaid kai kaba pynlong khlem rain ia ki briew kiba wan rungkai khamtam ia ki khynnah, ki tymmen.
“Don ki khep ba ki nongtrei jong ngi, ki ju shah byrngem ha ki briew ba ju wan ban iadih kyiad tang namar ba kim shah ia ki", u la ong bad bynrap, naduh ba la pyrkhing  ka jingshlur ki briew ban wan pynlong jaka iadih ka la kham duna ha kine ki sngi.
U la iathuh ba ka la don ruh ka jingiakren ban ker kynroh jrong noh ia kane ka jaka iaid kai khnang ban nym iohi shuh nabar bad ban khang lad ia ka jingrung pathar jong ki briew.
Hynrei, kane ruh ka kam, ka dang sah ha ka jingiakren namar ba don kiba sngew ba lada ker kynroh, yn nym iohi shuh ia ki jingitynnad bad don pat kiba ong ba kan bha ban ker khnang ban pynlong ia ki briew ba kin rung.
Ka Nan Polok ka dei kawei ka jaka iaid kai kaba don ha kane ka nongbah bad ha u snem 2002 la shimti da ka tnad Forest ban peit ia ka.
Ka jingheh jong ka Nan polok ka long 6.
28 hectare, kaba bym duna ia ka 6.
30 lak sq ft.
Shillong, 03  Nailar:Ka sorkar jylla sa shisien biang ka la rai ban pynjlan por shuh ia ka Garo Hills Autonomous District Council (GHA DC) bad ha kane ka kynti ka la pynjari da ka jing synshar jong u Administrator.
Ia kane ka jingtyr wa ka sorkar, la ioh ruh ia ka jingpdiang na u Lat ka jylla.
Ka jingialang jong ka kynhun myntri kaba long mynta ka sngi, ka la shim ia kane ka rai bad da kane kan plie na ka bynta ban pynlong noh ia ka elekshon sha kane ka Council kaba la pynjlan haduh lai sien kham mynshwa.
Haba kren hadien ba la wai ka jingialang u Myntri ka tnad District Council Affairs u Bah HDR Lyngdoh u la ong ba namar ba ia ka elekshon jong ka GHADC ym lah ban pynlong ha ka por ba la kut ha ka 17 tarik Nailar 205, la donkam ban pynjlan noh shwa ia ka por sa ar bnai ban aiti ha ka synshar Administrator naduh ka 18 tarik Nailar haduh  21 tarik Risaw.
Ka kynhun myntri ka la bthah ia u Deputy Commissioner ka West Garo Hills kum uAdministrator  ka GHADC.
U Bah Lyngdoh u la ong ba ka tnad ka la pynkhreh ban pynlong ia ka elekshon hapoh ka 17 tarik Nailar, hynrei namar ka jingwan noh ka elekshon shiteng samoi ha Chokpot, ka la hap ban pynsangeh noh shwa.
Ia ka elekshon sha ka GHADC yn sa pynbna shen da ka sorkar, u la ong.
Kham mynshwa, ka sorkar ka la rai ban pynjlan ia ka por jong ka GHADC lai sien ban pynurlong ia ka jingthmu ka sorkar pdeng ban pynkylla ia ka 6th Scheduled hadien ba la iasoi ia ka jingiateh bad ka ANVC hynrei kane kam long kam haba ka sorkar pdeng kam patiaw ia ka jingkyrpad ka sorkar jylla.
La iathuh ba ka sorkar pdeng ka la ong ba ka jingthmu ban pynkylla ia ka 6th Scheduled kan sa shim por bad namar kane, ka sorkar jylla ka la iakynduh jingeh ban iai ap bad kam banse ban pynlong pynjari synshar administrator noh sa ar bnai bad hadien kane, kan sa pynlong ia ka elekshon.
Ha kane ka jingialang ka kynhun myntri, la mynjur ruh ia ka  Judicial Service Rules, MBOSE Service Regulation bad ka MBOSE Conduct Regulation, 2015.
New Delhi, 3 Nailar:Ka sorkar pdeng bad ka National Socialist Council of Nagaland-IM, ha ka lah sngi u Blei, ka la ia soi ia suk da ka jingiakular ban wanrah ia ka shongsuk shongsain ha ka jylla Nagaland kaba la ia um snam da ki phew snem.
La ia soi ia suk ha ryngkat ka jingdonlang u Myntri Rangbah Duh ka ri u Narendra Modi, U Rajnath Singh myntri kam poh iing, ha kaba ki la pynpaw katei ka dei ka sngi sah kynmaw ban pynkut ia ka jing ia um snam ha ka ri.
U Modi uba la kren ruh ia ka jingangnud jong u ban kyntiew ia ka thain shatei Lam mihngi, u la ong ba ka jingsoi ia suk bad katei ka seng lehnoh, kan dei ka lynnong kaba nyngkong ban wanrah ia  ka jingphyrnai ka Nagaland.
U General Secretary ka NSCN-IM u Thuing aleng Muivah, 81 snem u la wan ban ia soi ia suk ha ka jingialang kaba la long ha 7 Race Course Road.
U chairman katei ka seng u  Isak Chishi Swu, um shym la don ryngkat ha katei ka jingiasoi kular namar ba u dang don ha jaka sumar ha Fortis hospital, Delhi; hynrei la donlang pat u khun jong u, u Pasheto.
Ki lai tylli ki seng lehnoh kiba la pait na ka  NSCN(IM) ka NSCN-K, NSCN-U bad  NSCN-KZ, kim shym la mynjur ia katei ka jingiasoi ia suk.
Ka  Naga People’s Movement for Human Rights (NPHMR) lyngba u Chairman jong ka, u N.
Krome u la iathuh ba ka la lyngngoh bad kyndit ban iohi ia katei ka jingpynbna ba kynsan kynsan.
Ha katei ka jingiasoi ia suk bad ka sorkar la donlang ruh kiwei pat ki nongialam rangbah ka NSCN(IM).
Shillong, 03 Nailar:Ka jingiakren bad ka jingialap khana sha phang u number Aadhar kum uta u number 666 ne mrad khlaw katkum ka jingthoh ba la paw ha ka kot niam Baible, kam long kaba lah ban ngeit ban pyniasoh ia une u number ka sorkar bad u number ka bible.
Ban kham ioh jing shai halor une u number 666, u Rupang u la ioh ban iakren kham bha bad u Pastor NS Phawa uba la pynpaw ba haduh mynta katkum ka jingsngew jongu, u number Aadhar um don jingiadei bad u number 666.
“Ka ktien u Blei (bible) kam kdew ia u Aadhar number katkum ka lyn nong ka kitab jingpynpaw ba 13, dkhot ba 18", la ong u Pastor Phawa.
U la ong ba ka khu bor ba pynsaphriang ia ka jingiadei u Aadhar num ber bad u 666 kam mih na ka Forum kaba dei hynrei la shu ialap bad iakren ki briew shane shatai.
“Ha ka jingsngew jong nga, ym dei ban sheptieng ia u Aadhar number, hynrei ka shong ha ka mon laitluid jong u briew ban batai katkum ka jingsngew jongki", u la ong.
“Haduh mynta ngim pat ioh sngew ba don u briew ne ki briew kiba la lah ban pynthikna ba u Aadhar number un don jingiadei bad u number mrad khlaw 666", la ong biang u Pastor Phawa bad bynrap, lada don shisha kiba la ioh ia ka jingshemphang lyngba ka bor jong u Blei, ngim lah ban ong eiei ne ban pyrshah",.
“Haba nga ong kumne, kam mut ba nga kwah ban iakhun ne iatainia pyrshah iano iano hynrei ka dei ka jingsngew jong nga", u la ong.
Katkum ka jingong u Pastor Phawa, ka sorkar ka la thmu ban pyntreikam  ia u Aadhar number ban lait na ka jingshah thok, jingpyndonkam bakla bad ban pynthikna ia ka jinglong jong uwei pa uwei u briew kum u nongshong shnong ka India.
“Haba wan u briew na Bangladesh ne na kiwei ki ri u lah ban kam u nong-India hynrei lyngba u Aa dhar kim lah ban kam namar ba ka rekod jong uwei pa uwei u briew la dep buh ban pynshisha", u la ong.
Ia u Aadhar number la shim ia ki dur jong ka sympriah kti bad ki khmat (iris) ha kaba kine kim don jingiadei eiei badno badno bad ki don beit tang ha uwei u briew ne ka briew.
Lah ban kdew ba ha kine ki snem ba la dep, la don katto katne ki shnong ha kane ka ri Khasi Jaintia kiba kyntait ban leh ia u Aadhar number namar ba ki shim ba une u number u dei u number ki mrad khaw ne 666 katkum ka jingthoh ha ka Bible.
Haduh mynta, ka sorkar kam pat lah ban pyn treikam ia une u Aadhar number namar  ka la don ruh ka jingpyrshah na ki paidbah, ki sengbhalang.
Mynta u snem ka sorkar ka la thmu ban sdang biang ban leh ia une u Aadhar number ha Community and Rural Development Block Nongstoin hynrei katkum ka jingtip, dang bun bah ki briew kiba pynpaw ba kim pat sngewthuh bha ia une u Aadhar number.
Shillong, 3 Nailar:Ki khlieh nongsyn shar jong ka Synjuk ki Saw shnong kata Darrang, Lymba,Kongwang,bad Dawki hadien ba la ioh pdiang ia ka jingthoh  na ka shithi No.
JHADC/MASF/10/2013/81 dated Jowai,14 tarik  u naitung, kata ka jingthoh ka long halor ban die wai tongdoh ia ka Wah Umngot.
Na ka liang ka Synjuk ki Saw shnong kin dang iai pyrshah katkum ka jing thoh kaba la dep ban thoh sha u Special Officer kata ha ka shithi No.
date 14/4/2015,8/7/2014 bad 2/9/2014 bad ha kane ka shithi kin dang sakhi ba kin dang ieng ban iai dawa ban pyrshah ia ka jingdiewai tongdoh ha kane ka wah.
Na ka liang ka Synjuk ki Saw shnong ka la shim khia ia ki lad ki lynti ban iada ia kane ka Wah ha shilynter bad ki la mana ban tongjar ne tyndung da ki proh namar kine ki pynduh jait ia ki dohum kiba don hangne ha wah jong ki.
Kin dang trei shitom ban iada ia ka Wah la kan long ha kano kano ka porn a ka bynta ka jingbit jingbiang u kup shiliang u sem shiliang uba im ja sngi ha kane ka thain jong ngi.
Te namar kata ka Synjuk kan iai dawa ban pynneh beit ia ka jingdawa tad haduh ba kan urlong, ong ka kyrwoh na u bah KMRyngksai.
Shillong, 4 Nailar:Ki ar tylli ki seng bhalang jong ka ri lum Jaiñtia ki la leit ai dorkhas sha u DC East Jaiñtia Hills ban shim khia halor ka jingduna ka jingduna thew palat u khaw rashon ha East Jaiñtia Hills.
Kine ki arseng ki la pynpaw ba ki  ioh jingujor na ki katto katne ki nongsam khaw rashon ba ki Whole Saler ki khlem thew ia u khaw shuwa ban ai sha ki nongsam.
Halor katei ka phang ki ar seng ki la leit jurip ia ka kudam ka FCI kaba don ha Khliehtyrshi, West Jaintia Hills ban ioh jingpynshai halor ka rukom pyllait khaw sha East Jaintia Hills, ki la ioh ia ka jingpynshai na FCI  ba ia u khaw rashon kim juh pyllait khlem da thew.
Kumta ka Ri Jaiñtia Youth Federation sengkmie lyngba u general secretary bah P.
P Lyngdoh bad  ka Jaintia Labour & Unemployed Youth Organisation general secretary bah C.
L Suchiang ki la ai noh shi syndon da ka dorkhas DC East Jaiñtia Hills ba un shim khia bad ban hukum ruh ia ki wholesalers ban thew shwa ia u khaw rashon shwa ba kin pynlait sha ki dealer ne fair price shop.
“Katkum ba long mynta ki wholesalers kim juh thew ia u khaw shwa ban kin ai sha ki dealer.
Ki shu khein beit ba ia u khaw rashon u don 50 kilo shi byrni, Hynrei ha ka shi byrni u don pynban tang 35 bad haduh 42 kilo, bad kane ka long ka jingduhnong kaba khraw ia u paidbah ha kane ka thain namar ba busien hi kiba dei hok ban ioh kim juh ioh katkum ba la mang ia ki da ka sorkar khamtam ia kito ki BPL card bad kiwei kiwei de ki jaitkhaw" ong ka kyrwoh na ki ar seng.
Shillong, 3 Nailar:Ka Executive Committee ka KHADC kaba la long mynta ka sngi ka la rai ban weng noh ia ka jingiathied bad ka jing iasoi jaka jong ka Council ha Mawkyrwat.
U bah Pynshngain N Syiem, CEM u la ong ba katei ka jaka ka dei ha Laitlawsan ha Mawkyrwat bad ka dei ka jaka jong u bah Nolip star Lyngdoh.
U la ong ba katei ka jaka ka don ka jingheh kaba 11,750 Sq.
Ft, bad ka shong dor T.
35, 29, 039 tyngka (Laiphew san lak ar phew khyndai hajar laiphew khyndai tyngka) kaba la hap ha ka dor T.
300 tyngka shi Sq.
Ft.
U bah Pynshngain, u la ong ba la weng noh ia katei ka jingiasoi namar ba la leh khlem da iaid ia ki kyndon kiba donkam ban iaid, kaba u la ong ba dei ban don kumba saw san tylli ki jaka ha la ki jong ki dor khnang ba ka Council kan peit ia kano ka jaka kaba ka i mon, hynrei u la ong ba ka jingiasoi  jaka ha Mawkyrwat ka dei beit tang ia kawei ka jaka.
U la kynnoh ruh ba katkum ki kot ki sla la ia soi beit tang da u Chief Executive Member  barim ka KHADC u ba Ardent M Basaiawmoit, khlem ka jingioh jingmynjur na ka Executive Committee kaba u la ialam ha kato ka por ba u dang long CEM.
U CEM ka KHADC u la pyntip ruh ba haduh mynta ka KHADC  kam pat siew shipiah ruh sha u bah Nolip na ka bynta katei ka jaka.
Shuh shuh u CEM u la iathuh ba ka jingiasoi hapdeng u bah Ardent bad  bah Nolip na ka bynta katei ka jaka ka dei na ka bynta ban shna ia ka shnat ophis jong ka KHADC ha Mawkyrwat.
U la ong ruh ba kane ka EC ba mynta kan wad kumba saw san tylli ki jaka bad kan peit kano kaba kham biang na ka bynta ban thaw ia ka shnat treikam thymmai.
Shillong, 4 Nailar:Ki nongdie madan khamtam ki bar jylla ki la sdang leh shlur biang mynta dang katto katne bnai ha Iewduh, ha kaba la iohi ba ki sdang ban sei biang la ki mar ki mata ban die lyngkrang harud surok kaba la pynkhap shoin ia ka lynti iaid kjat.
La iohi ba kitei ki bar jylla kyn thup ki khar die shana, ki khar die jain ki la leh bym salia shuh bad ki la die pynat shadem khlem i don jingpyrwa eiei ha shi lynter ka surok iew maw long bad ka iewduh.
U nongthohkhubor u ba la iaid lynti na them Iew mawlong, u la iohi ba ki paidbah ki hap ban iaid pynrit ha ki lynti iaid kjat bad kumjuh ruh ha ki surok naba la pynwit palat da kitei ki nongdie madan.
La iohi ba ki kynthei kiba bah khun shadien jong ki ki hap ban ia lymbub para briew tang kiar na kitei ki nongdie madan kiba shong pynwit lynti.
Haba ia kren bad u nongthohkhubor, ki ba bun ki riew paidbah kiba iaid lynti ha katei ka jaka ki la pynpaw ka jingsngewkhia kaba  jur namar katei ka kyntur palat pud ki nongdie madan.
Hynrei kaba kut ka jingiakren bad ki ka dei ba ki la long ba ym lah leh eiei ruh em lada ki bor ba dei peit ki leh kyllut.
Lah ban pynkynmaw ba shipor ki nongdie madan khamtam ki khar shana ki la rit mynsiem shi katdei ha ka por  ba dang synshar ka ARPA ha KHADC, ka por ba long EM tnad khaii pateng u bah Latiplang Kharkongor naba katei ka tnad ka la leit ban khynra na ka por sha ka por ha ki thain ka Iewduh.
Kiba bun ruh ki paidbah ki la kubur ba ha katei ka por ki khar die madan kim shym la shlan ban tur kumba ki long ha kine ki sngi, wat la ki die tuh makna, hynrei la ong pat ba ki khmat jong ki shad sha diang bad sha mon bad ka pynap lypa ban kham suk ka lum tiar lada jia ba wan ki pulit Enforcement ka KHADC.
Hynrei mynta la ong ba ki die bad ka rwai ka siaw sahuh khlem jingsalia.
Shillong, 04 Nailar:U Deputy Commissioner ka East Khasi Hills District, Shillong u la pynjari da ka kyndon Section 144 CrPC da kaba mana ban bret niut ha Syntai Lum Shyllong ter ter naduh Sanmer.
Kane ka hukum kan treikam mardor bad u DC u la pynjari da kane ka kyndon hadien ba la ioh ia ka jingujor na ki paidbah ia ka jingbret pathar ki briew ia ki jaboh ha lynter ka surok naduh Sanmer shaduh u Syntai Lum Shyllong.
U DC u la ong ba katkum ka jingleit tohkit jong ki briew na ka DC ophis, lem bad ki nongtrei na ka PHE, PWD, Soil and Water Conservation bad ka Forest bad Environment bad ki bor shnong ka thain Upper Shillong, la shem ba nalor ka jingbret jaboh, ki briew ki la pyndonkam ban pynlong kum ki jaka theh niut kum ki dawai bad kiwei ki tiar ba don jingma bym lah pyut.
Ka surok na Sanmer sha Syntai Lum Shyllong ka dei kaba ju pyndonkam bha ki nongleit peitkai na utei u Syntai Lum uba iohi kdiar kdiar ia ka sor Shillong.
Kane ka hukum kan treikam noh mardor haduh ban dap pynbna da kumwei pat.
Shillong, 26 Iaiong:U General Secretary ka AICC ba peit ia ka Meghalaya u  V Narayana swamy u la kam ba ki MLA bad ki myntri sor kar ka Congress ha kane ka jylla ki la hun lut bad kim don shuh kiba dang thlia bad ia kane la iapynbeit ha ka jingialang ba don lang u President ka MPCC bad u Myntri rangbah.
"Ia kane ka kam la iapynbeit ha ka jingialang kaba don lang u myntri rangbah, u president ka MPCC Bah DD Lapang, ki myntri sorkar, bad ki MLA", la kam u  Narayanaswamy haba kren sha ki nongthoh khubor ha kane ka sngi Saitjain.
Katkum ka jingong jongu, kane ka dei ka kam iing jong ka party bad ki MLA bad ka sorkar bad kam don eiei shuh kaba ki iathnum namar ba la iapynbeit.
U la ong ba katto katne ngut ki MLA ki la iakynduh ia u bad ki la pynpaw ia ka jingsngew hun hadien ba la pynlong ia ka jingialang hapdeng u Myntri Rangbah bad u President ka MPCC.
U la ong ba ka Coordination Committee ka la ban jur don ka jingiatreilang bad ban don ka jingiadei kaba iajan hapdeng ki MLA bad ki myntri ha ki sngi ban wan.
U Narayananaswamy  u la ong ba ka Committee ka la iakren bad ki myntri sorkar, ia ka jingtrei jongki.
U la ong ba kam don ka jingiakren ban pynhap ne pynkiew shuki iano iano hynrei la iakren ban trei bad ban shim ia ka jingkitkhlieh.
Shillong, 04 Nailar:Ka Village Adminis tartion Bill (VAB) ka KHADC kan nang slem shuh shuh mynta ha kaba, la ioh jingtip, ba u Lat ka jylla u V.
Shanmuga nathan u pan jingshai shuh shuh na ka sorkar jylla hadien ba u la ioh ia ka jingpyrshah kiba bun na ki paidbah, halor ki kyndon jong kane ka Bill.
Kat kum ka jingtip, ka sorkar jylla lyngba ka tnad District Council Affairs ka la phah ia kane ka jingpan jingshai u Lat sha ka KHADC ba kan ai ia ka jingshai halor ki jing ujor jong kiba bun ia ka jingbym biang jong kane ka Bill.
Katkum ka jingtip, ki jingpan jingshai jong u Lat ka long halor ka jingpyrshah ba la leit ujor jong ka Thma u Rangli (TUR), Seng Khasi Mawsynram, bad kiwei kiba la thep ia ka jingujor sha ka ophis jong u Lat ka jylla ba nym pat pdiang ia kane ka VAB namar ba ka dang long kaba dkoh.
Haduh mynta na ka liang ka Joint Action Committee jong ka Synjuk Ki Rangbah Shnong (SKRS) ka la shim ia ka rai ba kin pynlong ia ka Dorbar ki Rangbah Shnong jonng ka ri Khasi Jaintia ha ka 22 tarik Nailar 2015 ban iakren halor ka jingpynslem u Lat ka jylla ban rai halor ka Village Administration Bill (VAB) 2015.
Ka jingialang ki SKRS ba long ha ka 30 tarik Naitung ka la sngew dei ban khot ia kane ka Dorbar ban pynshai ia ka jingiaid jong ki kam bad ban ia phylliew jingmut bad ha kajuh ka por ban iit ia ki lad ki lynti kumno ban ioh kha kloi ia ka rai halor ka VAB khnang ba ki Dorbar shnong kin ioh ban bteng biang ia ki rukom treikam jong kin a ka bynta ki paid nongshnong, la ong u general Secretary ka SKRS u bah RL Blah.
Ka jingialang ka la rai ruh ban pyrshah ia ka Ordinance jong ka sorkar kumba la rai kham mynshwa.
“Kane ka long ka jingpyntip bad ka jingpyn kynmaw sha baroh ki Dorbar shnong ka ri Khasi Jaintia ba ngin ieng skhem da kawei ka jingmut tad haduh ba ngin da ioh ia ka VAB", la ong shuh shuh u Bah Blah.
Ka Synjuk ka la pyrshah jur ia ka jingwan tuklar jong ka MUDA ia ka jingshna iing shna sem shabar u pud u sam jong ka.
Ka JAC ka pyrshah jur ia kane ka jingleh donbor ka MUDA khlem da kynjoh ktien ne iapynbeit shwa bad ka District Council bad ka kyntu ia ka MUDA ba kan weng noh ia ka jingpynbna jong ka khnang ban ym pynkulmar bad buh jingeh ia ki nongshong shnong khamtam ia kito kiba donkam ban ioh iing ba kin shong kin sah, la pynkut bah Blah.
Shillong, 04 Nailar:U Deputy Commissioner ka East Khasi Hills District, Shillong u la pynjari da ka kyndon Section 144 CrPC da kaba mana ban bret niut ha Syntai Lum Shyllong ter ter naduh Sanmer.
Kane ka hukum kan treikam mardor bad u DC u la pynjari da kane ka kyndon hadien ba la ioh ia ka jingujor na ki paidbah ia ka jingbret pathar ki briew ia ki jaboh ha lynter ka surok naduh Sanmer shaduh u Syntai Lum Shyllong.
U DC u la ong ba katkum ka jingleit tohkit jong ki briew na ka DC ophis, lem bad ki nongtrei na ka PHE, PWD, Soil and Water Conservation bad ka Forest bad Environment bad ki bor shnong ka thain Upper Shillong, la shem ba nalor ka jingbret jaboh, ki briew ki la pyndonkam ban pynlong kum ki jaka theh niut kum ki dawai bad kiwei ki tiar ba don jingma bym lah pyut.
Ka surok na Sanmer sha Syntai Lum Shyllong ka dei kaba ju pyndonkam bha ki nongleit peitkai na utei u Syntai Lum uba iohi kdiar kdiar ia ka sor Shillong.
Kane ka hukum kan treikam noh mardor haduh ban dap pynbna da kumwei pat.
Shillong 26 Iaiong:U General secretary ka AICC ba peit ia ka Meghalaya u V Naraya nas wamy u la ong ba ka sorkar MUA  ba ialam ka Congress kan sa sei ia ka kaiphod jingjop ia ki kam pynroi ba la leh ha kane ka jylla ha kine ki ar snem ba la dep.
“Nga la ong ia u myntri rangbah bad u president  ka MPCC u Bah DD Lapang  ba pynkhreh ia ka kaiphod jingjop jong ka sorkar ha kine ki ar snem ba la dep", la ong u Narayananswamy.
U la ong ba ka kaiphod jingjop jong ka sorkar dei ban ai sha ki paidbah lyngba ki nong trei ka party.
“Ka jingthmu ka long ban hikai bad ban pyntip ia ki paidbah ba kin tip ia ki kam ba ka sorkar ka la leh ha kine ki ar snem ba la dep" la ong u general secretary ka AICC.
U Narayanaswamy  u la ong ba ka Coordination Committee kaba la khlieh da ma u, ka la iapyrkhat ia ki jingtrei jong ka sorkar ha ka jingpyntreikam katkum ki mat jingkular elekshon jong ka party.
“Hadien ba la bishar bniah, nga la sngew kmen ia ka jingjop jong ka sorkar Congress ha kane ka jylla.
Hynrei, nga la bthah ba kin pyndep ia ki jingkular katkum ka por ba la buh" , u la ong.
Shillong, 26 Iaiong:Ka Movement for Indigenous People’s Rights and Livelihood (MIPRL)-Meghalaya  ha kane ka jingialang kaba long ha ka sngi Saitjain, ka la rai ban dawa da ka card lai syrtap, ha jaka ka ILP khnang ban tehlakam ia ka jingwan rung ki briew nabar sha kane ka jylla.
“Ka three card system kan kham bha ia ka ILP ban khang lad ia ka jingwan rung ki briew nabar ka jylla sha kane ka ri jong ngi" la ong u vice chairman ka MIRPL Bah Erwin K Sutnga ha ki nongthoh khubor hadien ba la wai ka jingialang.
U la ong ba ka ILP ka shem shitom namar bay m lah ban pyntreikam ha Garo Hills katkum ka Bengal Eastern Frontier Regulation, 1873 ba la pynduh noh ha u snem 1897.
U Bah Sutnga u la ong ba na ka bynta kane, ka donkam ia ka jingtuklar ka sorkar pdeng ban khang lad ia ka jingwan rung ki briew sha kane ka jylla da kaba pynkup kham bun ka bor ha ka sorkar jylla katkum ka Article 371  ka riti synshar ka ri.
U la kam ba ka MIRPL ka la shim ia kane ka rai hadien ba ka sorkar jylla dang shen ka la bthah ia ka KHADC ban nym khang lad ia ki bym dei Khasi ban sah ha kano kano ka jaka namar ba kan pynkhein ia ka Article 19 ka riti synshar ka ri.
U vice chairman ka MIPRL u la ong ba ka shithi ba la phah da ka sorkar jylla sha ka KHADC ha ka 18 tarik Lber ka kdew ia kane halor ka Khasi Hills Autonomous District (Village Administration) Bill, 2014.
Katkum ka jingong u Bah Sutnga, ka jingbthah ka sorkar jylla kan pynshlur ia ki briew nabar ban wan sha kane ka jylla.
Kathmandu, 26 Iaiong:Ka jingiap briew kaba la kot sha ka 2,300 ngut ha Nepal, ka la pyniap ruh ia 66ngut ha India, na ka jingkhie jumai kaba la jia hynnin ka sngi.
Ki lad khubor ki la iathuh ba kitei ki 66 ngut na kiba la iap ki ba bun eh ki dei na ka jylla Bihar ,  13 ngut na ka jylla Uttar Pradesh, 2 ngut ha West Bengal, marwei ha Rajasthan, katba 46 ngut na ka jylla Bihar, hynrei kawei na ki lad khubor na Bihar ka la kam ba u myntri rangbah ka jylla Bihar u Nitish Kumar u la kam ba ha Bihar ki la don haduh 50 ngut kiba la iap na ka daw ka jingkhih jumai.
Ka jingiap briew ha India ka la nang kiew, ha kaba kawei ka khynnah kaba dang phra snem ka la iap hadien ba kawei ka ing ka la khyllem ha Nadbai, ha Bharatpur District ka Rajasthan.
Ha katei ka juh ka jaka 7 ngut ki khynnah rit ki la mynsaw jur  bad la ioh ban sei ia ki bad la pynkit mar mar sha ki jaka sumar.
Tang mar ia jia katei ka jingjia u myntri rangbah ka Bihar u nitish Kumar u la pyntip ba ka sorkar jong u ka la dep siew T.
4 lak tyngka marwei sha ki bahaing hasem jong kito kiba la iap, katba tang hadien kumba katto katne por ka sorkar pdeng ka la pynkiew jingiarap sha ka T.
6 lak tyngka marwei.
U myntri rangbah ka Uttar Pradesh u Akhilesh Yadav u la pynbna ba un ai jingiarap T.
5lak tyngka marwei sha ki bahaing hasem jogn kito kiba la iap, katba T.
50 hajar tyngka sha kiba mynsaw jur bad T.
20 hajar tyngka sha kiba mynsaw malu mala.
Ha ka jylla West Bengal,  2 ngut ki briew ba kynthup ia kawei ka longkmie kaba 45 snem karta ki la iap ha ka jingkhyllem ki ing paki dulan ha  Siliguri kaba hap hapoh Darjeeling District.
Mynta ka sngi, u jumai uba khlain bor  haduh 6.
7 magnitude u la neh kumba katto katne por u la khih win ha Nepal bad bun ngut ki la iap ha katei ka jing jia , bad utei u jumai u la iaid ruh ha ki kylleng ki jaka ka ri India kiba don markhap bad ka Nepal,  ka tnad India Meteorological Department (IMD), ka la pyntip ba utei u jumai u la iaid sha Delhi NCR, sha Assam, West Bengal, Orissa, Gujarat Madhya Pradesh bad Rajasthan.
La ong baka jingkhih  jumai uba jur uba la khih ha ka sngi saitjain ha ka por 12:54 baje mynsngi ka dei ka jingjia kaba la jia hadien ka 80 snem ha katei ka ri, ha kaba haduh ba thoh ia kane ka khubor ki la don kumba 2,500 ngut kiba la iap  kiba la ioh sei shabar, katba ka jingkhynra ban pyllait im ia kiwei pat ka dang iaid shakhmat.
Ka India ka la phah 13 pyrton ki shipai sha Nepal ban lei tai jingiarap, bad ka la phah ruh 3 tylli ki liengsuin, la phah 35 tylli ki bus ban leit shaw ia ki nong India na Nepal lyngba ka surok Sunauli , UP bad Raxaul , Bihar.
Da ki hajar ngut ki nong India kiba sah ha Nepal bad ha khappud jong ka ki la mih noh na katei ka ri, ban wan phai biang sha india hadien ka jingkhyrwit jong u jumai uba la sdang naduh ka sngi saitjain.
Ka kynhun shipai ka  Sashastra Seema Bal ka la phah 2, 900 ngut ki shipai jong ka ryngkat ki dawai dashin , ka bam ka dih ba kin lei tai jingiarap ia ki nong India kiba dang don ha lynti ban wan phai sha ing.
Katkum ka jingiathuh ki lad khubor , la ong ba 783 ngut ki nong India la leit shaw da ka liengsuin , ha kaba 237 ngut ki dei na Delhi , katba kiwei pat ki dei na ki bynta bapher bapher jong ka ri India, shuwa ia kane 546 ngut ki nong India ki la leit phai ing noh tang mar ia jia katei ka jingjia ha ka sngi saitjain jong ka taiew.
Nalor katei ki lad khubor ki la iathuh ba ki dang don sa kumba 1500 ngut ki nong India kiba dang sahkut ha Nepal bad ki bor shipai ki dang leit shaw ia ki.
Katei ka kynhun shipai kaba pahara ha ki khappud ka India bad Nepal , ka la pynbna paidbah ruh ia u nombar 1903  u bym donkam ban lut pisa  haba phone ha kaba ki briew ki lah ban phone sha utei u nombar ban ioh jingiarap kyrkieh.
“ La hukum ia baroh ki shipai bad ki nongialam jong ki ba kin long kiba la khreh ban tur sha ki jaka ba donkam jingiarap sha Nepal lane hapoh ka ri lajong kum ha bihar bad Uttar Pradesh" ong u khliehduh ka SSB u BD Sharma haba kren sha kawei na ki lad khubor.
Katba u Director General utei u Director General uba dei ruh u dkhot ka komiti ba la khlieh da u  myntri kam pohing ka ri u Rajnath Singh u la ong ba la hukum ia ki shipai SSB ba kin long kiba la khreh ban leit ai jingiarap ha baroh ar liang la ha Nepal ne ha India kat haba donkam ban leit.
26 Iaiong:Ka jingkhie jumah bah ha Nepal, kaba la pyniap ia palat 2,300ngut ki briew, ka dei ka jingjia, kaba ki stad saian, ki la tip lypa, ba kan sa jia, ong ki lad khubor.
Mynta ki la don la shi taiew ki stad jumai, kiba don haduh 50ngut, ki la ia kynduh ha Kath mandu, na ka bynta ban iakren  bad ban pynkhreh ia kaei kaba ki dei ban leh, na bynta katei ka nong bah, kaba la khapngiah lut ki surok, ki iing ki sem bad kiba la pharia lut lyngkhot lyngkhai, ha katei ka jingkhie jumai kaba jur tam.
La iathuh ba kitei ki saiantis, ki tip ia kaei ka ban jia bad ki la khein lypa thik pa thik, ia ka por jongki, na ka bynta jong ka jingwan jong utei u jumai.
“Ka dei ka jingjia kaba triem shibun, kaba ngi la khmih lynti, ba kan sa wan" ong uwei na ki stad jumai, U  James Jackson, uba dei u khlieh jong ka tnat ba peit ia ka pyrthei mariang ha ka   Cambridge University.
‘Na ka jingngeit briew bad ka jingkhein ia ka jinglong jong ka mariang, ngi shim, ba ka dei kaei kaei, ka ban sa jia long" ula ong shuh shuh.
“Nga dang iaid na katei ka jaka, kaba dei ban jia u jumai bad nga pyrkhat halade, ia kaei ka jingjia kaba sniew shibun, ka ban sa jia ha katei hi kajuh ka jaka, kaba nga iaid lyngba"ong U Jackson, uba khlieh ruh ia ka kynhun Earthquakes Without Frontiers, lane ka kynhun jong ki saiantis, kiba iarap lem ia ki Ri Asia, ba kin iada na kane ka jingkhie jong ki jumai bah.
La ong shuh shuh, ba ka jingkhie jumai ha Kathmandu, ka dei namar ka jinglong ka mariang, hynrei, ka dei shuh ha kajuh ka por namar ka jingtrei jubor ia ki jaka puta da ki briew, la ong shuh shuh.
Utei u jumai, uba la jia ha Nepal, uba pyniap ia 2,300ngut ki briew, un lah ban pyniap kham bun hajar ngut ki briew, lada u leit khynniuh, ha kiwei pat ki bynta jong ki ka pyrthei, kiba don kham bun briew.
U jumai uba 7.
8 magnitude, un pyniap hapdeng 10 haduh 30 ngut,naman ka shi million ngut ki briew ha California bad un pyniap haduh 10hajar ngut ha Pakistan, India, Iran bad China, ong sa uwei u stad jumai jong ka America, U  David Wald.
Une u dei u jumai uba san bad uba khlain bor tam ha ki 205snem ha Nepal bad u dei sa uwei pat, uba heh tam, nalor uba la jia ha u snem 1934,  uba la pynmadan lin ia ka nongbah Kathmanda.
Shillong, 27 Iaiong:Haduh 35 ngut ki samla donsap na kylleng ka ri lum Khasi Jaintia ki la rung sha ka kylla ba nyngkong jong ka jing iakop pyni sap ka Megha laya Got Talent ka ban long ha nongbah Shil long.
Na kitei ki 35 ngut 24 ngut ki dei na East Khasi Hills, 4 ngut na Garo Hills, 3 ngut na South West Khasi Hills,  2 ngut na West Khasi Hills, marwei na Ri Bhoi bad Jaintia hills.
Ia ka jingiakhun ha ka kylla ba nyngkong yn pyni paidbah ha ki Cable ( TV) , katba ka Meghalaya Social Programme Welfare Development Organisation (MSPWDO) kaba pynlog ia katei ka jingiakop pyni sap ka la pyntip ba kan sdang ia ka jingiathep vote hadien ba la dep pyn ha ki Television ia ki sap jong ki nongiashim bynta.
Yn leh ia ka jingiathep vote lyngba ka SMS tang lyngba ka Sim Card Aircel.
Lah ban kdew ba ha shuwa ban jied ia ki 35 ngut la pynlong ia ka Audition ha manla ki district ban wad ia ki samla donsap.
Ki nongjop ha katei ka jingiakop kin ioh khung T.
2 lak tyngka ka khusnam, ba –ar T.
80 hajar tyngka bad balai T.
30 hajar tyngka.
U samla Sevensonly Thubru, 18 snem karta u dei tang ma u marwei uba la ioh rung sha katei ka ryn san na baroh kawei ka ri lum Jaintia  napdeng kiwei pat ki samla kiba la iakhun ban shah jied ha ka Audition kaba la long ha nongbah Shillong dang shen.
Utei u samla u dei na ka shnong Nangbah, West Jaintia hill, ka sap kyrpang ba u pyni ha katei ka jingiakop pyni sap ka dei da kaba pynshad  tyllun ia ka bol ha ka met jong u , bad ka jingpyni ia ka rukom kyndok bol kab ala tip kum ka ‘Free style Football Skill’, u dei ruh uwei na ki nongialehkai jong kawei ka klob ha ka shnong jong u.
Kibahaing hasem utei u samla ki la kyrpad ia baroh ki nongkyrshan na ri lum Jaintia bad kumjuh na kiwei dei ki distrik ba don hapoh ka jylla ba kin kyrshan ia utei u samla da kaba vote ia u ha une u Code Number SEV phah sha u  520405, ka por vote kan sdang naduh  naduh ka 27 tarik mynta u bnai haduh ka 8 tarik ha une u bnai ban wan lyngba ka Aircel Mobile connection.
Shillong, 26 Iaiong:U General Secretary ka Congress ba peit ia kane ka jylla Meghalaya u la ong ba ka sorkar BJP ba ialam da u Narendra Modi  kam patiaw eiei ia kane ka thain Mihngi ka India bad ka paw shai ha ka jingthmu ban weng ia ka kyrdan kyrpang ia kane ka thain.
U Narayanaswamy  u la ong ia kane haba iakren sha ki nongthoh khubor ha kane ka sngi Saitjain shwa ba un leit phai sha Delhi hadien lai sngi ba u la wan iuhkjat ia kane ka jylla.
“Shisien ba la shah weng ia ka kyrdan kyrpang, ki jylla kane ka thain kin sa ioh bhah duna bad ka grant na ka sorkar pdeng kan long tang 30 percent bad 70 percent kin hap sei hi na la pla lajong.
Kane kan wanrah ia ka jingktah ia kane ka thain namar ba kan duna pisa ha ki kam pynroi jongka.
Ka thain Mihngi kan sa nang sahdien shuh shuh", la ong u Narayanswamy.
Katkum ka jingong u Narayanaswamy,  ki myntri rangbah jong ki jylla ba synshar ka Congress  kin leit iakynduh ia u Myntri Rangbahduh ka ri, ia u myntri kam pohiing bad ia u myntri pla tyngka ban dawa ban pynneh ia ka jingai bhah kaba 90 percent na ka 100.
“Ngin iakhun ba ka sorkar pdeng kan pynneh ia ka kyrdan kyrpang ba la ai ia ki jylla ka thain Mingngi, ngin iakhun hapoh bad shabar ka parliament.
Ngim shah ia ka BJP ban pynduh ia kane ka kyrdan" u la ong u Narayanaswamy.
“Ki myntri ka sorkar pdeng ki wan shane man ka por, ki shu pynlong jingialang hynrei ka jingmih ka long jiro.
Kim shym la bhah pisa eiei ia ka jylla.
Hynrei ki shu kam ba la wan jngoh ia ka thain Mihngi", la ong u general secretary ka AICC ia ka jylla Meghalaya.
U la ong ba ka bhah ba ka sorkar UPA ka la ai ia ka thain Mihngi la ot noh da ka sorkar NDA.
U la ong ba ka BJP kam lah ban kam ba ka la leh bha ia kane ka thain Mihngi hynrei ka la lapmiet ha ki kam shit  niam, bad kam patiaw eiei ban wanrah ia ka roi ka par.
U general secretary ka AICC u  la ong ruh ba ha ka elekshon ba la dep ha Delhi, ka la BJP ha ka kot kular elekshon, ka la jer ia ki briew kane ka thain kum kiba poiwir.
“Kane ka jingniew ka BJP ia ki briew kane ka thain kum ki nongwei, kam lah ban pdiang da lei lei ruh bad ka pyni ia ka jingkhim  jingmut jongki  bad ka rukom pyrkhat jongki ia kane ka thain" u la ong.
"Ki la kren paidbah ba ki Muslim ki dei ban leit sha Pakistan bad ki Khristan kim don jaka ha India.
Kane ka dei ka jingkren ban pynsniew dur ia ka ri India.
Ka India ka dei ka ri bym shah niam bad ka burom ia baroh" u la ong.
U la ong ba ka jingkhang ia ka doh masi, ka dei ka kam shit niam jong ka BJP, namar ba ka dei ka mon laitluid jong ki briew ban bam katkum ka mon jongki.
“Ka jingkhang ia ka doh masi, ka dei ka jingmut bam khniang ka BJP bad ka jingkam jongki ba kam don ka jingkhang bam doh masi ha Meghalaya, ka dei tang ka jinglamler.
Balei ka shah ban khang bam doh masi ha Maharashtra.
Ha ki sngi ban wan, ka BJP kan thaw da ka ain ban khang bam doh masi ha baroh kawei ka ri India", la ong u heh ka AICC.
Shillong, 27 Iaiong:Ka tnad ka Arts and Culture, ka sorkar jylla ka la pynlong ia ka tamasa ka Cultural Panorama ba shisngi ha ka 25 Iaiong, 2015 ha  Marngar Lake, Raid Marngar,  Ri Bhoi District ha kaba u  u bah DD.
Lapang u la long u kongsan ha ka jingdonlang ka Pooja Pandey ka Deputy Commissioner ka Ri Bhoi District, ka kong M.
War Nongbri ka Director ka Arts and Culture bad kiwei de.
Kane ka tamasa ka pyni ia ki jaid jingshad tynrai jong ka Ri Bhoi District kynthup ka shad, Ka Shad Tong Dohkha, Dhad Dohmahee, Shad Por Iap Briew, Ka Shad Rah Kynthei, Shad Shud Wait, Shad Lukhmi, Shad Suk Mynsiem, Shad Pliang, Shad Dung khuner, Shad Lengkhon Misawa, Shad Sokgra Misawa, Shad Kynrup Khla bad kiwei kiwei de.
Shillong 27 Iaiong:Ka Synod Higher Secondary School Shillong ka la rah ia ka nam lahduh ha ka kop rwai jong ki skul ba la pynlong da ka KJDSTA Mawkhar-Jaiaw Zone ha kane ka sngi Saitjain ba la dep.
Ka Synod Higher Secondary School kan leit ban mihkhmat pat sha ka jingiakop jong ka KJD STA kaban long shen ban iaknieh ia ka nam lahduh.
Ka KJDSTA ka la pynlong ia kane ka jingiakop rwai kum shi bynta ban rakhe ia ka jingdap 35 snem ka seng ne ka Coral jubilee.
Ha ka liang ka jingiakop jong ki nonghikai, ka Jaiaw Presbyterian Higher Secondary School ka la rah ia ka nam ba nyngkong.
Kine kin leit iakhun sha ka phainal jongka jingiakop ka KJDSTA kaban long ha u Jymmang ban wan.
Shillong, 27 Iaiong:Ka sorkar pdeng ka la jied ia ka jylla Megha laya na ka bynta ban thung ia u syntiew Japan ne uba khot u Cherry Blossom.
Une u syntiew uba don ka bor ban khring ia ka jingitynnad u dei uba la kynrei bha ha ri Japan, China bad ha South Korea.
Kane ka jingthmu ka long ban pynkhreh namar ba ka jylla kan pdiang ia ka jingpynlong ia ka tamasa ia une u syntiew.
“Ka sorkar pdeng ka la rai ban sdang thung ia une u syntiew ha kane ka jylla namar ba ka iahap bha ka jinglong ka suin bneng" la ong u Director ka Institute of Bio-resources and Sustainable Development (IBSD)  u Prof Dinabandhu Sahoo ha ki nongthoh khubor hynne ka sngi ha nongbah Shillong.
Ia une u syntiew yn thung ha ki bynta ka wah Umiam kham hadien bad yn thung shwa ha nongbah Shillong bad ha kaba nyngkong yn thung shwa 5 hajar tynrai.
"Ka jingthmu ka long ban pdiang ia ka jingpynlong ia ka tamasa ia une u syntiew ha India ha ki bnai ban wan", la ong u Prof Sahoo bad bynrap ba ka tamasa ka iahap bha bad syriem kum ka Sakura ha  Japan kaba ju pynlong man u snem hapdeng u Lber bad u Jymmang.
U Prof Sahoo u la iathuh ba ia kane ka kam la kyrshan da ka IBSD bad la mang haba kaba nyngkong T.
10 lak.
Ia ka pisa yn sa pynlait noh shen mar ia dep ka tnad khlaw ka jylla ban aiti ia ka jingthmu ban pynlut ia kane ka kam.
"Ngi khmih lynti ba ka jylla kan pdiang ban pynlong ia ka tamasa ia une u syntiew ha u bnai Naiwieng ban wan", u la ong u Prof Sahoo.
Shillong, 27 Iaiong:Ka Joint Action Committee ( JAC) ka thain Sohra ka la pynbna ba kan don ka jingialang paidbah ha ka  29 tarik u iaiong, kaba dei ruh ka sngi iew bah Sohra  ka ban long ha madan Ing Dorbar Saitsohpen ha ka por 11 baje mynstep,  bad katei ka jingialang ka long ban ia kren ia ka jingiaibteng jong u SDO ( Civil) Sohra Sub-Division ban pyn rung kyrteng thep vote ia ki bar jylla ha ka thup thep vote, kab ala wanrah ka jingbym hun ia u paidbah ka thain Sohra bad Shella, ong ka kyrwoh na u bah M.
Bynnud, chairman bad u bah B.
Mylliemngap secretary ka JAC.
Ka JAC ka la khot la wer ia ki paidbah, ki rangbah shnong , ki sordar, ki samla kynthei bad shynrang ka thain Shella bad Sohra ban wan sha katei ka jngialang, ong ka kyrwoh.
Katba ki tyllong khubor ba la ioh lum la ong ba ha katei ka jingialang la khot ruh ia baroh ki MLA bad MDC jong ka Shella bad Sohra konstitwensi, ba kin wan lang sha katei ka jingialang.
Katei ka jingialang la ong ba kan dei ka jingialang kaba ki paidbah ka thain Sohra kin shim ia ka rai rangbah da aiu kin leh bad da kano ka lynti kin pyni ia ka jingpyrshah jong ki  ia u SDO( Civil)  ka Sohra u Ganshyam Das, namar ka jingkynnoh ba u SDO u la khot pynrung kyrteng thep vote  ia ki bar jylla kiba don ha katei ka thain , ha ophis treikam jong u.
Kham ha shuwa ia kane ka tyllong khubor ki la iathuh ba ka la don ka jingialang kaba la khot da ki sengbhalang ha ka sngi thohdieng jong ka taiew ba la dep, ha kaba la donlang ki khlieh nongsynshar ka thain Sohra bad Shella, ki ar tylli ki sengbhalang FKJGP bad KSU bad kumjuh ruh ka Synjuk ki Seng Samla Shnong jong ka thain Sohra, bad ha katei ka jingialang la thaw ia ka Joint Action Committee bad la shim ruh ia ka rai ban khot jingialang paidbah ha ka 29 tarik u iaiong, 2015 , iathuh ki lad khubor.
Lah ban kdew ba kham ha shuwa ia kane ki sengbhalang, ki seng samla shnong jong ka thain Sohra ki la tur sha Sohra Civil Sub-division ban pyrshah ia ka jingkhot pynrung kyrteng thep vote u SDO ia ki bar jylla bad ki la lap ruh ba da ki spah ngut ki bar jylla ki ieng lain ha katei ka ophis ban ioh pynrung kyrteng ialade bad ki la beh noh ia ki na katei ka jaka.
Katkum ka jingkwah ki sengbhalang ka long ba ia ka jingpynrung kyrteng thep vote dei ban leit sha manla ki shnong khnang ba ki nongsynshar shnong kin ioh ban pynshisha ia ki briew kiba dei hok ban rung kyrteng.
Jowai, 27 Iaiong:Arngut ki briew kiba la kynnoh ba kidei ki nongbatbor ia ar ngut ki khynnah kynthei ki la shah kem noh ha ki pulit jong ka West Jaintia HIlls District.
Uwei uba la shah kem udei uba la tip kyrteng kum u Lakhon Biam uba dei na ka shnong Nangbah uba la donkti ban bat bor ia ka khynnah 6 snem kaba don jingduna ha ka bor pyrkhat pyr dain.
Une u Lakhon Biam u la leh ia katei ka kam runar ha une u bnai bad ki pulit hadien ba la ioh ia ka jingujor ki la thwet bad ioh kem na u na thain Umiam uba la phetrieh ia lade.
Uwei pat uba la shah kem u dei u Bijoy Boro uba la donkti ban bat bor ia laka ka khun nah jong u hi.
Kane ka la jia naduh u bnai ba nyngkong une u snem hynrei hadien ba u la phet rieh, ki pulit ki la ioh kem ia u na LadrymbaiIa kitei ki ar ngut, la pynngat ia ki hapoh ka POCSO ACT kaba ain kaba iadei bad ka jinglehbein ia ki khynnah ba dang rit rta.
Ki ehrang ISIS, ki la pynbna, ba ki la ioh kurup bad synshar mynta ha ka kyrteng jong ka Ri  caliphate ha Yemen, ha kaba ki la pyni ruh ba ki shipai jongki, ki kieng atiar bha, ha kawei ka ri shyiap, kaba ym don eiei ruh.
La iathuh ba ia katei ka video, la ring hajan ka nongbah  Sanaa,ha kaba ki don 20ngut ki ehrang jong katei ka seng, kiba dang pynkhreh bha ialade lem bad ki suloi ba khlain bor bha lem bad kiwei de ki tiar ialeh.
Ka jingleit poi jong ki ehrang ISIS sha Yemen, ka dei hadien ka jing ia pyni bor, kaba shibnai kynthih, hapdeng ki ehrang Houthi, kiba la kyrshan da ka Iran kiba ia khun ia ki shipai jong katei ka Ri, ha ka jing ia treilang bad ki ehrang Al Qaeda.
New  Delhi, 27 Iaiong:Ka jingiap briew ha Nepal na ka daw ka jingkhih u jumai bah ka la kot sha ka 4000 ngut tam, katba da ki hajar ngut kiwei pat ki la mynsaw jur.
Mynhynnin ka miet la ioh ban sei 2500 tylli ki metiap hynrei mynta ka sngi pat haduh ba thoh ia kane ka khubor la ioh sei palat 1500 ngut tam kiba la ia ha Nepal.
Katba ka jingiap  ki nong India ka la kiew sha ka 72 ngut na ka 66 ngut, ha ka jingkhih u jumai bah  ha ki jaka ba don markhap bad ka Nepal.
Ka Bihar ka dei kawei na ki jylla kaba la jur bha ka jingshah lynshop ha katei ka ingkhih u jumai bah, iathuh u Guleria, deputy inspector general ka India’s National Disaster Response Force.
Ia katei ka jingiap khih jumai ki nong India la ia kren ruh hapoh ing dorbar bah ka ri ha Parliament , ha kaba u myntri kam pohing u la pyntip hapoh dorbar ba ka jingiap ki nong India baroh ka la poi sha ka 72 ngut, ha kaba 56 ngut na ki ki dei na bihar, 12 ngut ha Uttar Pradesh, 3 ngut ha West Bengal bad marwei ha Rajasthan.
Haba batai ba ia ki lad jingiarap ba ka India ka la phah sha ki jaka ba la shah ktah u Singh u la ong ba la phah 10 pyrton ki NDRF sha  Kathmandu katba sa 6 pyrton ki dang don ha lynti, la phah kawei ka kynhun ki enjiniar bad 18 kynhun ki doktor ban leit sumar ia kiba mynsaw.
“Ngi leit iarap ruh ia ki bar-ri, ngi la rai ban ai Visa ei ia kito baroh kiba kwah ban wan sha India, la pynkhreh ia ki jingdonkam jong ki phet wir" ong u Singh.
U la ong ba ka India k ala pynkhreh 22 ton ka bam, 2 ton ki dawai,50 ton ka um, nalor kiba bun bah ki kombor bad ki tiar ba dei ban ai jingiarap.
Baroh ha ing dorbar ka Parliament ki la iaroh ia ka jingkloi u Narendra Modi ban iarap wut wut ha katei ka jingjia khi hjumai kaba kynsan kynsan, ba u Singh u dei uwei na kiba la ai jingkren iaroh ia u Modi, “Kum u myntri kam pohing, nga la dei ban tip ia ka kamram jong nga, hynrei dei ma u uba la pyntip ia nga" ong u Singh ha ing dorbar haba iaroh ia u Modi.
Ka sorkar NDA ka la pyntip ruh ba haduh mynta ki don kumba 2500 ngut ki nong India kiba la kynriah na Nepal sha India, katba la ai Visa ei ia ki bar-ri kiba kwah ban wan rieh tngen sha India.
Ki MP ka Lok Sabha ki la rai ha ing dorbar ban noh synniang ei mar shibnai ka tulop jong ki sha ki lanot ha Nepal, kaba dei ruh kaba la tyrwa da u Parliamentary Affairs Minister M Venkaiah Naidu, bad ba la kohnguh pynsted da ka liang pyrshah.
Shillong, 27 Iaiong:Na ki dak ki shin kiba paw, ia kaba la sakhi mynta ka sngi ha Upper Shillong ha ka lynti ban leit sha Lum Shyllong, ka paw ba ka don ka jingbam sap kaba shyrkhei bha ha ka jingsam shini rashon ha kaba la lap ba ki la don bun bah ki plastik kiba ju thep shini rashon kiba wan beit na ka sorkar jylla la leit bret ha lynti Lum Shyllong kaba don kham shaneng ia ka Sangmein.
Kitei ki plastik ki dei kiba la thep ia ka shini kaba wan na ka tnad Food & Civil Supplies Department, kaba la ithuh ba ka dei ka shini kaba ju pynpoi sha ki nongsam rashon, ryngkat ka plastik la lap ruh ia byrni heh kaba la thep ia kitei ki plastik rit kiba la thoh ba ka dei shi kilo.
Ha ka byrni  heh la don ki jingthoh kiba thoh na bynta ka sorkar Meghalaya, nangta la thoh ISS Grade Sugar S.
30 na bynta ka PSD Supply.
Ka dor ka shini la buh ha katei ka plastik rit ba ka dei ban long T.
13.
50 tyngka (khadlai piah), ka dei ka shini kaba don ia u Batch No.
SU-12 kaba la song ha ka u nohprah 2014.
Ki la don bun bah ki plastik rit bad ki byrni heh kiba la bret ha katei ka jaka, ha kaba la lap da ki dkhot ka HYC Upper Shillong Circle, bad u General Secretary katei ka seng u bah Gee Mawlong u la ong ba katei ka seng ka la suba jur ba ia katei ka byrni bad plastik ka lah ban dei ba ki bret ki briew kiba bat ia ka kam sam rashon,  u la ong ruh ba la ithuh ba ia ka shini la phylliew noh na katei ka plastik sha kwei pat ka song ban ioh die duh.
U president ka HYC Upper Shillong Circle u bah Danny Rynjah u la ong ba nalor ba katei ka jingleit bret plastik ka pyni ba ka don ka kam bamsap kaba shyrkhei bha, ki briew kiba leit bret ki la pynjaboh ruh ia ka mariang naba ki la leit ban bret ha kawei na ki tyllong um kaba ju sam um sha ki bynta jong ka Upper Shillong.
Lah ban kdew ba na kitei ki plastik ba la lang ha katei ka jaka ryngkat ki byrni heh la ithuh ba ki shini ki la poi da ki trok bad da ki spah  kwintal.
Ha kajuh katei ka jaka, katei ka seng ka la lap ruh ba ki la don sa kumba saw san synduk kot bad saw san byrni heh ( byrni rnga) ki dawai kiba la kut por ba la wan bret dano re dano ha katei ka juh hi ka tyllong um.
Ryngkat kiba bunbah ki dawai kuli bad ki dawai um, kiba la bret ha kawei ka nala ki la don ruh ki kot ki sla kiba la bret lang ha katei hi ka jaka , kiba la buh bha hapoh ka bui( File).
Na kitei ki kot ki sla, la iohi ba la don ka kyrteng jong kawei ka nongsam dawai kaba la tip kum ka ‘Shivalik Pharma & Surgicals’ ha kaba la thoh ba ka dei ka kontraktor ba sam dawai , la kdew ha katei ka jingthoh ba katei ka dukan ka don shadien ka MTC kaba don ha Jail Road Byelane.
Shuh shuh na kitei ki kot ki sla la pyni ruh ba ki don ki jingthoh kiba katei ka nongsam dawai ka thoh sha u Command Officer ka Military Hospital, Shillong kaba pyni ba katei ka hospital ka shim dawai na katei ka nongsam.
Ka HYC Upper Shillong kam shym la lah ban ong la katei ka dawai ka dei kaba la bret da katei ka nongsam dawai ne na ki briew kiba shim dawai na ka , ne katei ka hospital, hynrei katei ka seng ka la bitar namarba la leit ban bret ia ki dawai ha ka tyllong um bam umdih kaba long ka jingpynap shrip kaba shyrkhei ia ki paidbah  ka thain Upper Shillong.
Hadien ba la lap ia katei ka jingjia, ki dkhot ka HYC ki la pyntip sha ki pulit ka Jhalupara Outpost ban wan sakhi ha katei ka jaka,  u General Secretary ka HYC u la ong ba haba ki pulit ka Jhalupara ki la poi sha katei ka jaka ki la kyntait ban leh eiei bad ki la ong ba katei ka jaka ka hap ha Laban Police Station, ha katei ka por u la ong ba ki nongialam katei ka seng ki la pyntip noh sha Laban Police Station hynrei kham sa shiphang u la ong ba la wan poi sa  u OC  ka Mawngap Outpost, haba la poi ki pulit ka Mawngap u bah Mawlong u la ong ba  ha ka jingiadon markhmat bad ki pulit ka Jhalupara ki la kyntait ban leh eiei naba ki la kam ba kam dei shuh ka jaka ba hap hapoh ka Mawngap Out Post bad ki la khynniat sha ka Jhalupara, hynrei kham hadien ki nongialam katei ka seng ki la shim katto katne ki plastik, ki byrni heh ba thep shini,  ki kot dawai bad ki la leit rah sha Laban Police Station ban pyni sha ki pulit.
Haba la poi ha katei ka thanad ki la ujor da ka FIR pyrshah ia ki briew kiba la wan bret ia kitei ki mar sha katei ka jaka kaba don ha lynti ban leit sha Lum Shyllong.
Shillong, 27 Iaiong:Ha ka 25 tarik u Iaiong ki dkhot ka Hyn niewtrep Youth Council (HYC) South West Khasi Hills ki la leit ban jurip ia ka Wahkut kaba don ha ki thain ka Nongjri-Kulang kaba dei ka jaka ba ki kompeni ba ki sengbha lang ki pyrshah jur naba la kynnoh ba ka dei ka jaka ba ki kompeni ki kwah ban wad ia uwei na ki marpoh khyndew, u Uranium.
Ha katei ka jingleit jurip ki dkhot katei ka seng ki la lap ba kompeni kaba don ha katei ka jaka ka dang ksam khyndew ban wad ia uta u marpoh khyndew, u President katei ka seng na SWKH u bah Barrister C Nongsiej u la ong ba katei ka kompeni Maheshwari Mining Private Limited ka buh thong ban ksam khyndew haduh 400 mitar shapoh, hynrei haduh katei ka sngi ba katei ka seng ka leit jurip ki la dep ksam haduh 280 mitar shapoh khyndew bad katei ka dei kaba la jia ha ka jaka kaba don hajan Wahblei.
U bah Nongsiej u la ong ba ha katei ka jaka, katei ka seng ka la lap ba ki don ki maw phylla kiba katei ka kompeni ka la dep sei shabar, don ki rong lieh, ki rong sawbthuh, “Ngim lah ban ong ba u dei u Uranium namarba ngim dei kita kiba la tbit ban peit la u dei ne-em u Uranium" ong u samla Barrister haa ia kren bad ki nongthohkhubor hadien ba la mih na kamra u Chief Executive Member ka KHADC u bah Adelbert Nongrum.
Haba pynpaw ia ka jingpyrshah jur ia ka jingthmu ban tih Uranium ha katei ka thain u bah Nongsiej u la ong ruh ba ka jingksam shapoh khyndew ka la pynjakhlia ia ki um ki wah khamtam ka Wahblei kaba dei ka wah kaba tuid sha Ranikor  bad ka buh jingma ia ki paidbah ba kumjuh ruh ka pyniap ia ki dohum.
Ha katei ka jingleit jurip  u bah Nongsiej u la ong ba ki dkhot katei ka seng ki la ioh jingtip na ki nongtrei kompeni ba katei ka kompeni kam pat shym la ioh laisen khaii ne ka Clearance na ka District Council hynrei ka ioh tang ka jingbit na ki trai jaka kaba dei ka jaka jong ka Kur Nongbri.
Hadien katei ka jingjurip, ki nongialam katei ka seng ha ryngkat ka jingdonlang u President rangbah u bah Peter J Lawai, u samla Donbok Kharlyngdoh, u samla Robert Kharjahrin ki la leit ban ia kren bad u CEM ka KHADC u bah Adelbert Nongrum bad ha ka jingiakren bad u CEM ki la lap ba ka KHADC kam shym la ai  jingbit ia katei ka kompeni ban pyntrei kam ha katei ka jaka.
Halor katei ka bynta, ki nongialam ka HYC ki la dawa na ka KHADC ba hapoh shi taiew  ka dei ban pynsangeh noh mardor ia ka jingksam khyndew ha katei ka jaka bad ka thain ba la leh be-ain da katei ka kompeni, bad ki la dawa ba ka dei ban hukum ba ka kompeni kan pyndap da ka dewbilat ia baroh ki jaka ba ka la dep ksam, bad ba ka KHADc kan khot hajir ruh ia ka Kur Nongbri, u Rangbah shnong ne Sordar shnong  ba dei peit ia katei ka jaka bad kumjuh ruh ia u Syiem ka hima Nongstoin, ba pan jingshai mano ba la aibor ia ka kompani  bad ka la dawa ba dei ruh ban pyn shitom ia ki katkum ka ain.
Katei ka seng ka la byrngem ba lada ka KHADC kam lah ban leh eiei hapoh shi taiew kin ia khih da kaba tyngeh.
Shillong, 27 Iaiong:Ka Jaintia National Union (JNU),  ka la lap ba don bunbah ki karkhana ot dieng be-ain ha ri lum Jaintia kiba dang treikam haduh mynta, bad katei ka seng ka la pynpaw ka jinglyngngoh namarba ka.
Shillong, 27 Iaiong:Ar ngut ki briew ki la shah kem halor ka jingiap jong kawei ka longkmie ha Rynjah kaba la sah pyut ha iing kaba la tip kyrteng kum ka B Suchiang ba 40 snem na shnong Shangpung ka East Jaintia Hills.
Kine ki ar ngut ba shah kem ki kynthup ia u Waiamon Kharlukhi na Mawlai Umshorshor bad kawei ka kynthei kaba la tip kum ka Winnie Ryntathiang na Rynjah.
Haba iakren bad u SP ka East Khasi Hills u Bah M Kharkrang u la ong ba ka met ba la pyut jong katei ka longkmie, la ioh tam na kawei ka iing na iing ka Kong Ryntathiang ha Rynjah.
Katkum ka jingong u Bah Kharkrang, katei ka longkmie ka la khlad naduh ka taiew ba khad duh jong u Rymphang kum ka jingshah thngan namar ka jingleh niam jongki.
"Ka Kong Suchiang ka la khlad katba ka dang shah thngan.
Hynrei  kine kiba shah kem ar ngut kim shym la iathuh ia ka jingiap jongka,  namar ba ki ngeit ba ka dei ka jingngeit jongka ba kan im biang hadien 40 sngi katkum ka jingngeit niam jongki", la ong u SP ka East Khasi Hills.
Ha kajuh ka por, u Bah Kharkrang u la ong ba ia kane ka kam la ioh jingtip ki pulit ba la pyntip da ki briew kiba sah ha katei ka dong namar ka jingsma kaba la shyrkhei kaba mih na katei ka iing.
U SP u la ong ba ki dang ap ia ka kaiphod ka post mortem  bad ki la kurup ruh katto katne ki jingthoh kiba don ha katei ka iing.
U Bah Kharlukhi uba dei u para ba sah lang ha katei ka kamra bad ka Kong Suchiang u la phet noh sha Mawlai hadien ba ka Kong Suchinag ka la khlad bad u shu wan man ka sngi ban plie ia katei ka kamra ban leh ia ka jingduwai hapoh ka iing bad leit phai biang, la ong uwei u rangbah katei ka shnong.
Katkum ka jingiathuh jong ki rangbah katei ka shnong, katei ka longkmie ka la khlad la ar taiew, hynrei u Bah Kharlukhi u la ong ba katei ka longkmie ka pynlong ia ka jingshah thngan na ka bynta 40 sngi namar ba ka dang pynlong ia ka jingduwai.
Shillong, 28Iaiong:Ka tnad pynroi sor ka sorkar jylla kan ia treilang bad ka Khasi Hills Autonomous District Council ( KHADC) ban kyndang ia ki khar die madan kiba shong pynkhapngiah ha ki rud surok ha kylleng ka nongbah Shillong.
Ia kane la pyntip da ka myntri kaba dei peit ia katei ka tnad ka kong Ampareen Lyngdoh hadien ba ka la ia kynduh ia u Chief Executive Member ka KHADC u bah Adelbert Nongrum.
“Ngi donkam ban iatreilang bad nga sngew kmen ba ngi don ha ka juh ka jingmut  bad ngin iaid shakhmat ia ka kam" ong ka kong Ampareen Lyng doh haba kren sha ki nongthohkhubor mynta ka sngi hat majai.
Ka kong Ampareen ka la ong ba katba nangiaid ka por ki khar die madan kiba shong be-ain ki la nangroi ha kylleng ka nongbah bad ki la klun ruh ym tang ia ki lynti hynrei wat ia ki surok bah.
Ka la ong ruh ba namarba ki don ki jaka ba hap lang hapoh ka jingpeit jong ka tnad ka District council, ka tei ka tnad ryngkat ka KHADC ki la pyrkhat ba kan bha ia ki ban iatreilang na bynta katei ka mat.
Ka la pyntip ruh ba nalor katei ka mat ki dang don sa kiwei pat ki mat donkam ba ka tnad ba ka dei peit ka hap ban ia treilang bad ka KHADC kum ka Wahumkhrah kaba dei ka mat kaba la sdang da ka KHADC.
Ki la ia kren ruh ia ka ain tei ing ne ka Building Bye Law, ha kaba ka la ong ba katei ka trei kam ha kane ka jylla, ha kane ka phang ruh ka kong Ampareen ka la pynpaw ba ka long kaba donkam eh ba ka tnad kan ia treilang bad ka KHADC namarba ki jaka ki bym hap shuh ha ka Municipal ki dei ki jaka ba hap hapoh ka jingpeit ka KHADC, kaba dei ban ai jingbit ia kiba thmu tei ing paki dulan.
Kaba pynkham long adkar ia kitei ki ar tylli ki bor mynta halor ka ain tei ing ka dei na ka jingiakren kaba la mih na ka jingjia kaba la jia ha Nepal ha kaba da ki hajar ngut ki iap ei ha ka jingkhih u jumai bah, nalor katei la ia kren ruh ia ka New Shillong Township.
Halor baroh kitei ki mat ba la ia kren hapdeng jong ki, ka kong Ampareen Lyngdoh ka ka la ong ba ka kyrmen skhem ba ka jingiatreilang kan long haduh kaba kut na bynta ka jingbha u paidbah.
Jowai, 27 Iaiong:Ka huri hura hap deng ka shnong Borato bad ka shnong Maitdein ka la kem ding kyndit mynta ka sngi ha kaba palat 300 ngut eiei ki ki riew paidbah shynrang na ka shnong Borato ha ryngkat ki wait ki suloi ki la wan hiar sha shnong Maitdein ban pynjot naphang ia ki bri soh, ki diengkseh bad pynjot ruh ia ka pung dohkha nalor ba la rong ei ia ki sniang ki syiar bad ia u shyiap ba la lum na wah Myntang.
U Rangbah shnong ka shnong Maitdein, u ma Darphi Sariang, u la iathuh ba ha kine ki 3- 4 sngi, ka shnong Borato ka la maham lypa ban wan thombor ia ka shnong Maitdein ha kaba la ujor sha ki pulit ka ha ka 25 tarik bad tang hapoh ar sngi, katta mynta ka sngi 27 tarik ki la wan da palat 25 tylli ki kali kiba kynthup ia ki trok bad kali rit ha ryngkat ka kynhun kaba palat 300 ngut kiba la kieng atiar bha da ki wait bad ki suloi ki la wan ban thombor ia ka shnong Maitdein.
Utei u rangbah shnong u la iathuh ba katei ka kynhun na ka shnong Borato ki la pom ia ki dieng ki siej kiba kynthup ia ki dieng kait, ki diengsoh niamtra bad wat ia diengkseh.
Ki la pynjot ia kawei ka pung dohkha kaba dei trai da u ka Ri Sariang bad kit ruh ia u shyiap ba la lumthup bad ia kitei ki dieng kseh.
“Ki la kem ruh ia ki sniang ki syiar jong ki paidbah bad ki paidbah jong ngi ki don mynta ha ka jingsyier", la ong u ma Sariang.
Utei u rangbah shnong u la iathuh ba ki dieng sohniamtra kiba dei trai u ma Prin Saiang bad ka kong Sosmi Sariang haduh 1300 tynrai kiba jrong 8 phut ki la shah jynrat lut bad pom dusmon lut.
“Ka shnong Maitdein jong ngi ka don haduh 300 tylli ki rympei iing bad ngi don mynta ha ka jingsyier naba ka kynhun na ka shnong Borato ki lah ban wan hiar thma biang ia ngi", la ong u Rangbah shnong.
Na ka liang ki pulit ka West Jaintia Hills kiba kynthup ia u Additional Superindent of Police, u ma Chemphang Syrti ha ryngkat u Magistrate ki la hiar kyrkieh sha katei ka shnong ban lap ia kane ka jingjia kaba shisha.
Hynrei kat haduh ba kin da poi ha katei ka jaka, ki paidbah na ka shnong Borato ki la dep ban pynjot lut plain ia ka shnong Maitdein.
Shillong, 28 Iaiong:Lashai ka sngi ka 29 tarik u iaiong, ka dei ka sngi ba ka  Meghalaya High Court ka la khot hajir ia u Chief Executive Member ka KHADC u bah Adelbert Nongrum bad kumjuh ruh ia u sordar ka Raid Wahkhen u bah Skhembor Khong jirem.
Kane ka dei ka sien ba-ar ia u CEM ka KHADC ban leit shah hajir ha High Court hadien ka 27 tarik u kyllalyngkot kaba  la tian bishar ia u da u Justice S.
R Sen.
U bah Nongrum ha katei ka jingleit  hajir sha High Court u la pan map na u SR Sen halor ki jingkynthoh kiba u la kren pyrshah ia u (Sen)ha kawei na ki jingialang paidbah.
Hynrei ha katei ka sngi u Sen um shym la pdiang ia ki jingpan map u bah Nongrum  bad u la rah ia katei ka kam sha ka ing bishar ba kham halor jong ka Division Bench kaba yn tian bishar da u Chief Justice u Uma Nath.
Lah ban kdew ba u SR Sen u la khot hajir ia u bah Adelbert Nongrum CEM KHADC hadien ba ka kashari ka la pynmih ia ka hukum  ha ka 10 tarik u nohprah, 2014 kaba la khanglad ia ki Rangbah shnong ban ai sertiphiket shnong ne ban ai kino kino ki jingbit sha ki paidbah.
Katei ka sngi kaba u CEM ka KHADC un hap ban leit hajir biang ka dei ruh ka sngi ba ka kashari ka la hukum ia u sordar ka Wahkhen u bah Skhembor Khongjirem ba u dei ban leit hajir hakhmat u SR Sen namar ki jingpynkhein jong u ia ka hukum ka High Court kaba la pynmih ha ka 10 tarik, u nohprah, 2014 kaba la khang pyrshah ia ki rangbah shnong ne sordar ban ai sertiphiket ne NOC sha ki nongshong shnong, katba u sordar ka Wahkhen ha ka jingiakynduh bad ki nongthohkhubor ha ka 18 tarik u iaiong u la kam ba u dang bteng ban ai sertiphiket shnong ia ki nongshong shnong kiba donkam ha ki bank, ki ba aplai ia ki skhim sorkar bapher bapher  bad ki la ioh jingmyntoi.
Shillong, 28 Iaiong:Ar tylli ki sengbha lang na ri Lum Jaintia ka Jaintia student Union bad ka Jaintia Youth Federation ki la kynnoh ba ka sorkar ka la leh shiliang ha ka rukom pynjlan thungkam ia ki samla kiba la pass na ka District Selection Committee ha kylleng ki district ka jylla.
Kitei ki sengbhalang ki la phah da ka jingthoh sha u Chief Secretary ka jylla u bah PBO Warjri ba un tuklar halor ka jingbym pdiang ka sorkar ban pynjlan ia ka por thung kam ia ki samla kiba la pass na bynta ka kam  Forest Guard bad  Demonstrator ha Jaintia Hills.
“Ia ka jingkyrpad ban pynjlan thungkam ia ki kyrteng ba la pynmih ka DSC na Jaintia hill ym shym la pdiang, katba na ka West Khasi Hills pat la pynjlan sa hynriew bnai da u Under Secretary sha ka sorkar jylla , Personnel $ AR ( B) Department bad ia kane la leh ym tang shisien ne arsien hynrei na ka por sha ka por" ong u President ka JYF bad JSU u bah Pynpoihun Majaw bad u bah Rikut N Parien ha ka jingthoh kaba la ai sha u CS.
Katkum ka jingkren kitei ki ar ngut ki nongialam ki la ong ba ha West Khasi Hills la pynjlan thungkam na bynta ka kam LDA/Sectional Assistant/Gram Sevak/Tracer.
Kitei ki ar seng ki la kynnoh ba katei ka ingleh jong ka sorkar ka dei ka jingleh shilliang khmat, ha kaba ki la iathuh ba ka sorkar ka la pyntip sha kito ki samla kiba dep pass na DSC ba ka por thungkam ia ki ka la kut bad ym lah ban dang pynjlan shuh.
Lah ban kdew ba ka DSC Jaintia Hills ka la dep ban pynbna ia ka resol ki samla kiba la pass ha ka kam na bynta ka kam Forest Guard bad ka kam Demonstrator (KTC).
Shillong, 28 Iaiong:Hadien ba la mih ha ki kot khubor kynthup u Rupang mynta ka sngi ba ka shnong Barato ka la leit thombor ia ka shnong Maitdein, ka dorbar shnong Barato ha ka jingialang kyrkieh jong ka kaba la long mynta ka sngi ka la  pynrem jur ïa ka jingpynmih khubor da u Darphi Sariang u Rangbah shnong jong ka Maitdein  bad la kynnoh ba katei ka dei ka jing kynnoh khlem nongrim ïa ki paid nongshnong shnong jong ka  Barato ba la kynnoh ba ki leit thombor ïa ka shnong Maitdein ha ka 27 tarik u iaiong.
Ka dorbar shnong ka la kam ba ka  jingmih paidbah jong ki nongshongshnong ka Barato ha katei ka sngi ka long,ban leit pynskhem ïa ki pud ki sam lajong kiba la pyrshang ban kurup jubor da ka shnong Maitdein ha kine ki khyndiat snem bad kam don satia kata ka jingtuh ïa ki jingri jingdup,ka jingpom dusmon ïa ki tynrai dieng soh ñiamtra bad kam don hi ruh kata ka jingkieng atiar da ki suloi da ki tup kumba la kynnoh.
Ka la kynnoh ba ka  jingklumar baroh ka mih dei namar ka jingpyrshang jong u Khamly Sariang, Doloi Elaka Shiliang Myntang ban pynkulmar ïa ki nongshongshnong ha baroh arliang  mamla.
Ka la kam biang ba kat kum ki rikod ha ki dulir, ka jingwan buhai shnong jong ki briew ha Maitdein ka dei ynda ki la ïoh ïa ka jingmynjur da ka Dorbar shnong Barato namar ki dei ma ka ka trai jaka bad ka la ong ba ia kane la pynshisha lyngba ki dulir da u Doloi Samuel Bareh naduh ka snem 1951 ïa kaba la kubur bad pynshisha shuh shuh da u Khamly Sariang hi ha ka snem 1990, ba u pud u sam jong ka Barato ka dei shaduh ka Wah Myntang shaduh Muliang ter ter.
Ka la kam ruh ba  ïa ka jinglongtrai jong ka Barato la pynshisha shuh shuh na ki dulir ba ki nongshnongshnong jong ka Maitdein ki hap ban pan jaka ban shna ïing shna sem,ban shna skul ban tei ïingmane bad ban ïoh jaka thangbriew dei hadien ba ki la pan bad ai jingmynjur da ka shnong Barato.
Ka dorbar shnong Barato ka la ong ba  lada u Doloi Khamly Sariang u ai NOC ïa kiwei pat ki briew hadien katei ka jingpynskhem jong u ïa ki dulir jong u Doloi Samuel Bareh ba hashwa ïa u, khlem ka jingtip jong ka Durbarshnong Barato, kan dei ka jingkitkhlieh jong u marwei.
Ka  Durbar shnong ka la kyntu ïa ki paid nongshongshnong jong ka Maitdein ba ki dei ban burom ïa ka jinglongtrai jong ka Barato bad ban pynneh ïa ka shongsuk shongsaiñ para marjan hynrei ym ban ïuhroit ïa ki Hok jong ka bad ka Durbarshnong Barato ka maham tyngeh ruh ba ki nongkitkam shnong jong ka Maitdein kim dei ban pynsaphriang kulmar ïa  ki khubor hamsaïa kiba lah ban ktah ïa ka burom ka ijot jong ka shnong Barato, pynkut ka kyrwoh.
Shillong,  28 Iaiong:Ha ka 24 tarik myn ta u bnai, kawei ka long kmie kaba la tip kyrteng kum ka kong Hunbalin Nongphud, ka lok jong u bah Ralbabel Roy Syiem lieh ka la ujor sha ki pulit ba ka la dep phah jing kyrpad sha district Council Court ban pyllait san shyieng noh na u lok jong ka, hynrei haba katei ka ing bishar ka la khot hajir ia ka, la pyntip ba la don ruh kawei ka longkmie kaba la dep pan pyllait san shyieng  na u lok jong ka u bah Ralbabel Roy Syiemlieh.
Jowai, 28 Iaiong:Ki heh pulit ka West Jaintia Hills, kyn thup ia u Superintendent of Police, Additional SP bad ruh u Majistor ki la hiar biang mynta ka sngi sha Borato bad Maitdein ban pyniasuk ia ki ar shnong kiba don hapdeng ka jingiakyn-ad ha kaba ki jingdon jingem ka shnong Maitdein ki la shah pyn julor khamtam ha kaba iadei bad ki jingri jingdup bad ki jingthung jingtep hynnin ka sngi.
Kitei ki heh jong ka District kiba la hiar mynta ka sngi ki la pynlong ia ka jingialang paidbah ha Borato bad Maitdein ha kaba na ka liang u Additional SP ka West Jaintia Hills, u ma Chemphang Syrti, u la kyntu ia ki paidbah nongshong shnong jong kitei ki ar  shnong ba kin kiar na ka jinghuri hura, ka jingiaum snam paradoh para snam, hynrei lada don kano kano ka jingbym hun lane ka jingia khajia jaka puta, la ai jingmut ba kin ujor sha ka bor jong ka ain khnang ba ka bor jong ka ain kan ioh ban bishar bniah bad ban ai ia ka rai halor ka hok ka kynti katkum ka ain.
“Phim lah ban shim ia ka ain ha ki kti jong phi, ka dong ka iing bishar badon burom, leit tied ia ka jingkhang jong ka ba phin ioh ia ka jingbishar kaba hok, wat ia thaw khajia, wat ia umsnam, khamtam haba phi ialong shi kur shijait shi doh shisnam", la kyntu u ma Syrti ia ki paidbah haba pynlong ia ki ar tylli ki jingialang ha Borato bad Maitdein.
Utei u heh pulit u la kyntu ruh ia ki ba kim dei ban thaw ia kano kano ka jingiahuri hura, ka jingpynkylmar kaba lah ban poi sha ka jingia-um-snam hynrei ki dei ban iaid katkum ka ain namar ka don ka ain ban iada ia ka hok jong uwei pa uwei u nongshong shnong.
Ha kajuh ka por na ka liang u Rangbah shnong ka shnong Maitdein u la ai khublei kyrpang ia ki heh pulit bad ia u DC bad ia ki majistor kiba la shimkhia ia kane ka jingjia ha katei ka shnong ha kaba ym shym la don kano kano ka jingmynsaw napdeng ki paid nongshong shnong wat lada ki don ki jingpynjot ia ki mar ki mata khamtam ki jingthung jingtep.
“Nga kum u Rangbah Shnong nga la shah byrngem bad shah maham, ki paidbah ki la khang ia nga ban sah ha shnong, nga hap ban phet rieh.
Kumjuh ruh u Dolloi ka Elaka Shilliang Myntang uba la ai ka jingmynjur (Recommendation) ban register ia katei ka jaka hapoh ka Forest Department ka JHADC u la shah maham", la ong u ma Darphi Sariang, Rangbah shnong Maitdein.
Utei u Rangbah shnong u la kyntu jur ruh ia ki heh district naduh u DC, ki majistor, u SP bad Additional SP ba kin sngewbha ban iarap ban pynneh pynsah ia ka shongsuk shongsain hapdeng kitei ki ar shnong.
Shillong, 28 Iaiong:Ha ka 18 tarik myn ta u bnai  ki nonghi kai kiba don hapoh ka seng  AMPSTA hapoh ka jing ialam u Bah F.
C.
Shullai Genral Secretary ki la leit ia kynduh ia u myntri ka tnad pule puthi u Prof.
R.
C Laloo  ha kamra trei jong u ha Secretariat bad ka la buh ia ki mat jingdawa ba sahteng kum ka Arrear D.
A; ka HTA ka CPF jong ki nonghikai Primary Deficit.
Ha katei ka jing iakynduh u myntri u la pynshai ba ka tnad pule puthi ka la de pynbiang lut nadong shadong ia ki jingdonkam  bad kaba sah ka long ha ka tnad pla tyngka,  ha kaba iadei bad ka Arrear D.
A.
u la kular ba tang hapoh kane ka taiew yn ialeh shitom ba ka mang tyngka  kan poi sha ka ophis u Director  bad na katei ak ophis yn leh ia kaba donkam.
Na ka bynta ka CPF u kubur ba kumba la iakut kan long beit khlem jingkylla.
Ha kaba ia dei bad ka Provincialization kaba ka AMPSTA ka wad jingshai la ka Sorkar ka lah ne em ban leh ia katei tang ia ki nonghikai kiba la ioh ia ka jingsiew  na ka sorkar.
U Prof.
Laloo u la pynshai sha ki ba ban provincialised ia ki Deficit School Teachers donkam ba ki bor pyniaid skul  kin aiti lut ia ki nonghikai ryngkat bad ka jingdon jingem jong ki baroh sha ka Sorkar ryngkat bad ka jingiasoi ia sain ba ki la dep aiti lut  ia kiei kiei baroh , bad hangta ka Sorkar ka lah ban shimti.
Lada ki bor pyniaid  kim lah ban leh ia kane,  ka sorkar kam lah ban provincialised ne ban tuklar ia kine ki skul khamtam lei lei la ki dei ki skul Balang ne niam bapher bapher.
Hadien ka jingiakynduh myntri ha ka 23 bad 24 tarik u iaiong katei ka kynhun ka la leit ban ia kynduh ia u  Director Ambrose Ch.
Marak ha ka ophis jong u, bad ha katei ka jingiakynduh ki la ioh jingtip ba ki la ioh shikit ia par ia ka Arrear bad kumjuh ruh ia ka tulop na bynta u bnai lber , iaiong bad jymmang bad shen yn sa pyllait noh ia ki.
Katkum ka kyrwoh ki nonghikai ki la pyntip ba ka pisa ba la mang  na ka bynta ka Arrear D.
A.
sha ki 10 ki SDSEO ka long baroh T.
9,61,78,023 tyngka  (Khyndai klur hynriew phew wei lak hynniew phew phra hajar arphew lai tynka).
, bad  kiba dei ban ioh ki long  SDSEO Shillong T.
6,06,80,137; Sohra T,49,56,180 tyngka ; Nongpoh T.
48,80,703;   Nongstoin T.
87,08,744; Mawkyrwat T.
60,89,766; Jowai T.
37,14,070;  Khliehriat T.
17,17,068; Resubelpara T.
21,32,800; Ampati T.
21,59,579 bad Baghmara T.
11.
38,958.
Katkum ka jingkhein kyllum ka AMPSTA ki nonghikai kin ioh ia ka Arrear D.
A.
kaba duna eh  T.
25,000 tyngka  bad bun eh  T.
55,000 tyngka  uwei u nonghikai.
Katei ka kynhun AMPTA bad APSTA ka la pynshai sha ki skul Deficit Non Govt ba kane ka jingioh ia katei ka pisa kaba T.
9 klur ka dei lyngba ka jingtrei shitom ki nongialam jong ka, bad hapoh ka 20 tarik u jymmang kin ioh ia ka pisa jong ki.
Ka kyrwoh khubor ka la ong ruh ba kiwei  ki lah ban shim kabu ba ki leh bad trei na ka bynta ki nonghikai hynrei ka dei tang ka khubor ban ialam bakla ia ki dkhot ka AMPSTA bad APSTA.
Shillong, 28 Iaiong:Ka komiti kaba la khlieh da u Deputy Commissioner ka East Khasi Hills u Sanjay Goyal ka la pynlong ia ka jingjurip mynta ka sngi Hatmajai ia ki 12 tylli ki iing ba la tei ha ka nongbah hadien ba la bthah da ka kashari High Court.
La synran ia u De puty Commissioner la synran lang u Superintendent of Police Bah Mariahom Kharkrang bad ka Chief Judicial Magistrate ka Kong KML Nongbri ha kane ka jingleit jurip ia ki 12 tylli ki jingtei la ki iaid ne em katkum ki kyndon ka MUDA.
Ngi jurip ia ki iing ban pynthikna la ki trai jong kine ki iing ki tei katkum ki kyndon ba la bthah da ka MUDA ne em", la ong u Goyal uba dei u Chairman jong ka komiti ba la thung da ka Kashari.
U la ong ba kane ka komiti kan peit bad bishar bniah ia ki kyndon bad ki jingai bor jong ka MUDA.
Ngin pyrshang ban peit ia ki jingshisha la ki don ne em ki jingdkoh ha ka jingai bor da kaMUDA ban shna ia kine ki iing" la ong u Deputy Commissioner.
U Goyal u la ong ba un sa aiti ia ka kaiphod sha ka Kashari hapoh ka ar sngi namar ba ka jingbishar kan long ha ka 30 tarik Iaiong.
Ka Kashari ka la pynmih ia ka hukum hadien ba la ujor PIL da u nongiasaid ain u Bah JM Thangkhiew.
Na kine, ka iing ki dei jong u MLA ka Jirang u Bah Lamboklang Mylliemngap bad u kpa jongu u Bah Modrick Nongkynrih ka hap ha kine ki jingshah bishar bniah bad la khang hadien ba la pynmih hukum ka Kashari.
Kiwei pat ki dei jong u Sanjib Das bas ah ha GS Road, Khyndai Lad, ka Manchin Fincon Pvt Ltd bash ha Jail Road,  u Kenneth M Lyngdoh basah ha  Bivar Road, u Sanjay Jhunjhunwalla basah ha Bivar Road,  u Bah Modrick Nongkynrih basah ha Bishop Cotton Road,  BD Marbaniang ha Demseniong, u Bah Lamboklang  Mylliemngap ha Motinagar, u Dr TA Sohklet ha Lummawrie, u Allenwood Swer ha Fire Brigade, u Secretary  ka Islamia Secondary School, u P Dkhar ka  Laban  bad uNicolas Wallang ha Boyce Road.
Ha ka 23 tarik Iaiong, hadien ba la ioh ia ka hukum na ka Kashari, ki bor synshar district ki la leit khang tala ia kine ki 12 tylli ki iing kiba dei jong u Narayan Prasad Jhunjhunwala ha  Khyndai Lad, u Nilesh Tibrewalla ha Thana Road, Satyabrato Baidya hat Jail Road, Ajit Das Gupta ha  Jail Road, Bidur Das ha Jail Road, Uday N.
Shukla ha Oakland Road, Rajkumari Sinha ha Bivar Road, Mentok Ri-Project Pvt.
Ltd  ha Bivar Road, Maruf Elahi ha  Bivar Road, Beroline Khongshei ha Laban, Mohendro Rapsang ha Keating Road bad Saini Pala ha  Motinagar.
Shillong, 28 Iaiong:Shisngi shuwa ka jingialang paidbah ka ban long ha madan Saitsohpen, Sohra, kaba dei ka jingialang ki sengbhalang, seng samla, khliehnongsynshar, nongmihkhmat, bad ki paidbah  ka thain Shella bad Sohra ban pyrshah ia ka jingkhot pynrung kyrteng thep vote u SDO ia ki bar jylla, ki tyllong khubor ki la iathuh ba u SDO (Civil) ka Sohra u Ganshyam Das u la khot jingialang ia ki Khlieh Nongsynshar ka Sohra bad Shella mynta ka sngi ha Sohra Civil Sub-Division.
La iathuh ruh ba katei ka jingialang kam shym la poi shano shano ruh, bad u SDO u la mih jyndat na kamra long jingialang bad ki Khlieh Nongsynshar.
Kat kum ka jingiathuh ki tyllong khubor la ong ba ha katei ka jingialang u SDO u la kren pynsngewthuh ia ki khlieh nongsynshar ba un ym pynrung kyrteng thep vote ia ki bar jylla hapoh Sub-Division, hynrei yn leit sha manla ki shnong ban pynshisha shuwa ba briew un ioh kyrteng thep vote.
La ong ruh ba ha katei ka jingialang ka la don ka jingiapyni na ki khlieh nongsynshar ha kaba ka jingiakren kam shym la pynhun ia u SDO bad tang hadien kumba katto katne por u la mih noh na kamra ba long jingialang.
Lah ban kdew, ba lashai ka sngi ka 29 tarik, ki paidbah ka thain Shella bad Sohra lyngba ka joint Action Committee kin pynlong ia ka jingialang paidbah ban pyrshah ia ka ka jingkhot pynrung kyrteng u SDO ( Civil) ia ki bar jylla hapoh Sub-division.
Shillong, 28 Iaiong:Ka kamram ka sorkar pdeng ka dei ban ker sainar shiah ha baroh shi lynter ka khappud ha jylla bad ka kamram ka sorkar jylla ka dei ban pynioh ia ki jaka.
Katkum ka khubor ba la iohlum, la iathuh ba ka sorkar pdeng ka la bthah ia ka sorkar jylla ba ka dei ban pyndep kloi ia ka shim jaka kiba hap ban ker sainar shiah.
“Ka sorkar pdeng kan pyndep noh ia ka jingker sainar shiah ha khappud mar ia dep ai jaka ka sorkar jylla", la ong ka khubor ba la iohlum.
Dang shen, u myntri khynnah tnad kam pohiing ka ri, u Kiren Rijiju u la wan jngoh ia ka thain khappud bad u la iuh kjat haduh Dawki ban peit bad bishar ia ka jingiaid ka kam ker sainar shiah ha khappud ka Meghalaya bad ka Bangladesh.
Namar ka jingpyrshah ki trai jaka, ka jingthmu ban ker sainar shiah ha ki katto katne ki bynta ka Khasi, ki dang sah teng haduh mynta.
Ki trai jaka ki la dawa ba ka sorkar ka dei ban ker sainar naduh u zero line namar ba lada ker 150 yard shapoh na u zero line, kin duh lut ia ki bri ki bsah bad kin ioh ei ka Bangladesh.
Katkum ka jingtip, ka jingbym lah ban ker sainar naduh zero line ka dei namar ba ka don ka  jingiateh mynshwa ha ka por ba long myntri rangbahduh ka Indira Gandhi bad u Majibur ka Bangladesh.
Kane ka jingiateh, ka la pynbuh jingeh ia ka sorkar BJP kaba don ha ka bor ban ker naduh zero line.
Shillong, 28 Iaiong:Ka Federation of Khasi, Jaintia and Garo People ( FKJGP) lyngba ka kyrwoh khubor ba la pyllait paidbah mynta ka sngi da u Information and Publicity Secretary u bah Eldie N Lyngdoh u la ong ba ka FKJGP kan ym ailad da lei lei ruh ia ka sorkar pdeng ne ka sorkar jylla ba kan tih Uranium ha kane ka ri lyngba ka UCIL.
Katei ka seng ka la ong ba wat hapdeng ka jingpyrshah kaba jur na ki Sengbhalang pynban ka sorkar pdeng ka la sdang ban lushia biang ban ioh tih Uranium ha kane ka jylla.
Ka la ong ruh ba ka sorkar ka la sdang mynta da ki buit sianti ban pynbiej ia u paidbah da ki kam pynroi bad ki lad jingiarap kiba bun tang ban ioh tih ia utei u mar pohkhyndew.
Ha kajuh ka  por ka kyrwoh ka la byrngem ba kan ym ailad horkit hordang ia ka sorkar ban tih Uranium ha kane ka jylla bad lada ka ialeh pyrshah kan ia khih da kaba tyngeh.
“Paidbah long kiba la khreh, lada ka sorkar ka ialeh pyrshah, ka jingiakhih kaba jur ka la ap lypa" pynkut ka kyrwoh na ka FKJGP.
Shillong, 28 Iaiong:U jumai uba la khih ha Nepal uba la sdang naduh ka sngi saitjain, la  shim ba u dei u jumai uba la kham palat ban ia kaba la jia 80 snem mynshuwa ha katei ka ri.
Ha u snem 1934 ka jingiap briew ka poi sha ka 8,500 ngut, katba mynta pat haduh ba thoh ia kane ka khubor ka jingiap briew la ong ba ka la poi sha ka 5057 ngut, katba 10,915 ngut kiba  la mynsaw bad na kitei la ong ba kumba mar shiteng ki dei kiba la mynsaw jur, kane ka long katkum ka jingtip ba la aid a ka National Emergency Operation Centre, Nepal.
U Myntri rangbah duh ka Nepal u Sushil Koirala u la ong ba ka jingiap briew  ka lah ban poi sha ka 10,000 ngut tam, bad u la kam ba 7500 ngut ki dei kiba la shitom jur bad ki don hapdeng ka jingbym tip briew shuh.
La ong ba lada ka jingiap briew ha Nepal kan poi sha ka 10,000 ngut kan dei ka jingjia kaba la palat ia kaba la jia ha u snem 1934 ha kaba ka jingiap ka long 8,500 ngut.
Ka United Nation Population Fund ( UNFPA) ka la kam ba ki don kumba 50,000 ngut ki longkmie armet kiba la lait im hynrei ki la shah ktah ha katei ka jingkhih u jumai, bad kiba bun pat kiba la lait im  ki dei ki khynnah kynthei.
Katei ka tnad ka la pyntip ba ia kitei ki 50 hajar ngut tam la pynbit pynbiang ki lad jingsumar kiba biang naba don napdeng jong ki kiba la kham shitom jur.
Kane ka dei ka miet kaba lai ia ki nong Nepal ba kin ia thiah lyngkrang ha madan, ha ki jaka ba kham long shngain.
Ki lad khubor ki la iathuh ba haduh mynta ka khyndew ha Nepal ka dang khynniuh bad kiba bun bah ki briew na katei ka ri ki la phet wir.
Ha India pat, u myntri rangbah ka Bihar u Nitish Kumar u la kam ba ka jingiap briew ka la poi sha ka 58 ngut, katba kumba 100 ngut tam ki nong Bihar kiba sah ha Nepal la pynkynriah noh mar mar sha ki shnong jong ki.
Ki nong Assam kiba sah ha Nepal  haduh ba thoh ia kane ka khubor ki la don 7 ngut kiba la iap, iathuh ki lad khubor.
Haduh ka miet sngi hat majai ki khubor ki la kam ba ka jingiap briew ha India ka la poi sha ka 72 ngut.
Shillong, 5 Jymmang:Ka sorkar Meghala ya mynta ka sngi ka la ia soi thymmai ban sdang pyntreikam noh ia ka bynta ba-ar jong ka Meg halaya Health Insurance Scheme (MHIS) da kaba ia soi bad ka kompeni New India Assurance Company Ltd.
Ia ka jing iatehlok bad katei ka kompeni ka sorkar ka la ia soi mynta ka sngi ha nongbah Shillong ha kaba na ka liang ka sorkar la soi dau bah  MR Synrem, IAS, CEO, Megha Health Insurance Scheme bad u Secretary ka tnad Health and Family Welfare  bad na ka liang ka kompeni la soi da u bah L.
Buam, Sr.
Divisional Manager, New India Assurance Company Ltd, ha kaba la ia donlang ki myntri bad ki heh sorkar jylla.
U bah Syn rem u la ong ba katei ka bynta ba-ar jong katei ka skhim ka kynthup ia kiba bun jait ki jait jingpang ban sumar ia ki kynthei bad ki khynnah, bad kan iarap ruh shibun ia ki longing longsem da kaba pynduna ia ka jingsiew ba ki hap ban siew.
La ong ba la jied ia katei ka kom peni napdeng ki 10 tylli ki kompeni kiba la thep kyrteng ban ia teh lok ban pyntreikam ia katei ka skhim.
Lah ban kdew ba ia katei ka skhim la pyn treikam ha kane ka jylla ha u snem 2012 ha kaba la ong ba ki paidbah kin ioh ia ka jingsumar ei ka ba hapoh ka T.
1 lak tyngka.
Shillong, 5 Jymmang:Ia ka Indradhanush Mission kaba la buh thong ban khang lad ia hynniew tylli ki jait jingpang la pyntreikam ha ka kylla kaba ar ha kane ka jylla.
Kane ka jingthmu ka long ban ai injekshon ia ki khynnah baroh ha ka jylla ban iada ia ki jingpang ba kynthup pynhiar (Diphtheria), jem shyieng (Polio), jyrhoh ksew (Whooping cough), Tetanus, jingpang tb (Tuberculosis), Niangpyrsit (Measle) bad Hepatitis B.
Ia kane ka prokram la pyntreikam mynta ka sngi ha Circuit House, Tura da u Pravin Bakshi u Deputy Commissioner, West Garo Hills uba dei u Chairman ka District Health Society, Tura.
Ka Mission Indradhanush kan sdang naduh ka 7 tarik haduh 14 tarik Jymmang, 2015.
Ia kane ka jingialap paidbah ban khang lad ia kine ki jingpang la buh thong ban pynhuid haduh u snem 2020 ban pynioh injek ia baroh ki khynnah ha ka jylla.
Ia kane ka mission la pyntreikam da u myntri sorkar pdeng ba peit ia ka koit ka khiah u J.
P.
Nadda ha ka 25 tarik Nohprah , 2014.
Jowai, 4 Nailar:U Rangbah shnong ka shnong Madur ha West JaintiaHills u la mynsaw jur hadien ba u wei u briew uba shah suba nong pyniapbriew u la thombor kyndit ia u ha ka por ba ki paidbah nongshong shnong, hapoh ka jingia lam u Rangbah shnong ha ryngkat ki pulit kidang thwet ia utei u briew hapoh kawei ka khlaw ba u shong rieh tngenha jan ka shnong Niriang.
Utei u Rangbah Shnong uba la tip kyrteng kum u ma Easterwis Ryng khlemu la shah pom ha utei u briew da ka juh ka wait kaba la pom iap ia uwei u briew ha kawei ka khlaw kaba hap hapoh ka Elaka Nongjngi.
Hadien ba utei u Rangbah shnong u la shah pom, ki paidbah na ka shnongMadur ki la bom la tied ia utei u runar bad baroh ar la hap ban pynkitsha jaka ai jingsumar da ka jingiarap ki pulit bad ki paidbah nongshong shnong.
Utei u suba nongpyniap briew uba la tip kyrteng kum u Kwal Laloo u lapyniap dusmon ia u Rinus Syiemlieh uba dei u paralok lajong ba iatreilang ha katei ka thain Nongjngi kum ki nong-ot dieng sawdong.
Hynrei dei ha ka sngi ba u malik u siew bai nong ia ki, ba utei u KwalLaloo u la thmu ban klun ei ia ka bai nong jong ki bad u la rai banpyniap ia ki lai ngut ki paralok jong u, hynrei u la ioh ban pom iap ia u bah Syiemlieh na Ryndang, katba uwei u Soo Lamare u la lah baniada da ka kti bad ka kti ka la dkut, uwei pat u la lait phet khlemmynsaw.
Mynta ka sngi, ki pulit ki la kem ruh ia 5 ngut kiwei pat kiba donktiban iarap ban leit ai ja, ia bam ia utei u suba nongpyniap briew.
Kitei kiba shah kem ki dei kiba la tip kyrteng kum u Don Saphoh, Rishi Gatphoh, Iaineh Muruh bad u Riki Suting.
Jowai, 4 Nailar:Uwei u briew u ba la shah kem ha ki pulit halor ka jingshah suba ba u la donkti ban kyndang iing bad rongtuh ia ki mar remdor na kawei ka iing ha Mission Compound Jowai (Pohskur) u la phasi ia lade hapoh ka along ki pulit ha Jowai mynta ka meit.
Utei u briew udei uba la tip kyrteng kum u Cleofast Nongkhlaw (30) ula shah kem mynta ka shiteng sngi bad haba ki pulit ki la thep ia uhapoh along ha ka por kumba 7:45 pm eiei u la dkhat noh syndon ia kajingim jong u hapoh katei ka along da kaba phasi ia lade.
Utei u suba nongtuh u la pyndonkam da ka sopti banian ban teh haryndang ban phasi ia lade.
Mar synjia kane ka jingjia, ki heh pulit bad heh District naduh uDeputy Commissioner, SP, Addl.
SP bad Dy.
SP nalor kiwei de kiMajistor ki la wan poi ha Jowai Police Station ban pyndep ia kijingdonkam katkum ka ain.
Shillong, 4 NailarKa kynhun jong ki samla hapoh ka lama jong ka Association of Qualified Grade-IV Candidates-2011, East Khasi Hills District, kin pynlong ia ka jingiakynduh lang ha ka 8 tarik mynta u bnai ha Khasi National Dorbar Hall Mawkhar, Shillong.
Ki nongialam ki la pyntip ba kane ka jingia lang ka long ban pyrkhat sa ia kiwei pat ki kam ba kongsan bad ba donkam tam, hadien ba ki samla kiba don hapoh kane ka lama ki la shah thung kam lut ha ki tnad treikam bapher bapher jong ka Sorkar hapoh ka District.
Ka jingialang kan long ha ka por 1.
00baje nohsngi.
Kumta la kyrpad ia baroh ki samla ban ia poi ryntih khlem pep khnang ba ka kam kan long kaba iaid beit iaid ryntih.
Ia ki jingtip ba kham bniah lah ban Phone ha kine ki Number-9856024646, 9856554465, 9863988368 bad 8975415479.
Shillong, 04 Nailar:Ka kmie jong ka Kong Victoria Kharko ngor ka Kong Berlin Kharkongor ka la pynpaw ba kam hun ia ka kaiphod ka post mortem ia ka khun jongka.
Ka Kong Kharkong ka la suba jur ba ka la don eiei ka jingleh dusmon ia ka khun jongka shwa ba kan shah pyniap ha Guwa hati ha u bnai ba la dep bad katkum ka jingong ki pulit ka pyniap hi ha painkhana ha Police Station ha Dispur.
Ka Kong Belin kaba ioh pdiang ia ka kaiphod jong ka post mortem ha ka taiew ba la dep, ka la ong ba kam hun satia.
“Nga suba jur ba ka khun jong nga ka la shah pyniap hynrei balei kan don ka dak mong ha khlieh jong ka", ka la ong ka Kong Berlin.
“Ngin leh ia kaei kaba nga lah ban leh ban pynthikna ba ka hok kan ieng", ka la ong.
Ka President ka CSWO kaba buddien ia kane ka kam, ka la ong ba ka Post mortem report jong ka Kong Victoria D Kharkongor ba la phah ki pulit ka Assam ka la don ka jingmong na bynta ka khlieh jongka ba la tied da ka kynja tiar.
Ha ka jingpynlait khubor mynta ka sngi, ka President ka CSWO ka Kong Agnes Kharshiing ka la ong mano ba pynmynsaw ia ka Kong Victoria?, hato ki  Doktor ka  International Hospital lane ki Pulit? Ba lei ki pulit ka Dispur ki kyntait ban ai ia ka video CCTV lada ka don shisha ha  Police Station kumba la kam",.
“Bun ki jingkylli kiba hap ban jubab halor kane ka jingjia", la ong ka Kong Kharshiing.
Ka la ong ba ka kmie jong ka Kong Victoria ka la pan ia ki jingtip bniah halor kane ka jingjia hynrei na ka liang jong ki pulit ki kyntait.
Lah ban kdew ba ka Kong Victoria D Kharkongor la kynnoh ba ka la pyniap hi ialade ha Dispur Police Station ha ka 5 tarik Naitung 2015.
Katkum ka jing iathuh ki pulit, ka la iaid sharum shaneng ha International Hospital Guwahati bad ki bor jong katei ka hospital, ki la khot ia ki pulit bad ki la aiti sha ki ha kaba la rah ia ka sha Dispur Police Station ha ka por 9.
30 baje mynmiet bad ha ka por 10.
20 baje mynmiet, ki pulit ka Dispur Police ki la ong ba ka kwah ban leit sha painkhana bad hapdeng ka 10.
20-10.
30 baje mynmiet, la lap ba ka la pyniap hi noh ialade, la ong ka Kong Kharshiing.
Ka CSWO ka la ong ba khlem shon dur ha kano ka rukom ba la lap ia ka bad bad ka jingsospen ia ar ngut ki pulit ka dei tang ka jingleh ban pyndep rukom.
Halor kane ka jingjia, uwei u briew ba la tip kyrteng kum u Manbha Kumar Haijam Syiem uba don jingiajan bad ka kong Victoria u la shah kem ha ki pulit ka Assam.
Ka Kong Belin ka la ong “nga suba jur ba u Manbha u la die ia ka khun jong nga ha Guwa hati bad haba ka pyrshang ban mareh, ki la tied da ki kynja ba nep na khlieh jongka"  la kynnoh ka kong Berlin.
Ia u Manbha Kumar Haijam Syiem la kem da ki pulit dang shen halor ka jingiap ka kong Victoria Kharkongor.
Ki pulit ki la ong ba u Manbha Kumar Haijam Syiem u don kti ha kaban pynlong ia ka jingiap jong ka Kong Victoria hadien ba ki la iasah lang ha Hyderabad.
Guwahati, 4 Nailar:Ka helicopter jong ka Pawan Hans, kaba la jah rngai mynta ka sngi, ha ka por 11baje mynstep, la iohi, ba ka don ha kawei ka khlaw ha Arunachal Pradesh bad ki nongiarap, ki dang leit sha katei ka jaka bad ban sei ia kiba don ha katei ka helicopter.
La iathuh ba ki don 3ngut ki briew, kiba don ha katei ka helicopter bad kitei ki kynthup ia uwei u ophisar heh, U  Kamlesh Joshi bad arngu ki nong niah.
La iohi ia ka helicopter, ha ki khlaw ba rben jong ka Tirap District, ong ka khubor.
Kham mynshwa, ha u snem 2011, katei hi kajuh ka helicopter, kaba kit ia u myntri rangbah, U Dorjee Khandu lem bad saw ngut kiwei pat, haba ka leit hap ha kawei ka khlaw kaba rben ha katei ka Jylla.
Hadien kata, ka la don sa kawei pat ka jingjia ha Tawang, ha kaba 16ngut ki briew, ki la iap ei.
Hadien jong katei ka jingjia, la khang noh ia ka jingpyniaid ia ka Pawan Hans, haduh u snem 2013, ha kaba ka Pawan Hans, ka sdang biang ban iaid kamai ha katei ka Jylla ha Arunachal Pradesh.
Khyndiat sngi mynshwa, ha ka 15tarik Naitung 2015, kawei pat ka helicopter jong ka Pawan Hans, kaba don bad 19ngut ki briew, ka leit hiar khyndew ha kawei ka surok iaid kali ha kawei ka shnong hajan Gorhpur, ha Sonitpur District, kaba don shatei jong ka Assam bad katei ruh, ka dei hi kaba wan Arunachal Pradesh bad la iathuh ba ka jingleit hiar khyndew jongka, ka dei na ka jingsniew jong ka mariang, hadien ba ka kiew suin na ka ka kad jongka, ha.
Naharlagun jong ka Itanagar.
Shillong, 4 Nailar:Ka Synjuk ki nongot Doh Masi kaba la tip kum ka Khasi Jaintia Butcher’s Welfare Association ka la pynshai paidbah halor ka jingkiew ka doh masi sha ka T.
320 tyngka shi kilo.
U bah Generous Warlarpih, Vice President katei ka Synjuk haba kren sha ki nongthoh khubor mynta ka sngi, u la ong ba shuwa ban pyn kiew sha katei ka dor thymmai ki nongdie doh masi, ki la shong jingia lang la lai saw sien ban pyrkhat janai bha ioh ba kan ktah ia u paidbah, hynrei u la ong ba hadien ba la ia khein ia diah bha bad hadien ba la ia pyrkhat ki nongot doh ki la shim ia ka rai ban pynkiew dor noh naba kam don jingmih eiei ia ki lada dang iai die ha ka juh ka dor.
U la ong ba ka daw ka dei naba la kiew dor palat ki masi na Khanapara bad ka daw ba la kiew dor palat ki masi u la ong ba ka dei ka jingtuid ki nongthied masi ki bym ithuh ithaw shuh sha katei ka iew die masi, kaba u la kynnoh ba kiba bun eh ki nongthied masi ki dei kito kiba khaii tuh sha Bangladesh.
Mynshuwa ka dor jong ki shi jur ki masi kiba khia kumba 80 kilo ka long T.
38,500 tyngka ne T.
39 hajar tyngka katba mynta pa ki juh ki masi ki shongdor T.
44,800 tyngka shi jur.
Ka dor ki masi kiba heh kiba 100 kilo ne tam u bah Warlarpih u la ong ba mynshuwa shijur ki shong dor T.
47 ne T.
48 hajar tyngka katba mynta ki la kiew sha ka T.
55 hajar tyngka.
Mynshuwa u la ong ba ha ka shi taiew ki nongot doh masi, ki thied masi kumba 1300 tylli ha ka shi taiew, katba mynta ki thied tang  hapoh 700 tylli ha ka shi atiew na ka daw ba kim nud ia khlieh dor shuh bad kitei ki nongthied masi khaii Bangla.
U la ong ba ki nongialam katei ka Synjuk ki la leit ban ud sha ki bor jong ki Custom halor katei ka jingiaid tuh ki masi sha Bangladesh ha kaba ki Custom ki la kylli ia ka dor jong ki masi kaba ki la ong ba lada ki ioh bat kin die lilam sha ki, hynrei  u bah Warlarpih u la ong ba kam ju don ka khep shisien ruh ba ki nongot doh kin thied masi lilam na ki Custom.
Nalor ka Khanapara ki nongialam katei ka Synjuk ki nongdie doh ki la ong ba ki la leit ruh ban pyrshang wad masi na kiwei pat ki jaka kum na Dhubri, Assam bad na Arunachal Pradesh hynrei haba ki leit sha kitei ki jaka ruh ki lap ba ia ka dor ba ki mang, ki nongkhaii masi sha Bangla ki la pyntam lypa kumba T.
5 ne T.
6 hajar tyngka.
Ki nongialam katei ka Synjuk ki la pynpaw ka jingsngewkhia mynsiem ba lada ka dang neh katei ka dor iew ha Khanapara wat ia kane ka dor thymmai mynta ruh kim lah ban ia shan ha kaba tang ha u snem thymmai ki lah ban pynkiew noh sha ka T.
300 tyngka ia ka doh khleh shyieng.
“Ka ju long hi ia baroh ki nongkhaii haba ki khaii kim lah ban shu khaii duhnong" ong u bah Warlarpih.
Sa kawei pat ka daw kaba pynkyrduh masi bad ka jingkiew dor ki masi ha iew Khanapara ki nongialam katei ka Synjuk ki la ong ba ka dei ka jing bym burom u Syiem ka hima Mylliem ia ka Iewrynghep kaba ju long shisien shi taiew, naba hangthie ha Khanapara mynta la shu long iew manla ka sngi bad la ia die ia thied masi manla ka sngi katba nangne pat ki leit thied masi tang shisien shi taiew.
Katei ka Synjuk ka kwah ba u Syiem ka hima Mylliem u dei ban pyrkhing noh ia katei ka iew ban ym ai laitlan ban pynlong iew man ka sngi hynrei dei ban burom beit ia ka iew rynghep ka iew kaba shisien shi taiew.
Lah ban kdew ba ka dor thymmai kaba katei ka Synjuk ka la pynbna na bynta ka doh masi kan treikam noh naduh lashai ka sngi ka 5 tarik u nailar, bad ka dor kan long T.
280 tyngka ka doh ba khleh shyieng katba T.
320 tyngka ka pasoh, ki la pynbna ruh ba ka dor jong ka doh Muslim, kiba donlang ha katei ka Synjuk kan long T.
240 tyngka.
U Nongthohkhubor u la ioh ban ia kren bad ki nongialam katei ka Synjuk ban kylli kaei ka jingpher hapdeng ka Doh Khasi bad ka Doh Muslim naba ka dor ka ia pher bak lybak,  ubah Generous Warlarpih u la ong ba ka doh ki Muslim ka dei kaba shu khleh lymbung beit naphang bad shyieng bad met nadong shadong, katba ka doh ki Khasi pat la pyniapher ha la ka jong ka bynta ka doh shyieng suda, ka doh pasoh, ka doh khleh shyieng, ka doh tar bad ha kiba bun rukom, kaba u la ong ba ki Muslim pat ki die beit sbuk katba ngat.
Ki la batai ruh ba ki Khasi haba ki leit ban thied masi ot doh ki jied da u masi ba la biang pura ban ot doh uba sngaid ba plung  katba ki Muslim pat ki thied naphang uba rit ne uba heh tangba la long ban ot doh bad teng teng da kaba punkhun ruh ki ot lang bad khun bad kmie.
U Rupang u la ioh ruh ban ia kren bad uwei na ki dkhot katei ka Synjuk ki Nongot doh uba dei u Muslim ban kylli kaei ka jingiapher hapdeng ka doh khasi bad ka doh Muslims, u Mohhhamed Sajad Khurshid u la ong ba um tip ha kano ka rukom ka ia pher ka dor, hynrei u la ong ba ka dor iew jong u ka dei hi T.
240 tyngka shi kilo.
Haba la kylli pat kaei ka jingiapher jong ka iew die masi ha Khanapara ia ki Khasi bad ki Muslim, u la ong ba ka dor thied na Khanapara ka dei hi mar kumjuh, utei u Muslim ba die doh masi u la ong ba ka iew die doh masi ki Muslim ka don tang ar ne lai tylli ha Polo.
Shillong, 5 Jymmang:Ki pulit ki la kem ia 7 ngut ki dkhot ka KSU Mawlai Mawroh hadien ba la ioh ia ka jingujor ehajar na kawei ka kontraktor ka Kong Evan Sawian ha ka 1 tarik Jymmang.
Katkum ka khubor ba la pynlait da u SP ka East Khasi Hills, ka Kong Sawian ka la ujor ejahar ha ki pulit ba ha ka por 11 duna eiei mynstep, katto katne ngut ki briew ki la wan da ka kali ma ruti sha ka iing jongka ha Mawroh bad ki la pynmynsaw ia ki nongbylla da kaba kynnoh ki dei ki bar ri.
Mar ia ioh ia ka ehajar, ki pulit ka Mawlai ki la pynlong ia ka jingtohkit bad la lap ba ki dei ki dkhot ka KSU kiba leh ia kane bad ki la kem noh ia uwei na ki dkhot ba don bynta u Disvalenty Pohthmi, 21 snem na  Mawlai Mawroh, Dongktieh bad kurup noh ia ka kali ba pyndonkam ( Maruti Car ML 05 G 9453) ba ki pyndonkam.
Hadien ba la kem ia une u dkhot, kiwei pat kiba donkti ki la wan ban pyndem noh bad ki la pulit ki la kem ia ki ba kynthup  Pynskhemlang Myr thong, Donbok Sawkmie, Mc Donal Jaitim, Mark Thabah, Kitboklang Warbah, bad u Jasperlec Pakyntein.
Shillong, 4 Nailar:U bah Ardent Miller Basaiawmoit, Chief Executive Member barim ka KHADC u la ther kylla ia ka jingkynnoh ka PDF ia ka ARPA halor ka jingjot rathai ka Khasi Heritage Village ( KHV) ha kaba ka la ong ba ka ARPA  kam shym la peit la sumar bad ka la pynduh ruh ia ka Khasi Heritage Management Committee.
Ha lor katei ka jingkynnoh ka PDF u bah Ardent u la ong ba ka jingbym treh ka ARPA ban peit ban sumar ia ka KHV, ka dei namar ba kam pat kwah ban ktah katba dang iaid ka jingtoh kit kaba ka EC ka ARPA ka la thaw, u la ong ruh ba la thaw ia ka kynhun tohkit namarba la mih ki jingkynthoh kiba la don kiba lap da ka RTI ba ka la don ka jyrsieh bamsap kaba jur na ka jingpynlong ia ka  tamasa Monolith.
“U CEM u la don ha ka jing kutlad, ka jinglynga mynsiem bad u la iaid bakla da kaba kynnoh khlem ki jingshisha, ki paidbah kim dei ban shah ialam bakla ha katei ka kynhun kaba ngi lah ban ong ruh ba ka dei ka Pynshngain Democratic Front" ong u bah Ardent haba kren sha ki nongthoh khubor mynta ka sngi.
Halor ka jingpynduh pyndam noh ia ka KHMC u bah Ardent u la ong ba ka ju long ka rukom ha District Council ba haba ka samoi treikam jong ka EC ka la kut la  pynduh noh ia kino kino ki komiti kiba la thaw.
Shuh shuh u bah Ardent u la ong ba kumba ka long haduh mynta ka KHADC kam shym la ioh bhah eiei na ka KHV kaba don ha Mawphlang, bad u la kynnoh ruh ba ka rukom pyniaid ia katei ka KHV bad kumjuh ia ka tamasa Monolith ka long ka bym shai, ha kaba la mih ruh ki jingkynthoh wat na u EM barim ka KHADC u ba peit ia ka Arts and culture u bah Teinwell Dkhar kaba u la kren ruh ha ing dorbar.
Halor ka jingphah tohkit ia ka jingkynnoh bamsap ha ka tamasa Monolith bad ki jingtei ba la tei ha katei ka shnong tynrai ka KHADC, u bah Ardent u la ong ba um shym la kynnoh ba ka don kata ka bamsap hynrei hadien ba la iohi ba  ki la don kiba wad jingtip lyngba ka RTI, ka ARPA ka kwah ban tip ia ka jingshisha bad ka la thaw da ka kynhun tohkit.
Shillong,5 Nailar:Ka Congress ha ka jylla kaba la lam khmat da ka Meghalaya Pradesh Youth Congress ka deng lama iong ryngkat ki jingthoh pla kad kiba thoh pynrem ia u myntri rang bah duh ka ri u Narendra Modi, namar ka jingshah sospon ki 25 ngut ki MP Lok Sabha katei ka seng ha ka Lamphang ka iing dorbar bah ka Ri ka Parliament.
U President jong ka Youth Congress u Richard MMarak u la ong ba ka long pyrshah ia ka riti jong ka ri synshar paidbah ban sospon ia ki MP jong katei ka seng, tang na ka daw ba ki la kren ia ka jing kynnoh bamsap pyrshah ia ki lai ngut ki myntri ka sorkar BJP ba kynthup ia ka Sushma Swaraj, Va sundhara Raje bad Shivraj Singh Chouhan.
U la kynnoh ba ka sorkar u Modi ka synshar donbor marwei bad ka la pyniap noh ia kata ka jinglong laitluid ban kren bad u la kynnoh ruh ba ka la pynkhein ia ka hok jong ki nong India da kaba khanglad ruh ia ka rukom bam rukom dih jong u briew.
“Peit nuksa ia ka Gharwapsi, ka jingkhang ia ki NGO, ka jingkhang bam doh masi, ka ain khyndew, ka jingkhang phlim awria, kane ka dei ka roi ka par ba kin leh hadien ba la ai bor ia ki?  Ka youth Congress kan ia khun ia kiba kum kitei ki jingleh donbor bad ula ong shuh shuh, ba ki MP ka seng Congress ki la shah sospon tang namar ba ki dawa hiar shuki ia ki lai ngut ki myntri ka sorkar BJP" ong u President ka Youth Congress.
Ka Congress ka la pynlong ia ka jingiakhih pyrshah jong ka da kaba pyrta ia ki sur pyrta kaba la pynrem ia u Modi bad kaba ka la  iaroh ia u MP ka Shillong u ma Vincent Pala ha khmat ka Congress Bhavan.
Ha katei ka jingia pyrshah ki samla ka Congress la iohi ba la don ki MDC katei ka seng ba kynthup ia u bah Donevan Kharwanlang, bah Gabriel Wahlang, bad Lamphrang blah, bad la iohi ruh ba ki don ki MLA ba kynthup ia u bah AL Hek, Sniawbhalang Dhar bad u bah Prestone Tynsong.
Jowai, 5 Nailar:Ka shnong Umjal asiaw kaba don hapoh ka Thadlaskein development Block, West Jaintia hills ka long ka shnong kaba donbok ban shahjiedna ka bynta ban ioh pyntreikam iaka NICRA (National Innovation onClimate Resilient Agriculture) project haka 4 tarik une u bnai.
Ka NICRA ka dei ka project jong ka sorkar India lyngba ka ICAR (Indian Council of Agricultural Research) kaba ia dei bad ka rukom rep kabalah ban ialeh pyrshah iaka jingkylla jong ka ma riang.
Ka kong D.
Syiemiong, Director ka tnat Agriculture jong ka sorkarMeghalaya ha ka jingkren jong ka kum ka kongsan haka jingplie ia kaneka projek, kala ong ba ka jingkylla ka jinglong ka suinbneng kam deishuh kaba ngi shu ia mutdur ne antad, hynrei kane kala jia shisha hangi mynta.
I la ong ruh ba ia kane ka jingshisha la lap lyngba ki korthew ia ka jinghap slap kiba kane ka tnat treikam kala buh ha ki byntabapher bapher jong ka jylla bad la lap ba ka jinghap slap kala kyllabad kam dei shuh kum ha ki por kiba mynshuwa.
Nalor ka jingbym thiknaka jinghap sap, ka jingshit jingkhriat ruh mynta kala kylla ha kane kajylla dangshen ha ki jaka ki byn ju ioh slap ruh, kala don kajingshlei um, katba ki jaka kiba ju ioh slap pat kila nangduna.
Kajingkylla jong ka jinglong jong ka suinbneng ka dei ka jingshisha badba ngi dei ban pynkhreh ia kata bad naka liang jong ka tnat ka rep kariang lyngba ka NICRA yn pynlong ia ki nongrep kiba la pynkhreh iakata ka jingkylla.
Ka Director haka jingkren jong ka, ka la ong ruh ba tnat Krishi VigyanKendra (KVK) Jaintia hills ka la jied ban pyntreikam ia kane ka projekhaka shnong Umjalasiaw namar ba kane ka shnong ka dei kaba bit eh banpyntreikam ia kata ka project.
U Dr S.
V.
Ngathan, Director, ICAR-RC NEHR Umiam ula batai bniahshaphang kane ka projek NICRA kaba ka jingthmu bakongsan jong ka kalong ban pynlong ia ka rep ka riang, ki jingri jingdup, ki dohkhadohpnat kiba lah ban ialeh pyrshah iaka jingkylla jong ka suinbneng dakaba pyndonkam da ki lad ne ki rukom rep thymmai.
Kane ka projek kanwad ruh ia ki lad ki lynti ban pyndonkam iaka rukom rep kaba thymmaikaban pynlait naka jingjulor naka jingkylla jong ka suinbneng.
Badkaba kongsan ka long ban pynlong ia ki jingwad bniah (research) da kiriewstad-saian haka rep ka riang ia ki lad bad ki buit thymmai kibalah ban ialeh pyrshah iaka jingkylla jong ka suinbneng.
U ma M.
J.
Syngkon programme Coordinator jong ka KVK, Jowai ula ongbaka shnong Umjalasiaw kala shahjied namar ba ka jinghap u slap hakane ka shnong ka kham duna haba ianujor bad kiwei pat ki shnong badka don ka jingtyrkhong um kaba khraw haka por tlang.
De namar katabala jied ia kane ka shnong ban pyntreikam ia kane ka projek.
Ula ongshuh shuh ba kum kaba ioh iaka NICRA projek, kane ka shnong kan sdangia ki rukom pynlang um haka por slap ban ioh pyndonkam ha ka portlang.
Ka sdang ruh iaka rukom rep thymmai ia ki jhur kum u kubi badki broccoli.
Kan sdang ruh iaka jingrep shana badam,prisbin, mator,riewhadem bad rymbai.
Ka don ruh ka jinghikai ban pynmih ia ki sbohbad don jingim, sboh wieh bad sboh mariang kumjuh ruh ka rukom reptit.
Ha kane ka shnong yn pyndonkam ruh da ka rukom test ia ka khyndewshwa ban rep.
Haka liang ka rukom ri jingri ruh, yn sdang ia ka rukom ri dohkha halyngkha kba bad kiwei pat ki rukom ri dohkha.
Kiwei pat kiba la ai iaka jingkren ha ka jingialang plie ia kane kaprojek ki dei u Dr.
A.
K.
Tripathi, Director, Zonal Project Directorate, ZPD Zone III, Umiam, u N.
S.
Nongbri, Jt.
Director Agriculture (R&T)cum state Nodal officer KVK bad kiwei pat.
Udhampur, 5 Nailar:Ki bor pahara ka India ki la iathuh ba mynta ka step ki la ioh kem ia uwei u dkhot ka seng lehnoh na Pakistan uba la donkti ha ka jinghiar thma ia ki bor pahara ha Jammu and Kashmir Udhampur, la kem ia u da ka jingiarap ki nongshong shnong katei ka shnong.
“Na ka jingtohkit la lap ba utei u lehnoh uba la tip kum u Usman u dei na Faislabad, Pakistan" ong u Danish Rana, Inspector General ka  Jammu, haba kren sha ki lad khubor.
La ong ba ka  kyrteng utei u lehnoh ka dei u Mohammad Naved bad u la phla ba ki don ar ngut ki lehnoh Pakistan ha kane ka ri India mynta la kumba 12 sngi eiei.
Kitei ki ar ngut ki lehnoh ki dei kiba la donkti ha ka kam hiar thma ia ki shipai India ha ka 26/11 ha ka surok bah hajan Samruli kaba jngai kumba 10 km na Udhampur, ha kaba ar ngut ki shipai ki la iap bad uwei u lehnoh u la kyllon iap ha ka jingiasiat ba mar kylliang.
U Usman u la phet rieh ha kawei ka shnong bad u la ialam lai ngut ki trai shnong ki ban iarap ban pyni lynti ia u ban phet krad na ka jingkhynra ki pulit bad la ong ba u la mareh sha ka liang ba don ka skul, hynrei katei ka skul ka la khang namar ba ka don ka jingiakhih, hapdeng ka jingkutlad la ong ba utei u lehnoh u la sei da ka suloi AK-47 ban ther kuli sha ki pulit bad la ong ba ha katei ka por ka la don ka jingiaksaid bad kitei ki trai shnong ha kaba la don uba ong , ‘pyllait ngan leit noh’ bad la antad ba ka don ka jingiakhun bad ka jingiaksaid hapdeng utei u lehnoh bad ki trai shnong kiba u la tan jubor ha kaba ki la ksih ia u ryndang  jongu bad khlem ailad ban phet haduh ban da poi ki pulit.
Shillong, 05 Nailar:U Deputy Commissioner ka East Khasi Hills u Bah Peter S Dkhar u la ong ba u briew ne ka briew ki lah ban long kiba stad ha ka jingpule bad ha kiwei ki liang hynrei ki dei ban kynmaw ba ka akor ka burom ka dei kaba kongsan bha.
Haba kren mynta ka sngi Palei ha ka Jingpyni Kolshor ba pynlong da ka Bharat Scouts and Guids ha ka sien ba nyngkong eh ha skul KJP Shillong, u DC u la ong, “Ngi lah ban long kiba biang ha ka jingpule ne ha kano kano ka kam hynrei ngi dei ban kynmaw ba ban tei ia ka jinglong babha ka long kaba donkam".
U la ong ba ka jingpynlong ka Bharat Scouts and Guids kum ia kane ka prokram ban pyni ia ki kolshor bapher bapher ka long shi bynta kaba dei eh ban wanrah bad ban pynlong ia ka jinglong kawei ne ka jingiatylli hapdeng ki jaitbynriew bapher bapher.
“Kum kane ka jingleh dei ban iai bteng na ka por sha ka por bad nga kyrmen ba ka Bharat Scouts and Guid kan pynim ia kane ka kam kaba donkam", la ong u Bah Dkhar.
Haba pynpaw ba kan long kum kawei ka longing, u DC u la ong shi bynta kum kane ka prokram kan long ruh kum ka jingpynlong ia kawei ka longing ban tei ia kaba bha.
U la ong ba ka burom ka leit ruh sha ki kmie ki kpa jong ki khynnah skul, ki nongpyniaid ban pynlong ia kane ka jingthmu kaba jop.
Ha kane ka Jingpyni Kolshor la ioh ia ka jingshad, jingrwai, ka jingpyni sap na ki khynnah na ki skul bapher bapher jong ka nongbah.
Shillong, 4 Nailar:Hadien ba la mih ki jingkynnoh na ka Executive Committee jong ka Khasi Hills Autonomous District Council (KHA DC) ba ka jingthied ka jaka ka Council ha Maw kyrwat ka dei tang ka jingleh marwei u CEM barim ka KHADC u bah Ardent Miller Basaiaw moit ha ka por ka jing long CEM jong u khlem ka jingtip jong ka EC lane khlem da iaid katkum ki kyndon thied jaka, kaba hap ban don saw san tylli ki jaka ba ka Council ka hap ban jied.
U bah Ardent haba kren sha ki nongthohkhubor mynta ka sngi u la ong ba katei ka jingkynnoh jong ka PDF ka dei ka bym don nongrim naba ia katei ka kam la sdang naduh ka EC kaba ha shuwa ka EC jong u ha KHADC.
U la ong ba ia katei ka jaka ha Mawkyrwat ka dei kaba la ia kren u bah Antonio War u EM ba peit ia katei ka tnad bad u MDC barim ka Mawkyrwat u bah Enbin K Raswai ha u snem, hynrei ma u pat kum u EM ba peit ia ka pla tyngka ka KHADC u shu buddien  tang ban mang tyngka  na ka bynta katei ka jaka kaba ki la dep ia kren.
“Ka la don ka jingthmu jong u bah Antonio bad u bah Enbin ban leit peit ia katei ka jaka, hynrei  ka la sahteng na ka jingjia aksiden u bah Enbin  ha ka por ba pynlong ia ka tamasa Monolith" ong u bah Ardent.
Shuh shuh u la ong ba ki la don ki kynhun jong ka Council kiba la leit jngoh ia katei ka jaka kaba ka KHADc ka la don jingthmu ban thied ha Mawkyrwat bad hadien ba ki la wan jngoh ki la lap ba ka dei ka jaka kaba biang tam ban shna ia ka shnat treikam ka KHADC.
Halor ka jingweng noh ka KHADC ia ka jingiasoi ia  thied jaka ha Mawkyrwat u bah Ardent u la ong ba ka dei tang ka jingkwah ka PDF ban pynhun ia u MDC ba mynta ka Mawkyrwat u bah Hadrian Lyngdoh, “Ki daw ki dei tang ka jingkwah ban pynhun ia u MDC ka Mawkyrwat, namarba u la byrngem ba lada kim thied ia ka jaka kaba u kwah un ym kyrshan shuh ia ka PDF" ong biang u bah Ardent.
Halor ka jingbym jied ka KHADC ia ki saw san tylli ki jaka kumba la kynnoh da ka PDF, u bah Ardent u ong ba ka KHADC kam treh shuh ban jied ia kiwei ki jaka naba ka la lap ba katei ka jaka ka dei kaba paka, la ha  ka jingheh ne ka jingjan ka ban pynsuk ia ki paidbah ba leit donkam.
Utei u CEM barim ka KHADC  u la ong ruh ba katei ka jaka ka dei kaba ki paidbah ka Mawkyrwat ruh ki kwah bad u la ong ba ki la don ki sengbhalang, ki seng trei mon sngewbha kiba la byrngem ba lada jia ba ka KHADC kan pynkynriah ia katei ka jaka kaba dep ia soi ki la byrngem ban ia khih tyngeh.
Nongstoin, 5 Nailar:Kawei ka kali Gypsy pulit kaba don ia u registration number ML 02 2225, ka la leit ban tynrah ia kawei ka auto trok kaba don ia u number ML 06 2705 katei ka jingjia kala jia hapoh iew jong ka sor Nongstoin ha ka por 9 baje mynta ka miet.
Ia katei ka kali pulit la niah da u wei u pulit langrut u ba la tip kyrteng kum u King Marwein bad haba iakren bad ki nong thoh khubor ki paidbah kiba la sakhi ia katei ka jingjia kila iathuh ba u tei u pulit u ba ka niah ia katei ka kali u la shongshit khawiang haduh ba um lah shuh ban tehlakam ia katei ka kali kaba u niah bad u la leit ban tynrah beit beit ia katei ka auto trok.
Nalor kata u tei u pulit buaid hadien ba u la dep ban tynrah ia katei ka auto trok u dang kren heh pynban la iathuh da ki paidbah ba la sakhi ia katei ka jingjia, bad mar ia ioh jingtip halor ka tei ka jingjia ki bor pulit ka Nongstoin PS kila wan mar mar sha katei ka jaka khnang ban tehlakam ia u paibhur u ba la ialum kum u ngap ha katei ka jaka bad kiba la khluit bha sa tang ban kyrniom naphang ia u tei u pulit buaid.
Ha katei ka jingjia donbok pat ba ym shymla don ba mynsaw, watla kata ki paidbah da ka jingkhluit kila dawa ba dei ban ai da kaba tyngeh ia kum u tei u pulit buaid bad jin da la jia ba tynrah ki kali paidbah ia ki kali pulit khlem da pynslem la rah beit wut wut sha thanad ong ki paidbah kiba lap bad sakhi ia katei ka jingjia.
Na ka liang jong ki pulit, ki la pyrshang ban pynsngewthuh bad pynjai jai ia u paidbhur bad na ka liang jong ki pulit kin sa shim ka rai ban ai jingsneng pyrshah ia u tei u pulit buaid namar u la shu niah ia katei ka kali da ka jain iing kaba mut u khlem don shuh ha ka duty jong u, hadien pat ki bor pulit kila pynkit noh ia u tei u pulit buaid sha Hospital ban leh ia ka Medical test khnang ban lap ia ka jingshisha.
Shillong, 05 Nailar:Ka KSU Thyllaw Border Unit ka la kam ba ka lap lyngba ka jingtip da ka ain wad jingtip paid bah, ba u Sirdar ka Hima Hima Dwara Nongtyrnem u la pyndonkam bakla ia ka pisa kumba T.
2 klur duna eiei.
Ha ka kyrwoh ba la pynlait khubor ha kane ka sngi Balang, u Bah Markos Jeengaph u Public City Secretary ka KSU Thyllaw Unit Border u la ong ba ka pisa jong ka Hima kaba dei ia ka jingsiew bai khyndew ban ker sainar kaba la shna da ka NBCC la shu ai kyr teng ha ki briew jong ka Hima ban ioh sei ia ka pisa kaba kot shaduh T.
1,95,68,309tyngka.
Hynrei ia kane ka pisa baroh la sei da une u Sirdar jong ka Hima, u Bah Arwanphai Wanshnong bad u khlem wan rah lut ia ka pisa hapoh ka Hima bad u la wanrah pat tang T.
20,00000 tyngka ha ka dorbar kaba long ha ka shnong Nongrim.
U Bah Jeengaph u la ong haba wanrah ia kane ka pisa ha ka dorbar Hima T.
20,00000 tyngka,  ki paidbah jong ka Hima baroh kawei ki ia ong ba ym don shuh kat une u Sirdar, hynrei haba lap lyngba ka RTI ba la leh da ka seng la shem ba une u Sirdar u wanrah tang ban shu pynthame pisa ia ki paidbah jong ka Hima.
Ka jingkylli kaba mih mynta shaei ka jah ka T.
1,75,68000 tyngka? kane ka long ka jingshaiong ngain ia ka Hima hi baroh kawei bad balei um shym wanrah ha ka Dorbar Hima ia ka pisa baroh", la ong u Bah Jeengaph.
Halor kane ka seng ka ka iawer ia u paidbah jong ka Hima Dwara ban kyrshan ia ka seng KSU Thyllaw Border Unit ban rat dyngkhong ia ka jingbamsap bad ha kajuh ka por ban dawa na utei u Sirdar ba u dei ban ai jingkhein sha u paidbah bad ban pynphai lut ia baroh ka pisa kaba dei hok jong ka Hima, lym kumta ka seng kan leh da kaba tyngeh.
U la ong ba ka seng kan nym shongthait hynrei kan iai buddien da ia kiwei pat ki bynta kiba iahap ha ka imlang sahlang bad ka kyntu jur ia ki paidbah jong ka Hima hapoh ki san kyntoit bad ki khun jong ka Hima kiba don ha sor bad ha khap sor ba dei ban bishar bha ia kane ka jingleh jong u Sirdar ka Hima Dwara uba ngi ju khot u Bahdit, la pynkut ka kyrwoh na u Bah Jeengaph.
rKa ain jong ka sorkar kan iengShillong, 05 Nailar:Ka jingthaw ka KHADC ia ka ain shna iing lane ka Building Bye Law kam nym lah ban treikam satia bad kan shu sahkut tang ha ka kot namar ba ka Bye Law ka sorkar jylla kan ieng haba don ka jingiatyngkhuh.
“Ha ka riti synshar ka ri la kdew shai haba don kano kano ka jingiatyng khuh hapdeng ki ain ka sorkar jylla bad ki ain ka sorkar pdeng, ki ain ka sorkar pdeng kin ieng bad.
Jowai,5  Nailar:Ka Lehniam Behdeinkhlam jong ka Sein Raij Muthlongka la kutnoh mynta ka sngi hapdeng ka jingshongshit ha kaba ki khonjong ka Niamtre na kylleng ki dong bad ki shnong ki la wan rah ia laki rong ki rup- ki rot ban leit bret ia ki ha ka ‘Thaw Noh Rong’ laneka biar ne Aitnar kaba don ha ka shnong Thadmuthlong.
Kane ka lehniam ha katei ka Raij ka la sdang naduh ka 2nd tarik une ubnai.
Ha ka saw tarik ka lehniam ka la sdang da ka lehniam knia‘Shain’ kaba dei ka lehniam na ka bynta ban kyrpad ia u nongbuh nongthaw ban beh thong ia ka pang ka shitom.
Ha kane ka jingknia la pyn donkam da ki syiar haduh 6 tylli ha kaba iaka jing knia la pyndep ha baroh saw tylli ki phang- mihngi, sepngi,shathie bad shatei.
Ha ka sngi kaba bud pat ka la don ka lehniam ba‘Wator Symbe’ kaba dei ka jingknia na ka bynta ban bha ban miat u kbau khaw kiba ki khon ka Raij ki la dep ban bet ban thung sha ki hali kipynthor.
Ha ka sngi kaba lai pat, ka don ka lehniam kaba la tip kum ka lehniam‘Shawah –Shanein, ha kaba ha kane ka lehniam la pyndonkam da ka BlangTymmen bad ar tylli ki Sniang.
Shwa ban pyndep ia kane ka jingknia, uLangdoh u la iathuh ba dangstep ka don ka jingknia da ki ar tylli kiSyiar bad hadien kane, ki sa pyndep pat iaka jingknia ia ka BlangTymmen ha ka bynta ba kut ka shnong sha thain Mihsngi bad ia ki Sniangpat shaphang Sepsngi ha ka bynta ba kut jong ka shnong.
Mynta ka sngi pat kaba dei ka sngi ban pynkut ia kane ka lehniam bashisien shisnem, ka lehniam kaba kongsan kadei ka ‘Knia Khlam’ ha kabaia kane ka niam la pyndep da u Langdoh bad u Waheh-Tre ha ryngkat kajingiarap ki Sangot, u Maji bad u Shutia bad kiwei kiwei ki nongialamniam.
Hadien ba la pyndep ia kane ka lehniam, ka la don pat sa ka shad kakmen ha ryngkat ka jingriew ki ksing ki dhah bad ki tangburi, ki Bikurbad ki Tyrlut ha kaba ki khon ka Niamtre Niam tynrai jong ka Raij kika ia shim bynta shongshit.
Ia kane ka lehniam mynta ka sngi, la sakhi ruh da ki spah ngut kipaidbah kiba la wan na kiwei kiwei pat ki Raij naduh Jowai bad Tuber.
Ki rangbah niam jong ka Sein Raij Muthlong ki iathuh ba hadien kane kalehniam Behdeinkhlam ki dang don sa ar tylli ki lehniam ki ban pyndepshi taiew hadien ka Shad Behdeinkhlam ka don ka jingknia PyrdongShnong lane ka Syiem Pharit Pyrnai bad ka Knia Pyrthat- ka jingkniaban nguh ban dep ia u Syiem Nangkhlieh-Nangjrong ban da ban sumar iaki jingthung jingtep ki jingri jingdup na u lapbah, u Phria bad na uPyrthat bad na kiwei kiwei ki bor jong ka Mariang.
U MLA ka thain, u ma Coming Ymbon u la long u kongsan bad u ma ThomborShiwat, CEM ka JHADC u la long u symbud kongsan.
La sakhi ruh ia kaneka lehniam da ki bun ngut ki MDC kynthup ia u ma Moonlight Pariat badu ma MB Rymbai nalor heh Sein Raij na Jowai, na Tuber bad na kiwei kiwei ki Sein Raij.
Nongstoin, 5 Nailar:Kawei ka kali Gypsy pulit kaba don ia u registration number ML 02 2225, ka la leit ban tynrah ia kawei ka auto trok kaba don ia u number ML 06 2705 katei ka jingjia kala jia hapoh iew jong ka sor Nongstoin ha ka por 9 baje mynta ka miet.
Ia katei ka kali pulit la niah da u wei u pulit langrut u ba la tip kyrteng kum u King Marwein bad haba iakren bad ki nong thoh khubor ki paidbah kiba la sakhi ia katei ka jingjia kila iathuh ba u tei u pulit u ba ka niah ia katei ka kali u la shongshit khawiang haduh ba um lah shuh ban tehlakam ia katei ka kali kaba u niah bad u la leit ban tynrah beit beit ia katei ka auto trok.
Nalor kata u tei u pulit buaid hadien ba u la dep ban tynrah ia katei ka auto trok u dang kren heh pynban la iathuh da ki paidbah ba la sakhi ia katei ka jingjia, bad mar ia ioh jingtip halor ka tei ka jingjia ki bor pulit ka Nongstoin PS kila wan mar mar sha katei ka jaka khnang ban tehlakam ia u paibhur u ba la ialum kum u ngap ha katei ka jaka bad kiba la khluit bha sa tang ban kyrniom naphang ia u tei u pulit buaid.
Ha katei ka jingjia donbok pat ba ym shymla don ba mynsaw, watla kata ki paidbah da ka jingkhluit kila dawa ba dei ban ai da kaba tyngeh ia kum u tei u pulit buaid bad jin da la jia ba tynrah ki kali paidbah ia ki kali pulit khlem da pynslem la rah beit wut wut sha thanad ong ki paidbah kiba lap bad sakhi ia katei ka jingjia.
Na ka liang jong ki pulit, ki la pyrshang ban pynsngewthuh bad pynjai jai ia u paidbhur bad na ka liang jong ki pulit kin sa shim ka rai ban ai jingsneng pyrshah ia u tei u pulit buaid namar u la shu niah ia katei ka kali da ka jain iing kaba mut u khlem don shuh ha ka duty jong u, hadien pat ki bor pulit kila pynkit noh ia u tei u pulit buaid sha Hospital ban leh ia ka Medical test khnang ban lap ia ka jingshisha.
Shillong, 05 Nailar:Ki nongtrei ba thung shi por ne casual worker ka tnad ialehkai ka jylla, ki la pynlong ia ka jingiashong kyrain ba saw kynta mynta ka sngi Palei ha madan Basketball ka tnad ialehkai ha Lachum iere Shillong ban dawa pynkiew bai bylla sngi noh ia ki.
Kine ki nongtrei casual ki don kumba 100 ngut eiei kiba trei ha ka tnad ialehkai ban pyn khuid ia ka JN Stadium, Polo bad napdeng jongki, ki don kiba la trei bun snem haduh 15 snem, 9 snem, bad don kiba dang katto katne snem.
Haba iakren bad ki ha kane ka jaka pynlong iashong kyrain, kine ki nongtrei shipor ba hap hapoh ka jingpeit ka State Sports Council, ki la ong ba haduh mynta ki ioh tang T.
2 hajar shi bnai kaba dei ka jingsiew kaba rit than bad kam pat kot wat tang ia ka jingsiew ba la buh bylla sngi ka sorkar ruh.
U Bah Sani Marbaniang uwei na ki nongtrei casual kane ka tnad, u la ong ba ia kane ka jingdawa pynkiew bai bylla la pynsngew sha ka sorkar haduh u myntri sorkar tnad ialehkai naduh u snem ba la dep.
“Hadien ba la iakynduh ia u myntri la ar sien, u la kular ba un peit ia kane ka jingeh jong ki hynrei haduh mynta khlem pat leh eiei", u la ong bad ka jingpynlong ia ka jingshong kyrain ka long shi bynta ban pynsngew sha ki bor ba dei peit ban pynkiew noh ia ka bai bylla.
Hynne ka sngi, ki la iakynduh ruh ia u Director ka tnad ialehkai u Bah FM Dopth ban iakren ia kane hynrei na ka liang jongu, u la ong ba ka shong ha ka Head Assistant bad u Engineer ka State Sports Council ban leh ia kane.
“Ha ka por ba iakynduh bad u myntri kham mynshwa, u la kular ban pynkiew ia ka bai bylla sha ka T.
160 shi sngi katkum ka dor ba la buh da ka sorkar jylla bad un leh hadien ba la dep ka dorbar mang tyngka hynrei haduh mynta khlem leh eiei", la ong iwei I kong.
“Jin lada ngin ioh ia ka jingsiew kaba T.
160 shi sngi kan long kumba T.
4800 shi bnai bad ka la kham iarap ia ngi ha kane ka pyrthei rem", I la bynrap.
Haba pyrshang ban leit iakynduh ia u engineer ka State Sports Council, u Bah G Khawmawphlang, um shym la don ha ophis.
Shillong, 06 Nailar:Ka Synjuk Ki Rangbah Shnong (SKRS) Sor bad Khapsor ki la pynpaw ia ka jingpyrshah jur ia ka jingskud jaka ka Meghalaya Urban Development Authority (MUDA) shabar u pud u sam ka Municipal kaba hukum ia ki paidbah ban shim jingbit shwa lada ki shna iing shna sem.
Ha ka shithi ba la  phah sha ka myntri sor ka Kong Ampareen Lyng doh, ka SKRS ka la ong ba ka long kaba sngew khia shibun ia ka jingskud jaka ka MUDA shabar ka Municipal bad khlem da iakynduh ktien shwa bad ka District Council halor kane.
“Ka jingialang kaba long ha ka 14 tarik Naitung, da kawei ka sur ka la pyrshah jur ia kane ka jingskud jaka ka MUDA shabar ka Muncipal bad ka la kyrshan ia ka jingpyrshah jong ki shnong kiba shah ktah ha kane ka jingskud jaka ka MUDA bad ka dawa ba dei ban weng noh ia ka jingpynbna ka MUDA shabar ka Municipal", la ong ka shithi sha ka Kong Ampareen ba la soi da u General secretary Bah RL Blah.
Shillong, 05 Nailar:Ka Durbar shnong Umsaww Mawjynrong ka dap da ka jingsngew kmen namar ba ka la ioh ia u maw nongrim na MDC u Bah Process T Sawkmie uba dei u Deputy Chief Executive Member KHADC.
Ia une u maw nong rim la thung mynta ka sngi ban shna ia ka Madan ialehkai hapoh ka Shnong.
Ha kane ka sngi thung maw nongrim la don lang u Rangbah Shnong Bah J.
Khong kiang, ki nongkitkam shnong, ki nonghikai, ki khynnah skul, ki kmie ki kpa lem bad baroh ki nong shong shnong.
Ha kane kajuh ka sngi u Bah Sawkmie ula aiti ia ka Work Order kaba T.
5 lak ha ka kti u Rangbah Shnong, kaba la mang  ia kane ka madan bad ula ong ba ka Local Committee kan sa pyntrei iakane ka kam.
Kum ka dak ka jingsah jing kynmaw ia kane ka skul hapoh ka shnong kila pynkhreh ruh ia ka March pass ha kaba la iashim bynta naduh ka skul RCLP, Presbyterian bad Upper Primary School Village bad la sam ruh ia ki prize iakiba la jop.
La ioh ruh ka jingkren naduh u Rangbah shong, Preaident Seng longkmie, Head Teacher, Bah S.
Rynjah.
Hakaba baroh ki nongkren kila ai khublei ia u Bah Sawkmie namar ka jingshim khia jong u kum u MDC na ka bynta ka shnong.
Bad kila ong ba wat ha ka kyrdan MDC kaba long ka kam kaba rit ula lah ban wanrah ia ka skim Madan Football, kaban long ka jingmyntoi kaba khraw ia ki khun samla jong ka shnong.
Ki don ka jingkyrmen ba hadien ba ladep ban shna ia kane ka madan kum ka shnong ngin salah ban pynlong ia ki tournament kiba heh ba wat ki Inter school Sport bad kiwei kiwei ki jingdonkam yn sa lah ban pynlong ha kane ka madan.
rBan thaw plan tih dewiongShillong, 5 Nailar:Ki nongialam ka seng ki nongkhaii dew iong kaba la tip kum ka State Co-Ordination Committee of Coal Owners, Miners & Dealers Forum ( SCCCOWMDF) ka la ai por haduh ka 31 tarik u nailar ia ka sorkar ba kan thaw bad ban pyndep noh ia ka plan tih dewiong ka Mining Management  Plan kumba la pan da ka National Green Tribunal (NGT), lym kumta katei ka seng ka la byrngem ba kan kyrpad sha ka NGT ba kan ai bor ia ki ban thaw hi ia ka plan tih dewiong ha kane ka jylla ha ka jaka ba kan thaw ka sorkar.
Haba kren sha ki nongthohkhubor mynta ka sngi ha Shillong Club, u Chairman katei ka seng u bah Sony Khyriem u la ong ba la 15 bnai mynta ka NGT ka la pan na ka sorkar ia ka plan tih dewiong ha kane ka jylla, hynrei kat haba don ka jingiakren,  ka sorkar ka shu pan por beit na ka NGT, kaba la pynlong ruh ia ka NGT ban tyrwa hi noh katno por ki kwah hynrei ha kaba khadduh ka la tyrwa hi ba kan ai por saw bnai ka ban kut noh ha u risaw mynta u snem.
Haba la kylli na u bah Sony hato ki la ia kynduh ne-em ia ka sorkar ban pynbor ba kan pyndep noh ia katei ka plan tih dewiong, u bah Sony u la ong la hynniew ne phra sien ki la ia kynduh sorkar ban ia kren ia katei ka kam hynrei u la ong ba ka jubab ba la ioh  na ki ka long kaba thiang kaba da ki jali ja-um suda.
U bah Sony u la ong ba kane ka dei ka sien ba khadduh ba kin shaniah ia ka sorkar ha kaba ki la ai por haduh 31 tarik u nailar bad u la ong ba lada jia ba ka sorkar kam lah ban  sei ia kita ki plan  ha ka jingshong bishar, ka ban long ha ka 29 bad 30 tarik u nailur, katei ka seng kan pan bor hi noh na ka NGT ba kin thaw plan dalade hi na ka bynta ka jingtih dewiong ha kane ka jylla.
Shuh shuh ki nongialam katei ka seng ki nongkhaii dewiong ki la kynnoh ba ka sorkar ka la pynsngewthuh bakla ia ka hukum ka NGT kaba la pynmih ha ka 30 tarik u jylliew ha kaba ka sorkar ka la ong ba ki nongkhaii dewiong ki hap ban siew shuwa ia ka khajna bad hadien ba la dep siew lut nadong shadong kin sa ioh ban sdang khaii dewiong naduh u Risaw, 2015, hynrei ki la kam  ba katkum ka hukum ka NGT ka paw ba tang mar ia thep ia ka bai khajna ( Royalty) bad ia ki Challan ki nongkhaii dewiong kim donkam ban ap haduh ban da dep ki kam ki jam baroh hynrei ki lah ban sdang shalan dewiong noh ha ka sngi kaba bud.
Kitei ki nongialam ka seng ki nongkhaii dewiong ki la iathuh ba haduh mynta ki la theh tyngka haduh T.
600 klur tyngka sha ka sorkar ban ioh shalan dewiong, ha kaba na katei ka  T.
600 klur tyngka , kumba T.
300 klur ka dei ka khajna ( Royalty) bad kumba T.
300 klur pat sha ka jingsiew kaba dei ban pynneh pynsah mariang.
Hynrei ki la pynpaw pat ka jingbitar ba wat la kim shym la pynduh ia ki khajna  sha ka sorkar kumba la hukum da ka NGT, pynban kim iohi ia kino kino ki jingkylla ha ka liang ki surok khamtam ha West bad South West Khasi Hills.
U bah J.
C Diengngan uwei na ki nongialam katei ka seng u la ong ba ki don lai tylli ki jaka shalan dewiong na ka thain West Khasi Hills ba kynthup ia ka Borsora,  Cheragoan bad Bakli , hynrei hangtei ki surok sorkar kim long tang ban iaid kali ruh bunsien ki nongkhaii dewiong ki hap ban iaid lynti na ka surok ki riew shimet.
Ka SCCCOWMDF ka la iathuh ba dang ha kine ki khyndiat sngi ki katto katne ngut ki nongialam jong ka ki la wan Delhi ban ia kynduh ia ki myntri sorkar pdeng kynthup u Kiren Rijiju, u Jual Oram ban pynsngew ia ka jingeh ki nongkhaii dewiong ha kane ka jylla bad ki la ong ruh ba ki la ia kynduh ia u Purno A Sangma u Chairman ki MP na katei ka thain Shatei Lam Mihngi ban ia kren ia ki jingeh jong ki khnng bad ban tuklar ban pyllait kloi noh na ka jingsha khang tih dewiong ha kane ka jylla ha ka NGT.
Shillong, 06 Nailar:U MLA ka South Shillong u Bah Sanbor Shullai u la ong ba u Additional Chief Secretary ba peit ia ka tnaad sor u Prashant Naik u la kren thurmur  khlem da tip ia ki kyndon ain jong ka Meghalaya Urban Development Aurhtoirty (MU DA) kumba la paw ha ki lad pathai khubor.
“Ka jingkren jong u Naik ba ka ain ka MUDA ka treikam ha baroh ka Shillong Master Plan bad ka MUDA kam dei ka nongwei, ka la phalang ha ka jing mut jong nga ba u Naik um pule bha ia ka ain Megha laya Town & Country Planning Act, 1973", la ong u Bah Shullai.
U Bah Shullai u la ong ba katkum ka jingkren jong u Naik, um tip ia ka Section 1 ka Meghalaya Town& Country planning Act, 1973 kaba la batai ba kane kam nym treikam satia ha ki jaka ba hap ha pud u sam kaDistrict council lada ka Council kam pdiang ia ka.
“Hato u Naik u lah ban ai ia ka jingthoh ba ka District Council ka la pdiang ia ka Meghalaya Town & Country planning Act, 1973 bad lada um lah, u dei ban sangeh shi syndon ban kren lamler", la ong u Bah Shullai ha ka jingpynlait khubor hynne ka sngi Palei.
Halor ka jingong u Naik ba ka MUDA kam dei ka nongwei, u Bah Shullai u la ong ba ka MUDA ka dei ka nongwei namar ba ka jaka jongka ka hap tang ha European Ward hynrei ka leit skud sha jaka jong ka district council.
Na ka liang u Bah Shullai u la kyntu ia u CEM ka KHADC ban lum ia ka jingialang jong baroh ki seng sain pyrthei ban iakren ia kane ka kam khnang ban khang lad ia ka jingskud jaka ka MUDA sha jaka jong ka Council.
rPynjari section 144CrPC ki bor DistrictShillong, 5 Nailar:Ka jingialang paid bah  ka ban pynlong da ka kynhun  u bah Ardent M Basaiawmoit lashai ka sngi ha madan Malki, ka la sma tur Secretariat lypa, namar ba ki lad khu bor ki la iathuh ba haduh ba thoh ia kane ka khubor, ka sorkar kam pat shym la jubab eiei halor ka jingdawa kaba la rai na ka jingialang kaba dang shu dep pynlong shen ha madan Malki, kata ban weng noh ia ka jingpyn bna ka sorkar lyngba ka tnad MUDA ha kaba iadei bad ka ain shna ing.
Mynhynnin ka sngi u bah Ardent u la pynbna ba ka jingialang kan iaid beit, lada ioh ne ym ioh jubab na ka sorkar, kaba u la ong ba lada ioh ruh yn pyntip ia u paidbah ha katei ka jingialangbah bad lada ym ioh jubab ruh yn iaid shakhmat ia kaba donkam, kaba  mynshuwa u la pynbna paidbah ha madan Malki ban leit tur sha Secretariat,  namar ba ki la pynkynriah noh ha katei ka sien kaba nyngkong kaba la long ha ka 27 tarik, namar ka la ia tyngkhuh ryngkhat bad ka jingiap u President barim ka ri u Dr.
APJ Abdul Kalam hangne ha nongbah Shillong.
Katkum ka jingkren u bah Ardent ha katei ka jingialang kaba la dep la sngewthuh ba lashai ka sngi kan dei ka jingleit tur sha Secretariat namarba la ia thuh ba haduh mynta ka sorkar kam pat ong eiei halor ka jingdawa jong ki.
La sngewthuh ruh ba u paidbah un tuid da ki hajar ngut sha ka jingialang ka ban long ha madan Malki, ha kaba ki lad khubor ki ong ba tang na Mawlai ruh kin tam hajar ki paidbah ki ban leit jingialang kynthei bad shynrang.
Haba ia kren bad u President ka KSU Mawlai Circle u samla Biangbor Paliar u la ong ba nalor ki sengbhalang, ki seng samla kin don bun ki riew paidbah ki ban leit sha katei ka jingialang khamtam naba ki seng bhalang ha Mawlai ki la ioh ban pynlong ar tylli ki jingialang paidbah ha ki ar miet.
Haba la kylli kumba katno ngut ki paidbah kiba la wan sha ka jingialang paidbah ha ki ar miet u President ka KSU u la ong ba ki la kot da ki hajar ngut bad kitei kiba la wan jingialang paidbah ha kitei ki ar miet ki long kiba la khreh ban leit sha ka jingialang ka ban long lashai ha Madan Malki.
Lah ban kdew ba la pynlong ia katei ka jingialang ban pyrshah ia ka jingkyntur pud ka MUDa hapoh u pud u sam ba dang hap hapoh ka jingpeti ka KHADC ha kaba ki paidbah ki ia kynduh jingeh ban shna ing, lane ban tan bording ne ring um ha ing jong ki lymda kim pyni ia ki jingbit ba ki la ioh na ka tnad MUDA.
Hynrei shi sngi shuwa katei ka jingialang paidbah ka ban long ha Malki u District Magistrate ka East Khasi Hills District u la pynjari da ka section 144CrPC kaba la khang pyrshah ia lum lymbung palat ia ka san ngut 500 mitar tawiar ka Secretariat.
Katei ka jingialang, la sngewthuh ba kan sdang ha ka por 11baje nohsngi ha Madan Malki.
Shillong, 6 Nailar:U nongring dur jong ka  PCN u bah Kenny Warjri u la mynsaw na ki bynta jong ka khlieh jong u ha ka jingiakhih ki paidbah, kaba la long.
New Delhi,6 Nailar:Ka President ba rangbah duh jong ka seng Congress ka Sonia Gandhi, mynta ka sngi ka la kynthoh ia ka sorkar u Narendra Modi da kaba ong ba ka la leh sarong palat da kaba kyntait noh ia u myntri rangbah na ka Congress ha ka por ba la ia soi ia ka soskular ia suk bad ka NSCN (IM).
"Ka jingiasoi soskular ka lah ban long ka sngi  sah kynmaw  hynrei kat ia u myntri rangbah uba dei ban don bynta lang pat ym shym lapyntip eiei, hat kane kam pyni ia ka jingsarong ka sorkar" ong ka Sonia haba kren sha ki lad khubor.
“Ka sorkar ka ju ong ba kan ia treilang bad ki myntri rangbah jong ki jylla, hynrei katei ka sienjam ba ki shim ka pyni ba ki la sarong palat, ka dei ka jingpynjah burom ia u myntri rangbah bad ia ki paidbah ka jylla baroh kawei" ka la ong biang.
“Ngi kyndit ba u Myntri Rangbah Duh um shym la patiaw eiei ia ki myntri rangbah jong ki jylla, kum ka Manipur, ka Assam, Arunachal Pradesh kiba shah ktah" bteng shuh shuh katei ka heh Congress.
Katba u Rahul Gandhi pat u la ong ba u Modi u la set kak ia ka sur ki paidbah jong ka  Manipur, Assam bad  Arunachal Pradesh.
Shillong, 6 Nailar:U bah Ardent M Baiasawmoit u la ther tyngeh ia ki Rangbah Shnong ki bym shym la shimkhia  ban kit ban bah ia ki jingeh kiba u paid bah  ia kynduh khamtam ha kine ki sngi.
U la ong ba jin lada ki Rangbah Shnong kin pyntip paid bah ha la ki jong ki shnong ia katei ka jing ialang bah kaba la long ha Madan Malki, ka madan kan ym ngiam shuh bad katno tam lei lei lada kin ialam ma ki nakhmat ia u paidbah ban leit sha katei ka jingialang, “Nga tip ba u  paidbah u kyrshan ia ka jingiakhih jong ngi namar ba  baroh ki la ia kynduh jingeh namar ka jingpynbna ka sorkar kaba kyntur da ka MUDA, tang ban pyntip sha u paidbah ba kan don ka jingialang ka la biang ia ki Rangbah Shnong, hynrei kim shym la pyntip" ong u bah Ardent M Basaiawmoit.
Shuh shuh u la ong ba ki don pynban ki Rangbah Shnong kiba pyntieng ia u paidbah ban leit sha ka jingialang ha kaba don kiba ong “Peit lada phi leit shato lada jia eiei ia phi, ngi te ngin ym kitkhlieh’, “Ki dei ki Rangbah Shnong tiengeit, lada phi tieng eit kam myntoi ba phin ialam ia u paidbah hiar na ka shuki jong phi" ong biang u bah Ardent bad ha ka juh ka por u la ong ruh, “Kine ki Rangbah Shnong tieng eit ki dei ma ki kiba pynjem daw ia ka jaitbynriew da kaba thok im im peit peit ia u paidbah  ha ka 30 tarik ha madan Polo".
“Kam don jingmut ban long Rangbah Shnong bad ka tiengeit, Ngi donkam ia ki nongialam kiba shlur, hynrei ngim dei pat ban leh kulmar ngi dei ban iaid ha ka lynti kaba dei" ong shuh shuh u bah Ardent.
Haba kren ha ka jingialang kaba la long ha ka por shiteng sngi ha Madan Malki u bah Ardent u la ong ba um ju poi pyrkhat ba hadien ba la long MLA un dang hap ban mih madan biang sa shisien kum ha ka por ba dang long sengbhalang ban ia khih pyrshah ia ka sorkar.
“Ngam ju poi pyrkhat ba ynda nga la long MLA nga dang hap ban mih madan biang" ong u bah Ardent, uba la ia thuh ruh sha ki paidbah ba ka daw kaba la pynlong ia u ban mih madan ka dei namar ka jingkyllut, ka jingkumar bad ka jingehdohnud ka sorkar kaba la ialeh pyrshah pynban ia ka sur u paidbah.
Shillong, 06 Nailar:Ki nonghikai skul bah ne unibersiti bad kolej hapoh ka lama jong ka All India Federation of University and Colleges Teachers Organisation (AIFU CTO) kin pynlong ia ka jingshong shah thngan kaba shi sngi lashai ka sngi ka 7 tarik Nailar ha baroh kawei ka ri bad kynthup ha kane ka jylla Meghalaya ruh.
Ka jing shong shah thngan kan long naduh 10 baje myn step haduh 5 baje janmiet ha NEHU, Mawkynroh, Shillong.
