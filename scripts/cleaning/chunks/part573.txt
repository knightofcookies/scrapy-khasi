Ka thong ba hakhmat jong katei ka Komiti, ka long ban trei ryngkat bad ka sorkar bad kata ka long ban iarap ia ki jingdonkam jong ki shnong ha kaba kum kane ka por ba bun na ki paradoh parasnam kaba sah shabar jylla ki la sdang ban wanphai shala ki jong ki iing ki sem bad ki shnong ki thaw, namar ha kaba kum kane ka por kin sa don ki shnong kiba iakynduh jingeh.
Shillong: Myn hynnin ka sngi u Sordar ka Mawryngkneng u bah Peter J.
Lawai u la thoh sha u Block Development Officer ka Mawryngkneng lem bad ka Mawkynrew C&RD Block bad ka ophis treikam ka Deputy Commissioner ka East Khasi Hills District naka bynta ban pynsngew halor ka jing eh ha ka por ba don ka ‘pakhang shnong’ ha baroh ka ri India bad jylla.
U bah Peter J.
L Lawai u sordar shnong Mawryngkneng lyngba ka shithi u la dawa naki bor sorkar ban shna ia ki jaka die jhur (Stall) ba shipor ha Mawryngkneng, ha Smit bad ha Diengpasoh naka bynta ban ailad iaki nongrep ban ioh die iaki mar rep.
Nalor kane u sordar ka Mawryngkneng u la pynshai ruh sha ki bor ka district haba dei bad ki nong shong shnong kim don ‘Ration Card’ bad kane kala pyn jynjar iaki paidbah nong shong shnong ban ioh iaki marbam haka dor bala bthah daka sorkar.
U bah Peter J.
Lawai u la pynpaw ruh bad baka sorkar kadei ban tuklar halor ka jing slem ki paidbah ban ioh ia ka pisa bai bylla sngi jong ki paidbah kiba ladep ban pynrung kyrteng ‘Register’ lyngba ka tnat nongbylla ka sorkar.
U bah Peter J.
L Lawai u la pynpaw ruh iaka jingeh ki paidbah ban siew ia ka ‘Bill Light’ bad u la kyntu ruh iaki bor sorkar ban tuklar halor kane bad dawa naka sorkar lyngba ka tnat sam bording ba kam dei ban shim tam iaka dor bai bording lada ki paidbah ki slem ban siew ha kane ka por ba don ka ‘lock down’.
Haba dei bad ka jingeh ki long iing ba duk ban siew bai wai iing bad ka jing eh ki samla naka thain ba pule ha nongbah Shillong, u Sordar ka shnong Mawryngkneng u la pynpaw ba bun ki paidbah shong wai bad ki samla pule naka thain Mawryngkneng ki shem jing jynjar ban siew iaka bai ing wai jong ki hapoh nongbah Shillong bad naka liang ki nongialam Shnong jong ka Mawryngkneng C&RD Block bad Mawkynrew C&RD Block ki kyrpad sha ki bor District naka bynta ban pynbeit iaka jingeh ki paidbah.
U bah Peter J.
L Lawai u la pynpaw ruh ba ki bor district ki dei ban shim ka jing kit khlieh ruh iaka jingeh ki paiadbah ka thain kiba shong dukan ha ha nongbah Shillong.
U Sordar ka Mawryngkneng u la kyntu ruh iaki bor district ban pynbiang iaki ‘pass’ naka bynta ki kali kit mar rep ban ioh shalan sha kiwei pat ki shnong jong ka thain.
Jowai:Ka Synjuk ki Waheh Shnong, Ri Jaintia da ka jing sngewkhia ka la pynrem jur ia ki briew kiba la shim ia ka ain ha la ki kti ban shoh ban bom bad thmu ban dkhat ia ka jingim jong u Waheh Shnong Maskut, u ma Kyrsiew Kharbithai tang na ka daw barit ba dang lah ban ia kren sngewthuh para briew.
Ka Synjuk kaba la ioh jingtip kham hadien katto katne sngi, ka la shim ia kane ka sienjam ban pynrem jur ia kiba leh donbor bad thombor pyrshah ia utei u Rangbah shnong bad na ka liang ka kyrpad ia ki bor ka ain naduh pulit ban leh ia kaba donkam halor kane ka jingjia.
Ka Synjuk ka la sngew dei ruh ban kyntu ia ki Dorbar Shnong baroh hapoh ka Ri Jaintia ban long ki Dorbar ki ban synshar ia la ki paid ki raiot da ka ba pynsngew bad hikai da ka jingieid bad jing iajan bad ia sngewthuh jingmut bad la ki para marjan Shnong da ka jing synshar haba da ka ain tipbriew tipblei.
Kumban shu pynkynmaw, u Rangbah shnong ka shnong Muskut, West Jaintia Hills u la shah shoh ha ki katto katne ki briew kiba u shu ithuh durkhmat ha ka 13 tarik une u bnai bad na ka liang ki pulit ka Ummulong ki dang thwet jur ia kiba donkti bad la ujor mukotduma ruh pyrshah ia ki runar ba donkti.
Nongpoh: Ha kine ki sngi kiba ladep jong ka Taiew, ki la don haduh saw tylli ki iing hapoh ka shnong Ja-ir ha Ri Bhoi, ki la shah pynjulor ha ka Eriong kaba la khie kynsan hapoh katei ka shnong.
Hadien katei ka jingjia, u Dasakhiatbha Lamare, MLA Mawhati, ha ka sngi Saitjain u la leit ban jngoh ia ki kitei ki briew kiba la ngat ha katei ka lanot sha pynjulor ha ka eriong, ha kaba u la iarap ia ki da ki Tin Sopiing bad ruh da ka pisa, khnang ba kitei ki briew kin ioh ban pyndonkam ha kaba thied ia ki jingdonkam ha iing ha sem.
Ha katei kajuh hi ka sngi, utei u MLA ka Mawhati, u la leit ruh ban ai sngewbha da ki Face mask bad ki Hand Sanitazer sha u Branch Manager ka Meghalaya Rural Bank Mawhati Branch bad kumjuh ruh u la sha ki bor ba dei peit ka Mawhati PHC, khnang ba kin ioh ban sam sha ki paidbah ha ka por ba ki leit sha kitei ki jaka, kiba dei ruh ki jaka kaba ki paidbah ki donkam ban leit.
Guwahati: Ki don sa lai ngut kiba ioh jingpang Covid-19 ha Assam bad mynta katei ka Jylla, ka la don palat 100ngut kiba ioh pang.
U Himanta Biswa Sarma, myntri ka koit ka khiah ka Assam, u iathuh ba ki don 3 ngut kiba na Guwahati, kiba don ha ka jingshong kyrpang ha Sarusajai bad kitei ki don ar ngut kiba wan na Mumbai bad uwei pat u wan na Bihar.
Mynta ki don 55ngut kiba dang shah sumar, ia katei ka jingpang Covid19 ha Assam.
Mumbai: Ka kiew bha ka jingdon kiba ioh pang coronavirus ha Maharashtra, ha ki 24 kynta ba ladep, ha kaba ki don 2,347 ngut kiba dang shu ioh thymmai bad mynta ki la poi sha ka  33053 ngut kiba ioh pang coronavirus ha katei ka Jylla bad sa kiba iap, ki la poi sha ka  1,198 ngut.
Ha Tamil Nadu, kiba ioh coronavirus, ki la poi sha ka 11,000ngut bad sa 689 ngut kiba dang shu ioh pang thymmai.
Na kitei ki don 480 ngut kiba na ka nongbah Chennai.
Ha Dharavi jong ka Mumbai, ki don sa 44ngut kiba ioh pang corona virus bad kiba iap na katei ka jaka, ki long 56 ngut.
Ka sorkar India, ha ka jing pynjari pakhang shnong mynta ka sngi, ka la pynbna ba kito kiba la palat 65 snem, lem bad ki khynnah kiba hapoh 10 snem, ki dei satia ban mih shabar, haduh ka 31tarik Jymmang 2020, lait noh sa tang lada jia ba ki don ki kam kiba donkam eh.
Shillong: U myntri rangbah ka jylla u Conrad K Sangma, mynta ka sngi u la pynpaw ba ka sorkar Meghalaya kan dang pynneh ia ka jingyrkhing namar baka jylla ka dang pdiang ia kiba wan phai nabar jylla.
U myntri rangbah u la pynpaw ruh ba lada donkam ka jingpynjynsur, ka sorkar kan sa pynmih ia ka jing pynbna ha ka por kaba biang.
Ka sorkar Meghalaya mynta ka sngi lyngba ka ophis treikam DC, ka la pynbna ruh ki bor sorkar kin iai phikir bha ia ka jing iarung ia mih hapoh ka jylla.
New Delhi: U Myntri Rangbahduh ka ri, u Narendra Modi u la pynbna ia ka song jingiarap pisa (Special economic and comprehensive package) kaba long haduh T.
20 klur kaba kot kumba 10 % ka GDP ha ka 12 tarik u Jymmang.
U la kren shai ia ka jingdonkam ban pynlong ia ka ri India kaba lah ban ieng ha ki kjat lajong (Self Reliant India Movement).
U la batai ia ki 5 tylli paia jong ka “Aatmanirbhar Bharat" ka long ka ioh ka kot, ka jingtei kiba kongsan, ka rukom treikam katkum ka juk ba mynta, ka jingbun ki jaitbynriew bad ka jingpynkhlain ia ka jingdawa lane jingdonkam.
Ha ka jingkren plie ha ka sngi kaba san, ban pynbha ia ki seinjam halor ka song jingiarap pisa ban iakhun pyrshan ia ka katkum ka Aatma Nirbhar Bharat Abhiyaan, ka Myntri ka tnad Pla Tyngka bad Corporate Affairs, ka Nirmala Sitharaman ka la phai khmat sha ka thong kaba u Myntri Rangbaduh ka ri, u Narendra Modi u la buh haba ai jingkren sha ki paidbah ka ri ha ka 12 tarik u Jymmang.
Haba sot ia ka jingkren u Myntri Rangbahduh ka ri, ka Sitharaman ka la pynpaw ba kum ka ri ngi don hapdeng ka jinglong ka jingman kaba eh bha.
“Ka khlam jingpang COVID-19 ka la ai jinghikai bad ka la plie ruh halor kumno ban pynkhlain biang ia ka ri lyngba ka Aatma Nirbhar Bharat," la pynpaw ka Sitharaman.
Na ka liang ka Myntri ka tnad Pla Tyngka ka la pynpaw ba la kdew lut lada ka long ha kaba iadei bad ka jaka, ka jinglah ban dei ia ki jingdon jingem ha ka dor kaba biang bad ka jingdon ki kyndon kiba khlain na ka bynta pynurlong ia ka Aatma Nirbhar Bharat.
“Ka jingeh bad ki jingiakhun ki long ki lad ki lynti ban thaw ia ka ri India kaba lah ban pynbiang dalade ia ki jingdonkam baroh," la ong ka Sitharaman.
Ka Myntri ka tnad Pla tyngka ka la pynbna hynne ka sngi ia ka seinjam bad ki lad ki lynti ba la shim da ka sorkar ban pynkhie im biang ia ka ioh ka kot bad khaii ka pateng ka ri India.
“Mar sien dep ka jingkhang dam (lockdown), ngi la wanrah ia ka Prime Minister Garib Kalyan Package (PMGKP).
Ngi la pynbna ia ka mang pisa kaba T.
1.
70 lak klur na ka bynta ka PMGKP, ka Sorkar ka la pynbna ban sam khaw ei, ban iarap pisa ia ki longkmie bad ki nongshong shnong kiba la noh ka rta bad kumjuh ia ki nongrep.
Ka la don ruh ka jingkhmih bniah halor ka jinglah ban pyntreikam bha ia kane mang pisa," la iathuh ka Sitharaman.
Ka la iathuh ba kumba 41 klur ki briew ki baduk ki la ong jingiarap pisa kaba long kumba T.
52,608 klur lyngba ka PMGKP.
Na ka liang ka Myntri ka tnad Pla Tyngka ka la ong ba ka PMGKP ka la pyndonkam ia ka technology ban thep pisa sha ki bank account ki nongrep lyngba ka ‘Direct Benefit Transfer".
“Ngi la lah ban leh ia kane ka kam lyngba ki lad ki lynti bad ki seinjam kiba la shim ha kine ki khyndiat snem ba la leit," la pynpaw ka Sitharaman.
Nalor kane, ki jylla bapher bapher ki la dep ban kit 84 lak metri ton u khaw bad kumjuh 3.
2 metric ton u dai.
Na ka bynta kane, ka Sitharaman ka la iaroh ia ka FCI, NAFED bad ki jylla, da kaba lah ban sam ia u khaw bad ia u dai sha ki paidbah wat hapdeng shibun ki jingeh.
Haba pynbna ia ka song jingiarap kaba san bad kaba khatduh ban pynkhie im biang ia ka khaii ka pateng bad ka ioh ka kot hapoh ka ri, ka Sitharam ka la pynbna ba ki 7 tylli ki seinjam kiba la shim ban kyntiew ia ka ioh kami oh jam, ban kyrshan ia ka khaii ka pateng, ban pynsuk ha kaba iadei ban leh ia ka kham khaii bad kumjuh ban iarap ia ki Sorkar Jylla bad kiwei kiwei.
Ka Sorkar Pdeng mynta kan mang tam T.
40,000 klur lyngba ka MGNREGS.
Kane ka iarap ban kyntiew ia ka jingioh kam kaba long kumba 300 klur sngi lyngba kane ka skhim bad ka ban iarap ban kyntiew ia ka jingdonkam ban ioh jingtrei kynthup ia ki nongbylla kiba la wanphai sha ki shnong ki thaw ha ka aiom slap.
Kan iarap ban tei ia ki jingtei kiba donkam bad ki ban pynmyntoi kibna kynthup ia ki jaka pyllang um kaba lah ban kyntiew ia ka ioh ka kot ha ki thain nongkyndong.
Ka jingpynlut pisa ha kaba iadei bad ka koit ka khiah kan kiew lyngba ka jingbei pisa ia ki jaka jingsumar ha ki thain nongkyndong bad kumjuh ban pynkhlain ia ka jingtreikam jong ki Health and Wellness Centres ha ki thain nongkynong bad ki thain sor.
Ka jingbuh ki hospital halor ki jingpang kiba kloi ban iabit (Infectious Diseases Hospital Blocks) ha baroh ki distrik bad ban pynkhlain ia ki laboratory ban leh ia ki test lyngba ka “Integrated Public Health Labs" ha baroh ki distrik bad ki block bad kumjuh ka jaka ai jingsumar ia ki jingpang khlam (Public Health Unit).
Shuh shuh, yn thaw ruh ia ka National Institutional Platform na ka bynta ka koit ka khiah ia baroh da ka ICMR bad kumjuh ban pynkhlain ia ka jingwad bniah (research).
Kumjuh ka jingpyntreikam ia ka National Digital Health Blueprint lyngba ka National Digital Health Mission.
Ka PM eVIDYA, kaba dei ka prokram ban ai jinghikai ia ki bynta bapher bapher (multi-mode) lyngba ka digital/online yn sa pyllait shen.
Ka Manodarpan, kaba dei ka seinjam ban iarap ban kyntiew ia ka jingmut jingpyrkhat jong ki samla pule, ki nonghikai bad ki bahaiing bahasem na ka bynta ban pynkhlain ia ka bor pyrkhat bad kumjuh ban ai mynsiem bad ia kane ruh yn sa pyllait shen.
Yn wanrah ia ki lynnong kiba thymmai (New National Curriculum and Pedagogical framework) hapoh ki skul, ia ki khynnah kiba dang khie bad kumjuh na ka bynta ki nonghikai yn sa pyllait shen.
Ka National Foundational Literacy bad Numeracy Mission ban pyntikna ba man la u khynnah u lah ban sngewthuh bad shemphang (Learning levels and outcomes in grade 5) hapoh u 2025 bad ia kane ka yn pyllait ha u Nohprah, 2020.
La pynkiew ia ka jingiarap halor ka jingbym lah ban siew ia ka ram sha T.
1 klur (na ka T.
1 lak ban iarap ia ki MSMEs).
La wanrah ruh ia ka rukom treikam na ka bynta ki MSMEs katkum ka Section 240A bad ia kane yn sa pynskhem shen.
Yn sangeh ban pynmih ia ki hukum ne kyndon thymmai ha kaba iadei bad ka jingsiew ia ka ram na ka bynta shi snem bad kan shong ruh ha ka jingling jingman kane ka jingpang khlam COVID-19.
La pynkhambor ia ka Sorkar Pdeng ban pyllait ia ka ram ha kaba iadei bad ka COVID 19 na ka ktien jingpynkhein (“default") katkum ka kyndon (Code) kaba iadei bad ka jingshim bishar halor ka jingbym lah ban siew ia ka ram.
Ka jingpynkhein ia ka ain Decriminalisation of Companies Act lyngba ka jingpynkhein ia katto katne ki kyndon kiba kynthup ka jingbym biang ka kaiphot ha kab aiadei bad CSR lane ka corporate social responsibility, ka jingbymbiang ka kaiphot halor ka jingtreikam ka Board, ka jingpyntip halor ka jingpynkhein ia ki kyndon bad ka jingpynslem ban khot ia ka jingialang jong ka AGM.
Ka jingpynkylla ia kane ka ain kan pynduh noh ia ka iing bishar (criminal courts) bad ka NCLT.
7 halor ban dain kuna compoundable la pyndam pur bad kumjuh ka NCLT 5 ka ban treikam da kiwei pat ki kyndon.
Ki jingpynkylla kiba kongsan ki kynthup:· Yn ailad ia ki kompani ban buh “Direct listing of securities" shabar u pud treikam jogn ki (foreign jurisdictions)· Ki kompeni ki riewshimet kiba la kynthup hapoh ka thup ka NCDs ha ki stock exchanges ym dei ban kynthup kum ki kompeni kiba la dep ban buh kyrteng.
· Ka jingkynthup ia ki kyndong Part IXA (Producer Companies) of Companies Act, 1956 hapoh ka ain Companies Act, 2013.
· Ka bor ban thaw shuh ia ki kynhun (specialized benches) na ka bynta ki NCLAT· Ban pynduna ia ka jingdain kuna halor baroh ki jingpynkhein na ka bynta ki kompani jong uwei u briew, baroh ki kompani kiba rit, ki Producer Companies & kiba kompani rit kiba dang shu sdang (Start Ups)Ka Sorkar kan pynbna ia ka polisi kaba thymmai –• Ki kyrteng jong ki tnad bad ki kompeni kiba hapoh ka jingkhmih ka Sorkar Pdeng na ka bynta ka jingmyntoi jong u paidbah yn sa pynmih shen.
• Ha ki tnad kiba donkam, kawei ka tnad ka dei ban hap hapoh ka jingkhmih jong ka Sorkar hynrei yn ailad ruh ia ki kompeni jong ki riewshimet.
• Ha kiwei ki tnad, yn pynkylla kompeni ia baroh ki tnad (Public Sector Understakings bad yn leh ia kane hadien ba khmih ia ka por kaba biang tam• Ban pynduna ia ka jingpynsepei ia ka pisa ha ka jingpyniaid ia ka kam (administrative costs), ka jingdon ki tnad treikam ha ki bynta kiba kham kongsan yn don tang kawei ha ka jaka saw: bad ia kiwei bynta yn aiti sha ki kompeni ki riewshimet lane yn bsut lang lane yn pynhap hapoh ki “holding companies"Ka sorkar ka la rai ban kyntiew ia ka jinglah ban shim ram jong ki jylla na ka 3% sha ka 5% naka bynta 2020-21.
Kane kan iarap ia ki jylla ban thaw shuh ia ki lad ban pynmih pisa kaba long kumba T.
4.
28 lak klur.
Kawei na ki bynta ban shim ram yn pyniasoh bad katto katne ki kyndon (specific reforms) kiba kynthup ia ki jingai jingmut jong ka Finance Commission.
Ka jingpynkylla kan long ha ki saw bynta: ka jingpyntreikam ia ka kard rashon ha baroh kawei ka ri (Kawei ka ri: Kawei ka kard rashon), ban pynsuk ka jingseng ki kam lajong, ka jingpynkhlain ia ka jingsam bording elektrik bad ka jinglah ban pynmih pisa da ki municipal (Urban Local Body).
Yn wanrah ia ka skhim kaba kyrpang da ka tnad Pynlut (Expenditure) ka Sorkar halor kine ki kyndon:• Ka jingpynkiew bym buh kyndon 0.
50%• 1% ha ki saw tylli ki bynta na ka 0.
25%, ha kaba kawei na ki bynta yn pyniasoh bad ki seinjam ban wanrah ia ki jingkylla.
• Yn buh ruh 0.
50% lada lah ban pynurlong ia ka thong ha ki 3 tylli na ki 4 tylli ki mat ban wanrah jingkyllaKa Myntri ka tnad Pla Tyngka ka la pynkut da kaba batai bniah halor ki song jingiarap pisa kibala dep ban pyllait haduh mynta ban pynlong ia ka ri India kaba lah ban ieng ha ki kjat lajong (Aatma Nirbhar Bharat).
Shillong: Kum shi bynta ban teh lakam iaka jing pur ka jing pang ‘corona virus’ hapoh ka jylla, khamtam hapoh ka East Khasi Hills, naka liang ka ophis treikam DC ka la pynbna ban pynjari biang iaka korphiw miet naduh 18 tarik haduh 25 tarik jymmang 2020 ha ka por 7 baje mynmiet haduh 6 baje mynstep hapoh ka East Khasi Hills, Civil Sub Division Sohra bad Pynursla.
Ka ophis treikam DC ka la shim ia kane ka rai, kum shi bynta ban pyntreikam ia ki kyndon ka tnat ka koit ka khiah ka jylla kum shi bynta ban iakhun pyrshah ka jing pang ‘corona virus’ da kaba khanglad ia ka jing ialum paidbah khamtam hapoh ka nongbah Shillong kaba dang dei ka ‘Orange zones’.
Ka hukum na ophis treikam DC, ka la batai ba ka korphiw miet kan nym treikam ia ki nongtrei sorkar, ki pulit bad shipai, ki nongtrei ka tnat ka koit ka khiah, ki dukan die dawai, ki dukan die marbam, ki nongtrei ka tnat MeECL, NEEPCO, Power Grid, FCI, PWD, PHE bad ka Shillong Municipal Board, ki nong leit sam bam, ki petrol pump bad ki nongthoh khubor.
Ka hukum ka kyntu ia baroh bad bud ryntih ia ki kyndon ka tnat ka koit ka khiah ka jylla haba dei bad ka jing ia jngai na iwei pat.
Haba dei bad ki ‘Curfew passes’ ka hukum na ophis treikam DC la batai ba dei ban ‘apply’ online da kaba leit sha ka website ww.
eastkhasihills.
gov.
in.
Shillong: Ka ophis treikam ka Deputy Commissioner (DC) ka East Khasi Hills District kum shi bynta ban ailad ia ki paidbah, ba kin leit thied jing thied la pynbna ban shah plie ia ki dukan die marbam bad kiwei de kiba la ithuh da ki bor sorkar naduh 20 tarik haduh 23 tarik jymmang 2020, hapoh ka nongbah Shillong bad ki jaka markhap.
Ka hukum na ophis DC ka pynshai ba ia ki dukan hapoh ka nongbah Shillong bad ki jaka markhap kiba la ithuh na ka ophis sorkar, la pynbun haduh 2122 tylli katba iaki kali ba die marbam la pynbun haduh 20 tylli kum shi bynta ban ailad ia ki paidbah ban ioh lad ban thied marbam bad khanglad iaka jing ialum paidbah hapoh ki dukan.
Haba dei bad ki dukan die bad shna mobile, ki dukan die computer, ki dukan ban ‘recharge mobile’, ki dukan stationary bad ki dukan shna kali kiba tang tang marwei, ka ophis treikam DC, la pynbna ban yn shah ban plie tang ar sngi hapoh ka nongbah Shillong kata naduh 21/05/2020 bad ka 22/05/2020 ha ka por 9.
00 baje mynstep haduh ka por 4.
00 baje janmiet.
Ia ki dukan kyiad kiba la ithuh da ki bor sorkar la shah ban plie hynriew sngi, kata naduh 18 tarik haduh 23 tarik jymmang 2020 naduh ka por 9 baje mynstep haduh 4 baje janmiet hapoh jong ka East Khasi Hills District bad ki jaka ba hap hapoh ka Civil Sub Division Sohra, bad Pynursla bad ki dukan kiba shah ban plie man ka sngi ki long, ki dukan dawai (pharmacy) kiba die khutia bad kiba die lang, ki dukan die dawai ia ki jingri bad ki jaka sumar ia ki jingri, ki petrol Pump, ki dukan ba shu leit ban ai ia ki jingbam, ki karkhana shna kali ia ki Trok ha ki surok bah ki jingtrei ba trei kam la jong, kiba shna light, shna pipe um, shna komputer bad ki jaka misteri dieng.
Iaki dukan kiba don ha ki shnong ba hap hapoh ka Pynursla, Sohra Civil Sub Division bad kiba hap hapoh jong ki C&RD Block, na ka liang ka ophis treikam DC la shah ban plie san sngi ha ka shi taiew.
Na ka liang ka ophis treikam DC ka la bthah ba baroh ki dei ban bud ryntih ia ki jingbthah jong ka sorkar ba dei ban pyniajngai iwei na iwei, ha ki jaka trei bad ki dorbar shnong kin peit ba kan don ka jingbud ryntih ia ki kyndon kiba la buh.
Shillong: U myntri rangbah ka jylla u Conrad K Sangma mynta ka sngi u la iathuh ba ka jylla Meghalaya ka la lait, na ka jing pang ‘Corona Virus’ hadien ba iwei iba don ‘positive’ mynta ka sngi, i la paw ‘negative’ hadien ba la dep phah eksamin biang.
U Conrad K Sangma lyngba ka ‘twitter’ u la pyntip ba wat la i la dei ‘negative’, hynrei hap phah leh eksamin biang hadien 24 kynta.
U myntri raangbah u la iathuh ruh ba mynta ka sngi, la ioh jing tip ruh ba ki 7 ngut ki samla ba wanphai na Tamil Nadu kiba paw ‘positive’ lyngba ka Rapid Diagnostic Test Kits (RTKs) ha ka 16 tarik jymmang 2020, mynta ka sngi ka kaiphod napoh ka hospital NEIGRIHMS da kdew b aki dei ‘Negative’.
Ka khubor “Jingkylla kaba mut“ bad ka khubor “ka jingkhuid", ki long kiba khraw haduh katta katta.
Ki long kiba ngi dei ban wad ne sliang ia ki khamtam ban ia ka spah kaba kordor.
Kine ki long ki lynti kiba U Blei U kwah eh ban iohi ba ki briew ki dei ban pdiang namar ki long ki lynti kiba ma U hi U la buh ia ki na ka bynta u briew.
U briew baroh u don shabar ka hima U Blei, katba u dang sah khlem pat “kylla kaba mut" bad un nym lah da lei lei ban long “uba khuid" khlem pynkhuid na ki pop baroh.
Ka ktien U Blei ka ong “namar baroh ki la leh pop, bad ki la duh lehnohei ia ka burom ka jong U Blei" (Rom 3:23), hynrei da ka jingieit bah ka jong U Blei; U la phah ia la U Khun ba marwei ban wan ban kit ia ki pop baroh.
Ka Gospel u Ioannis 3:16 ka ong “U Blei U la ieit katta katta ia ka pyrthei katba U la aiti noh ia la U Khun ba la kha marwei ba uei uei ruh uba ngeit ha U, un nym jot shuh , hynrei un ioh ia ka jingim bymjukut".
Katto katne ki mat ba ngin ia kren ia ki jingkylla kaba mut, ka ktien nongwei (Gr) ka ong “Metanoia" (Repent) ba kit ia kine ki jingmut (1) kylla noh ka jingmut jingpyrkhat (a change of mind) (2) ka jingkylla na kaba sniew sha kaba bha (change of mind from evil to good or from worse to better).
Ka jingkylla kabamut ka don ha ka ia ka bor kaba khraw haduh katta katta.
Ka lah ban pynkylla kaba mut wat ia U Blei haba kylla shisha na kaba sniew sha kaba bha.
Ka jingkylla kabamut ka dei kawei na ki jingleh, kaba ktah ia ka dohnud jong U Blei, ba Un pynkylla noh ia kaba U la thmu, wat haba U la dep thmu ban pynjot ia kaba U la bitar shla.
Ka kitab u Jonah 3:10 ka iathuh, ba U Blei U la bitar shla haduh katta katta ia ka Ninebeh kat haduh ba U la ong, “ Sa sawphew sngi te ia ka Ninebeh yn pynkyllon".
Ka long kaba sngewkmen ban tip, ban iohi ia ka bor jong ka jingkylla kaba mut kaba lah ban pynkmen ia U Blei shisyndon, ban sangeh ia kaba U la lah Pynbeit.
Ka ktien U Blei ka ong “ Bad U Blei U la iohi ia ka jingleh jong ki, ba ki la phai noh na ka lynti ba sniew, bad U Blei U la kylla kabamut na kata ka jingsniew, kaba U la ong ba Un leh ha ki.
Te Um shym la leh ia ka “.
Mynta to ngin ia puson bad pyrkhat, kaei ka bor kaba pynlong ia U Blei ba Un kylla kaba mut? (1) ka jingsngewsih da lade hi ia kaei kaba la leh, lane haba la bishar bha ia kaba leh pleng ka long kaba pyrshah ia ka mon U Blei bad hangta ka wan ka jingsngew hi marwei marwei bad ha kaba kum kata ka por, u briew u lah ban shim rai ban kylla kaba mut.
Ka shithi kaba ar sha ki nong Korinth 7:10 ka ong kumne, “ Namar kata ka jingsngewsih ba riewblei ka pynlong ia ka jingkylla kaba mut sha ka jingpynim ka bym babe shuh, hynrei ka jingsngewsih ka jong ka pyrthei ka pynlong ka jingiap".
Kane ka long ka por kaba khot ia phi ia nga ban puson ban pyrkhat ioh ngi la dep pynkthang, pyniam, pynsngewsih ia I mei ia I pa, ia kiba ha iing ha sem, ia ki para marjan marpa ba lada ngi la shem ialade ba ngi la leh kumta, kylla kaba mut kloi kloi ioh lap ba dier ka por, ka somon na U Blei ka wan ioh duh ei ia ka jingim bymjukut.
U Blei Uba dap shisha da ka jingieit khraw ba lada shilynter ngi sah ha ka jingsniew hynrei tang ha ka shikhyllipmat haba phai sha U, U klet bad U map phar.
Ka shithi kaba nyngkong u Ioannis 1:9 ka ong, “Lada ngi phla ia ki pop jong ngi, U long Uba iaineh bad Uba hok, ban map noh ia kita ki pop jong ngi bad ban pynkhuid ia ngi na ka bymhok baroh".
Ka jingkylla kabamut ka dei u mawjam ban poi sha ka jingkhuid.
Wat tang ha kane ka jingim,, kata ha ka met, ,lymda ngi sum ngi sait, phim lah ban ia shong jan namar ka bor jong ka jingtngit ka pynsma iwtung ia u, hynrei uba sum uba sait, u itynnad i khuid, u i long riewshai ha ka jingim.
Kaei ka jingkhuid?Kane kaba ngin ia kren mynta ym dei ia ka met, hynrei ia ka mynsiem.
Ka ktien jingkhuid (Holy) ka wan na ka ktien Greek “ Hagios" kaba kit ia kine ki jingmut harum (i) Buh kyrpang (set apart) (ii) Ba la pynkyrpang shisha (Sanctified) (iii) Ba la pynkyntang ba la aiti na ka bynta U Blei (Consecrated).
Lada kine ki don ha u briew, khlem artatien uta u briew un dei shisha u briew uba la don ha kata “Ka jingkhuid".
Ha kaba iadei bad ka jingkhuid wat la ki don shibun hynrei nga kwah ban kdew katto katne ki bynta (i) Ban long ki briew kiba kyntang.
Kane ka dei ka jingkwah jong U Blei ia ki briew baroh bad dei na kata ka daw U la ai ia kane ka hukum ha ka kitab Lebitekos 11:44.
Ka ong kumne, “Naba nga long U Trai U Blei jong phi; namar kata to pynkyntang ialade, bad phin long kiba khuid, naba nga long Uba khuid.
" Na ka liang jong u briew hi ka donkam tang ban kohnguh beit ia kaei kaba U Blei U la ong (ii) Ban long kiba phikir bha ban nym bit tngit ha ka jinglong doh bad jinglong mynsiem.
U Blei U la thaw ia ngi ki briew ban don ka met bad ka mynsiem, lada kam don ka met yn nym don ka mynsiem ka jingim bad lada kam don ka mynsiem ka jingim, yn nym don ruh ka met.
Ngi la iohi da la ka jong ka khmat ba lada la mih noh ka mynsiem ka met kam don jingmyntoi shuh.
U Apostol Paul ha ka shithi kaba ar sha ki nong Korinth 7:1 u ong, “Namar kata haba ngi don kine ki jingkular, ko ki hep to ngin ia pynkhuid noh ialade na ka jingbit tngit ka doh bad ka mynsiem baroh, da kaba pynjanai ia ka jingkhuid ha ka jingsheptieng ia U Blei".
Sa shiphang ban pynkut ia kane ka bynta, to ngin ia peit kaei ka jingbit tngit – ka doh bad ka mynsiem.
(1) Ki jingmut ki jingpyrkhat, ki jingleh ki jingthew, ki dap da ka jingsniew suda.
U Isaiah Nongiathuhlypa ba khraw jong U Blei U la kren bad U la ong – 59:3-5, “Namar ia ki kti jong phi la pynsang da ka snam bad ia ki shympriahti jong phi da ka jingbymhok; ki rymmiang shyntur jong phi da ka lamler, u thylliej jong phi u la kren blom blom ia ka jingbymman….
Ki shaniah ha kaba thala, bad ki kren lamler, ki pun ia ka jingpynsniew, bad ki kha ia ka jingleh bymhok, ki pdem ia ki pylleng u bsein bad ki thain ia ki snur thapbawa, uta uba bam ia ki pylleng jong ki u iap, bad ia kata kaba la khniot la kylla seinpuh".
(2) Kaba pyntngit ia ka kyrteng U Trai.
U Esekiel Nongiathuhlypa u ong – 43:8 “Ki buh ia ka phyllaw jong ki hajan ka phyllaw jong nga, bad ia ka shawkad jingkhang jong ki hajan ka shawkad jong nga, bad la don tang ka kynroh hapdeng jong nga bad ki, bad ki la pyntngit ia ka kyrteng Bakhuid jong nga da ki jingijli jong ki ia kiba ki la leh, naba kumta nga la pynduh khoit ia ki na ka jingbitar jong nga".
Kane ka dei ka dak ba ki briew ki leh kum kiba riewblei, hynrei ka jingiadei bad U Blei pat kam long ei ei ka jingshisha, ki pynpaw tang nabar kumba pushara nalor(3) Ki kam sniew ba bun jait kiba u briew u leh : U Jisu U kren ia kane, ka Gospel U Markos 7:20-23 ka ong “ U la ong ruh, kata kaba mih noh na u briew, kata kein kaba pyntngit ia u briew, naba na shapoh , na ka dohnud ki briew , ki mih noh ki jingmut bymman, kiba klim, kiba iakai kynthei, kiba pyniap, kiba tuh, kiba kurup, kiba pynsniew, kaba arsap, kaba nuti, kaba khwan lalot, kaba khmih sniew, kaba kren bein, kaba sngewkhraw bad kaba leh bieit.
Kine kiei kiei baroh ki bymman ki mih noh na shapoh ki pyntngit ia u briew".
Haba ngi pule ia ki khubor ba kren na ka ktien jong U Blei, to ngin puson ialade marwei marwei, ngi long kumno , ngi im kumno, ka ktien U Blei ka khot ia ngi sha ka jingkylla kabamut bad sha ka jingkhuid, na kine ar ki bynta, kiba iadei bad ka jingim kaba lawei sha bymjukut… AMEN…ka mut aiu hagios, shadrack na ka ktien ka Jong u Blei ?.
Shillong: Ia U tower ba don hapoh shnong Domsohkhai, Nongnah, South West Khasi Hills District ym shym la don ba peit bad sumar mynta la ar snem tam eiei bad kumba long mynta la i kumba u la pyut bad jan khyllem.
Na ka liang jongka seng hadien ba ka la ioh ia ki jingujor halor ka jingbymdon ba peit ba sumar ia une u tower, ka la leit jurip bad ka la lap shisha ba kane ka lah ban buh jingma ia ki longing ba marjan.
Naka liang jongka KSU Ranikor Circle lyngba ka kyrwoh ba la phah da u samla Oristar Langte, General Secretary, KSU Ranikor Circle ka kyntu ia ka Deputy Commissioner jongka South West Khasi Hills District ba kan sngewbha ban pynbeit bad tuklar lem ia ka kam.
Haba peit ia une u tower,  iohi ba u la sdang sator bad um long shuh uba skhem kumba long mynshwa bad kane kan buh jingma lada un khyllem ha kano ka por khamtam mynta ba la sdang ka por lyiur bad ka lah ruh ban wanrah ia ki jingjia ba sngewsih, ong ka  kyrwoh na u samla Oristar Langte, General Secretary, KSU Ranikor Circle.
New Delhi: Ka sorkar India, ka la pynjlan ia ka pakhang shnong, haduh ka 31tarik Jymmang 2020.
Katei ka long, katba kum ka jingai jingmut jong ka  National Disaster Management Authority (NDMA), na ka bynta ban khanglad ia ka jing ia bit jong u khniang jingpang coronavirus.
Ka tnat kam poh iing ka sorkar India, ka la bthah ia ki kyndon kiba thymmai sha ki jaka bapher jong ka Ri bad ka don ruh shibun ki jing pynjynsur, ha ki jaka kiba don shabar jong ki jaka ba don bun ki nongpang.
Shillong: U bah AL Hek, myntri ka koit ka khiah ka sorkar Meghalaya, u iathuh ha ka Doordarshan Shillong, ba baroh kito kiba dang shu wan phai, kim don jingpang iabit coronavirus, hadien ba la test da ka RTPCR.
Kitei kiba la lap hynnin ka sngi, ba ki don ia katei ka jingpang, ki kynthup ia 4 ngut na Tura, 1 na Ri Bhoi, 7 ngut na East Khasi Hills bad kitei kim don satia ia katei ka jingpang, ha ka jing test biang kaba thikna.
Ka World Health Organisation (WHO), hynnin ka sngi, ka la ai jing maham, ba ka jing synreit um dawai ha ki iing ki sem, lane ki surok kali, kam don jingmut eiei, namar ba kam pyniap satia ia ka jingpang khlam  coronavirus.
Ka kyrwoh jong ka WHO, ka ong “Ka jing synreit dawai ha ki surok bah, kumba la leh da ki katto katne ki Ri, kam pyniap satia ia u khniang    coronavirus".
“Ha ka jingshisha, ka dei ka jingma kaba khraw ia ka koit ka khiah" ong ka WHO.
La ong ruh ba ki surok, lane ki maw kyndon, kim dei satia kiba ki khniang jingpang, ki don ha kitei ki jaka.
Guwahati: U hep rit, uba 9 snem ka rta, ula ioh jingpang  COVID-19 bad mynta kiba don ia katei ka jingpang, ki la poi sha ka 96ngut ha Assam.
U Himanta Biswa Sarma, myntri ka koit ka khiah  ka sorkar Assam, u iathuh mynta ka sngi, ba utei u khynnah, uba 9 snem ka rta, u dei uba na Ward No.
3 kaba ha Jorhat bad u dei uba dang shu wan phai na Delhi bad mynta, u don ha ka jingshah sumar ha  Jorhat Medical College & Hospital.
".
Shillong: U Conrad K Sangma, myntri rangbah ka Jylla, u thoh ha ka peij jongu ha facebook ban iathuh ba ki don 163 ngut ki nong Meghalaya, kiba la wan poi mynta ka nohsngi, ha kad rel ha Guwahati bad kitei ki dei kiba wan na Gujarat.
Kitei ki dei kiba trei bad kiba leit pule ha katei ka Jylla, ong shuh ka jingthoh jong u myntri rangbah.
Guwahati: Kiba ioh pang COVID-19 ha Assam, ki la poi sha ka 95ngut, da ka jingdon kiba ioh pang thymmai sa 4ngut.
Kitei ki kynthup ia 2ngut na Guwahati, uwei na Sivasagar District bad uwei pat na  Sonitpur district.
Ka Sivasagar, ka ioh ia ka jingpang ba nyngkong eh ha katei ka District, ha kaba uwei u khynnah samla, u ioh ia ka jingpang coronavirus.
La iathuh ba  utei u samla, u dei u samla pule uba wan phai na ka jaka pule jongu ha Delhi University bad u dei uba sah ha Geleky jong ka Sivasagar.
U dei u ruh u samla, u bym shym pyni dak satia, ha ki khyndiat taiew ba ladep, ba u don ia katei ka jingpang.
Ha Guwahati, ki don mynta baroh 33ngut kiba ioh ia katei ka jingpang.
Dhaka: Ka Sheikh Hasina, myntri rangbahduh ka Bangladesh, ka la pyntrei kam ia ka skhim jingiarap, ha ka 14tarik Jymmang 2020, da kaba sam pisa ha ka dor kaba TK 2,500 sha kawei ka longiing bad katei kan pyn myntoi ia ki  5 million tylli ki longiing.
La pyniaid ia katei ka skhim, lyngba ki mobile phone, kiba lah ban pyndonkam ha kaba sei bad siew pisa ruh.
Ka sorkar Bangladesh, ka la pyntrei kam ha kaba sam pisa, kaba poi sha ka  Tk 720 million bad haduh mynta, la sam pisa, kaba long Tk 550 million bad haduh mynta, ki don  450,000 tylli ki longiing kiba la ioh ia katei ka pisa.
La iathuh shuh ba la sam ruh ia ki jingbam khyllung kiba shongdor Tk 140 million.
Lada ka sorkar kam ai jingsneng ia ki 400 ngut ki ba wan nabar jylla kiba la pynkhein ia ka quarentine, hangne kan paw ruh ka jinglong tlot bad ka tarajur ba noh shilliang ki bor sorkar hapoh ka jylla baroh kawei, nga kren ia kane ym ban shu woh daw woh dong ia ka sorkar lane ban shu pynshit ia iano re iano, hynrei nga kren ia kane kat kum ka jingshisha ba ka sorkar hi ka la pynbna paidbah ia ki ain ki kanun ha ki bnai ba la dep ha ka lockdown.
Naduh ba sdang lockdown ki paidbah baroh ki la pyrshang ban ai ka kti ka mon ka kti ka diang jong ki ban ia trei lang bad ka sorkar, ban bud pyrkhing bha ruh ia ki ain ba la bthah da ka sorkar bad la da ym bud ruh ki lah ban shah pynshitom ha ki bor ka ain, bad don bun ruh ki ba la mad ia ka jingshah pynshitom jong ki wat tang ba iaid khlem carpass ruh ki la shah dain kuna da ki hajar ,bad kiwei kiwei ki jingpynkhein ia ki ain ha kane ka lockdown.
Kumba 10 lak duna ki pulit ka jylla ki la ioh ban dain kuna na ki paidbah kiba pynkhein ia ka lockdown bad 255 ngut ki lah shah kem, kine baroh ki long tang namar ba ki pynkhein ia ki ain ha ka por ba lockdown.
Namar ba kine ki briew kim bud pyrkhing ia ki ain ki kyndon kumba ka sorkar ka la bthah ban leh bad na ka liang ka sorkar ka la pynbna da kaba shai ban set patok kat kum ki kyndon ba ki pynkhein bad dain kuna ruh ia ki.
Bad na ka liang ki paidbah ruh ki hap ban ia mynjur kumba la bthah bad leh da ka Sorkar.
Hynrei katkum ka khubor ka ba la mih pat, la pynbna u symbud myntri ka jylla u Bah Prestone Tyngsong ba ki don haduh 400 ngut ki ba wan na thain lam mihngi kiba la pynkheiñ ia ka quarentine da kaba iaid sa huh shane shatai katba mon khlem da bud ia ki ain bad ki kyndon ba la bthah ia ki bad ba la ai ruh da ki kot lyngkdop ba kin pule ia ki kyndon.
Ka jingkylli ka long Hato ka sorkar kan leh aiu pat ia kine ki 400 ngut kiba pynkhein ia ka quarentine kumba la bthah ia ki? Hato kan shu hun tang ban kyntu ia ki ba kin ym pynkhein ia ki aiñ ki kyndon? Ba kin ym mih shuh.
(Ka jingpynkhein jong ki kam dei ka jingbymtip hynrei ka dei ka jingleh khnang) Wat ia ki briew kiba napoh ka jylla hi kiba pynkhein tang ia ki kyndon ha ka lockdown la dain kuna bad kem ruh ia ki, hato ia kiba pynkhein ia ka quarentine pat yn leh aiu ne yn shu kut tang ha ka jingkyntu ba kin ym pynkhein ia ki kyndon? Nalor ba ki dei kiba wan na bar jylla.
Ka jingpynkhein ia ka quarentine ka kham ma bad ia kaba pynkhein ia ki aiñ ha ka lockdown.
Da ka jingioh lad shang jong ki tang shi sngi kan ap jingma ia ka jylla hadien.
Kat kum ka Section 271 Indian Penal Code ka ong ba ia kino kino kiba leh pyrshah lane leh khnang ban pynsaphraing ia ka jingpang lane pynkhein ia ka quarentine yn set patok 6 bnai, bad ka kuna (Fine) Hato ka sorkar ka nud ne em ban leh ia kata katkum ka jingpynkhein jong ki.
Lada ia kiwei la pynshitom hato ia ki pat? Lada ka sorkar kam leh ryntih ia baroh kiba pynkhein aiñ, ka la dei ban pynphai noh ia ki kuna ba la dain baroh na ki paidbah, khnang ba kan ym don kano kano ka jingthew shillianh, bad haba leh ia kano kano ka sorkar ka donkam ban da leh ryntih ia baroh lang ym ban leh ne thew shilliang khmat iano re iano.
Kane ka long ka jingpashat jingmut lem na ngi u paidbah ia ka sorkar khnang ba ka jingialeh pyrshah ia u Covid-19 kan ym sting ha ka jylla.
Bad baroh ki nonhshongshnong kin shim khiania kane, hynrei lada kumne pat kan don ka sting shilliang ha ka rukom ialeh pyrshah ia u Covid -19.
Imphal: Ki don sa lai ngut kiba ioh pang  COVID-19, ha Manipur haduh hynnin ka sngi.
Haduh mynta, ki don 7ngut kiba ioh ia katei ka jingpang, ba kynthup ia kito ki arngut kiba la ioh nyngkong ia katei ka jingpang ha katei ka Jylla, katba kiba dang don ha ka jingpang, ki long 5ngut haduh mynta.
Kawei na kiba pang, ka dei kaba dang shu wan phai na Kolkata, kaba trei nos bad katei ka don ha  Jawaharlal Nehru Institute of Medical Sciences (JNIMS).
Kawei pat ka dei kaba 76 snem ka rta bad u khun jongka, uba 48 snem bad kitei ki don mynta ha ka jingshah sumar ha   Covid Care Centre of Regional Institute of Medical Sciences (RIMS).
Sa kawei pat kaba ioh pang, ka dei kaba wan phai na Chennai, da ka rel bad katei ka don ha ka jingshah sumar ha  JNIMS.
Ki la don sa 16 ngut kiba iap ha Bangladesh, na ka coronavirus bad baroh kiba iap, ki la poi sha ka  314 ngut, katba kiba ioh pang, ki poi sha ka 20,995 bad ki don sa 930ngut kiba dang shu ioh ia katei ka jingpang ha ka sngi saitjain, ong ka tnat ka koit ka khiah ka sorkar Bangladesh.
Kito kiba la jem na katei ka jingpang, ki long 4,117ngut, ong ka Nasima Sultana,  Additional Director jong ka DGHS.
Ha baroh kawei ka pyrthei, ki don 4.
54 million ngut, kiba ioh ia katei ka jingpang bad kiba iap, ki la poi sha ka  307,736ngut, ong ka Johns Hopkins University.
Kiba ioh ia katei ka jingpang, ki la pur sha ki 210tylli ki ri haduh mynta.
Guwahati: Sa arngut ki briew, ki ioh jingpang  COVID-19 mynta ka sngi bad baroh kiba ioh pang, ki poi sha ka 91 ngut.
U Himanta Biswa Sarma, myntri ka koit ka khiah ka sorkar Assam, u iathuh ba kitei ki ar ngut, ki dei kiba don jing ia bit bad kiba ioh pang na  Aloo Godam, ha Guwahati.
Sa uwei uba ioh jingpang  COVID19 ha Assam bad baroh ki la poi sha ka 92ngut kiba ioh ia katei ka jingpang ha katei ka Jylla.
U Himanta Biswa Sarma, myntri ka koit ka khiah ka sorkar Assam, u iathuh ba utei uba ioh pang thymmai, u dei uba na Sonitpur district.
Haduh mynta, kito kiba dang don ha katei ka jingpang, ki long 47 ngut.
Kolkata: 15 ngut ki nong bylla, ki la mynsaw ei, haba ka bos, ba ki shong ban leit phai sha la iing, ka la kylla ha Jalpaiguri, jong ka West Bengal.
Katei ka bos, ka kylla ha  Dhupguri block jong ka Jalpaiguri district, West Bengal mynta ka step.
Kitei ki dei ki nongbylla, kiba trei ha kawei ka karkhana shna mawit ha Sahudangi bad ki dang leit phai sha  Cooch Behar district ha West Bengal.
Napdeng kiba mynsaw, ki kynthup ia 3ngut ki khynnah bad 4ngut ki kynthei.
Ka jingeh suda kat shaba phai.
Dei hangne ki ong “shong ruh jhih ïeng ruh kynduh.
" Synei ki nongbylla bapli.
Ki don sa 200ngut kiba dang shu ioh ia ka jingpang coronavirus ha Uttar Pradesh, ha ki 24 kynta ba ladep.
Kiba dang shu ioh thymmai, ki dei na  Merrut, Rampur bad Saharanpur district.
Ki don sa 477ngut kiba ioh jingpang Covid-19 ha Tamil Nadu, katba ki don 939 ngut kiba la ioh jingkoit ha ka jingshah sumar ha katei ka jylla.
Ki don sa 3ngut kiba iap mynta ka sngi bad baroh kiba iap, ki la poi sha ka 74ngut.
Ki don sa 1,606 ngut kiba ioh pang thymmai bad 67 ngut kiba iap ha ki 24 kynta ba ladep.
Mynta baroh kiba ioh pang, ki long 30,706ngut.
Kiba iap, ki la poi baroh sha ka  1,135 ngut ha katei ka jylla.
Ha Mumbai, ki don 18,555ngut kiba ioh pang bad 696 ngut kiba iap.
Ka jaka jong ki riew khlem iing ha Dharavi, kaba dei ka jaka sah kaba heh tam jong ki riew khlem iing ha India, ka la don sa 53ngut kiba dang shu ioh pang coronvirus ha ki 24 kynta ba ladep.
Baroh kiba don ha katei ka jaka sah, kiba ioh pang, ki long 1,198ngut.
Ha Manipur, la iathuh ba kawei ka briew kaba 75 snem ka rta bad uwei u shynrang, uba 48 snem ka rta, ki dei kiba ioh jingpang thymmai bad  ki dei kiba dang shu leit phai na Mumbai sha Manipur.
Mynta kiba ioh pang covid ha katei ka jylla, ki long 4 ngut.
Shillong: U symbud myntri rangbah ka jylla u bah Prestone Tynsong, u la pyntip ba na ki 873 ki ba la wan phai na Tamil Nadu, 12 ngut la test positive ha ka Rapid Diagnostic Test Kits.
U la iathuh ruh ba 7 ngut ki briew, ki dei na  East Khasi Hills District, 4 ngut ki dei na  Tura bad iwei na  Ri Bhoi District.
La iathuh ruh ba ia ki 12 ngut la dep ban shim ia ki sample bad phah ha NEIGRIHMS bad Tura Civil Hospital ban leh ia ka PCR test, ha kaba ka result jong ki 4ngut  na Tura bad iwei na Ri Bhoi, la pyntikna ba ka long negative, katba ka result jong ki 7 ngut ki briew kiba dei na East Khasi Hills District, yn sa ioh lashai ka sngi.
La iathuh ruh ba ia kine baroh 12 ngut la ialam mardor  sha Quarantine Centre kiba don ha ki District jong ki.
Na ka liang u bah Prestone Tynsong u kyrmen ba ki result jong kine 7 ngut ki briew kiba dei na East Khasi Hills District ruh kan long negative.
Kham bha ba ki quarantine ha ki community centre ban ia ka home quarantine.
No home quarantine,that’s all.
Shillong: U slap ula ther jur hynnin ka sngi ha Sohra, ha kaba ka jinghap slap, ka la poi sha ka 45.
4mm, haba khein naduh ka por 8.
30 hynnin ka step, haduh ka por 8.
30 hynnin ka miet.
Ha katei kajuh ka por, u lap ha Umiam, u long tang 15.
2mm, katba ha Shillong, u long tang 0.
5mm.
Mynta ka sngi, ka nongbah Shillong kam don slap satia, katba ka Sohra, ka ioh tang 2.
4mm bad ka Umiam, ka ioh tang 0.
2mm.
La iathuh ba lashai kan don ka jingkhie eriong, ha ka jingstet kaba 30 haduh 40 kilometre ha ka shi kynta bad kan don ruh ka jinghap slap, kaba jur ha ki bynta jong ka Jylla.
Shillong: Ka Meghalaya Board of School Education (MBOSE), ka la pynbna ban pynlong noh ia ki eksamin ba dang sah jong ka Board, na ka bynta ki Class XII.
Ha ka 8tarik Jylliew 2020, kaba dei ka Lah Sngi U Blei, yn pynlong ia ka eksamin halor ka subject Statistics.
Ha ka 9tarik Jylliew 2020, kan dei ka sobjek Music (western), Physical Education, katba ha ka 10tarik Jylliew, kaba dei ka Sngi Balang, kan dei ka subject Mathematics.
Baroh ngi la iohsngew ia ka jingong ba ka jingshakri para briew ka long ka jingshakri Blei.
Ka jingleit jingiaseng ha ïingmane khlem ka jingisynei para briew ka long lehnohei.
U bah Edius Thongni uba long u Ex.
Sordar jong ka shnong Seiñduli-I ryngkat bad ka kurim jong u, ka Listiphul Ïawphniaw ki la pynurlong ia kitei ki kyntien.
Ki la long kum uta u nong Samaria babha ba la kren pharshi da u Jisu ha u Lk.
10:25 – 37.
Lada pule ia kitei ki dkhot, ngi lap ba la don uwei u riewsaid uba la kylli ia u Jisu, “Ko nonghikai, ngan leh aiu ba ngan ioh jingim bymjukut?" U Jisu u la jubab da kaba iathuhkhana ba u la don u briew uba la hiar na Jerusalem sha Jerikho bad uba la shah shoh ha ki nongtuh ha lynti haduh ba u la mynsaw jur.
Katba uta uba mynsaw u dang thiah harud lynti ryngkat ka jingphlei snam, la wan lap shuwa da ki 2 ngut ki riewniam.
Kita ki la iaid kiar noh.
Haba la wan lap sa u nong Samaria pat u la isynei ia u.
U la pynkit ia uta uba mynsaw haduh ka ïingbasa ba u ju sahmiet.
Hangta u la sumar ia uba mynsaw.
Ynda u la mih nangta ban leit jingleit u la ai 2 tyngka ha uta u trai ïing khnang ba un sumar bha ia uba mynsaw.
Te u Jisu u la ong ia uta u riewsaid ba lada u kwah ban ioh jingpynim u dei ban bud ia ka nuksa jong u nong Samaria babha ban ai jingiarap lem ia kiba duk bad kiba shem jynjar khlem da ñiew shiliang khmat.
U bah Edius Thongni bad ka kurim jong u ki la pyndep ia katei ka jinghikai da kaba ki la ai isnei da u khaw khasi mar 6 kg bad u phan ba ki thung ha kper mar 2 kg ia ki 12 ngut ki khunswet, 2 ngut ki riew kynthei bad 3 ngut ki tymmen kiba la kyrduh khait ha ki sngi pakhang shnong.
Ka jingleh isnei jong kine 2 ngut shi kurim ka la long shisha ka jingkyrkhu ia ki 17 ngut ki bym don eiei shuh ban bam.
Kane ka jingleh jong ki 2 ngut to ai ba kan long ka nuksa babha ia kiwei ruh.
Bad ba ka jingminot ban leit ïingmane ryngkat bad ka mynsiem isih para briew kam myntoi eiei.
Shillong: Kawei ka bus kaba kit ia ki briew, ba dang shu wan phai na Chennai mynta mynstep, kaba mut ban leit buh briew sha Baghmara, South Garo Hills District ka la thung sharud surok ha Dudnoi.
Ha ba iakren bad u Deputy Commissioner jong ka North Garo Hills District u S C Sadhu u la iathuh ka bus kaba kit ia ki briew ki ba dang shu wan phai na Chennai, kaba thmu ban leit sha Bagmara ban leit buh ia ki briew jong ka North Garo Hills, ka East Garo Hills bad na South Garo Hills, ka la thung sha rud surok, ha ka shnong shnong Dudnoi.
Ha kane ka jingjia, u nongniah ula mynsaw  bad u nongbud kane ka bus, kat ba kiwei ki ba don ha kane ka bus ki la shu mynsaw malu mala bad ia ki ruh la rah noh sha jaka sumar.
La iathuh ruh ba ia kiwei kiba mynsaw malu mala la phah noh da kawei ka bus ban pynpoi ia ki sha ki jaka ba ki sah.
Ki briew ki dei na ka ne ka jylla, kiba sah kut ha jylla Tamilnadu, ki la wan phai da ki rel ba kyrpang na Chennai ka ba la mih ha ka 14 tarik u Jymmang 2020 bad poi ha Guwahati Railway Station ha ka 16 tarik u Jymmang 2020.
Kane ka rel ka la wan buh ia ki 856 ngut ki briew ki ba dei ki nong Meghalaya.
Na ka liang u myntri rangbah ka jylla u Conrad K Sangma lyngba ka twitter u la pyntip ba baroh ki briew ki ba wan na Chennai, kiba dei na Khasi Hills, Jaintia Hills bad Garo Hills ki la poi sha ki jaka ba la buh ban screening bad test ia ki.
U la ai khublei kyrpang ruh ia ki doktor, ki nurse bad ki nongtrei ka koit ka khiah kaba ki la trei shitom ha kum kane ka por.
Agartala: Sa 11ngut ki briew, ki ioh coronavirus ha Tripura bad kitei ki kynthup ia 7 ngut ki shipai BSF bad mynta kiba ioh jingpang ki la poi sha ka 166ngut, ong U  Biplab Deb, myntri rangbah ka Tripura.
U Deb, u iathuh mynta ka step, lyngba ka tweet, ba na ki 625 ngut kiba la dep test, ki don 11 ngut kiba ioh ia katei ka jingpang.
Kitei ki kynthup ia 7ngut ki shipai BSF, 4 ngut ki riew paidbah, kiba don ha   Churaibari Gate bad kitei ki kynthup ia arngut ki nongniah kali bad 2 ngut kiba dang shu wan phai na Guwahati, ong U Deb.
Shillong: Ka KSU Photjaud Rangthong Unit, lyngba ka kyrwoh khubor ba la phah da U Samla Everwell Robin Thongni, uba dei U President jong ka KSU Photjaud Rangthong Unit, ka la leit ai mynsiem bad ban pyntngen bad ban noh synñiang sha ki artylli ki jaka shong marwei, (home quarantine) lane  sha kito kiba dang shu wanpoi na East Khasi Hills District bad kiba nabar jong ka jylla kiba hap ban ia shong jngai iwei ia iwei, lane leh home quarantine(Covid-19)  sha ki jaka ba la pynkhreh da ka shnong, ki ba ha ïing bad ki bor ba dei khmih.
Ha kane ka sngi la ïa don bynta  lang ban sakhi da U Secretary jong ka shnong Photjaud Rangthong  bad ha kane ka jingleit ai mynsiem da ka KSU Photjaud Rangthong Unit la ïoh ruh ïa ka jingkren na ka Samla Ibanpyntngen Thongni, kaba bat kum ka Assistant Sport Secretary ha kaba ka  la ong ba katno ka dap da ka jingsngewkmen ha kaba ki paradoh parasnam, ki la wanpoi ha la shnong lajong bad kumta ki pdiang sngewbha ruh,  da ka jingkylluid mynsiem, kum ki hynmen ki para lajong.
La kyrpad ruh ba  kin shah shitom ha kane ka quarantine la ka long katno katno sngi ruh bad  lada ki donkam kino kino ki jingdonkam, ba kin pyntip,  ba ïoh lehse na ka liang jong ka seng ka lah ban ïarap.
Khliehriat: Ka Seng Southern Border Youth Welfare Assotiaton (S.
B.
Y.
W.
A), East Jaiñtia Hills District ka dawa ia ka Company Jio, ban pynbiang Network ha thaiñ khappud khamtam ia u Tower uba don ha shnong Lama, namar  ka network ka la thut bha ha ka rukom treikam, khamtam ha kum kane ka por pakhang shnong,  ha kaba ki briew ki peit bha ia ki lad pathai khubor ne ki jingtip ba donkam jong ka Sorkar bad kumjuh ruh ki briew ki pyndonkam ban leh online class lyngba ki Mobile Phone.
Kumta ka seng ka la ong kumba 10 tylli ki shnong kynthup Lama, Borkhat, Kwator, Natbor, Demlakang,Pdengwahkhyriam bad kiwei de ki shnong kiba pyndonkam ia ka network jio hapoh ka thaiñ, ki pynpaw ia ka jingsngewdiaw halor ka rukom thut katei ka network man la ka por kaba buh jingeh ia ki paitbah.
Halor kane ka jingshem shitom jong ki paidbah ka seng SBYWA, ka dawa ia ka Company jio ban pynbiang Network da kaba pynkhlaiñ shuh shuh ia tei u tower ba don ha shnong Lama bad lada kim leh ei ei, na ka liang seng kan sa ujor sha ki bor kiba halor lane ban phah khang shisyndon, ong ka kyrwoh na   u President jong ka Seng, U Bah  Skhembor Shadap.
Shillong: Ha kawei ka jingjia kaba  sngewsynei  ha kaba uwei u khyllung u ba dang shisnem san bnai u la shah  bthat jubor ia ka jingim ha la u jong u kpa ha ka shnong Amlanai ka ba hap ha Amlarem Sub Division,West Jaintia Hills District ha ka 14 tarik u Jymmang.
Kat kum ka khubor ba la ioh na ki pulit, la iathuh ba une u briew u dei u ba la tip kyrteng kum u Wanpyntngen Langshiang 23 snem ka rta, ha kaba u la shoh bad ksih  ia la u khun u ba dang shisnem shiteng haduh ba un da khlad.
Na ka liang ki pulit, ki la   kem ia une u briew bad ki la rah sha iingbishar mynta ka sngi, katba ia u khunlung, ki la shimti ban pyndep ia ka jingdonkam jong ka aiñ Ialong Civil Hospital.
Halor kane ka jingjia la register ruh ia ka case ha Dawki Police Station, katkum ka kyndon aiñ section 302 IPC.
Ha kawei pat ka jingjia ha ka shnong Hawai Sutnga, kaba hap ha Dawki Police Station u wei u briew u ba 23 snem ka rta, u la bthat hi ia ka jingim ha u tyllai phasi, ha ka 14 atrik u Jymmang.
La iathuh ba une u briew u la shim hi ia la ka jingim ha ka por ba ka lok bad ki khun jong u ki dang leit kai ha ing jong ki ba sah marjan.
Ia ka met jong une u briew la wan shimti da ki pulit ka Dawki Police station ban leh ia kaba donkam.
Shillong; U myntri ka tnat ka koit ka khiah ka jylla u bah A.
L Hek, mynta ka sngi, u la iathuh ba ki don haduh 856 ngut ki samla ka jylla naduh ki samla pule haduh kiba trei kiba la wanpoi hapoh Meghalaya na ki jylla kum ka Tamil Naduh, Kolkata, Assam bad kiwei kiwei de ki jylla napoh ka ri India.
Nalor kane u bah A.
L Hek u la iathuh ba na ki 856 ngut kiba wanphai sha Meghalaya ki long na Ri-Bhoi 165 ngut, na West Garo Hills 189 ngut, na Trikikilla 34 ngut, na Bajengdoba 180 ngut, na Jowai 77 ngut, na Khkiehriat 31 ngut bad na Shillong ki long 192 ngut.
U bah Hek u la iathuh ba ia baroh la dep phah ‘screened’ bha ha man ki khyrdop ka jylla ha shwa ba kin ioh rung hapoh ka jylla Meghalaya.
“Baroh ki ba wan phai kim don ki dak ki shin ka jing pang ‘cirona virus’ bad bun naki kumba 95 percent la phah leh ‘quanrantine’ hapoh ki ing lajong bad 5 percent ki don haki jaka sah kyrpang bala buh kyrpang ka sorkar bad ki bor pyniaid shnong kum ki ‘Community hall’ bad ki skul" la bynrap u bah A.
L Hek.
U myntri ka tnat ka koit ka khiah u bah A.
L Hek u la ong ruh baki briew ka tnat ka koit ka khiah kila btah ia baroh ba kidei ban bud ryntih bad burom iaki kyndon ka sorkar haba dei bad ka jing iaid beit iaka ‘quanrantine’ hapoh ki jaka ba ki ioh bad bad kidei ban pyntip bara bor shaka sorkar lada don kiba sngew shitom haka por ba dang iaid ka jing ‘quanrantine’.
Kat kum ka jingiathuh u John Clement (Scholar Google Citations) u wei na ki riew wadbniah shaphang ka khein ka diah ia ki briew (Statistic) kiba pyndonkam ia ka internet ha ka pyrthei baroh kawei.
U ong kumba 4.
57 billion kiba pyndonkam ia ka internet ha baroh kawei ka pyrthei haduh u bnai april 2020.
Bad ka long kumba 59% lada shim kyllum baroh kiba pyndonkam ia ka internet haduh u bnai april 2020.
Bad ha u bnai January 2019 ki don kumba 4.
39 billion kiba pyndonkam ia ka internet.
Tang shi snem ka ia pher bak ly bak bad kane ka pyni ba ki briew ki la nangkiew sted shisha ha ka rukom pyndonkam ia ka internet haba ia nujor tang hapoh shi snem da ki phew billion ki ia pher.
Haba ia nujor ia ka jingstad ki briew ha ka por ba leit bad mynta ka la ia pher san lum san wah ka jingnang jingtip ki briew.
U Alvin toffler ha ka kot Future Shock u kdew kumba 90% ka jingkhie rasong bha ka jingstad ha kine ki juk mynta haba ia nujor bad ki juk hyndai ha ki snem 2000 sha poh.
Kane ka pyni ba ki briew ki la nangtip nangstad shisha shisha katba nang iaid ka por.
Ha ka juk kaba kham mynshwa ki briew kim bna eiei ban ialap khana shaphang kata ka internet ki briew ki ang lyngngoh lane ki long kum ka jingphohsniew ba don ha sha ram ïa ban ia pur khana shaphang kata ka intermet.
Hynrei ha ka juk mynta pat wat ki khynnah ba dang 5,6 snem ki la tip bha sha phang ka internet, bun ki kham nang kham tip pynban ki khynnah ban ia ki kmie ki kpa jong ngi ban ia pyndonkam ia ka Internet.
Hooid da shisha ka jingmih ka internet ka la long shisha kaba pynsuk ia ki briew ha kane ka juk mynta haba ia nujor bad ka juk mynshwa, ngi im ha kane ka juk shai mynta kiba bun ki la niew bad jer kyrteng pat ia ka da ka juk teknoloji (Technology) namar ba la kiew sted bha ka jingnang jingtip shaphang ki kor ki bor saian.
(Science & Technology) ki briew kim don kam shuh ban pynlut por ha ka leit ka wan kum mynshwa la da donkam, hynrei tang na iing ngi la lah ban pyndep lane leh ia ki kam baroh.
Wat haba phai sha ki ophis (Office) sorkar, lane ha ka pule puthi ki khynnah skul, wat ha kino kino ki kam jong ki riewshimet baroh, mynta ki la ia phai khmat beit sha ka suk da kaba pyndonkam beit da ki onlain (online) bapher bapher ban suk.
Haba ia nujor mynshwa ka bam por da ki taiew ki bnai ban tip khubor na kawei ka ri sha kawei ka ri hynrei mynta pat ka bam por tang da ki minit ki kynta ban tip ia ki jingjia na kawei ka ri sha kawei ka ri.
Bun kiwei kiwei ki jingsuk kiba ngi ioh na ki internet ha kine ki sngi kiba ngam lah ban jer lut hangne.
Da ka internet ka pyni ba ngi la don ha ka juk jong ka jingsuk shisha ha ki liang baroh ban ia nujor bad ka juk mynshwa.
Ka Internet kam ia pher na ka kper Eden: Haba nga pule bniah shaphang ka kper Eden ba U Blei u la buh ia ki arngut ki briew ia u Adam bad ka Im ha kane ka kper ka long shisha ka kper ba dap tang ka jingsuk haba kine ki don hangne kim khuslai eiei khyndiat ruh ha kiei kiei baroh, ka long ka kper kaba dap tang da ki syntiew ki skud bad ki Soh ki pai.
Bad U Blei u la ong ba na baroh ki jait soh phi lah ban bam ei ban kheit katba phi kwah, hynrei u la maham ba tang ia u wei u dieng soh ba kim bit ban bam da lei lei ruh bad u ta u long u dieng ka jingtip ia kaba bha bad ka ba sniew, bad la da men bam ha kata ka sngi men iap da shisha.
(Jenesis 2:15)Kumjuh ruh ka long ha ka internet, ha ka internet ki dap tang ki syntiew ki skud (Ki jingpynbyrngia kiba pynsngewtynnad ia ki briew) bad ki soh ki pai (ki lad ban pynsuk ia ka long briew man briew ha ki ba bun ki kam) bad ha ka internet katba phi kwah ban leh ki long lut baroh, hangne ki la don lut namar ha ka internet la thep lut ia ka pyrthei baroh kawei.
Bad na baroh ki ba don ha ka internet phi lah ban pyndonkam hynrei tang kawei kaba ym bit ban pyndonkam da lei lei ruh bad kata ka dei ka websait (Website) ki phlim awria jong ki thei nuti.
Kane ka long kaba sniew bad kaba ijli haduh katta katta ia ka long briew man briew ha ka im lang sahlang wat ha khmat U Blei.
Namar na kine ki khring sha ka jingmut jingpyrkhat ba sniew ban lynkwah brai ia ka doh bad nga lah ban ong ki long kum ki tynrai ka jingthombor ia ki kynthei khynnah ha ka ri bad ka jaitbynriew.
Ka tari lane ka wait la thaw ban pyndonkam u briew ban suk ha ka pom ka dain ka ot, lada ngi pyndonkam bakla pat ka dei ka tiar ka ba sniew haduh katta katta wat ka lah ban pyniap wat ia ka mynsiem briew ruh.
Kumjuh ka internet ruh kam long kaba sniew la thaw bad pynmih na ka bynta ban pynsuk ia ka kam ka jam ha ka juk mynta, hynrei lada ngi pyndonkam bakla pat ka long kaba ma ! haduh katta katta ia ka longbriew man briew.
Kaba nyngkong eh ka dei ha nga bad ha phi kiba pyndonkam ia ka, ha kano ka rukom ngin pyndonkam.
Khublei shibunKaba dei!!!.
Shillong: Ka kynhun jong ka Pynthorumkhrah Flood Control Committee (PFCC) hapoh ka jingialam jong u bah PN Syiem, myn hynnin ka sngi, ki la leit ban ia kynduh ia u myntri ba dei peit ia ka tnad Water Resources, u Bah Brolding Nongsiej ban ai ia ka dorkhas halor ka jingshlei um ha katei ka thain ha ka por slap.
Haba kren ha ki lad pathai khubor, u bah Pynshngainlang Syiem u la iathuh ba   ki dong ki ba ju iakynduh jingeh ha ka jingshlei um man ba slap, ki long ka dong Langkyrding, Nongmynsong, ka dong ka diang nongmynsong, Block 1, Block V ka shnong Langkyrding, Block 1 bad Block V jong ka Pynthorumkhrah.
U la iathuh ruh ba kane ka jingshlei um, ka ktah ia ki nongrep kiba rep hapoh ka dong Langkyrding bad Pynthor bad ki don na ki jaka kiba la rit ka um ka khlain bha bad kane ka long ka ba buh ia ki khynnah ha ka jingmynsaw bad wat shiteng miet ruh la hap ban phet lada ym phet lah ban mynsaw na kane ka jingshlei um bad kane ka wan rah ia ka jingduh ia ki jingdon jingem.
Na ka liang u bah PN Syiem u la iathuh ba ha kane ka jingiakren bad u Myntri, u la iathuh ba ka don ka skhim ka ba la pynkhreh da ka sorkar ha kaba ia dei bad katei ka thain na ka Ministry of Water Resources ka la don ka skhim ia kaba ki khot ka Pynthorumkhrah Flood Control project, hynrei namar ba ki donkam bun ka jaka bad mynta ki dang peit bniah ia kane ka skhim.
Na ka liang jong u myntri, u la iathuh ba ka don ka River Rejuvenation Committee, ha kaba u PCCF u la ong u Chairman ha kaba ki la ia don lang ruh kiwei ki tnad sorkar, na ka bynta ka wah Umkhrah bad Umshyrpi kumba la bthah da ka NGT.
Na ka liang jong u myntri sorkar u la ong ba un sa bthah ban khot ia kane ka jingialang ban ia kren ha kaba ia dei bad kane ka bynta.
U Bah Pynshngain MDC u la ong ba lada ka sorkar ka ia kren ia kane ka jingshlei um ha Shillong ka Wah Umkhrah ka dei ban wan sha khmat eh ban iada na ka jingshlei um.
Ka jing iateh sai iong sai saw, ka pynpoi pynban sha ka jing ia khlad jynduh bad katei ka dei ha ka nongbah Patna, ha kaba u nong iathoh, ula iap noh, tang mar shu dep iathoh.
Ha katei ka jing iathoh, ki don 90 ngut kiba ioh pang khlam coronavirus bad nangta sa u nong iathoh, uba don 30 snem ka rta, uba dei u  software engineer, uba trei ha Gurugram, ula iap noh, tang ar sngi, mar ia dep iathoh.
Mar ia iap, utei u nong ia thoh, ki bor district ha Patna, ki leit sha ka shnong Paliganj, kaba don 50 kilometre na Patna, ha kaba la test ia kitei kiba ha iing ba marjan bad la lap ba 15ngut na kitei kiba leit ha katei ka jing iathoh, ha ka 15tarik Jylliew 2020, ki ioh ia katei ka jingpang khlam.
Mar kumta, ki bor distrik, ki la wad jingtip shuh shuh bad hadien ka jing lum jingtip ia baroh kito kiba leit ha katei ka jing ia thoh, la lap ba ki don sa 80 ngut kiba ioh ia katei ka khlam bad kaba dei ka sien nyngkong, ba kan don ka jing ia bit jingpang haduh 95 ngut na kawei ka jaka.
Ki bor pyniaid distrik ha Patna, kim shym la ioh ban test ia utei u nong iathoh, uba la iap, namar ba la tep noh ia ka met jongu, khlem da iathuh satia ia ki bor sorkar.
Ka khubor pulit, ka iathuh ba utei u briew, u dei uba 30 snem ka rta bad u leit sha ka shnong jongu ha  Deehpali, ha ka 12tarik Jymmang 2020 bad ka dei ha katei ka por, ba u sdang ban ioh pang  Covid-19, hynrei kiba ha iing, ki iaid shakhmat ban pyndep ia ka jing ia poi kha jongu.
Ar sngi hadien ka jing iathoh, ka jingpang, ka la nang jur tyngeh bad la ialam mar mar sha AIIMS, Patna, ha kaba ula iap noh.
Ki bor distrik, ki la test ia kiba leit sha katei ka jing iathoh bad ki don 95 ngut kiba ia bit ia katei ka jingpang, hynrei, kaba lyngngoh ka long ba ka nong iathoh pat, kam bit jingpang eiei satia.
Ki bor distrik, ki kynnoh ba kitei ki nong ia thoh, ki la pynkhein ia ki kyndon jong ka sorkar, da kaba ki la khot sngewbha ia palat 50 ngut ki briew.
Please let me know if you you didn’t mind …how this covid19 can spread within a minute to many citizens? And why it’s is not show his symptoms imeddiatly ??.
Shillong: U General Secretary jong ka Seng Hynniewtrep Youth’s Council West Khasi Hills District bad kumjuh u General Secretary jong ka Seng Western Youth Federation Sengkmie ki la phah ka shithi sha u Deputy Commissioner jong ka West Khasi Hills District, halor ka phang ban pynjlan ia ka tarik ban submit ia ka scheme PMAY kaba dei ka scheme shna iing ha ki Block, hadien ba la ioh ka jingkyrpad na ki katto katne tylli ki shnong ha kine ki thain kiba la pynpaw ka jingeh namar ka jingbuh khim por jong ki C&RD Block ha kine ki thain ban submit khatduh ia ki kot ki sla kaba dei ha ka 30 tarik mynta u bnai.
Na ka liang kiba apply ia katei ka scheme ki pynpaw ka jingeh ia ka jingbym lah ban pynbiang ia ki kot ki sla ha ka por kaba lyngkot bad nalor ka jingdon tang kawei ka machine ban shon ia u ADHAAR No.
ka buh jingeh shuh shuh ia ki nongaply ban submit ia ki application jong ki ha ka por ba la buh da kitei ki C&RD Block ha katei ka District.
Na ka liang jong kitei ki seng ki buh ka jingkyrpad ia u Deputy Commissioner jong ka West Khasi Hills District ban bthah sha baroh ki C&RD Block kiba don ha kane ka District ban pynjlan biang ia ka por ban submit ia ki kot ki sla bad kumjuh ruh kine ki seng ki ai jingmut ia u khlieh jong kane ka District ba lehse lada ym don lad ban pynjlan ia kane ka tarik, ki C&RD Block kin sngewbha ban nang shah shuwa ban submit tang ia ka application lem bad katto katne tylli ki kot ki sla bad ha kaba iadei bad u ADHAAR No ban sa submit pat hadien ba la dep shon kane ka machine.
Shillong: Ka Meghalaya Pradesh Congress Committee (MPCC), ka la pynlong ia ka ‘Dharna’ lane ka jing iakhih ba jai jai ban pyrshah ia ka jing pynkiew dor ia ka Petrol bad ka Diesel.
Ia ka ‘Dharna’ ka MPCC ka la pynlong hapoh ka ophis treikam ka Congress Bhawan ha ka jing ia don lang ki dkhot ka Shillong City Congress Committee.
Ia ka jing iakhih ba jar jar lane ka ‘Dharna’ la lamkhmat da u working president u bah James S.
Lyngdoh u bah Charles Pyngrope u bah Kennedy C.
Khyriem, ki dkhot ka Mahila Congress, Youth Congress bad ki dkhot ka NSUI lem bad ki nong kitkam ka party.
Na ka liang u working president ka MPCC, u bah James S.
Lyngdoh, u la ong ba ka long kaba lyngngoh ba ka sorkar India ba ka pynkiew ia ka dor ka petrol, diesel, katba ka dor ba thied pat ka hiar bha.
U bah James S Lyngdoh u la pynrem jur ia ka jingthmu ka sorkar India ban lute ia ki paidbah ka ri da kaba pynkiew ia ka dor Umphniang nalor ba ki paidbah ka ri India ki dang shitom ban pyndap ha ing namar ka jing shah kthah ha ka khlam ‘COVID-19’.
U bah James S Lyngdoh u la iathuh ruh ba baroh ki dkhot ka seng Congress, kin iakhih ha la ki ophis kum shi bynta ban pyrshah ia ka jing pynkiew iaka dor Umphniang bad kumjuh ka seng Congress ka la phah da ka dorkhas sha u myntri rangbahduh ka ri India u Narendra Modi lyngba ka ophis treikam jong ki Deputy Commissioner jong man ki district ka jylla.
Kumjuh ki nongialam ka Ri-Bhoi District Congress Committee (RBDCC), hynnin ka sngi ki la mih surok na ka bynta ban pynpaw ia ka jingpyrshah kaba jur halor ka jingkiew dor kaba kynsan kynsan ka Umphniang Petrol bad Diesel ha ri baroh kawei.
Lyngba jong katei ka sngi kba ki la mih paidbah ha Nongpoh, la iohi ba baroh na ki heh nongialam ka Congress ha Ri Bhoi, ki la iamih paidbah ha ryngkat ka jingrah ia ki plakad bad pyrta shla, kaba long kum ka jingpyrshah ia ka sorkar NDA, kaba la lamkhmat da ka BJP bad ruh ia u Narendra Modi, namar ba ki la pynkiew dor ia ka Petrol bad Diesel, hynrei ki khlem da pyrkhat pat ba ka la ktah ia ki paidbah.
Kiba la donlang ha katei ka jingiamih paidbah, ki kynthup ia u Bah Mayral Born Syiem, MLA ka Nongpoh, u Bah Balajied Ranee MDC ka Nongpoh, Bah Plielad Tiewsoh President ka Nongpoh Block Congress Congress Committee, Bah Rocky Marwein Working President ka Umsning Block Congress Committee bad kiwei kiwei ki nongialam ka Party Congress ha Ri-Bhoi.
U Bah Mayral Born Syiem, u la ong ba Congress ka pynrem jur ia ka Sorkar pdeng halor ka jingkiew dor palat ka Petrol bad Diesel, namar ka jingkiew ka Petrol bad Diesel, ka wanrah jingeh ia ki paidbah bad khamtam eh ha kaba kum kane ka por ba baroh ki dang iakhun pyrshah ia u Corona Virus.
U la ong ruh ba ka jingkiew dor jong ka petrol ka la ktah lut nadong shadong naduh ka jingkiew dor ki marbam mardih bad kiwei kiwei ki mar ki mata.
Kumta ban shimkhia halor katei ka Congress kan sa phah da ka jingthoh sha u Myntri Rangbah duh ka Ri u Narendra Modi ban pynpaw iaka jingpyrshah jur bad ka jingeh ba ki paidbah ki iakynduh naka jingkiew dor shaba palat jong ka Petrol bad Diesel.
Shillong:Myn hynnin ka sngi ki dkhot ka Khasi Student Union (KSU), Federation of Khasi Jaintia Student and Garo People (FKJGP) bad ka Hyniewtrep National Youth Front (HNYF) ki la leit ban ia kynduh ia u Chief Executive Member (CEM) ka Khasi Hills Autonomous District Council (KHADC) u bah Tistosstarwell Chyne ban ai kyrshan iaka District Council ban thaw da ka Police Outpost hapoh ka shnong Langpih kum shi bynta ban ai jing shngain ia ki paidbah kiba sah hapoh ki shnong kiba don haki khappud hapdeng ka Assam bad Meghalaya.
Na ka liang u president ka KSU, u bah Lambokstar Marngar u la ong ba ki sengbhalang ki dap da ka jingkmen ba ka KHADC ka shim rai ban tei da ka Police Outpost ban ai jing shngain iaki paidbah kiba sah haki khappud jong ka bynta Langpih.
“Ngi wan ban iakynduh ia u CEM ban ai jing kyrshan iaka jing thmu ka KHADC  ban tei hi da ka Police Outpost hapoh ka shnong Langpih khnang ba ki paidbah ka thain kin ioh jing shngain" la bynrap u samla Lambokstarwell Marngar.
U samla Lambokstarwell Marngar, u la pynpaw ba haki por ba la leit noh ki paidbah ka thain kila duh noh iala ka jingim ba mih ka jing ia kynad hapdeng namar ka jing wan kyntur pud bad pyrshang knieh jaka ki nong Assam khamtam ki pulit.
Na ka liang u samla Lambokstarwell Marngar, u la iathuh ba ka KHADC kan pynlut hi na ka bynta ban tei ia ka Police Outpost bad hadien ba la dep kan sa aiti sha ka sorkar ban ban pyndonkam ia ka.
Shillong:Kum shi bynta ban teh lakam ia ka jing pur ka jing pang ‘corona virus’ hapoh ka jylla khamtam hapoh ka East Khasi Hills, na ka liang ka ophis treikam Deputy Commissioner (DC) ka la pynbna ban pynjari biang ia ka korphiw miet naduh 30 tarik jylliew haduh 6 tarik naitung 2020 naduh ka por 9 baje mynmiet haduh 5 baje mynstep hapoh ka East Khasi Hills bad ki jaka markhap ka nongbah Shillong.
Ka ophis treikam DC ka la shim ia kane ka rai kum shi bynta ban pyntreikam ia ki kyndon ka tnat ka koit ka khiah ka jylla, kum shi bynta ban iakhun pyrshah ka jing pang ‘corona virus’ da kaba khanglad ia ka jing ialum paidbah khamtam hapoh ka nongbah Shillong.
Ka hukum na ophis treikam DC la batai ba ka korphiw miet kan nym treikam ia ki nongtrei sorkar, ki pulit bad shipai, ki nongtrei ka tnat ka koit ka khiah, ki dukan die dawai, ki dukan die marbam, ki nongtrei ka tnat MeECL, NEEPCO, Power Grid, FCI, PWD, PHE bad ka Shillong Municipal Board, ki nong leit sam bam, ki petrol pump, ki nongtrei ka sorkar bad ki nongthoh khubor.
Ka hukum ka kyntu ia baroh bad bud ryntih ia ki kyndon ka tnat ka koit ka khiah ka jylla haba dei bad ka jing ia jngai na kiwei pat.
Nalor ka korphiw miet, ka hukum na ka ophis treikam DC ka East Khasi Hills, la pynshai ruh ba la khang ia ka jing ia rung ia mih briew na kiwei ki jylla sha kiwei pat lait noh tang iaki nongtrei kiba la pyntbit ialade lane ki ki ‘skilled’ bad ‘Highly Skilled Workers’ kiba la ioh jingbit naki bor sorkar bad ki dukan kiba plie kin dei tang katto katne kiba la ithuh ka sorkar bad ki dei ban plie tang haki por bala pynbiet ka bor district.
La kyntu ruh ia ki paidbah ban kiar na ka jing ialum paidbah bad ban bud ryntih iaki kyndon ka tnat ka koit ka khiah haba dei bad ka jing tehlakam iaka jing pur ka jing pang ‘corona virus’ hapoh ka jylla.
Haba dei bad ka jing iaid kali, ka hukum na ophis DC la batai ba ki kali naduh ki kali riew shimet haduh ki kali paidbah, ki dei ban iaid katkum ki kyndon bala pyllait dang shen.
Ka hukum ka batai ruh ba ia ki swimming pool, ki jaka lehkai lane ki ‘Gaming Station’ bad kiwei ki jaka ba khring paidbah ym pat shah ban plie katba ki ‘restaurant’ ki lah ban plie hynrei ki dei tang ban shu rah sha ing.
Ia kane ka hukum la pynmih kum shi bynta ban buh ki kyndon naka bynta ban tehlakam iaka jing pur ka jing pang ‘corona virus’ hapoh ka jylla.
Shillong:U myntri ka tnat Disaster Management u Ma Kyrmen Shylla, myn hynnin ka sngi u la iathuh ba ka jing jur palat u slap naduh u bnai iaiong haduh mynta 29 tarik jylliew 2020 ka la ktah ia kumba 617 tylli ki shnong hapoh ka jylla Meghalaya.
U Ma Kyrmen Shylla u la iathuh ruh ba ki don kumba 15,80,684 ngut kiba shah ktah bad 6 ngut ki la duh noh iala ka jingim naduh ba sdang ka jing jur u lapbah hapoh ka jylla Meghalaya baroh kawei.
Lah ban kdew ruh ba kane ka jing jur u lapbah bad eriong hapoh ka jylla ka la sdang khie, naduh u bnai iaiong 2020 hadien ba wan iaid lynti ka eriong’ Amphan’ napoh ka jylla West Bengal bad Odisha.
“Katkum ka kaiphod na ka ophis treikam u Executive Director ka SDMA bad na ki bor district ka jylla, ki la don kumba 15,80,684 kiba la shah ktah na kumba 617 tylli ki shnong ka jylla Meghalaya bad 6 ngut kiba la duh noh ia ka mynsiem ha ka jing shah lympat pyrthat bad ba ngam jyllop kaba la jia naduh naduh 1 tarik iaiong haduh mynta 29 tarik u bnai Jylliew 2020" la bynrap u Ma Kyrmen Shylla.
U Ma Kyrmen Shylla u la iathuh ruh ba ki la don kumba 2117 tylli ki ing ba shah ktah ha ka jing jur u lapbah kynthup ruh naka jing shah ktah hadien ba twa khyndew.
“Na 2117 tylli ki ing ba shah ktah, kila don 321 tylli kiba la shah pynjulor lut, 1769 tylli ki shah ktah malu mala bad 24 tylli pat kiba ym lah shuh ban maramot" la ban biang u Ma Kyrmen Shylla.
Haba dei bad ka jing ai iarap ia kiba shah ktah u Ma Kyrmen Shylla u la iathuh baki paidbah kiba shah ktah ki dei ban pyntip sha ki ophis treikam DC ha man ki district bad na ka liang ka tnat Disaster Management kan sa phah eksamin haki ophisar ban ai jing iarap.
Nongpoh: Khyndiat kynta hadien ba uwei u briew na Assam bad uba dei ruh u trai ka N.
S Block Factory kaba don ha Killing, u la ioh ia u khniang jingpang COVID-19, ka Deputy Commissioner, Ri Bhoi District, Nongpoh, ka la pyntip ia ka jingpyntip paidbah bad kata ka ka long ba la kyrpad ia kito ki briew kiba la leit sha N.
S.
Block Factory, kaba don ha Killing ha ka 23 tarik mynta u bnai, ki dei ban leh ia ka Home Quarantine haduh 14 sngi lynter.
La kyntu ruh ba kito kiba shong Quarantine, ki dei ban sumar bha ialade, kata da kaba deng ia ki Face Mask, ban leh ia ka Social Distance bad ruh ka jingsait kti kaba man ka por.
Hynrei lada ki don ia kino kino ki jingshitom kiba kynthup ia ka jingpang shit, Jyrhoh bad jynjar ha kaba ring ne pynhiar mynsiem, nyngkong ki dei ban pynjngai ialade na kiwei pat bad nalorkata, ki dei ban pyntip sha ka District Control Room No.
03638-232028/1077 lane sha ka Health Help Line No.
8787520449.
Haba don kino kino ki jingjia; kiba shem jingeh palat, ki dei ki nongkyndong bad ki jing sohsat, ha ki bun bun bnai ba ladep, ki kdew shai ia kitei ki jingshisha, ba ki briew kiba don ha sor, ki mad ia shi dana ka jingeh, ban ia kaba ki mad kito kiba don ha ki nongkyndong.
Haba iakhih ki seng bhalang, kiba ju sahkut lynti bad kiba phet rit mynsiem, ki dei ki nongkyndong, namar ba ki hap leit phai sha jngai sha la shnong, haba khang shnong ka sorkar, kiba nang sohsat, ki dei ki nongkyndong bad ka daw, ka long ba kim ioh jingtip kaba biang, nangta, kim don pisa ha kti, kim don ka bam ka dih bad bun bah ki jingdkoh kiba har rukom.
Haba julor ka pyrthei, lada dei na ka eriong erngit, ka lapbah lapsan, hangta ruh, ngi iohi, ba ki surok, ki kham sniew bun phew shah, ha ki nongkyndong, ki iing ki sem ki khyllem bad ki shlei mam, da ka um bad kitei ki jia khah khah bha ha ki nongkyndong.
Haba thut ka mariang, kum kitei ki jingjia; sa ka duh ding ilektrik, ka jingdkut ki surok, ki lynti ki syngkien bad ka leit ka wan, kaba bteng da ki bun taiew kynthih bad katei ka dei ha ki nongkyndong bad ha kum kitei ki por, ki mih sa ki jing shim kabu, ha ka jingkiew dor ki marbam mardih, ka jing kiewdor ki bai kali, ka jingkiew dor ka bai thang ding ilektrik bad kitei ki dei jingjia kiba khah khah.
Ym tang katta, ha kine ki sngi, ka sorkar ka kham shaniah, ia ki Bank ban ia ki paidbah bad hangta lei nang suhsat shuh, namar ba ki nongkyndong, ki hap leit wad bank, da ki bun kynta bad ynda la poi hajan Bank ruh, sa ka hap ieng lain, kaba da ki bun kynta shuh, ban leit shim ia ki pisa lajong.
Ki sorkar, ki ju wan, ki ju leit bad ki ju kren bha, halor ki lad ki lynti ban kyntiew ia ki nong kyndong; hynrei kitei ki kyntien, ki long tang ki jingkren tap eit miaw suda, katba ki jing shisha, ha ki kam kim iahap eiei ruh em bad la iohi pynban, ba ka jinglong jingman jong ka sor Shillong, ka iapher bak ly bak, lada iaid tang hapoh shi kynta, ban poi sha ki shnong bapher ka Ri Khasi Jaintia.
Ngi la ioh ia ka jylla rilum, la 48 snem kynthih; hynrei haba peit, ngi iohi, kumba ki kam pynroi, ki satah beit hajuh, katba lada ngi jam tang khyndiat ha ki tyngkhap ka sor Shillong, ngin iohi, ba ki briew jongngi, ki dang sahkut lyngkrang, ha kiba bun bah ki liang.
Shillong: Sa uwei u shipai, u ioh jingpang khlam coronavirus.
U Conrad K Sangma, hynnin ka miet, ula thoh ha ka peij jongu ha ka facebook, ba mynta ki don 8 ngut, kiba dang don ha ka jingshah sumar bad 51 ngut, ki don baroh kiba ioh ia katei ka jingpang ha ka Jylla.
Shillong: U Symbud Myntri rangbah ka jylla u bah Prestone Tynsong, u iathuh ba ka sorkar jylla kan dang bteng ia ka jingleit shaw ia ki briew ki ba wan phai sha ka jylla na Guwahati haduh ka 15 tarik u Naitung 2020, hynrei ka bai kali ba kin wan ki hap ban pynlut hi.
Na ka liang ka Sorkar Jylla ka la pynbna ba ka sorkar jylla kan bteng biang ia ka jingleit shaw ia ki briew ki ban wan phai sha ka jylla haduh ka 15 tarik u Naitung 2020 na Guwahati.
U bah Prestone u la iathuh ba ka sorkar jylla kan ym pat shah ban iarung sha kane ka jylla ne ban ia leit sha kiwei ki jylla haduh ka 15 tarik u Naitung 2020 bad kane ka long hadien ka jingkiew sted jong ka jingpang Covid -19 ha ka jylla Assam.
U la ong ruh ba ki kali kiba long ban iarung ia mih ha ka jylla ki long tang kito ki ba wanrah ia ki marbam sha ka jylla bad kine ki kali ki dei ban bud ryntih ia ki kyndon jong ka tnad ka koit ka khiah.
: U bah Prestone Tynsong, Symbud Myntri rangbah ka jylla ha ba iakren bad ki lad pathai khubor mynta ka sngi u la iathuh ba ka sorkar jylla ka la shah ban plie tang ia ki Hotel kiba don ha Nongbah Shillong,Jowai bad Tura.
U la ong ruh ba ka sorkar jylla kam pat shah ban plie ia ki Guest House, ki Homestay bad kum juh kam pat shah ban plie ia ki jaka jngohkai ha ka jylla baroh kawei.
Ha ba pynshai halor kane ka phang, na ka liang u bah Prestone u la iathuh ba ka jingshah ban plie ia ki Hotel ha Shillong, Jowai bad Tura ka long namar ba ki don na ki briew kiba leit donkam na ka wei ka district sha kawei ka district kim ioh jaka ban sah.
Kumta na ka liang ka sorkar jylla ka la shah ban plie tang ia ki Hotel, hynrei ia ki  Guest House, ki Homestay bad ia ki jaka jngohkai ha ka jylla baroh kawei ym pat shah ban plie.
Ka sorkar India, ka la pynbna mynta ka sngi, ba ka pakhang shnong, ha kito ki jaka ba jur bha ka jingpang, kan trei kam haduh ka 31tarik Naitung 2020.
La pynbna ruh ba ki skul, ki kolej, ki jaka pule, ki iing cinema, ki jaka leh niam bapher, ki gym, ki liengsuin ba leit shabar ri, ki rel metro, kin dang iai bteng ban khang haduh kaba kut jong U Naitung 2020.
Nalor ka Maharashtra, ka Tamil Nadu ruh, ka la rai ban khang shnong, haduh ka 31tarik Naitung 2020.
Ka nongbah Chennai bad kiwei de ki district jong ka Tamil Nadu, kin khang haduh ka 5tarik Naitung 2020.
Nalor ka Maharashtra, ka Tamil Nadu ruh, ka la rai ban khang shnong, haduh ka 31tarik Naitung 2020.
Ka nongbah Chennai bad kiwei de ki district jong ka Tamil Nadu, kin khang haduh ka 5tarik Naitung 2020.
Shillong: U Symbud myntri rangbah ka jylla mynta ka sngi u la iathuh ba ka sorkar jylla ka la thoh sha ka Ministry Of Home Affair jong ka Sorkar Pdeng ban kyrpad ban pynsangeh shuwa shipor ia ka jing pynkynriah  kam ia ki nongtrei jong ka sorkar pdeng.
Na ka liang u Symbud Myntri rangbah ka jylla, u la iathuh ba na ka liang ka sorkar jylla, ka la dep ban phah ia ka shithi sha ka sorkar pdeng ban kyrpad ban pynsangeh shuwa ka jingpynkynriah kam ia ki nongtrei  jong ka sorkar pdeng, khnang ban lah ban tehlakam ia ka jing ioh wan  rung ka khlam Covid-19 lyngba ki nongtrei sorkar ki ba wan na kawei ka jylla.
Kane ka long hadien ba 3 ngut na ki Shipai ki ba la wan phai na jingleit shuti jong ki, ki la test Covid positive hadien ba ki la wan ban sdang biang ia ka kam jong ki ha kane ka jylla.
Na ka liang u Director ka tnad ka koit ka khia u Dr A.
War u iathuh ba ka jingwan jong ki briew kiba iajan bad kine ki ba shipai ki ba ioh pang Covid-19 ka dang iaid shakhmat.
Na ka liang u Bah Prestone, u iathuh ba kine ki nongtrei sorkar ki ba wanphai na ka jingleit shuti ha ba ki wan phai ha ka jylla ki hap ban bud pyrkhing ia ki kyndon ba la pynmih da ka tnad ka koit ka khiah, hynrei mynta na ka liang ka sorkar jylla ka dang phah ka jing kyrpad ia ka sorkar pdeng ban phah pynsangeh shuwa ka jing phah pynkynriah kam ia ki.
U myntri ba dei peit ia ka tnad ka koit ka khiah, u bah Alexander  L Hek u la iathuh ba haduh mynta ki briew ki ba don ia ka jingpang Covid -19 ki long 7 ngut,4 ngut ha East Khasi Hills District,2 ngut ha South West Garo Hills District, bad uwei ha Ribhoi District.
Haduh mynta ka sngi ki sample ki la dep ban phah ki long 19285, ki ba long Negative ki long 18657, ki result ki ba dang ap ki long 580 bad ki briew kiba la wan phai ha ka jylla  ki long 18823 ngut.
Ki nong ialehkai tik tok, kin nym lah shuh ban pyndonkam ia katei ka apps nangne shakhmat.
Katei kan kynthup ruh ia 59 tylli kiwei pat ki apps, kiba la shna da ka China, namar ba ka sorkar India, ka la khang naduh mynta ka sngi ban pyndonkam ha ki mobile bad kiwei de ki tiar.
Ka sorkar India, ka pyntrei kam mynta da ka ain  69A  jong ka Information Technology Act bad katei ka khang pyrshah ban pyndonkam ia ki 59 tylli ki apps, namar ba ki dei kiba mushlia ia ka jing synshar paidbah bad ka synshar laitluid jong ka Ri India bad kiba ktah ruh ia ka suk ka shngain jong ka Ri hi baroh kawei.
La ong shuh shuh ba katei ka rai ban khang ia kitei ki apps na China, ka long ban iada ia ka hok jong ki klur ngut, ki nong pyndokam mobile jong ka India.
Ki apps ka China, kiba la shah khang ki long ka TikTok, Shareit, Kwai, UC Browser, Baidu map, Shein, Clash of Kings, DU battery saver, Helo, Likee, YouCam makeup, Mi Community, CM Browser, Virus Cleaner, APUS Browser, ROMWE, Club Factory, Newsdog, Beauty Plus, WeChat, UC News, QQ Mail, Weibo, Xender, QQ Music, QQ Newsfeed, Bigo Live, SelfieCity, Mail Master, Parallel Space, Mi Video Call – Xiaomi, WeSync, ES File Explorer, Viva Video – QU Video Inc, Meitu, Vigo Video, New Video Status, DU Recorder, Vault- Hide, Cache Cleaner DU App studio, DU Cleaner, DU Browser, Hago Play With New Friends, Cam Scanner, Clean Master – Cheetah Mobile, Wonder Camera, Photo Wonder, QQ Player, We Meet, Sweet Selfie, Baidu Translate, Vmate, QQ International, QQ Security Center, QQ Launcher, U Video, V fly Status Video, Mobile Legends, DU Privacy.
U Myntri rangbah ka jylla u Conrad K Sangma lyngba ka twitter, u la pynbna ba ka sorkar jylla ka la shim ia ka rai ba ia ki jaka kiba marjan bad ka jylla Assam ki ba kynthup ia ka Byrnihat,Jorabat  haduh Khanapara ha Ribhoi District, ban phah khang shnong (Lockdown) shuwa naduh lashai ka sngi ka 30 tarik u Jylliew, haduh ka 15 tarik u Naitung 2020.
Kane ka long hadien ba ka jylla Assam ka la shah ktah jur ha ka jingpang Covid-19.
Na ka liang u Symbud Myntri rangbah ka jylla u bah Prestone Tynsong, u iathuh ba ha ka jingialang ba la long mynta ka sngi ka sorkar jylla ka la shim ia ka rai ba naduh lashai ka sngi ka 30 tarik u Jylliew 2020 ka sorkar jylla ka la phah khang dam ia ki dukan kiba don ha Byrnihat  terter haduh Ranikudam Ribhoi District  haduh ka 15 tarik u Naitung 2020.
U bah Prestone u la iathuh ba kane ka jingphah khang ia ki dukan kiba don ha kine ki shnong ka long hadien ka jingpursted jong ka jingpang Civid-19 ha ka jylla Assam, bad ka long ruh ban pyntikna ba ki paidbah jong ka jylla kin lait na ka jingpang Covid-19.
U bah Prestone u la iathuh ruh ba ia ka jingiarung ia mih hapdeng ki jylla (inter state movement) yn ym pat shah bad ka jingpakhang shnong ha ka jylla kan dang bteng, ha ryngkat ka jingpynjynsur ia ki rukom trei kam haduh ban da la pynbna pat da kumwei.
Guwahati: Hynnin ka sngi, ki don 44 ngut ki pulit Assam, kiba ngat ha ka pang khlam Covid 19, ong U GP Singh,  ADGP (L&O).
Ha shwa jong kata, ki la don 30 ngut ki pulit ka Assam, kiba ioh ia katei ka jingpang bad kitei ki kynthup ia U  superintendent of police (SP).
Shillong: Ka sorkar Meghalaya, ka la rai ban pynlong ia ka pakhang shnong, ha kaba yn khang sbak ia ka leit ka wan, sha ki shnong kiba don ha khappud bad ka Assam bad kitei ki kynthup ia ka Byrnihat, Jorabat ter ter shaduh Khanapara.
U Conrad K Sangma, myntri rangbah ka Jylla, u thoh ha ka twitter jongu, ba ka jing pyrkhing ia ka leit ka wan hapdeng kawei ka Jylla bad kawei pat, kan dang iai bteng hi kumba ju long, ha kaba ki Deputy Commissioner, kin pynmih ia ki kyndon, ba ki sngew iahap, na bynta ki District jongki.
Ka sorkar Maharashtra, mynta ka sngi, ka la pynbna, ba ka jing pakhang shnong ha katei ka Jylla, kan bteng haduh ka 31tarik Naitung 2020 bad katei kan trei kam ha baroh kawei ka Jylla.
Ka sorkar jylla, ka ai bor ia ki district collector bad ki municipal commissioner, ba kin buh kyndon na bynta ban pyllait iew, ia kiwei pat ki mar, ki bym da donkam eh.
La bthah ruh ba ka iaid ka ieng bad ka leit ka wan, kan long beit tang ha ki jaka ba marjan.
Ka jingdon kiba pang covid 19 ha katei ka Jylla, ka la poi sha ka  1.
64 lak haduh mynta ka sngi bad ka dei ka jylla, kaba jur tam kiba ioh pang khlam ha ka ri hi baroh kawei.
La iathuh ba ki don sa 77ngut ki pulit jong ka Jylla Maharashtra, kiba ioh pang covid 19, ha ki 24 kynta ba ladep bad baroh ki pulit, kiba ioh pang, ki la poi sha ka  4,743 ngut bad sa 59 ngut kiba iap.
32 ngut ki briew, ki la iap ei bad sa bun phew ngut, ki la jah rngai, haba ka lieng, kaba kit ia  shi spah ngut ki briew, ka la ngam ha ka wah  Buriganga.
La iathuh ba katei ka lieng, ka la ia tyngkhuh bad kawei pat ka lieng heh, hajan ka nongbah Dhaka, jong ka Bangladesh.
Katei ka jingjia, ka dei ha ka por 9.
30 mynstep, ha kaba ki don shi spah ngut ki briew, ha katei ka lieng, kaba leit jingleit ha katei ka wah, kaba don ha ka thain  Shyambazar, ha ki bynta jong ka  Old Dhaka.
Ha katei ka jingjia, ki don san ngut ki kynthei, kiba la iap ei lem bad ar ngut ki khynnah rit.
Katei ka lieng, ka dei kaba wan leit sha Dhaka, na  Munshiganj bad katei ka la ia tyngkhuh bad ka  ‘Moyur-2’ hajan ka  Sadarghat launch terminal.
U nongniah ka Moyur 2, kaba kit kumba shi hajar ngut ki briew, ula phet krad na katei ka jaka jong ka jingjia.
Saw ngut ki ehrang, kiba kieng atiar bha, ki la hiar thma ia ka Stock Exchange jong ka Pakistan, kaba don ha Karachi mynta ka step.
Ha katei ka jingjia, ki la don saw ngut ki pulit kiba pahara bad sa uwei u  sub-inspector, kiba la shah siat iap, ong ka khubor na Karachi.
Kitei ki ehrang, ki hiar thma da ki bom grenade ha ka khyrdop bah jong katei ka jaka khaii jong ka nongbah Karachi, da ka jingthmu ban leit rung shapoh jong katei ka jaka khaii bad hangta, ki sa sdang ban siat naphang, ia kat kiba don ha katei ka jaka.
U heh duh ki pulit jong ka Karachi, U Ghulam Nabi Memom, u iathuh ha ka reuters, ba ki don saw ngut ki ehrang, kiba la shah pyniap lut bad kitei ki wan na ka kali Corolla.
Ka kynhun ki Nongniah thuk thuk hapoh ka lama jong ka Ri Khasi Rider, hynnin ka sngi ki la leit noh synniang sha ki 47 tylli ki longiing baduk kiba don ha ka shnong Lumsohphoh, ka shnong kaba dang sahdien ha kiba bun ki liang bad kaba don hajan ka surokbah NH-6 kata lyngba ka shnong Mawlein Mawkhan ha Ri Bhoi.
Ha katei ka sngi, katei ka kynhun ki Nongniah thuk thuk ki la lah ban synniang da ki marbam mardih kiba kynthup naduh u khaw, shini, slasha bad umphniang sha kitei ki 47 tylli ki longiing bad kiba la donlang ha katei ka sngi, ki kynthup ia u samla B.
Mawlong, President katei ka kynhun, nangta u samla A.
Nongbri, Secretary, u samla F.
Dkhar Finance Secretary lem bad kiwei.
Haba ha katei ka sngi, u Samla F Dkhar, u la pynpaw ba kum ka kynhun hi ka don shisha ia ka thong ban shakri na ka bynta u duk u suk khamtam ha kum kane ka por ba ka jingkhang dam namar ka jingiakhun ia ka khlam COVID-19 ka long kaba jur bha bad kaba la ktah shisha ia kiba bun ki longing khamtam kito kiba duk ba rangli.
U la pynpaw ruh, ba ia kane ka kynhun jong ka Ri Khasi Rider la thaw da ki katto katne ngut ki samla kiba don ia ka jingsngewtynnad ban niah thukthuk ia kaba la seng ha ka 24 tarik u bnai Iaiong 2018 bad ha katei ka por ki dang don kumba 4 ne 5 ngut, hynrei dei pat ha u snem 2019 hadien ka jingroi jong ki nongkitkam, ba ka kynhun ki la shong pyrkhat ban sdang noh ruh ia ki kam ban shakri ia ki paidbah ka jylla lyngba kino kino ki kam babha kiban pynmyntoi ia ki paidbah naduh u duk u suk bad kiwei kiwei ki jingshakri.
Nongpoh: U Bah Mayrald Born Syiem, MLA ka Nongpoh, hynnin ka sngi Saitjian, u la hiar kyrkieh sha ka shnong Mawlong Nongtluh ha Ri-Bhoi, na bynta ban leit ai mynsiem sha katei ka Longiing bad ruh ban pynshai sha ki paidbah jong katei ka shnong ba kim dei ban tieng ban smiej, wat hadien ba uwei na ki nongshong shnong u la ioh COVID-19, hynrei u la kyntu ia ki ba ki dei ban kongnguh bad ban bud ryntih ia ki jingbthah ka sorkar.
Ha katei ka sngi, kaba la leit ban jngoh ia katei ka shnong la synranlang ruh da u Bah Balajied Ranee, MDC ka Nongpoh, u Bah H Langi, Rangbah Shnong ka Mawlong Nongtluh bad lyngba jong katei ka sngi, ki la pynlong ruh da ka jingialang ha katei ka shnong, na ka bynta ban pynshai sha ki paidbah ba kim dei ban tieng ne khihwin, namar ka tnad ka koit ka khiah ka la dep ban leh ia kaba donkam baroh bad utei u Rangbah, la buh ha Quarantine Center ka sorkar bad u don ruh hapdeng ka met ba koit ba khiah.
U Bah Mayrald Born, u la kyntu ia ki paidbah katei ka shnong bad ia ki nongialam shnong ba ki dei ban bud ryntih ia kaei kaba la bthah da ka sorkar bad ha kajuh ruh ka por ba kim dei ban peit matdong ia katei ka iing ka sem jong utei u Rangbah, u ba dang don hapdeng ka jingshah sumar mynta bad kumjuh ruh hadein ba un sa wanphai sha la iing.
Lyngba jong katei ka sngi, u MLA ka Nongpoh, u la aiti ruh da ka pisa sha ka Dorbar Shnong ba kan lah ban trei bad pynbiang ia ki jingdonkam bad khamtam eh ban peit ia katei ka longiing kaba u kpa u la ioh ia u COVID-19.
Nongpoh: Hadien ba la don bun ki jaka ba la twa ha ki bynta ka surok na Mawhati sha Umsiang, hynnin ka sngi Saitjain, u Dasakhiatbha Lamare, MLA ka Mawhati, ha ryngkat ki ophisar na ka tnat PWD, ki la leit ban jurip ia shibun ki bynta ba la shah ktah ia katei ka surok.
Ki la don bun ki bynta ha katei ka surok, ki la twa khyndew bad kiba la ktah eh ia ka leit ka wan ki paidbah kiba sah ha ki shnong kiba don ha ka thain Umsiang bad khamtam eh ha kaba kum kane ka por, kata naduh ba la khangdam ia ka Jingkieng kaba pyniasoh ia ka Meghalaya- Assam kaba don ha shnong Umsiang.
Lyngba katei ka jingleit jurip, nalor ba la don shibun ki jingtwa khyndew ha kiba bun ki bynta jong katei ka surok, hynrei ha katei ka sngi la lap ruh ba ka la don ruh ka jingtwa khyndew ha syndah ka Jingkieng Umsiang bad la iohi ba ka lah ban wanrah ia ka jingma kaba khraw ia katei ka jingkieng Iaid kali kaba don ha Umsning.
Haba kren sha ki lad pathaikhubor, Dasakhiatbha Lamare, u la ong ba katei ka jingleit jurip jong u ha ryngkat ki ophisar, ka dei hadien ba u la ioh jingtip na ki paidbah, kiba la kyrpad ia u ba un leh ei ei halor ka jingtwa khyndew bad kaba la pynshem sohsat ha ka leit ka wan ia ki paidbah kiba sah ha kitei ki shnong.
U la ong ruh, ba hadien ba hadien katei ka jingleit jurip bad la lap shisha ia kitei ki jingtwa khyndew, u la kyntu ia kitei ki ophisar ka tnat PWD ba ki shimkhia ha ka ban maramot noh mardor, khnang ba ki paidbah kin ym iakynduh jingeh ha ka leit ka wan.
Haba iadei bad ka jingtwa khyndew ha syndah ka Jingkieng Umsiang, utei u MLA ka Jirang, u la kyntu ia kitei ki ophisar ba ki dei ban pynkloi noh ha kaba shna kynroh, khnang ba katei ka jingtwa kan ym ktah ia katei ka jingkieng, kaba dei ruh tang katei hi kawei ka jingkieng kaba la pyniasoh ia ka jylla Meghalaya-Assam.
Utei u MLA ka Mawhati, u la kren ruh halor ka surok na Umtrai sha Umjari, kaba dei ka surok ba ki paidbah jong katei ka thain kin ioh ban pyndonkam haba ki leit sha Nongpoh, halor katei ka surok, u la ong ba ma u bad u MLA ka Nongpoh, ki la iakren na ka por sha ka por, khnang ban wanrah jingsuk ia ki kiba sah ha katei ka thain.
Ka Dorbar Kur Mawrie ha ka sngi saitjaiñ ka la ïoh ban plie ia ka Ïing Dorbar jong ka Kur Mawrie ha shnong Laitkor ha ka jingiadonlang lang ki Rangbah Kur Mawrie, ki dkhot na ka Seng Kynthei Kur Mawrie, ka seng Samla Kur Mawrie, ki nongkitkam ka Dorbar Kur Mawrie bad kiwei kiwei.
Na ka liang ka Dorbar Kur Mawrie baroh kawei ka la pynpaw ka jingai khublei khamtam ia u Bah Amit Mawrie, uba la pynshna ia kane ka Ïing Dorbar ka Kur Mawrie, kumjuh ia u Bah John Bosco Mawrie, uba la ai sngewbha ia ka jaka ban shna ia kane ka Ïing Dorbar sha ka Dorbar Kur Mawrie.
Ka Dorbar Kur Mawrie, ha ka jingialang ba la pyniaid da u Rangbah Ernest Mawrie, Working President, ka la pynkup burom ruh ia kine ki ar ngut kiba la noh synniang kylluid mynsiem sha ka Dorbar Kur ban pynioh ia kane ka Ïing Dorbar Kur tang ha ki san tylli ki snem ka jingiaid lynti jingtrei kam jong ka.
U Bah Leonard Arun Mawrie, President haba kren, u la kyntu jur ia ki khun ki pyrsa ka Kur Mawrie ban iaid lynti ha ka jingim ha ryngkat ka akor ka burom.
U Bah Johnystar Mawrie, General Secretary haba wahrah ia ka kaiphod kyllum ka jingtrei ka Dorbar Kur u la ai khublei ia kitei ki ar ngut ki rangbah na ka Kur kiba la noh synniang sha ka Dorbar Kur.
Ka Kong Lucy Mary Mawrie, General Secretary ka Seng Kynthei Kur Mawrie, ka la ban jur ba kum ka Kur hi ka dei ban buh ha khmat ia ka mynsiem ia treilang ban ia kit ia bah lang ha ka khia ka shon.
U Bah Romeo Mawrie, Rangbah Kur Mawrie u la pynpaw ka jingsngewkmen ban ïohi ia ka jingkylluid mynsiem kine ki ar ngut kiba nang pynrhem ia ka mynsiem ia treilang ha ka Kur.
Kiwei pat kiba la ai jingkren ki kynthup ia u Bah Amit Mawrie, u Bah John Bosco Mawrie, u samla Bikson Roy Mawrie, President ka Seng Samla Kur Mawrie ha ka jingiadonlang ka kong Destina Mawrie, President Seng Kynthei Kur Mawrie, ki khun ki pyrsa ka Kur bad kiwei kiwei.
Ha kane ka sngi, la ïoh sngew ia ka khana pateng shaphang ka tynrai ka Kur Mawrie ha kaba la ong ba ka dei na shnong Laitkor.
Katkum ka jinglum jingtip na ki tymmen ki san la ong ba ka Kur Mawrie ka mih na ka Krem Marai kaba don ha Nongkrem ryngkat ka Kur Syiem Pahsyntiew kiba dei ki Syiem kiba synshar mynta ia ka Hima Khyrim bad Hima Mylliem.
Hynrei la ong ba kine ki Syiem ki mih na sha Mihngi katba ki Mawrie pat ki mih na sha Sepngi ha ka por ba dang don tang ka Hima Shillong.
La ong ba ki ia don saw ngut shi para kita ka Ri, ka Lang, ka Na bad ka Bet kaba mut Mawrie, Sohlang, Jana bad Nongbet bad kine ki ia kam Kur haduh mynta.
Ki jait Mawrie ki la roi la par kylleng kylleng ka Ri Khasi Jaintia.
Ka Jaintia Students’ Union – Central Body, ka ieng pyrshah ia ka jingthmu bad jingdawa jong Ka Synjuk Ki Dorbar Shnong Shangpung ban pyn kynriah ia ka PWD North Division na jowai sha ka shnong Shangpung.
Ka seng ka pynrem jur ia kane ka jingdawa jong kane ka synjuk namar ki jingdawa ki bym don nongrim tang khyndiat ruh.
Ka khubor na katei ka seng, ka ong ba kane ka synjuk ka kam ba kane ka Division ka peit tang ia ka Laskein block bad ka seng, ka kylli “Hato tang na ka daw ba Ka peit tang ia ki jaka ba hap ha poh Laskein Block un hap ban pyn kynriah sa ia ka Ophis nalor ba ka subdivision jong kane ka tnad ka la don lupa ha shangpung? Hato ia ka PWD South Division ruh un hap ban pynkynriah noh sha Amlarem na mar ka peit ia ki jaka sha ka tei ka thain".
Ka JSU, ka ong ba kane ka jingdawa kulmar ka jong ki kan sa wanrah ruh ka jingthud bad jingkulmar ia kiwei pat ki tnad treikam ka PWD kaba kynthup ia ka Ophis jong u Superintending Engineer PWD, ka Treasury bad ruh ia kiwei ki tnad treikam ka Sorkar ba iadei kam bad ka PWD bad la ong ba kane ka jingdawa kane ka Synjuk ka dei tang ka jingaidaw thok ban pynbiej ia ki briew jong Ka Rilum Jaintia baroh kawei bad ka seng ka dawa ia ka sorkar Jylla, ba kam dei ban sngap ia ka jingdawa jong ki katto katne ki briew khwan myntoi shimet hynrei ka dei ban sngap ia Ka Sur U Paidbah bad na ka bynta ka jingbha jong ki ba bun balang, pynkut u kyrwoh ba phah da u Samla Lawyerson War, President ka Jaintia Students’ Union – Central Body.
Ka ABVP jowai unit, ha ka 26tarik Jylliew, ka la leit ai da ka jingthoh ha u Deputy Commissioner ka west jaintia hills ha office treikam jong u ban pynshai halor ka jingdonkam jingiarap ka Deen Dayal Upadhyay Community College, ha Wahiajer ka ba hap hapoh ka jingkhmih ka Nehu, ha ka ban kyntiew bad pynbha shuh shuh ia kane ka college ka ba ai jinghikai halor ka rukom treikam (skilled Training) ia ki khynnah jong ka thain.
Ka ABVP west jaintia unit ka pynpaw ba ka lad ioh kam ioh jam ia ki khynnah jong ka thain ka long kaba duna bha ha jaintia hills bad kumta la i donkam ban pyniar shuh shuh ia ki jait jinghikai ha kane ka college kata ban plie ruh ia ki jingiahikai kum ka Electrician, stenographer, food processing, health care professional bad kiwei kiwei ban iarap bad plie lad ruh haka seng kam lajong.
Shuh shuh ka ABVP jowai unit ka pynpaw ba ka jaka sah (hostel) ka dei ka ba donkam eh ha na ka bynta ki khynnah pule bad kumta ka kyrpad ruh ia ki bor ba dei peit ba kin pynbiang iaki academic building, hostel na ka bynta ki khynnah shynrang bad kynthei, ki Guest House kumjuh ruh ki nonghikai kiba tbit ba kan pynmyntoi shisha ia ki ba wan pule bad shah hikai bad khnang ba ki ioh ia kine ki Training kin lah ban ieng ha la jong ki kjat kum kita ki entrepreneur, ong ka kyrwoh na ka kong Darilin Tang, State Secretary ABVP.
“Kaba nga mut ban ong ka long ioh u pom daw shathie kein" pynshai u kpa.
“Ngam ngeit phi kpa ba u Kynsai un long kumta" ong ka kmie bad ka wiat rymmuin.
“Ban ia ka dkhar hi te ngam treh tdot" ong ka kmie ha ka sur kaba kham heh.
“To wat bun jingmut than phi mei" ong ka khun.
“kynmaw ba ka dei tang ka jingphohsniew" iarap pynshai ka khun kaba la kham nang kham stad.
“Ka dei kaba ong ka khun" mynjur u menkpa.
“Ban sting ka jingpyrkhat jong phi mei ka bha ba phin phun shibit ne lashai" ong ka Banrilang.
“Ka dei khun.
Ngan kylli beit ha doh" ong ka kmie.
“Ha… ha… ha" la ia rkhie lang ka khun bad u kpa.
“To ngin ia pur noh shawei shawei ynnai ia ktaid ia kajuh" ong u kpa.
“Ka juk internet mynta te kmie, ngi lah ban iohi lut ia ki bynta bapher bapher jong ka pyrthei" ong u kpa.
“I Hep lei iba kyrni mobai te ynnai iakren shuh" ong ka Banrilang.
“Phi i wat ka kam kha kam man ruh la shu shalai ha kane kumba shalai ia u shyiap" ong u kpa.
“Ta ka daw ki rangbah briew khamtam ki tymmen ki ong ‘la i shaiong’ ia kane ka juk" bynrap biang u Kpa.
“Da ym tip kyrteng ruh tang ban tip u nombar phun lah biang palat bad ka kam ka la iaid shaid-shaid.
Ha kiba lyngkot jingmut jingpyrkhat bad tlot ka bor pyrkhat lah long kumba shong soh-padoi, poi shane shatai" ban biang u Kpa bad u rkhie artat.
“I Pa iba nang phi" ong ka khun.
“Hooid, kein ka dei.
Nga mut ban ong ba phi nang pyndait ktien" ong ka khun.
“Uto u Rangsan um pat wan ne?" kylli ka kmie.
“Tharai im pat wan phi mei.
Da i lah wan lah iohi hi kein" ong ka khun.
“Phun noh ei ba un wan noh.
Ka khynnah kaba heh tang ka shang" kren dom ka kmie.
“Katno baje ko mynta? ong ka khun bad ka peit artat ia ka baje iing kaba heh ba long rongstem.
“Hu ….
dang 9 lah lah 10 minit" ka ong.
“To ieh un wan hi dang katta ruh" ong u kpa bad u ieng ban leit shabar.
U Kpa u pule kai noh da ki kot khubor.
Ka Banrilang ka sar ia ka kamra shetja, kamra shongkai bad kamra thiah.
Ka kmie ka shu khoh byrngia noh da u kwai ban bam ha ka sngi kaba bud.
U Rangsan teng khat eh u lait na ka jingshah khnium ha la ka kmie.
Ka kmie ka iai khnium shi iai khnium namar u kyrni eh ha la mobai.
Kam ju don hi bad teng khat eh ba u buh ia ka mobai hynrei borabor la iohi ia u ear-phone ha shkor ba u sngap jingrwai.
Da la ngiah ka sngap sa ka ialehkai.
Ka jingshah tim ha la ka sngi ha la ka sngi ka la shu kylla myllen noh ha u.
“Dei ba u leh khun khadduh tharai" ong u kpa.
Ka jingplie ia ki dukan kyiad, ki dukan die ja, die sha bad ki dukan ia shongkai, ka la ailad ia ka khlam coronavirus, ba kan nang pur stet ha ki jylla bapher jong ka America bad katei ka la pynlong ia ki Lat bapher, ba kin phah khang biang mardor ia kitei ki dukan bapher, kiba la shah ba kin plie naduh ka 12tarik Jylliew 2020.
U Lat jong ka  California, U Gavin Newsom, ula pynmih hukum hynnin ka sngi, ban khang noh ia ki hynniew tylli ki dong jong katei ka Jylla, ba kynthup ia ka  nongbah  Los Angeles.
Katei ka hukum, kan trei kam ruh ia ki jaka ia dih bad ki jaka ia shongkai jong katei ka Jylla.
La pynmih ia katei ka hukum, ha kaba yn khang ia ki jaka ia dih kyiad bad ki jaka ia shongkai ha  Los Angeles, Fresno, Kern, San Joaquin, Tulare, Kings bad ha Imperial bad nangta katei ka hukum kan trei kam ruh ha  Contra Costa, Santa Clara, Sacramento, Riverside, San Bernardino, Ventura, Santa Barbara bad ha Stanislaus.
Ka jingdon kiba pang covid 19 ha Los Angeles, ka kiew da 2,542 ngut ha ka sngi U Blei, kaba dei ka jingkiew kaba bun tam ha ka shisngi, ha kine ki khyndiat taiew ba ladep.
Katei ka jingkiew, ka long ruh ha Florida bad ha ki 36 tylli kiwei pat ki Jylla, ha kaba ha ka sngi saitjain, ka long  9,585 ngut bad ha ka Sngi U Blei, ka long  8,500 ngut.
Kiba ioh pang baroh ha Florida, ki long  141,075 bad kiba iap, ki long 3,419 ngut, da ka jingdon sa 29 ngut kiba iap ha ka sngi saitjain.
Kito kiba ioh pang, ha katei ka Jylla, ki la nang kiew, da ka jingdon jong ki 5,523 ngut kiba shah sumar ha ka sngi saitjain.
Ha kat kane ka jing jubor jong ka khlam ha ka nongbah Delhi, hynrei ki nong ialam ba ha khlieh jong ka NPP, ki la her bran sha Delhi, ban ia kynduh ia U Amit Shah, uba dei u nongialam ba ha khmat jong ka seng BJP  bad na ka bynta katei ka jingleit u Conrad Sangma, myntri rangbah ka Jylla, ula ieh noh ia la ki jong ki kam ki duk, kum u myntri rangbah jong ka Meghalaya, ban leit synran ia kitei ki 4 ngut ki MLA bad kata ruh, ba la ialam da uwei u minister jong ka Assam, U Himanta Biswa Sarma, ha kaba ka kyrdan jongu, ka kham rit ha ka sorkar ban ia U Joy Kumar Singh, uba dei u symbud myntri rangbah barim jong ka Manpur.
Na katei ka jingleit ka paw shai hangne, ba ka BJP, ka khlain bor shi katdei, ha kaba U National President ka NPP, uba dei u myntri rangbah ka Meghalaya lem bad ki 4 ngut ki MLA jong ka Manipur, ki hap ban leit iakren ia ka jing ia shrut jong kitei ki ar seng (lane kaba dei ka kam iing jong ka NPP),  ha khmat ki heh duh ka BJP.
Katei ka nuksa, ka la iaid ha Manipur bad ka la nang iaid ha Meghalaya ruh, namar ba U bah AL Hek, myntri ka sorkar Jylla, ula tyrwa ha ki khyndiat sngi ba ladep, ba un ialam hi ia ki dkhot jong ka seng HNLC, ban iakren bad u myntri kam poh iing jong ka sorkar India bad um shym kren eiei satia ia ka jing mynjur jong u myntri rangbah ka Jylla.
Kam dei tang katta, hynrei katei pat kam dei shuh kaba phylla, namar ba ngi iohi, ba kine ki myntri  jong ka sorkar NPP, ki MLA jong kane ka sorkar synrop, ba ki la ju mlien hi ban leit sha Delhi, ia man ki kam ba ki don bad nangne shakhmat, namar ba ngi ioh sngew ba ka don ka jingiakren ban ia bujli myntri ruh, la imat, kumba ka miej iakren kan dei hi sha Delhi bad lehse, ka thup jong ki myntri thymmai ruh, ioh kan mih pynban lyngba ka jingmynjur ki heh jong ka sorkar na Delhi.
Ngin dang ia peit ia kaei ka ban jia ha ki khyndiat taiew ban sa wan, namar ba ka UDP, BJP, PDF, ki shu leit thaw sorkar lang da ka jing bym dap briew lane lehse, ha kaba ngin shu ong ba ka dei ka jing bym banse; hynrei lada ki dak ki shin, ki kdew ia kaei kaba ki la dep iaid ha Manipur, kumta khlem pep, ngin sa iohi, ba ka BJP na Delhi, kan dei ka bor ba ha khlieh duh, halor ka iaid ka ieng bad ka jing treikam jong kane ka sorkar MDA.
Khatduh-khatwai, la ioh jingtip ba ka CBI ka la rai ban pyn-ngat (chargesheet) ia kito kiba don kti ha ka kam lehbein ia ki nonghikai LP Skul, ha ka por ba ka Kong Ampareen Lyngdoh ka dang long Education Minister la palat shiphew snem mynta.
Ngi pdiang sngewbha ia kane ka rai ka CBI, wat la ka la slem bha, ym tip balei ki Kashari bad ka CBI ki la shim por haduh katne, namar ia ka kam kaba iasyriem bad kane ka kam thung tuh ia ki nonghikai ha jylla Haryana ha kitei ki snem hi, la rai wut wut, ha kaba la shah set patok u Chief Minister O.
P.
Chautala, u khun jong u, uba long Education Minister bad kiwei haduh 10 snem ha patok.
Ngi khmih lynti ba ki bor kin leh hok ia la ka bynta, wat lada ngi sngew lyngngoh, balei ki pulit ha kitei ki por ba long Chief Minister u Dr.
Mukul Sangma, kim shym wad ia kita ki arngut ki briew ka Minister, kiba iarap tah sia lieh, katkum ba phla u Director J.
A.
Sangma ha kitei ki por.
Mynta ruh ki lah ban thwet ia ki ban lap ia ki jingshisha, ia kiba ka Minister ka len ba la shu kynnoh pop ia ka.
Sd/-                                                       Sd/-                                                        Sd/-Kong M.
Khyriem     Kong E.
Khonglam  Kong G.
MawlongPresident Shillong UDP V.
President UDP General Secretary Women’s Wing Shillong Women’s Wing.
New Delhi: Ka jingpang coronavirus, ka la nang sar jur ia kiba bun ki bynta jong ka India bad tang ha Delhi, ki don sa  2,889 ngut, kiba ioh ia katei ka jingpang hynnin ka sngi bad baroh kiba don ia ka jingpang khlam covid 19 ha Delhi, ki la poi sha ka  83,000ngut bad kiba iap, ki long  2,623 ngut.
Ki jaka kiba don ha ka jingkhang shnong ba pura, ki long 417 tylli hynnin ka sngi, na kaba long 315 tylli ha ka sngi saitjain.
Ka jingdon kiba pang, ka kiew palat eh ha ka 23tarik Jylliew 2020 ha katei ka jylla rit, ha kaba ki don haduh 3,947ngut.
Kiba iap ha ki 24 kynta ba ladep, ki don 65ngut.
Baroh kiba ioh pang covid 19 ha India, ki la poi haduh mynta ka sngi, sha ka  5,48,318 ngut bad kiba dang shah sumar, ki long  2,10,120, katba sa  3,21,722 ki la jem bad  16,475 ngut ki la iap bad kiba ioh pang ha ki 24 kynta ba ladep, ki long 19,459 ngut.
Ha Assam, hynnin ka sngi, ki don 327 ngut kiba ioh pang covid 19 bad baroh kiba ioh pang, ki la poi sha ka 7,492 ngut ha katei ka Jylla.
Na kitei, ki don 195 ngut kiba ioh pang na Guwahati, ong U Himanta Biswa Sarma, myntri ka koit ka khiah ka sorkar Assam.
Ki don sa 5,088 ngut kiba la jem na ka jingshah sumar ha ki hospital bapher jong ka Jylla.
Kiba iap ki don mynta baroh 11 ngut.
Baroh kiba ioh pang, kumta ki long  7492 ngut, kiba la jem  5088 bad kiba kiba dang shah sumar, ki long  2390 bd kiba iap 11 ngut.
Sa arngut ki shipai, ki ioh jingpang khlam Covid ha Shillong, ong U Conrad Sangma, ha ka peij jongu ha ka twitter.
Lyngba ka jingdon sa kitei ki arngut ki shipai, kumta kiba ioh pang baroh, ki la poi sha ka 50 ngut bad ki don 7 ngut kiba dang shah sumar mynta.
Ha kawei pat ka khubor, la iathuh ba U bah AL Hek, myntri ka koit ka khiah, u ong ba kitei ki arngut ki dei ki shipai BSF bad la iathuh ba kitei ki la ioh pang hynnin ka sngi.
Kham mynshwa ruh ula don uwei u shipai BSF, uba ioh pang covid 19 hi.
U bah Hek, haba kren ha ki kotkhubor, u iathuh ba uwei na kitei ki shipai, u dang shu wan phai na Haryana, ha ka 26tarik Jylliew 2020, katba uwei pat u dei u nongniah kali, uba ju kit mar ia ki shipai na Assam sha ka ktem jong ki shipai BSF ha Shillong.
U bah Hek, u ong “Baroh arngut kitei ki shipai, ki dei ki bym shym la pyni dak satia, ba ki don jingpang bad mynta, ki don ha ki jaka sah ba kyrpang jong ki shipai BSF".
Guwahati: U Hemanga Majumdar (45), ula khlad noh mynta ka sngi, ha ka jaka ba u shah sumar na ka jingpang khlam  COVID-19 ha Guwahati, ha ka jingshah sumar ha  Gauhati Medical College and Hospital (GMCH).
U Himanta Biswa Sarma, myntri ka koit ka khiah, ka sorkar Assam, u iathuh ba U  Hemanga Majumdar, 45 snem, u dei uba shong ba sah ha  Khanapara, Guwahati".
Ha ka jingiaid lynti ka jingim briew yn nym don ba lait khlem da iashem ia ki jingeh, ki jingsngewsih kiba ban khia ha ka Jingim.
Kine ki dei ki jingbuh beit jong U Blei, ba lyngba da ki, yn lah pat ban tip ban sngewthuh ba yn nym don ki jingeh ne jingsngewsih ki ban nym kut noh, la ka shim por katno katno ruh.
Ki don ki jingjia kiba shim por da ki bnai, ki snem lane da ki phew snem haduh ba ym shym lah shuh ban ia ithuh iwei ia iwei pat.
Kum U Joseph bun bun snem ki hynmen jong u kim ithuh shuh ia u.
ka kitab Jenesis 42:8.
“Bad u Joseph u da ithuh ia la ki hynmen, hynrei ki kim shym ithuh ia u.
" kane ka paw ba ka jingiaid lynti ba neh slem ka jingsngewsih ha U Joseph da ki phew phew snem.
Ki don pat ki jingeh ne ki jingsngewsih kiba donkam kyrkieh ban ioh noh ka jubab ne ban kut noh ka jingsngewsih.
Ha kane ka jingjia jingsngewsih ba ngi iakren mynta, ka dei ka sngi kyntiew kurim kaba don burom eh bad lehse kan dei ka jingkyntiew kurim kaba khraw tam ha ka pyrthei, ha kaba ka Mary ka kmie ba ieit eh U Jisu ka don ryngkat hangta – Ioan 2 : 1… “Bad ka kmie U Jisu ka don hangta".
Ka longing ha kana Galilaia, kaba ki la don ka khun kaba don burom kaba nang ban niewkor ia ka long kha long man ban wanrah ia ka burom ka long ing longsem.
Hadien ba ki la pynbeit ia ka sngi kyntiew kurim bad ia ki briew ban khot sha kata ka jingkhawai, bad lehse kan dei ba na ka list kyrteng briew, la buh kyrpang ia U Jisu bad Ia ki synran jong U ban khot ba kin ia don lang.
ka Gospel U Ioan 2:2 ka ong “la khot ruh ia U Jisu, bad ia ki synran jong U de, sha kata ka jingkhawai shongkurim".
Ha kane ka khubor ka jingkhawai shongkurim to ngin peit bad ngin puson kiei ki jinghikai kiba ngin ioh :-(1) Ka wan ka jingjia kaba kum ka ing kam shym khmih lynti.
Katba ka jingiakmen jingiasngewtynnad ka dang shongshit bha kyndit ki nongsam ia ka wain ki shem ba ka la lut noh.
Kum ki nongsam- jingbam ki la sngewlehrain, ym don pyrthei shuh namar ba ki dang bun kiba dang ap ban ioh dih.
Kum kane ka jingjia lehse ka ju wan, ne kan wan ha kano kano ka por, phi lah ban mad phi lah ban sa mad ha kano kano ka por, ka jinglehrain ka la wan ka jingkhuslai ka la tap, ka dum ka bneng ka khyndew ha ki jingmut jingpyrkhat baroh.
(2) Ka longkmie kaba don ka mynsiem sngewlem.
Ka Mary kaba don hangta, ka la sngewsynei, ka la sngewsihlang ia kata ka jingiashem jong kata ka longing.
Ki don ki briew ha ki jingiashem ki longing longsem ha ki jingsngewsih ba wan ha ka jingim ha ka jaka ba kin sngewsynei, ki kren bein, ki iathuh khana sniew, kim sngewsynei, ki kren bein, ki iathuh khana sinew pynban sha kiwei kiwei.
Peit ia ka nuksa ka Mary haba la lut ka wain, ka la leit iathuh ha U Jisu.
Ka dkhot kaba lai ka ong “Te haba la lut ka wain, ka kmie U Jisu ka ong ha U , kim don wain shuh".
Kum ki longkmie kum ki kynthei haba phi iohi ia ki longing longsem ba shem jynjar, ym dei , ne ym bit ban lorni ne iathuh khana sinew sha kiwei, leit sha U Jisu leit sha U Blei duwai na ka bynta kito kiba ban ka jingsngewsih ha ka jingim jong ki, kata ka dei ka mynsiem Khristan ba shisha.
(3) Kaba pdiang ia ka Jingai jingmut ka beh krat ia ki jingsngewsih barohHapdeng ka jingkulmar bym don wain shuh, ka Mary ka la leit sha ka jaka ba don ki shakri, khlem artatien ki shakri ki la iarieh sha kyndong ba sngewlehrain.
Ka Mary kaba tip bha ia la u jong u khun, uba don ka bor, uba lah ban iarap, ban wallam ia ka jingkmen ha ka jaka jong ka jingsngewsih.
Ka dkhot kaba san ka ong “ka kmie jong U ka la ong ha ki shakri, ia kaei kaei ruh kaba un ong ha phi, phin leh kein".
Hangne ngi iohi ia ka jinglong ki shakri ba ki long ki briew kiba stad, “ kaba sngew bad kaba leh".
U Jisu U ong ha ka Gospel U Math 7 :24.
“Te mano mano baroh uba sngew ia kine ki ktien jong nga bad uba leh ia ki, ngan tharai ia u kum u briew uba stad, uba la tei ia ka ing jong u halor u mawsiang" ki ktien ba ka Mary ka kren ia ki shakri, ki la sngew, ki la kohnguh bad ki la leh ia kaei kaba U Jisu U ong.
Ka dkhot ba hynniew Ioan 2:7 ka ong, “U Jisu U la ong ha ki to pyndap ia kita ki khra da ka um, Te ki la pyndap shoin ia ki".
Ka Jingkohnguh ka wan rah ia ka kambah, ka weng noh ia ka jingsngewsih jingkhuslai baroh.
U Jisu u la phah tong ia kata ka um ha u khra bad kata ka um ka la kylla long ka wain kaba kham bha ia kaba nyngkong.
U nongsynshar u bym tip u la ong “kumno phi tyngkai ia ka wain kaba bha haduh mynta.
"(4) Kaba kohnguh ban leh ia ki ktien U Jisu ka wallam JingkyrkhuNgi la iohi ia ka bor kaba pdiang ia kaba ai jingmut ka Mary bad ia kaba bthah U Jisu ia ki shakri kaba la wallam ia ka jingkmen ha ka jaka jong ka jingsngewsih.
Ki nongtong dohkha ruh kiba la kylla long ki synran U Jisu ha kawei ka por ha ka pung Genesaret, ki la ia tong dohkha baroh shimiet hynrei khlem ngat ei ei.
Ka Gospel U Loukas 5 :1 – 7.
Ka iathuh “U Simon U la iathuh bad u la ong, ko kynrad ngi la ialeh shitom baroh shimiet, te ei ei ruh em ngim shym la ngat: hynrei Namar ka ktien jong Me, ngan pynhiar ia ki jar.
Kumta ynda ki la leh ia kane ki la ngat bun bah eh ki dohkha, ki jar jong ki te ki la sdang kad".
Kaba khadduh bad kaba pynkut, kumno lada ngim kohnguh ia kata ka Jingai jingmut ki briew jong U Blei lane ba kyntait ia ka ktien U Blei.
Ka kitab ba nyngkong U Samuel 12:15, “Hynrei lada phin nym sngap ia ka ktien U Trai, hynrei phin ialeh pyrshah ia ka hukum U Trai; kumta ka kti U Trai kan long pyrshah ia phi kumba ka long pyrshah ia ki kpa jong phi".
Lada ka kti U Trai kan long pyrshah ia u briew uei pat u ban dang lah ban iarap, ym don , ym don shuh.
U Apostol Paul u ong ha ka shithi sha ki Ephesos 5:6 “Namar na ka bynta kine kiei kiei ka jingbitar U Blei ka wan ha ki khun ka jingbym kohnguh".
Parabangeit, para Khristan baroh to ngin long ki briew kiba kloi ban leh ia kiei kiei kiba U Jisu U la ong ia ngi ban leh, khnang ba ngin mad ia ka jingkmen wat Hapdeng ki jingsngewsih………….
AMEN……………….
Ka burom I’U Blei ha kiba jrong tam eh.
Hadien ka jingud jingnam jong ki nongshong shnong, ka shnong Namdong sha ka Seng halor ki jing duna bad ka jingtreikam ka Primary Health Centre ba don hapoh ka shnong Namdong, kumta ka KSU Namdong Unit, ka la leit ia kynduh ia u doktor, uba peit ia katei ka health Centre.
Hapoh ka jing ialam U President ka KSU Namdong, Unit Samla Chanbor War bad ruh ha ka jingiasynran lang  U President ka KSU Jantia Hills District Unit Samla Ohibait Dkhar lem bad ki dkhot ka District bad ka Unit ruh kumjuh, la ioh ban kynduh ia U Doctor in-charge, U Dr D.
Suchiang bad i CHO Kong Inspire Pohktai, na ka bynta ban pynsngew ia ka jingeh jong ki paidbah.
Ha ka jingiakren bad kine ki arngut ki khlieh jong ka PHC, la ioh ban iatai sani bad ia mir jingmut bha ha kaba iadei bad ki jingduna jong kane ka PHC bad ruh na bynta ban iakren iatei lang kumno ban pynbha shuh shuh.
Ka seng ha ka jingiakren bad u Doctor incharge ka la  pynpaw ruh ba ki paidbah jong ka thaiñ hi ki lah angnud ban ioh noh lane pynkiew kyrdan (Upgrade noh) ia ka PHC Namdong sha ka Community Health Centre ha kaba kan wanrah jingmyntoi shibun ia ki paid nongshong shnong jong katei ka thaiñ ym tang ka shnong Namdong, hynrei wat ia ki shnong ba syndah bad ka shnong Namdong bad ki thaiñ border.
Kat kum ka jing don briew, kaba long kawei na ki jingdonkam (criteria) ban ioh iaka kyrdan CHC, ka PHC Namdong ka lah long kaba biang palat ban ioh iakatei ka kyrdan, ha kaba wat na ka liang u Doctor Incharge u la kubur ba lah dei shisha ban ioh ia ka CHC katkum ka jingbun u paidbah nong shongshnong ka thaiñ.
Ka Seng halor kane ka mat ka la rai ban iai buddein ban ban shim ki lad ki lynti naka bynta ban pynioh lane pynkiew iaka PHC sha ka kyrdan CHC.
Haba phai pat sha ka jingduna jong ka Human Resource lane ka jingduna ki nongtrei, ban iarap hakane ka PHC, ka Seng ka dap  da ka jing sngewlynngoh ban tip ba tang uwei u Doctor ban kitkhlieh ia ki jingdonkam baroh khamtam haba bun u paidbah ba wan shim dawai, bad kane ka lah ban pynlong kawei na ki daw ka jingdkoh treikam jong katei ka PHC namar ban shakri marwei kam dei shisha kaba suk.
Halor kane ka mat, ka Seng ka la rai ban shim ia ki lad ki lynti ban dawa na ka bynta ban thung biang sa uwei u Doctor Incharge ban iarap lang khnang ban ym don ka jingdkoh ba ka pynsting ruh iaka rukom treikam haba iadei bad ka koit ka khiah namar kane kadei ka kam iap kam im u Paidbah.
Haba phai pat sha ki Ambulance, ka Seng ka la lap ba ym don shisha ka Ambulance ba pura ban kit ia ki nongpang ha kano kano ka por sha kiwei pat ki Hospital bad kane kan buh jingeh iaki paidbah haba ki don ki Emergency Case khamtam ha ka por miet kapor iong.
Ha ka jingiakren ka Seng bad ki nongpeit iaka PHC la lap ba ka don ka Ambulance ha katei ka PHC, hynrei kam don pat ia ki jingdonkam hapoh kum ki Oxygen ki tiar ki ban iarap ia ki nongpang ha ka jingiaid lynti, bad na ka liang ka Seng ka buh ka jingkyrpad sha ka sorkar ban pynbiang mardor ia ka Ambulance khnang ba kan long ka jingmyntoi ia u paidbah hi baroh.
Haba phai pat sha ki Pharmacist lane ki nong ai dawai ia ki paidbah la lap bym don satia iwei ruh i nongaidawai ha kane ka PHC bad kane ka buh jingeh iaki ba bun ba shim dawai.
Ka seng shuh shuh ha ka jingiakren bad u Doctor la lap bad sngewlyngngoh ba bun ki paid nongshong shnong ka thaiñ ki don ka jingtieng ha ki wat ban wan Injection lane ban shim dawai ruh.
Na ka liang ka KSU Namdong Unit lyngba u Samla Chanbor War, u la kyntu iaki paidbah ba kim dei ban tieng ban leit sha PHC namar la buh ia ka ban myntoi ia u paidbah hi bad la kyrpad ba kin iajan bad ka PHC khnang ba kan nym buh jingeh ia ki hi bad ban ioh kita ki lad jingiarap na ka sorkar kiba ki dei hok ban ioh, ong ka kyrwoh na u Samla Chanbor War, President, KSU Namdong Unit.
Paralok, naduh ba la pyntreikam ia ka lockdown, nga la ju pynlut ia ka por jong nga ha kaba thoh ia ki article.
Kane kaba mynta ka dei ka No.
62 bad kaba 5 ba nga thoh na jingthiah pang haba nga shah sumar ialade ha NEIGRIHMS.
Phi kiba ju pule ia ki article jong nga, phi lap ba nga kham pynmih bun ia ki article shaphang ka ri, ka jaitbynriew, ka imlang ka sahlang, ka pule puthi, ka rep ka riang, ka kolshor, ka khlam…don tang khyndiat kiba nga thoh shaphang ka niam.
Ka jingkylli ka long balei kumta? Ki daw ki long:-1) Nga kham sngew shon ban thoh ia ka khyndew ban ia ka bneng, namar ngi dangim ha ka khyndew.
Nga shem ba kita kiba ju kren beit shaphang ka bneng ruh ki shu antad kumba iathuh u Ioannis ia la ka jingphohsniew.
Kato ka jingiathuhkhana shaphang u Nongpeit khlur ka pynma ia nga, namar u nongpeit khlur haba u peit beit tang shatei sha sahit bneng khlem da peit shuh ia ka khyndew, ha kaba kut u la hap ha ka thliew eit.
2) Lada ngam thoh ma nga ruh ki la don bun kiba thoh bad kiba la ju kren ha ki YouTube channel shaphang ka bneng, U Blei, ka mynsiem… watla ka jingialap jong ki ka don jingiapher katto katne bad ka jingialap jong nga.
Kata ka long, haba nga nga ialap ngam ju pynksan ne ai burom tang ia ka balang ne niam la jong, katba kiwei pat, lada phi sngap bad pynshong nia bha phin lap ba ki thew beit sha ka burom jong ka balang ne niam la jong.
Balei ba kiba bun ki nongialap ha ki Social media ki pyndonkam ia ki ktien, “Ko para bangeit jong nga lem ruh ia kiwei ki kynhun", nga ngeit ba phi sngewthuh.
Kiba pli lada kim pynksan ia la ka jong ruh kim ioh tulop shuh, ym kum ma nga uba ialap khlem tulop.
Kiba ju ap bam na ki khun balang te ki ialeh ban pynsngewbha ia ki nongai ja.
Ma nga pat ngam don khun balang bad ngam ju ap ja na ki balang.
Namar ba ki la don kiba la kyntu ia nga ban thoh ruh teng teng da ki khubor niam.
Kumta kane kaba 62 ka dei ka khubor niam.
Ka kyrteng jong ka khubor ka long- DON UBA ÏARAP ÏA PHI HABA PHI KIT KHIA THAN, LADA PHI MON BAN AITI.
Ka nongrim jong kane ka khubor ka long ba phi lah ban shem na u Mat.
11:28, ki kyntien kiba ong, “To wan ha nga phi baroh kiba thait bad khia ka jingkit, te ngan pynjem ia phi.
"Kitei ki dei ki kyntien ba la kren da u Trai Jisu ba u dang tyrwa sbun mynsiem ia baroh naduh kiba pop tam haduh kiba hok tam, naduh kiba pang haduh ki bym ju ioh pang, naduh kiba khuslai haduh kiba dap tang ka sngewbha…Baroh ki briew kiba dangim ha ka pyrthei ki dei ki nongkit jingkit.
Bad ynda la khia than, ki briew ki khloit, ki lait thied, ki ur ki kyllon.
Don bok ba u don u Jisu uba kloi ban iarap ban tynrong lem ban pynsting ia ka jingkit jong ki briew.
Ki briew kiba im ha kane ka pyrthei kim lah ban lait na ki jingkit.
Ki jingkit ruh ki don bun jait.
Tangba to ngin ia peit shwa tang ia ki katto katne.
1)Ki jingpang jingshitom:- Ym ju kham don ki briew kiba lait na ki jingpang jingshitom.
La jan baroh naduh kiba pop haduh kiba hok ki mad ia ki jingpang.
Kita kiba ong ba tang ki nongpop ki ioh pang, ki kren ia kaba bakla.
Pule ia ka jingim u Job ba phin sngewthuh.
Hynrei ka long ka khubor kaba kmen ba u Jisu u kloi ban tynrong lem ia ki jingkit bakhia jong ngi.
Lada ngi aiti mon sngewbha ha ka jingiarap u Jisu, ia ka mynsiem jong ngi yn pyndap da ka jingsngewhun bad jingkmen.
Nga haba nga thiah pang ha hospital, nga pyrkhat khuslai ioh ba ngan iap kyndit.
Hynrei haba nga kynmaw ia ka jingkular u Jisu ka pynkmen ia nga.
2)Ki jingsngewsih bad khuslai:-Ka jingsngewsih bad jingkhuslai ki mih na kiba bun ki daw.
Lah ban dei namarba ngim don pisa shuh ban thied khaw na ka bynta ka ïing ka sem, lah ban dei ba ngim ioh ban thied dawai, lah ban dei ba ki para briew ki leh beiñ ia ngi, lah ban dei ba ngim lah shuh ban siew ia ka ram ba la poi ha ñiuhmat, lah ban dei ba ym iadei jingmut shi ïing shi sem, lah ban dei ba ki khun kim kohnguh ia ki jingsneng jingkraw ki kmie ki kpa bad kumta ter ter.
Ïa kiba kum kita ruh u Jisu u kular ban iarap ban tynrong lem ha ki tyrpeng jong u ia kita ki jingkit.
U Jisu u long ka jingkmen haba ki briew ki iakynduh ia ki jingsngewsih bad khuslai.
Dei u Jisu uba ñiad ia ki ummat na ki khmat jong kiba sngewsih.
3)Jingkit jong kiba pop:- Ki briew kiba pop ki khia ka mynsiem bad ka jingmut jingpyrkhat da ka jingban khia ki pop.
Ïa u briew uba khia ka jingmut jingpyrkhat, lada don mano mano napdeng kiba paralok kiba wan pynkmen, pynshngaiñ bad ai mynsiem lem uta u briew un sngew sting.
Hynrei lada ym don mano mano ruh ba wan pyntngen, uta u briew un shu lynga pisa marwei marwei kat haduh ba um kwah shuh ban im ha ka pyrthei.
Ynda wan sa da U Jisu lei lei, un shim lut ia kita ki pop, un ai pli da u Mynsiem Bakhuid jong ka jingsuk bad jingkmen.
Hato ki kloi ban pdiang ia u Jisu?4)Jingkit jong kiba hok:- Ka jingkit jong kiba hok ka kham shitom bad kham jynjar ban ia ka jingkit jong kiba pop.
Namar ka lynti iaid ka long kaba kyllaiñ.
Na ka bynta jong kiba hok nga kwah ba kin pyrkhat ia kine:Kane ka jingpang (heart disease) jong nga ka la sdang naduh u bnai Sept.
2013.
Ka jingpang ka shait khie man ka por.
Ha ka jingiaseng Synod ha u bnai March 2014 ha Riangdo nga hikai Choir ia ki samla Seinduli.
Namar ba nga sngewthuh ia ka jingpang, nga la phah shna da ka sound tract khnangba lada ka jingpang kan khie ha ka por ba rwai ruh ym leilei.
Naduh ba mih na Seinduli nga la sngewthuh lypa ia ka jingpang, tangba nga shu kwah ban poi sha ka jaka.
Shisha ynda poi ha Riangdo ka jingpang ka la trei jur bad la hap ban kit ia nga sha NEIGRIHMS.
Ka jingmih nangta ka long ka jingkynnoh jong ki riewhok ba ki ong, “U nongpop um bit ban rung ha jingiaseng.
Dei na ka pop ba u sa ioh pang kyndit.
"Sngewtynnad ba lada ka jingkhia ka pop jong nga ka long 40 kg, 20 kg la kit kita kiba kren.
Ka long kumjuh ia ka jingiap u Rev.
H.
M.
Rapthap ba u iohpang kyndit ha ka jingiaseng Synod ha Mawkyrwat snem 2003, lada kiba kren beiñ ki shim sa na u 20 kg, ka la poi 40 kg, sa ka jingiap u Archbishop D.
Jala ruh ki kit 20 kg, sa ka jingiap accident ki 29 ngut kiba leit Synod ha Nonglang 2017 ki kit mar 20 kg, sa ki 9 ngut kiba iap bam doh sniang ha ka jingiaseng Assembly Balang U Blei 2017 ki kit mar 20 kg bad 20 kg na ka jingiap u Dr Sailo ruh ki kit.
Sngewsynei ia kiba hok kiba kit ia ki jingkit jong kiwei.
Kine te kin shem jingeh ban kiew ia u thiep ban leit sha bneng.
Khlem pep kin syntuid bad hap sha dujok.
Na ka bynta kiba hok nga kwah ba kin pule na ka gospel katkum u Lk.
16:19ff kumno ba U Jisu u la kren da ka pharshi shaphang u Riewspah bad u Lasaros.
Uta u riewspah um shym poi pyrkhat ba un poi sha dujok namarba u khlem leh kano kano ka pop.
Ha pyrthei um donkam ia ka jingkylla bamut.
Dei tad ynda u la syntuid sha dujok ba u sa kylla bamut.
Hynrei ka jingkylla bamut sa ha dujok ka long lehnohei.
Kino kino kiba kwah ban poi bneng ki dei ban kylla bamut ha ka por ba dangim.
U riewspah u la syntuid sha dujok namar ba u la kit lut ma u ia ki pop jong u Lasaros.
Kiba don jabieng to kin pyrkhat bad pdiang ia kane.
Hynrei kiba don tang ka khlieh te kin rkhie beiñ.
To U Blei un kyrkhu ia kiba pdiang.
Kiba kwah ban poi bneng kim dei ban sarong, ban kren beiñ ia kiwei, kim dei ban isih ia kiwei.
Ka jingthew ia ka jingkhia jong ka pop bad ka hok ka dei ka kam jong U Blei, kam dei ka jong ki para briew.
AMEN.
Ko pastor ba don burom haba phi dei ex Rev te phim ioh pension haba phi kren kumne.
Lada hooid ruh kumno bad lada em pat balei?.
Ka jingrwai “Ri Khasi Ri Khasi" ka dei ka jingrwai kaba la thoh da u Rev.
John Roberts bad kaba la pynkylla sha ka ktien Khasi ha ka kot KHASI THIRD READER ha ka sla 79-80 bad ka sur jingrwai jong kane ka jingrwai ka dei ka sur kynud jong ka jingrwai ieid ri jong ka Ri Wales kaba kyrteng ka “The Land of my Father".
Kumba ngi tip ba bun ki para Ri jong ngi ki la ñiewburom ïa katei ka jingrwai Ri Khasi Ri Khasi kum ka jingrwai ieid – ri jong ka Ri Khasi jong ngi bad haba ki para Ri jong ngi ki rwai ieid Ri ha kano kano ka por khamtam eh haba don ki lympung ne ki jingïalang paidbah ki ju sngewtynnad ban rwai beit da katei ka jingrwai.
Bad ki da sngew hieng ruh ban kam ba ka tei ka jingrwai “Ri Khasi Ri Khasi’ hana ka dei ka jingrwai Ieid Ri jong ka Ri Khasi.
Koit! kam pher ïa kata, kumban shu pynkynmaw, katei ka jing rwai “Ri Khasi Ri Khasi" ka don 6(Hynriew) dkhot (Stanza).
Kham bunsien ha ki kot ba pher ba pher la thoh tang ar tylli ki dkhot jong ka tei ka jingrwai khnang ba kan kham suk ban rwai bad ban kynmaw namar ba ka shem jynjar ban ïa rwai haduh hynriew dkhot namar ba ka la jrong palat haba kynthup lang bad ka kyntien rwai lang(chorus) kaba la poi haduh 12 dkhot.
Don ki para Ri jong ngi ki ong ba ka pynkhih mynsiem shisha ban ieid ïala ka jong ka Ri bad ka Jaitbynriew haba rwai ïa ka tei ka jing rwai ‘Ri Khasi Ri Khasi’.
Kiba kum kine ki para Ri jong ngi nga sngewdei ban ong lehse ki dei kiba luilui, kiba riewblei bad ki bym pat tip ïa kata ka liem ka lup ne ka lar ka kem.
Haba nga ong kim pat tip ïa ka liem ka lup ne ka lar ka kem kata ka mut ba kim pat tip ïa ka jingmut ba sha lyndet kaba don ha ka tei ka jingrwai bad kim pat tip hi ruh ba ka don haduh 6 dkhot hynrei ki tip bad lah lyndet tang ar tylli ki dkhot.
To mynta ngan bynrap beit hangne kumba ka long ka jingrwai bad kumba la thoh.
Ha ka dkhot kaba saw ka kyntien jong ka tei ka jingrwai ka ong kumne“Ri Khasi, ri Khasi, ïa pha nga isyneiB’u shukor u ksuid i’U Thawlang ka Iawbei.
Ka jingdum u soitan ka tap ia ka riAh U Blei to kynmaw ia ngi"Kane ka kyntien ka long kaba ym lah ban pdiang namar ba u nongthoh u kren beiñ ïa ki Ïawbei bad ki Thawlang jong ngi kum ki kur ki jait ha poh ka Jaitbynriew jong ngi shi tyllup lang da kaba kynthoh ba kila shah shet shukor ha u ksuid u khrei bad ba ka jingdum u ksuid ka wan ban tap ïa ka ri jong ngi.
Ha ka dkhot kaba hynriew ka kyntien jong ka jingrwai ka ong kumne“La wan ruh u Phareng, la kiw U DykharKa suk ka Ri Khasi, ka’n shai ruh kydarKa’n phet ka jingbieit, jingdum kam don shuhKi syntiw ka jingtip ki’n phun"Kane ka kyntien ka pynjem rngiew ïa ka jaitbynriew jong ngi da kaba ong ba ka Ri bad ka Jaitbynriew jong ngi ka suk kynjai bad ka shai kdar da ka jing wan buhai shnong u ‘khar lieh u ‘khar ïong sha kane ka Ri jong ngi.
Ym tang kata kane ka kyntien ka ïaroh arsap ruh ïa ka jaitbynriew jong ngi da kaba ong ba da ka jingwan wan buhai shnong kitei ki jaitbynriew aïu re hana ba ka jaitbynriew jong ngi kan suk bad kan shai.
Para Ri baieid, hooid bun bah na pdeng jong ki Para Ri jong ngi, ki la shah teh mraw ïa ka Saiñ Pyrkhat jong ki ha ka bor ki poiwir kiba la wan ïuh kjat teng sha ka Ri jong ngi la kum ki kada khlaw kiba la wan thombor ïa ka Hok Longtrai jong ka Jaitbynriew jong ngi bad kiba la pynïap dusumon ïa ki para Ri ba ieid ba thoiñ jong ngi kiba ïeng ban ïada ïala ka jong ka Ri bad ka Jaitbynriew kiba kynthup ïa ki ‘Riew Khraw jong ngi kum u Woh Kiang Nangbah, u Pa’iem Tirot Sing Syiemlieh bad kiwei kiwei de.
Ka jingteh mraw jong u poiwir ka dei ïa ka bor met bad ïa ka bor pyrkhat pyrdaiñ.
Hooid, hadien ka jingïaleh kaba jur haduh ba ka Ri jong ngi kala kylla long ka Ri Umsnam u Longkpa Longkñi jong ngi, ka jinglong mraw ha ka bor met ka la laitnoh hynrei kaba sngewsih ka long ba ka jinglongmraw ha ka Saiñ Pyrkhat kam pat duh wat haduh mynta mynne ruh.
Ka jinglong mraw ha ka bor met ka dang lah ban ksaid bad ban ïaleh, hynrei ka jinglong mraw ha ka bor pyrkhat pyrdaiñ ka long ka bym lah ban ïaleh namar ba ka jingim briew ka la jem rngiew, bad ka jingim ka don ha ka jing bym tip briew shuh kum kito ki briew bym biang shuh ka bor pyrkhat na kata ka daw teng teng kala mih ka jingsngew thud ka jingsngew mong bad ka jingsngew bitar lada kren ïa ka jingshisha halor ka tei ka bynta.
Toi, ka jingrwai ieid Ri jong kano kano ka Ri ne kano kano ka Jaitbynriew ka dei beit ha ka sur Tynrai ne ka sur kynud jong ka Jaitbynriew lajong, kaba ai bad pynkhih jingmut ïa ka Jaitbynriew, kaba ïaroh ïala ka jong ka Ri bad ka Jaitbynriew, ka ïaroh ïala ki jong ki longshwa kiba la aiti met bad mynsiem na ka bynta ba kila ïaleh borbah ban pynneh ïa ka Hok Longtrai jong ka Jaitbynriew, ba ki la pynïar ïa u pud u sam bad kumta ter ter bad ruh kaba kyrsoi ïa ka jing ïa tylli.
Ym tang kata hynrei ka jingrwai Ieid Ri ka kyrkhu kyrdoh ruh ïala ka jong ka Ri bad ka Jaitbynriew ba kan dang tehsong bad imbha manbha ha ka lynti jong ka Hok bad ka Jingshisha.
Te, balei pat ka jingrwai Ieid Ri jong ngi ka long khyllah haduh katta katta ka bym juh kham shem koit ha sla pyrthei ha kaba ka jingrwai ieid ri ka mai ka dumok (mai-pap) bad ka tim ka tla ïala ka jong ka Ri bad ka Jaitbynriew? Hato ka dei kaba kum kane mo kata ka jingrwai kaba ngin pdiang ba ka dei ka jingrwai Ieid Ri Ieid jaitbynriew jong ngi? Hato ki para Ri jong ngi ki sah biej sah bad dum haduh katno mo ban pdiang kum ïa kane ka jingrwai kaba tim kaba tla ïala ki jong ki longshwa manshwa bad ïala ka jong ka Jaitbynriew? Hato ka Jaitbynriew Hynñiewtrep jong ngi kam don seh mo la ka jong ka sur kynud? Hato ka jingïai kam jong ngi ba ka Jaitbynriew jong ngi ka don la ka jong ka ktien, la ka jong ka sur kren, la ka jong ka sur rwai sur siaw, rukom kren bad ka Riti ka dustur ka dei kaba bakla?Ïa ka tei ka jingrwai “Ri Khasi Ri Khasi" u poiwir u la dep tang pynjemdaw lypa da kaba u beiñ u khoh bad u mai u dumok ïa ki Thawlang ki Ïawbei jong ngi, um shym la pynrung hi ruh ïa ki kyrteng jong ki Khla ka Wait ka Ri jong ngi namar ba u la kheiñ sang bad kheiñ ksuid ïa ki namar ba ki dei ki nongshun ba khraw tam jong ki poiwir.
Ym tang kata, um kwah hi ruh ban pynrung ha ka thup jingrwai ïa ki lum ne jaka kyntang jong ngi namar ba u kheiñ ba ki dei ki jaka ba shong ki ksuid ki khrei bad ha kito ki por, ïa ki para Ri ne para doh para snam jong ngi kiba ieid thoiñ thoiñ ïala ka jong bad kiba pynneh pynsah ïa ki khlaw kyntang bad jaka kyntang la kheiñ ïa ki kum ki ‘riew ngeit ksuid ngeit khrei.
Dei namar kata ka daw, u nongthoh ïa ka tei ka jingrwai u la kynthoh jur ba ka ki Thawlang ki Ïawbei jong ngi kila shah shukor ha u ksuid u khrei.
Kum ka Jaitbynriew, mynta lah da ki phew phew snem ngi don ha ka jingïaleh kaba jur na ka bynta ban pynneh pynsah ïala ka jong ka Hok hala ka jong ka Ri.
Ka jingwan kiew kyrthep ki poiwir ki poihap bad ka jing shah knieh noh ïa ka khyndew ka shyiap bad kiwei kiwei ki bynta ki dei ka mat ba ha khmat eh ha ka jingïaleh jong ngi kum ka jaitbynriew ha kaba bun ruh ki para Ri jong ngi kila pha ïala ka jong ka jingim tang na ka bynta kawei ka daw kata ka long na ka bynta ban ïakhun borbah ban pynneh pynsah ïa ka Hok Nongkynti jong ka Jaitbynriew khnang ban im la ka jong ka pateng jong ka jaitbynriew bad ban shong suk shong shngaiñ ruh de la ka jong ka Jaitbynriew.
Kumta para Ri baieid hato phi sngew ïahap mo ba u tei u nongthoh u la thoh ha katei ka jingrwai ba ka Ri jong ngi ka shong suk shong saiñ da ka jingwan rung khyrthep ki poiwir? Hato ngi shongsuk shong saiñ da ka jingwan rung kyrthep ki poiwir? Peit nuksa shwa tang ïa ka jingleh u shipai, katno shuh ka jaka jong ngi ka lah duh? Hato ka wanrah jingsuk bad jingroi? Shibun bah ki jingkylli ki ban mih bad nga ieh ha phi ki para Ri ban pynshong dor ïa ka tei ka jingkhynthoh jemdaw ha ka tei ka jingrwai jemdaw kaba la thoh ha ka dur bad ka kyrteng ‘Ri Khasi Ri Khasi’.
Kiba bun na ki jingïaleh jong ngi kum ka Jaitbynriew kam juh kham poi sha ka thong jong ka jingjop ka daw ka long ba ngi la pynjem daw bad pynjem rngiew da lade ïalade.
Namar shwa ban hiar sha madan jong ka jingïaleh ne haba don ha madan jong ka jingïaleh ngi la pynjem daw bad pynjem rngiew lypa dalade ïalade da kaba ngi la rwai ïa ka tei ka ‘Jingrwai Jemdaw’ kaba la thoh ha ka kyntien jemnud tang na jrong.
Para Ri baied, hawto pyrkhat lem ma phi kumno keiñ ngin jop ban ïaleh ïa ki jingeh kaba mih na ka jingrung kyrthep ki poiwir tang ha ka jingkwah hynrei ha ka sur, ka jingsmai bad ka mynsiem ba ngi kynud ha ka dur jong ka jingrwai ngi ïaroh ïa u poiwir bad ngi kyrkhu kyrdoh ïa u poiwir ba u la wanrah jingbha, jingsuk bad jingshai sha kane ka Ri jong ngi? Lehse phin sngew lyngngoh balei nga ong kumta, ka daw ka long ba ka jingrwai ieid Ri ieid Jaitbynriew ka dei ruh ka kyntien smai, ka kyntien kular lang na ka bynta ka jingïatylli, ka jingkyrmen, ka jingthrang na ka bynta ka jingjop bad kiwei kiwei.
Peit nuksa, balei kiwei kiwei ki jaitbynriew katba ki ïakhih bad katba ki dawa ïala ka jong ka Hok ki ïoh beit? Ka daw ka long ba ki pyneh ïala ka jong ka Rngiew bad ka kyntien kular lang jong ki ka pynïeng ïa ka daw hala ka jong ka Ri ne hala ka jong ka Muluk.
Kumta, hato kam la dei mo ïa ngi kum ka Jaitbynriew ban pyrkhat thymmai noh da kumwei na ka bynta ban ksan ïala ka jong ka Hok kumba la pynkup bor u Nongthaw hala kane ka Ri U Hynñiewtrep Hynñiaw-wasa?Hato ym don seh mo ki Para Ri jong ngi ki ba nang ban thaw jingrwai Ieid Ri Ieid jaitbynriew ha ka sur kynud jong ka Jaitbynriew lajong khlem da pynbud ïamrem bad khlem da pynbud jemdaw ïa ka sur ne ka jingrwai jong kiwei? Namarkata, nga khot sha khmat ïa ki riew don sap kiba dei ki para doh para snam jong ngi ban thaw ïa ka jingrwai ha kata ka rukom ka ban kynthup ïa ki ‘Riew Khraw jong ngi kum u Pa’iem Tirot Sing Syiemlieh, U Woh Kiang Nangbah, ka Phan Nonglait, ban kynthup ruh ïa ki lum ki wah ba kyntang kiba don ha ka Ri ba ieid jong ngi kumjuh ruh ban pynrung ha ka jingrwai Ieid Ri ïa u pud u sam jong ka Ri Hynñiewtrep jong ngi bad ka ban long ruh ha ka sur Tynrai jong ka Jaitbynriew jong ngi ym shuh ha ka sur tyrai jong kiwei pat ki jaitbynriew? Lada ngi lah ban leh kumta, khlem artatien ngin sa ïohmad biang ïa ka jingeh daw bad ka jingeh rngiew kum ka Jaitbynriew hala ka jong ka Ri.
Lehse haba nga ong kumta kan mih ka jingsngewthuh bakla ha phi ki para Ri ban ong ba ha shwa ba kin wan hiar thma bad jop thma ki tei ki poiwir, ka jaitbynriew jong ngi kam juh don ïa kata ka jingrwai ieid Ri.
Lada phi don kum kata ka jingmut kata ka mut phi lah sngewthuh bakla shaba palat liam namar naduh ki por u Longshwa jong ngi ha kawei pa kawei ka Hima ne ka Raid ka don beit la ka jong ka Jingrwai bad ka Jingshad Tynrai kaba long thik kum ka jingrwai ieid Ri ha kane ka juk mynta.
Nuksa ka Hima 12 Lyngdoh ka don la ka jong ka jingrwai bad jingshad tynrai, ka Hima Mylliem, Khyrim, Maharam bad kiwei de ki don la ka jong ka jingrwai bad jingshad Tynrai ym tang kata haba phai sha ka Ri 12-Doloi ruh ki don la ka jong ka jong ka Jingrwai bad Jingshad Tynrai bad ha shwa ba kin leit sha kino kino ki kam ne ki jingïaleh ki ju pynlong ïa ka jingrwai ne jingshad Tynrai kaba long thik kumba ngi rwai National Anthem ha kane ka juk mynta.
Bad kano kano ka bym don la ka jong bad kaba shu pynbud na kiwei, kata ka mut ki la jem daw lypa bad ki poi beit ha ka rem ha kano kano ka bynta.
Kyntang ïawai, Lehse kan bun ka jingpynrem lada nga kren ïa kane ka jingshisha, hynrei tang kawei nga kwah ban ong “Haba ieid Ri ieid Jaitbynriew ym dei ban ieid arsap bad ruh haba phi pule ïa kane ka jingthoh jong nga, pule kum u Khasi uba laitluid ha ka por pyrkhat pyrdaiñ bad u bym shah teh mraw ha kano kano ka jadu ka mentor ki poiwir ki shongthap"Khublei Shibun.
Ka sien nyngkong ba nga iohsngew ba Kane ka jingrwai ka tim ia ka jait bynriew jong ngi.
Kyrmen ba kin mih Noh na ka jait bynriew khasi ban thaw ia la ka jong ka jingrwai ieit RiKi shu pynthame kane kadei ka buit arsap jongno re ban pynthohbria ia ka kyrteng Jong u REV GORDON ROBERT KI PYRSHANG BAN PYNDUH PYNDAM IA KAEI BA KI MISSIONARY KI LEH LADA U SNGEWNANG PHAH UN THAW HI MA U BAD UN RWSI MARWEINga shait ong beit ia ki parlok jong nga bad nga pynkynmaw bad pynshai beit ia ki shaphang ka jingshah ring mraw jong ka mentality khasi jong ngi naduh ki por hyndai haduh mynta haba ngi ong ruh ba ka meghalaya ka dei ka “scotland of the east".
Subconsciously ngim sngewthuh ba ngi dang dei mraw haduh kane ka khyllipmat lada ngi ai kyrteng ia ka iawbei ka scotland.
Nga kyrmen ba kane ka khubor urupang kan pynkyndit noh ia ngi ki khasi.
Lok phi peit tang shiliang Ka khmat hoid kata Ka jingong Jong phi Kan dei tang Ka 45% Ka 55 Ka lait.
Shu jubab kine ki jingkylli harum ha Ka artikle ban wan Jong phi ko purning shabong naduh mynno ki phareng ki wan? Katno spah tylli kyntien ki khasi Jong ki shim kylli na kiwei ki ktien jer kyrteng? Khlem Ka thoh Ka thoh Haei ngin Shai jubab Lok? Lok phi bun BA beit tang na sla, jubab balei u Rev John Roberts u kdew ksuid hato ha Kato Jong ki missionary ki khasi Jong ki Kim don ha Ka jingeh Jong Ka koit Ka khiah? Khlem Ka thoh Ka tar kiei kine ki ktien bad dak BA phi thoh, Haei ngin tip ia u tirot singh, kiang nongbah, Ka phan nonglait kiwei kiwei ….
Last jubab ruh kaei Ka tyllong Kaba pynkhih ia Ka ri India baroh ban synshar dalade….
Lada phim lah wat thoh Ka artikle ban bein ….
hynrei dei ban kdew ….
ioh dei Ka brain wash te Kam long.
…… Ka rukom Ka Jong phi Ka dei Ka hidden agenda.
Lada Kam long kumta AI jubab ruh shano Ka primal religion Ka jah ha Ka census Jong Ka to India? ?????My father’s land …ha Ri Khasi pat – my mother’s land da khongpong mobah purningstar… pyrshah noh ia u dak abkd ba wanrah da u phareng shna thymmai hi noh maphiBah Pyrningstar, lah sngewdei ban sei madan ia katei ka jingrwai baroh ki dkhot kumba kadei ha I kot lyngkdop ne ba tang shisla bad Sam paidbah khnang ba baroh kin tip.
Namar nga thikna ba ym don uba tip kumba tip ma phi.
Lada pynmih tang ha ki kot khubor te dang byllai ki bym ju pule kot khubor.
Nga kloi ban ia kyrshan lem bad phi lada katei ka jingbatai jong phi kalong kaba shisha bad kaba lah ruh ban pynshisha.
Nga kloi ruh ban iarap lem iaphi lada don kano kano kaba nga lah ban iarap, ia kaba nga lah keiñ ia kaba ngam lah te ngam banse ban ong wat sngeweiei.
Khubleirangbah purningstar, ka long shisha kaba sngewsih ban tip ba haka jingrwai ieit ri la tynsat iaki kyntien krenbein krenkhoh.
nga sngew kmen hafuh katta katta iaka jing ai jingtip jongphi kaba pynpaw iaka jing sngew khia iala ka jong ka ri, bad ngam lah ban siew dor iaka.
u sahep (kharlieh)  robert gordon u thoh ia kaei kaba u ioh-i bad kaba jia haka ri jongngi, u phareng u duna bha ka jing mlien ban pyn tap eitmiaw.
ka jaitbynriew jongngi kala bud iaka jinghikai u phareng hakaba ki knii ki laiehnoh iala ki hymmen, para, pyrsa, ka spah ka phew, bad ka khyndew ka shyiap ban leit long kpa tingkhun iaki khun ki briew kiba um shim wat tang iaka jait ba u bet symbai hi ruh.
kan jrong than lada nga thoh lut hangne iaki jingshisha baroh, hynrei ka por kam pat slem eh ban pynbeit iaka jingrwai bad khamtam eh iaka riti ka dustur khleh khawlang ba wanrah u phareng ban ailad aikabu ia u dkhar u lynkien.
khublei shibun.
Ban pyrkhat ia ki kyntien ba u nongthoh u thoh ka don hi ka jingktah namar ba u dei u riewniam um kwah ktait sha ka jingim ki long shwa u shu peit tang iaka jingngeit kumta u khlem wanrah ia kane ka jingrwai kum ka anthem jong ka Ri Khasi hynrei u shu kyrsiew thiah iaki longshwa jongngi iaka rukom im jong ki ha kato ka por, ngim lah khlem iaroh iaki kharlieh kiba la wanrah iaka jingshai ban nang ka thoh bad nang ruh ka tar, phi i ka jaidbynriew jongngi ka pyrkhat khongpong lut namar kiba ha shwa jongngi ki pyrkhat kumta, ymdon nongpynthymmai bad lada don ruh kin nym pdiang iala u paradoh parakur lajong  hynrei ki kloi ban shim ne pdiang ia kiwei pat, to ngin pyrkhat thymmai noh, balei nga ong kumne ngi kloi ban khot ‘khasi’ ialade ngi klet ia ka tynrai hok kaba ki Thawlang ki Iawbei ki khot kyrpang ialade da ki Hynniew Trep Hynniew Skum, kane phi ka pyni ba ka jaid bynriew jongngi ka shah teh mraw haka pyrkhat ka pyrdain….
bad hangta ngi sah sah kumne ban pynthymmai ngim kwah jong ki wei te ngi rhah….
khublei nga uba duna nga shu don tang katne ban ong….
Ka sien ba nyngkong ba nga iohsngew ba ka jingrwai “ri khasi" ka don hynriew dkhot bad don ruh ki dkhot kiba kren beiñ ia u  blei u longshwa manshwa.
