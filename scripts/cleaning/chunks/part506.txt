Syngkrem.
Lah ruh ban kdew hangne ba dei ha u snem 2016 ba utei u runar, u la pyniap ia la u hymmen da kaba pom da ka wait bad katei ka jingjia ka la jia ha ka shnong Amkhri kaba don ha ki thain Umsiang ha Ri Bhoi Distrik.
Naduh katei hi ka snem, la tian bishar ia utei u runar uba la shah pynngat ha ka kyndon 302 IPC bad dei ha ka jingbishar ha u Bnai ba la dep, la rai pynrem ia u ba un hap ban shong patok Shirta jingim, ha ryngkat ka kuna kaba T.
50,000 (hajar).
Hadien ba la rai pynrem ia utei u runar, ka Iingbishar ka la shim ruh ia ka rai ba ka sorkar ka dei ban siew ia ka pisa kaba T.
3 lak sha ka longiing jong u Bah Bartu Kurbah, uba la shah pyniap noh ha la u jong u para.
Ka Niti Aayong ka la aiti ia ka Quality Council jong ka India – NABH, ban khmih pat bad pynskhem ia ki Key Performance Indicators (KPI) na ka bynta ka jingai kyrdan ia ki District Hospital ha kylleng ka India.
Ka NABH ka ai ia ka orientation bad training sha ki faculty jong ki Institute ba paw khmat kum ka AIIMS bad ki Institute kiba ia syriem kum ka AIIMS bad katto katne ki Govt.
Medical College, ki ban sa leit pat sha ki District Hospital bad ioh kem ia ki Indicator kumba la batai bniah ha ka Training.
Ia ka jinglut jingsep baroh yn bah khlieh da ka NABH.
Ha ka Thain Shatei Lam Mihngi ka NABH ka la kyrpad ban pynlong ia ka training programme kaba shisngi ha NEIGRIHMS da kaba pynrung kyrteng ia ki faculty bad ki resident kiba kwah ban iasoh lang.
Bad ki katto katne ki doctor sorkar kiba la jied da ka NABH ki la ruh ban ia shim bynta ha kane ka training programme.
Ia ka training yn ai da u Asst.
Director, NABH, New Delhi ha ka 30.
05.
2019 naduh 10 baje mynstep haduh 4 baje janmiet da ka jingplie pyrda da u Director, NEIGRIHMS bad ka jingiadon ryngkat jong kiwei ki riewpawkhmat ha ka Surgical teaching room.
Ka Programme ka iarap ia ka ‘capacity building’ hapoh NEIGRIHMS da kaba hikai nyngkong ia ki faculty halor ka phang jong ka ‘quality bad accreditation’ ha ki jingshakri ban ai jingsumar ha ki hospital.
Kino kino doctor kiba trei ha kano kano ka District jong ka Thain Shatei Lam Mihngi ki lah ban ia shim bynta ha ka Training Programme ka ban sa long ha NEIGRIHMS ha ka 30.
05.
2019.
Shillong: U Myntri Rangbah ka Jylla, u Conrad K.
Sangma mynta ka sngi baar u la pynbna paidbah ia ka ‘Meghalaya Muga Mission’ ha ka jingialang kaba  la long ha State Convention Centre, Shillong da kaba buh thong ban kyntiew ia ka ioh ka kot bad ka kamai kajih jong ki nongrep ka jylla.
Haba kren kum u Kongsan ha kane ka sngi, Conrad Sangma, u la ong ba ka thaiñ Shatei Lammihngi ka don ia ka khanatang bad ka kolshor halor u ksai Muka bad kane ka thaiñ ka la pawnam naduh ki spah snem kiba mynshwa ha ka jingpynmih ia u ksai muka.
U la ong, lyngba ka jingpynbna paidbah ia ka Muga Mission, ka jingpynmih ia u ksai muka na ka jylla kan kiew arshah ha kine ki san snem kiba ban sa wan da ka jingbei pisa jong ka Sorkar kaba 130 klur.
Shuh shuh u la ong ba kane ka mishon jong ka sorkar kan iarap ban kyntiew ia ka ioh ka kot bad ka kamai  kajih jong ki nongrep kiba ju im kamai jakpoh na kane ka kam.
Shwa kane, U  Addl.
Chief Secretary ka Jylla, u KN.
Kumar u iathuh ba na ka 108 metric ton u ksai muka ba la pynmih da ka ri baroh kawei, tang ka Jylla Meghalaya ka la lah ban pynmih haduh 30 metric ton ha ka shis snem.
U iathuh ruh ba ia u ksai muka ba dang shu dep thir la ju shalan sha ka Jylla Assam naduh ki snem kiba mynshwa bad bunsien ki nongrep ki mad ia ka jingduhnong namar ka jingshah khniot dor ha ki nongkhaii hehspah kiba ju wan thied ia u ksai muka na ka jylla.
Ha kajuh ka por u la iathuh ba shen ka Sorkar Jylla kan sa tei noh ia ka Muga Farmers’ Training Centre ha ka shnong Resubelpara, North Garo Hills ban ai jinghikai ia ki nongrep ba kin dup lah ban pyndonkam ia ki tiar kiba katkum ka juk mynta haba thir ia u ksai muka.
Ha kane ka sngi, u Myntri Rangbah u la pyllait ruh ia ka Meghalaya Muga Mission Document.
Shillong: Ka Jaintia Students Union WJC lyngba ka kyrwoh ba lah phah da u Education Secretary ka War Jaintia Circle, u samla S.
Mahrhen i Muksor ka la ai khublei ia ki khynnah pule ba lah pass bad ba lah wan shakhmat ha ka eksamin SSLC bad HSSLC  jong ka MBOSE ba lah mih ha  ka 27 tarik u Jymmang 2019.
Ka JSU War Jaintia ka ai khublei kyrpang bad ka iaroh shibun eh ia ki lai ngut ki samla pule kiba la wan shakhmat ha ka SSLC exam bad ioh ia ka kyrdan Top 20 kiba kynthup ia  U Dimarkithmu Gayang na ka skul Jawaharlal Nehru Memorial Secondary School, Lamin uba wan ha ka kyrdan  5th Position na ka shnong Lamin, Amlarem Sub Division.
Ka Lavinia Mebalari Myrchiang na ka skul St.
Mary’s Higher Secondary School, Shillong kaba wan ha ka kyrdan 7th position na ka shnong Nongtalang, Amlarem sub division.
U Kyrmen Hemiat Rymbui na ka skul Marian Hill higher secondary school, Jowai na ka shnong Nongtalang, Amlarem Sub Division.
Kumjuh ruh ka seng ka kwah ban ai ka jingiaroh bad ai khublei ia ki samla pule kiba lah wan shakhmat ha ka Science stream jong ka HSSLC  exam  kata ia ka samla Buiriti Pohsnem ka ba wan ha ka kyrdan 10th position ba na ka shnong Nongtalang, Amlarem Sub division.
U samla Binesroy Khonglah, u ba long ruh u Assistant Genral Secretary ka JSU war Jaintia Circle bad uba dei na ka shnong Lamin, u la pynpaw ia ka jingsngewsarong shibun eh ia ka jingwanrah nam da u samla Dimarkithmu Gayang ia ka shnong Lamin bad ka War Jaintia baroh kawei, u ba wan ha ka kyrdan ba san kaba long ruh ka sien kaba nyngkong eh ba kane ka skul JNM, Lamin ka lah wan shakhmat ha ka Top 5 position ha ka SSLC.
Ka JSU War Jaintia Circle, ha ka jingialam jong u President u samla Eddy kery Pohtam ka la kyntu ia ki khynnah pule ban iai long kiba minot bad kiba don ia ka thong ban poi sha ki kyrdan kiba heh khnang ba un lah ban ialam lynti ia ka Ri bad ka jaitbynriew ha kiba bun jait ki kam.
Ka seng ka lah ban ruh ba ka SSLC bad ka HSSLC, ki dei tang ka jingsdang ha ka jingpule bad ka ai mynsiem ruh ia kiwei pat ban don ka mynsiem ka jingthrang ban  leh shitom bad ban un ym kynran dien, namar katba dang don ka lad ka lynti ka jingjop kan dang plie beit ia kiba angnud.
Ka seng ka kwah ban pynkynmaw ia kine ki kyntien shemphang:“Wat pule tang namar ban dei ka daw ka jingpule,Pule namar phi kwah ban ioh jingstad shuh shuh,Pule namar ba ka jingstad ka lah ban pynkiew ia phi,Pule namar ka jingstad ka long ka bor,Pule namar ba yn um don ban lah ban shim noh na phi ia ka jingstad ba phi lah trei shitom ban ioh.
".
Ka Becky Shuttleworth (33) na Rochford, Essex ha England, ka ri haduh 22 tylli ki ksew bad kitei ki dei kiba ka lum na UK bad na Romania ruh kumjuh.
Katei ka briew, ka shong ka sah, ka thiah bad ka bam ka dih lang bad kitei ki ksew.
Ka pynlut shibnai kumba £300 haduh £400 ban ai bam ia kitei ki ksew.
Ka Becky, ka dei kaba ju hikai ia ki ksew, hynrei, ka iathuh, ba namar ba ka shimpor ban hikai bha ia ki ksew, don kiba shimpor haduh shisnem eiei ruh bad katba kan da la dep ban hikai ia ki, ka la shoh jingieid noh bad kumta, ka hap ban ri bad ban shong ban sah lang  bad ki ha la iing.
Ka Becky, ka iathuh ba ka don ha ka jingbunkam kaba la palat shi katdei, namar ba ka hap ban sumar hi marwei ia kitei ki ksew bad kam ioh lad shuh ban leit shano shano bad nangta, ba ka hap ruh ban leit ialam doktor khah khah, na ka bynta kito kiba tlot bad ki bym da shait da khlain.
Ka iathuh ruh ba ka jingieid ksew jongka, ka la palat liam, ha kaba ia u tnga jongka, U Kevin, 36, ka ju pynthiah noh ia u, ha kawei ka sem buh tiar, kaba don hajan jong ka iing, namar ba kam kwah ban pynthut ia kitei ki ksew, kiba shu knap bad kiba kwah ban thiah lang bad ha ha ka jingthiah jongka, ha ka por mynmiet.
Ym tang ha ka jingthiah jongka, hynrei ki ksew, ki la dap lut ia ka iing jongka, ha kaba don kiba thiah ha madan, don kiba thiah ha ki shuki, ki miej bad ha kylleng ki kamra jong ka iing jongka.
Ma Editor Badonburom,.
Wat la ka BJP ka la tam kput ha kane ka MP ilekshon Lok Sabha 2019 ha ri India, haba ka la ioh haduh 303 ngut marwei, na ka 282 ngut ha u snem 2014, u nongiakhun jong ka pat na Shillong, Bah Sanbor Shullai, wat la u long ba lai, hynrei um shym lah jam wat tang ia u pud 1/6 na baroh 784279 ki ba la thep ha kane ka lympung-iajied jong ka Shillong.
Ka mut, um shym lah poi ha uta u pud lait duh security, ka bai ialeh kaba long Rs 12500/- (Khatar hajar san spah tyngka) marwei.
Uba la lait ia utei u pud, u dei tang u Dr.
Jemino Mawthoh jong ka kynhun synshar Meghalaya Democratic Alliance (MDA), na baroh 6 ngut ki nongiakhun.
Wat la u Dr.
Jemino ula rem, ula ioh haduh 267256 vote.
U pud lait im security um dei ban duna ia ka 130713 vote.
Kitei 4 ngut kiwei kiba la ialeh kynthup ia u Bah Sanbor ka BJP uba la ioh 76683 vote, ki long u Bah T.
H.
S.
Boney (6580), Phira Rani (4961) bad Samuel Hashah (4601) vote.
Lada khein lang ia ki vote kine 4 ngut, ka mih baroh 92825 vote.
Kitei baroh 4 ngut kim shym poi ha u pud lait im bad ki laduh ia ka bai ialeh.
Ioh ei ka sorkar Rs 50,000 na kitei 4 ngut.
U Bah Vincent Pala jong ka Congress, uba la jop lai sien lynter, ula ioh mynta haduh 419689 vote, kaba la pynkyndit suloi ia ki babun, khamtam ia ka MDA, namar ula tam haduh 152433 vote ia u Dr.
Jemino jong ka 5 kynhun synshar, UDP, NPP, HSPDP, PDF bad ka kynhun Independent.
Katba ha ka ilekshon MP 2014 ba la dep, u Bah Pala u tam ia u Rev.
P.
B.
M.
Basaiawmoit marwei jong kawei ka seng HSPDP tang 40,379.
Ka Congress te ha ri India ka la nang troin.
Ha u snem 2014, ka la ioh tang 44 ngut ki MP.
Ka la trei shitom ba kan jop bha mynta ka kynti, hynrei ka poi tang 52 ngut.
Ka don ka ktien phareng kaba ong, ‘if you can’t beat them, join them’ (lada phim jop ia ki, don lang noh bat ki).
I Rev.
PBM iba la don ha ka jingshah pynsangeh ia ka jinglong Pastor (suspension) ila leh kumba la ong katei ka ktien phareng, haba ila leit kyrshan ia u Ma Pala.
Katba uwei u paralok MDC uba dang long mynta ruh, haba pynbor ki paralok ba un leh ia kaba um mon, wat lada ki thong ia u, u jubab, ‘ia mynta te ka mynsiem jong nga kam shah.
Ngan sa peit ynda nga la long Kristan.
’Peit sa ia kane kawei pat, kaba haduh 4420 ngut ki NOTA kiba la mih na ing ban leit sha ki jaka thep vote, kiba leit ieng lain ha ka sngi, u slap, duh ei sa ka por bad kane-katai, nangta leit pynwit ia kiwei de, bad sa shon pat ha kata kaba ong ki nongkhalai taplup, ka ‘Punjab Mail,’ kaba mut, hangno-hangno ruh em, namar baroh kitei ki 6 ngut ki dei kibym ler suda, hakhmat kitei ki NOTA wala.
Ne tip ki lah ruh ban dei kiba kham triem shisha ban ia kitei ki 6 ngut ki nongiakhun.
Lada kumta, balei mo, kim shu shong beit ha ing?Sa kita pat ki 89 ngut kiba leit shon budam kor EVM, tip ki iashon kumno, iano, hangno, namar la shem ba haduh 89 ngut ki la shon bakla bad shah kyntait (rejected).
Tharai kine ruh ki leh khnang?La dum shisha tliw, ym nang tip ong shuh kumno-kumno ruh ia ka rukom pyrkhat bad ka rukom kyrshan ki paid Khasi-Pnar mynta, namar ia ki nongkynjat bol te leit wad bad wanrah na kylleng bad siew ruh da ka dor kaba rem, katba ia ki nongmihkhmat paidbah sha ki dorbar thaw ain, jied da uno-uno ruh biang beit bad kat uba lah ban ai.
La niew la nam kat da ki nongsynshar Phareng jong ka spah snem ba la leit noh kum u Major P.
R.
T.
Gurdon, B.
C.
Allen ICS, u Sahep Cantlie ICS bad kiwei kiba la don bad synshar sha kane ka thain Khasi-Pnar, ba ki Khasi ki long kiba pher na kiwei ki para riewlum, namar ki long kiba tip briew tip Blei, kiba shai bad stad ka pyrkhat-pyrdain, kiba khuid ba suba ha ka shong ka sah bad ha ka rukom synshar shnong synshar Hima.
Mynta la bun da ki nongbeh tyngka ilekshon, katba ki khraw pyrkhat pat, bun bym treh shuh ban iasyllok bad ban leit thep vote.
Lehnohei ka jingioh jylla, haba ki nongsynshar kila kylla shah synshar.
Ka jingtieng BJP ka la shu long tang ka jingioh daw ban tap eitmiaw ia ki jingthmu barieh.
Balei ki paid nongjied sha Garo Hills pat ki pynjop biang ia ka Agatha Sangma, wat la ka NPP ka long paralok lang bad ka BJP? Ka Agatha ka la pynrem biang ia u Dr.
Mukul Sangma ka Congress, haba ka la ioh haduh 304455, katba u Dr.
Mukul ula ioh 240425 vote.
Shuwa ia kane, u Mukul ula rem teng arsien ha u kpa ka Agatha, u Mr.
P.
A.
Sangma.
Katba u Ma Vincent Pala ula jop MP 3 sien lynter, u Dr.
Mukul pat ula liem 3 sien hi, ha ki shi kpa-shi khun.
Kane ka kdew shai ba ki paidbah Garo kim tieng ia kata ka BJP, kumba shah pyntieng ki paid Khasi-Pnar, namar ka NPP kam pdiang ia kino-kino ki mat treikam ka BJP, lada ka ktah ia ki paid Garo bad ia ka Garo Hills.
Ka jingpyrshah ka NPP ia ka CAB ka kdew shai ia kane.
Ka BJP ruh ka buh ia u Rikman G.
Momin na Tura, uba la ioh tang 31707 vote bad uba la duh security kumjuh.
Niuma, ka don hi ka jingima haba ka BJP kaba la jop halor ka nongrim ka niam bad jait Hindu ka la wan biang ha ka bor synshar.
Hynrei lada ka burom ia ka riti synshar (Constitution) kata ka la biang.
Lada ka lusha, ka ri India kan pra.
Ka shong ha ka BJP ban jied kano.
Lada iawad daw hi, hangno bym don daw? Hynrei lada ki paid nongjied, kiba long ruh kiba la ih bha ka jingtip ia ki kam synshar bad ia ka jingjied nongialam, kim pynbeit noh ia ki jingmut-jingpyrkhat jong ki, ka lawei kan nang ngam.
Kan bha ban kynmaw ia ka jingduh jingkyrmen u Myllung Soso Tham, haba ula iohi ia ka jinghiar ka jaitbynriew, wat la u la iai kyrsiew thiah lynter, haba u la thoh tohmet ha ka poitri kaba khatduh, kaba u ai kyrteng ‘Ka Kyntang Iawai’ (Farewell) kaba u ong kumne-(Sa ia pyrkhat hi shato).
Shillong: Ka FKJGP Seng Kmie ka phah ia kane ka kyrwoh sha baroh ki khynnah kiba la poi sha ka thong ha kane ka  examination SSLC bad HSSLC, 2019, bad ka  jingioh kheit ia u soh jong ka jingtrei shitom ka jong ki, baroh shisnem ka long ka burom ia ki kmie ki kpa bad ia ka iing ka sem, ia ki nonghikai bad ia ka skul  ruh kumjuh bad ki dei ban dang iai trei kham bha shuh shuh khnang ban poi sha kliar u lum jong ka NAM bad kim dei ruh ban sngew sarong ia ka jingstad hynrei ki dei ban tyngkai ia ka spah jong ka jingnang ka jingtip da ka mynsiem ba sngewrit ym ban sngew khraw.
Ha kajuh ka por ka seng ka kyntu ruh ia kito ki khynnah ki ba khlem poi sha ka thong ba kim dei ban sngewsih ne diaw hynrei ki dei ban trei minot bad kham bha ha u snem u ban wan bad kim dei ban duh jingkyrmen hynrei ki dei ban don ia ka mynsiem ka jingiaishah, haba phi kyllon ha kaba nyngkong hynrei phin sa ieng joit ha kaba arsien, ka mynsiem ialeh ban ym kynran dien" ong ka  kyrwoh na u Bah Reginald Thabah, Education Secy, FKJGP Seng Kmie.
AIS SujaKa jingiadei paralok hapdeng ka USA bad ka Israel ka long kaba iajan bha naduh ki por mynshuwa bad mynta.
Ka daw ka long namar ba ka USA ka tip kaei ka Israel.
Ka Israel ka lah ban iadei paralok bad kiwei pat ki Ri ka pyrthei hynrei ym kumba iadei bad ka America (USA).
Ki nong America ki tip bha ia ka history jong ka Israel kum ka Ri ka jingkular ne Promise Land jong u Blei.
Kane kam dei ka jingjia kaba shu jia ryngkhat, hynrei ka don ha ka jingthmu jong u Blei na sha lyndet.
Wat la katta ruh ka por kan poi ba ka America kan kynran dien ha ka jingiadei paralok bad ka Israel namar ka jingsheptieng ia kiwei pat ki Ri ka pyrthei kiba pyrshah Israel.
Ngi tip ba ka nongshun bakhraw jong ka Israel naduh hyndai haduh mynta, dei ka Iran.
Kumta mynta ha kane ka por jingsynshar jong u Trump bad u Benjamin Nethanyahu kaba mynta, la tip ba ka Washington bad ka Tehran ki don hapdeng ka jingkynad ba jur tang na ka daw ka Israel, bad kane la lah ban ialam syndon sha ka jingialehthma hapdeng ka America bad kan ym treh ban iateh kano kano ka soskular hapdeng ka Iran, lymda ka Iran kam pyndem ha ka America.
Ka Iran ka long kawei na kita ki Arab States ne Arab Countries ha Middle East, bad kiba bun na kine ki Arab States ki long kiba pyrshah bha ia ka Iran namar ka jinglong kyrpang jong ka bad ka jingkhrawbor jong ka ha ki liang baroh.
Ka Israel ka don ka sap ka phong ha ka ym ha ka jingiohi briew, hynrei wat u soitan hi u khih jingmut palat ia ka Israel bad kynshoit ia kiba bun ki Ri ka pyrthei khamtam ki Arab.
Namar u soitan kum u ksuid u tip bha kaei ka Israel bad kaei ka Jerusalem.
U tip bha ruh ba dei na ki Jiw na Israel la wan mih u Nongpynim ka pyrthei, “Salvation is form the Jews" ka jingpynim ia ka pyrthei na u soitan ka long na ki Jiw.
Ioanis 4:22.
Namar hangne la kha ia u Nongpynim ka pyrthei, u Jisu Khrist u Trai.
Shaphang ka history jong ki Israel u Blei u lah kren naduh ka ba nyngkong namar u long u Blei, u lah tip ban iohi lypa.
Kumta ha ka Kitab Salm u David la thoh – “Ki la ong ia ngin ia pynduh ia ki ba kin ym long ka jaid bynriew bad ia ka kyrteng ISRAEL yn ym kynmaw shuh" Salm 83:4.
Thik ka la jia kumta kumba la kren ka ktien u Blei, kumta naduh u snem 1957, ka kot khubor Jordan ka la ong – ki kti jong ngi kin ym shong thait tad haduh ba ngin da iohi ia ka jingkyllon ka Israel u Arab un shad kmen.
Ka Ri Sudan ka ong, “ka Israel ka long ka jingma ia ka jaid bynriew salonsar ha sla pyrthei".
Ka Syria ka ong – Ka Israel ka long ka jingpang thung hapdeng jong ngi" ka Egypt ka ong – Ki shipai Egypt ki la biang ban pyndam ia ka kyrteng Israel na ka map.
Ki Arab Middle East, ym tang ba ki kren ha ki khubor (Media) hynrei ki da ieng thma ruh borabor ia ka Israel hynrei ki shah rem bunsien.
Ym tang mynshuwa hynrei haduh mynta mynne kane ka jingisih Israel ka trei ha ki Ri Arab.
Kane ka jingisih Israle ki Arab kam dei kaba na ki hi, hynrei ka dei ka jingtrei ki mynsiem Ksuid (devil spirits), ba ki da sngew sarong ialade ba ki long na kata ka pateng u Abraham bad u Ishmel kumba la thoh ha ka Kitab Genesis 16:16, hynrei kim tip pat ba ka dei ka jingtrei borbah u soitan ban isih ia ka Israel, namar ka Jutang U Blei ka long bad u Issak bad ki Israel.
Kumta na ka pateng sha ka pateng, ka jingialeh thma kumno ban pynduh jaid ia ki Israel na sla pyrthei ym da ka jingpyrkhat jong ki ne ka mon jong ki hynrei na u soitan.
Kumta ka USA ka tip kaei ka Israel namar bun ki ngeit ha ka ktien u Blei, ka dei ka Ri Jingkular, ka jaka bakhuid jong u Blei, kumta ka USA ka don ka jingiajan bha bad ka Israel.
Hynrei ka por ka poi ba ynda ki Ri ka pyrthei kin hiar thma ia ka Israel, ka USA kan hap ban iehnoh ia ka Israel.
Hangta ka Israel kan ieng ialeh marwei bad hangta u Blei un pynbor ba kin ioh tip kaei ka Israel? Namar ong u Blei – “Uta uba ktah ia phi (Israel), u ktah ia i briew khmat jong nga" Sekhaiariah 2:8.
Amen.
Ha ki khyndiat sngi ba ladep, haba kren paidbah halor ka phlim thymmai jongu, kaba kyrteng Bharat, U Salman Khan, ula shah kylli jingkylli shaphang ka Katrina Kaif, kaba u ia ak phlim lang bad ia kaei ka kam, kaba ka dei ban trei nangne shakhmat.
Halor katei ka jingkylli, U Salman, u da pyrkhat jylliew jingmut bad hadien kata, u sa ong “Ka dei ban wad lok noh bad ban kha khun noh".
Halor katei ka Katrina, kaba don lang, ka la kynthoh da kaba ong ba katei ka jingkylli, ka thew pynban kumba iakren ia u doktor lane ia u engineer bad U Salman, ula jubab biang “Lada ngam dei shuh u aktor, kaei ka kam, kaba ngan dei ban trei.
Hato nga lah ban long u doktor lane u engineer?" bad u ong ba ka jing ia poi kha bad ka jing ioh khun, kan dei ka kam hi, namar ka dei kaba hap trei baroh shisngi.
Halor ka jingkylli kaba ia u pat, ba lano un ia poi kha noh, U Salman, u iathuh ha kawei ka prokram telebishon, ba un sa ia poi kha, yn da la kut lut ki mukotduma jongu ha kashari bad lada jia ba hap shong phatok, kumta un sa ia poi kha, ynda la mih na phatok.
Nongstoiñ: Ka lympung Shad Suk Mynsiem kaba 18 jong ka Seng Khasi West Khasi Hills District, kaba la long myn hynnin ka sngi ha madan New Nongstoiñ, ka la long kaba shongshit bad shong kun bha bad ha katei ka lympung Shad Suk Mynsiem mynta u snem ki nongshad ki la poi haduh kumba 235 ngut ei ei, kata kiba kynthup ia ki 118 ngut ki samla kynthei bad 117 ngut ki shynrang kumjuh ruh ïa ki hep barit.
Ki rang bad ki thei samla ha shwa ba kin noh kjat ha ka lympung shad, ki la mih na ka ïing Seng da ki riam tynrai ban ïaid kjat lyngba ka iew Nongstoiñ ryngkat ka risa ka kynhoi bad ka phawar ruh de haduh ban da poi ha ka madan New Nongstoiñ kaba dei ruh ka jaka shad ban rakhe ia katei ka sngi ba kyrpang jong ka Seng Khasi.
Na ka liang jong u bah P.
Ryntathiang President jong ka Seng Khasi West Khasi Hills haba ïakren bad ki nongthoh khubor, u la ong ba jingthmu jong kane ka Shad ka long ban pynneh pynsah ïa ka riti ka dustur, ka niam ka rukom jong ka Jaidbynriew Khasi jong ngi, kaba u Blei hi u la buh kyrpang ha kane ka ri Khasi Jaiñtia kaba ieid jong ngi.
Shuh shuh u la ong ruh ba kane ka lympung shad ka long ruh ka dak ban ai nguh ïa u Blei trai kynrad ba un ri un sumar bad kyrkhu ïa kane ka snem hashwa ka rep ka riang bad kiwei pat ki kam ha ka trei ka ktah.
“Naduh ki snem u myn barim ki ju don ïa ka jingshad tynrai jong ngi ha ki kur bad ka neh lai sngi lynter, hynrei naduh u snem 1800 naduh ka jingwan ki phareng ha ka ri jong jong ngi ki kur kim lah shuh ban pynlong ïa ka jingshad niam ha la ka jong ka kur, kumta na ka liang jong ki 16 ngut ki nongseng ïa ka Seng Khasi kila lum la lang ïa ki jait kur baroh bad shim hi noh ban peit ban jngoh hapoh ka kyrteng jong ka Seng Khasi bad ka dang ïai im haduh mynta" ong u bah Ryntathiang.
Shillong: “Hapdeng ka jing paitdohnud namar ka jing duhnoh ba kyndit kyndit, hynrei ka ba kham pynkthang shuh shuh ka long ba hadien ka jingduh noh jong u ia la ka jingim ba kordor,mih sa ka jingia patar lyngkhot lyngkhai ia ka long rynieng jong u hapdeng ka seng Kieng Atiar bad ki bor Pulit kaba pynlong ban kham kthang mynsiem shuh shuh bun shah ban ia ka jingduh noh ia la u jong u kurim, kaba, ha ka jingshisha nga kyrmen bad shaniah ha ki bor Pulit ban pynlong ka jingtohkit bniah ban lap iaki ba donkti ha kane ka kam" ong ka kong Rilda Mary Khongji, kaba dei ka kurim jong U bah Romeo Lyngdoh, kaba shong ba sah ha Lapalang.
“Haba pule ia ki kot khubor nga iohi iaka jing ia kawang ktieh hapdeng jong ki kaba la pyni kumba kine ki kham tip ban ianga ka kurim jong u kaba shong basah ryngkat manla ka sngi.
Nga dap da ka jingshaiong jingmut shibun eh haba la kynthoh haki kot khubor ba u Bah Romeo Lyngdoh u im pahuh pahai haba kum ka iing ngi ju im kumba ju im ha ryngkat ki khun ki kti bad ka iing ka sem.
Nga sngew khia shibun eh ba haba ngi thied ia ka kali thymmai ruh la kynthoh ba ngi thied da ka pisa ba la lum na ka bynta kata ka seng HNLC kaba kum ka iing ngim don bynta eiei.
Ia kane ka kali ba ngi dang shu sei thymmai ha u bnai Rymphang mynta u snem, ngi sei da kaba shu bujli noh iaka barim kaba ngi la ju pyndonkam la bun snem, ban pyndap iaka dor jong ka kali ngi la apply da ka Car loan.
Lada phi kwah ban tip iaka jingshisha leit wad jingtip na ka office jong ka Nissan Company kaba dei ka jaka die kali" ong shuh ka kurim jong U bah Lyngdoh.
Ka la ong biang ba ka jingkynnoh bein haki kot khubor ba u kurim jong ka u dei u nongkhaii ,u hehspah,u heh saipan jong ka thain Riwar kadei tang ka jing krenbein krenkhoh ia ka long rynieng jong u.
"Hangno phi lap ba u dei u nongkhaii? Mano ba iohi ia ka jingheh spah heh saipan jong u haba wat tang iaka Saving Account jong u ruh ngi dang shu dep renew ia ka KYC ha shwa ba un leit deposit iaka pisa kur kaba dei ka jingmih naka khyndew ka shyiap naka bri kur jong u,lada phi kwah iaka jingshisha leit ban wad iaka jingtip na ka bank.
U kurim jongnga udei uba tip briew,tipkur tipkha.
Dei ma u marwei u ba shim ka jingkitkhlieh ban peit ban khmieh,ban iada iaka khyndew ka shyiap jong ka kur ka jait jong u nalor ka jingkitkhlieh ba pura nadong shadong ia la ki khun ki kti ka iing ka sem" ong ka jingpynshai na ka kurim.
“U kurim jongnga udei u briew u ba shida, u briew u ba trei shitom,wat la um long u briew u ba riewspah,hynrei u dei u briew uba palei bad kylluid mynsiem.
Ha ka miet ba u shah siat iap,kata, haka miet 12 tarik mynta u bnai kaba dei ka sngi u Blei ha ka por kumba 10 baje eiei janmiet,kaba dei ruh ka janmiet ba shit bha u khun jongngi u dang leit rung ha iing ka para jongnga kaba don marsyndah bad ka iing jongngi,u kurim jongnga (Bah Romeo Lyngdoh) u dangap ha baranda ban jngoh ia u ba un wan phai sha iing,hynrei dei haba kum kata kapor nga la iohsngew ba don ba khot “Bahlieh bahlieh, wan wan hangne" ha kaba kum kata ka por la iohsngew ia ka jingsawa ktang suloi bad u kurim jongnga u la shu kyllon beit ha baranda ryngkat ka jingphlei snam kaba jur" ong shuh ka jingpynshai.
“Baroh ki jingkynnoh,jingpynbudnam pyrshah ia u kurim jongnga ka long kham palat ban ia kaba nga ka kurim jong u nga tip,kumba ka paw haki kot khubor ka dei tang ka jingshu mutdur ne jingantad jongno re jongno,hynrei nga ka kurim jong u nga tip bha ia kiei kiei baroh" ong ka kong Rilda.
Ka kong Khongji, ka ong biang ba ka jingiakynnoh mar kylliang hapdeng ka seng Kieng Atiar bad ki pulit, ka dei kaba kam don jingtip eiei bad ka ong shuh shuh ba dei hangne kein ba ki ong,"Haba iakhun ki hati para hati uba iap ei dei u phlang u kynbat.
"“Ka jingshim jubor ia ka jingim u kurim jongnga ka dei tang ka jingbishni suda ban pynkylla diengshaindoh ia u,ia nga ka kurim jong u, khamtam eh iaki khun jongngi ki ba dangrit kiba dang donkam ban pynheh pynsan,ban bsa ban pjiah kiba dang donkam shibun eh ia ka jingieit na la u jong u kpa.
Hapdeng kat kine ki jingiakynduh ba sngew sangsot kum ka riew kynthei kaba duk ba rangli,ka kup shiliang sem shiliang ngam doneiei ban siew kylliang,hynrei ka jingkylli ka long,ia ka snam ba luilui jong u mano ban ai jubab hakhmat U Blei Nongthaw Nongbuh.
Khaduh eh nga buh tang ka jingdwai ba u Blei un ai ka jingkoit jingkhiah ba ngan lah ban pynheh pynsan ia la ki khuh ki kti ha ka lynti kaba dei naka bynta ka jingbit jingbiang ka lawei jongki bad nga da kyntu jur iaki bor ka ain ba kin pynlong ka jingtohkit bniah halor kane ka jingjia hapdeng ka jingdum jingsynnia ka jingmut jingpyrkhat nga kyrmen skhem ba ki jingshisha kin paw ba lehse don eiei ha lyndet ha lyndet kane ka jingshah siat iap u Bah Romeo Lyngdoh(bam kwai ha dwar u blei) u ba dei u kurim jong nga" pynkut ka kyrwoh na ka kong Rilda Mary Khongji.
Shillong:Ka shnong Tyrna lyngba ka TYWDS ha ka sngi saitjain ba ladep, ka la pynkup burom ia u CEM KHADC u ba long ruh u MDC jong ka thain.
Ha kaba iadei bad kane ka sngi ka shnong ka la rakhe burom bad pdiang burom kum ka jingkmen namar ka jingioh long CEM jong u na ka Shella Constituency.
Ha ka jingaiburom ka Shnong Tyrna ha ryngkat ka TYWDS ka la pdiang burom bad pynkup burom ha ing Dorbarshnong Tyrna ha ryngkat ka jingdonlang ki Paitbah nongshongshnong.
Ia ka jingaiburom bad pdiang burom la pyniaid ia ka jingialang da U bah D.
Sohkhlet uba long u President ka TYWDS bad ia ka jingaiburom bad pynkupburom lapynkup da u Sirdar ka Tyrna Elaka, Bah D.
Marbaniang.
Ha kane ka jingpynkupburom la ioh ruh iaka jingkren lyngkot bad kyrkhu kyrdoh da u Sirdar bad kumjuh ruh na U Bah W.
Majaw.
Na ka liang u CEM bah Teinwell Dkhar, ula pynpaw ka jingsngewnguh bad sngewburom khamtam ia ka shnong Tyrna kaba la kynmaw bad ai ruh shuh shuh ia ka burom nalor kaba u la ioh.
Na ka liang jongu, u lakhot bad wer ia ka jingiatrei lang jong ki nongshnong shnong na ka bynta ka bha ka miat jong ka shnong bad ka ri hi baroh kawei.
La pynshongshit shuh shuh ruh ia kane ka prokram da ka jingrwai bad kynud sur na ka Group Khatarshnong kaba la wan sakhi lang ha kane ka jingaiburom.
Shillong: Ka result jong ka Secondary School Leaving Certificate Examination 2019, ka la mih myn hynnin ka sngi bad na 50,050 ngut kiba ialeh baroh kiba pass, ki long 27887 lane 55.
72 percent.
Na ka liang ki regular candidate, kiba ialeh baroh ki long 21,892 bad kiba pass, ki long 16,761 lane 76.
56 percent.
Ka jingdon kiba pass na ki District bapher, ka long 77.
06 percent na East Jaintia Hills lane 1,438 ngut, katba ka West Jaintia Hills, ka wan sha ka 75.
77 percent lane 2,921 ngut, katba ka South West Garo Hills, ka dei kaba duna tam kiba pass, kaba long tang 25.
92 percent percent lane 1179ngut.
Ha kane ka result kaba mynta, ki don 36ngut kiba ioh ia ka kyrdan kaba 20, ha kaba ka Neelam Kumari, na Embee Rosebud Secondary School, Tura, ha kaba ka ioh 577 marks bad ka ioh heh duh ha ki sobjek E,M, S & T, SSc, HPE, H, katba ka Darila Akor Kharmawphlang, na St Mary’s Higher Secondary School, ka wan ba ar, da kaba ka ioh 565 marks, ha kaba ka ioh bun eh ki marks ha ki sobjek E, M, S & T, SSc, HPE, Ae.
Ha ka Higher Secondary School Leaving Certificate Examination (Arts Stream) 2019, ki don 24371ngut kiba ialeh bad kiba pass ki long 76.
28 percent.
Ka Diana Kharbithai na St Anthony’s Higher Secondary Schoo, ka wan ba nyngkong eh na ki 10ngut kiba ha khmat duh, ha kaba ka ioh 452 marks bad ka ioh heh duh ha ki sobjek E,K,Ec,Ps, Pls, Hs, Ka Prantik Bhattacharjee, na St Anthony’s Higher Secondary School, ka wan ba ar, da kaba ka ioh 446 marks bad ka ioh bun eh ki marks ha ki sobjek E,Pls, Ec, Ps, Hs, Ae.
[pule ia ki result ha ka sla 3].
Shillong: Ka Mylliem sports Clubs ha ka 25 tarik mynta u bnai ka la pynthymmai biang ïa ki nongkitkam.
Ha kane ka jingialang, la jied ia u Bah J Nongkhlaw kum u President, Bah Wadjingshai Sohlang kum u vice-president, la jied ruh ia Fineststar Kharkongor kum u Secretary, Bah Arbeststar Marbañiang kum u Assistant Secretary, Bah Rangkynsai Tariang kum u Finance secretary, Bah H Khyriem kum u Treasurer.
Ki dkhot pat ki kynthup ia u Bah OM Chyne, Hamphrang Syiem Sad, Bah Pynbiangborlang Lyngdoh, Bah Rapbor Warjri.
Ki Rangbah Shnong bad Secretary jong ka thain Mylliem ki la long lypa ki dkhot Committee jong ka Mylliem Sports Club.
Nongpoh: Ki nongialam ka HYC Bhoirymbong Circle, ia kaba la ialam da u President u Samla Tyngshain Makri, myn hynnin ka sngi, ki la leit ban jurip ia ar-tylli ki jingtei kiba la sah khongreng hapoh ka shnong Bhoirymbong, ha kaba ki la kynnoh ruh ba kitei ki jingtei la tei ha ka por jong u Rangbah shnong barim, hynrei mynta la shu ieh kumto khlem da lah ban pyndep.
U Samla Tyngshain Makri, u la ong ba ka daw kaba la pynlong ia ka seng ban leit jurip, ka dei hadien ba ka seng, ka la iohi ba kitei ki jingtei ki la shu ieh kumto khlem da pyndep bad mynta lei ki la kylla long kum ki iing jah bad kaba la wanrah ruh ia ka jinglyngoh ia ki paidbah ka shnong.
Halor jong ka jingsahteng kitei ki jingtei, u Tyngshain Makri, u la ong ba ka seng kan aipor 12 sngi ia U Rangbah Shnong barim ka Bhoirymbong ba un pynshai paidbah, la ka long naduh ka jingmang tyngka ne kiei ki daw kiba la pynlong ba sangeh katei ka jingtrei.
Lada utei u rangbah shnong barim um lah ban pynshai hapoh kitei ki sngi kiba ka seng ka la buh, ka seng kan sa shim da kiwei pat ki sien jam, ne ban wad jingtip lyngba ka RTI, khnang ba ki jingshisha baroh kin sa paw, u la bynrap.
Pynpra noh shna da Ka Wei.
Shillong: Ka Laban ka la shah pynliem ha ka Marbisu da 1-2 kol ha ka jingiakhun jong ka lumpung U-18 SPL ka SSA, kaba long ha madan Polo.
Ia kawei ka kol ka Laban la thep da u Aplang Buam(16) katba ia ka Marbisu la thep da u Lumlang Hujon(81) bad u Moonstar Nongsiej (86).
Kata ka ba dei hi ba ong U ne U rangbah jngng namar la da ap tng ia ka sorkar jng ngi te kam poi shano2 ruh dei ban leh da ki syiem ka hima bn ai bor ka ki rangbah shongKi rangbah shnong ne sordar ruh ki don ka bor mynta ruh ba kilah ban ai syrnod nongshongshnong hynrei bun kiba thrang pliah tang ai u dkhar 500 tyngka kilah sei pynsted u khulom khlem da bishar ne pyrkhat rangbah.
Da lade nga lah lap ymba shu kynthoh matlah, u rangbah shnong ha thaiñ upper shillong u ai certificate nongshongshnong ba pura ia ki nong Tibet ba shu wan hikai skul kiba wanrung sha india haka aiñ foreigner Act, te tang ki nong India ruh kim dei ki ioh certificate shnong da kaba siew 4 ne 5 hajar marwei.
Aiu yn ia kren?.
Nga ruh kwah kam ladon ka lad ianga moa nga don ka 8 pass certicateNga ruh kwah kam lada don ba ai, sngew bha iarap lem, nga pass tang ia ka class 8Nga ruh nga kwh Kam lada don ka lad sngewbha iarap ianga nga la pass class 8.
Nga lah pass class 7 bad nga kwah kano kano ka kam katba ioh bad nga lah don experience kam peon ha MeECL lumjungshai.
Lada don kam cleaner ruh ka biang bha na ka bynta ia nga namar ba nga don ka jingkitkhlieh kaba khia bha na bynta ka ka ing ka sem.
Te sngewbha iarap ia nga.
Khublei shibunEm ngam don eiei ban ong nalor jong kata pat.
“Ngam kwah satia ba ki dur jongnga, kin don ha ki ophis jongphi, namar ba U President, um dei satia u riew pawnam, lane ka dur dro ba itynnad.
Buh ia ki dur jong ki khun jongphi bad peit ia ki bunsien, haba phi don kano kano ka jingthmu kaba donkam" ong U President ba thymmai jong ka Ukraine, U  Volodymyr Zelenskyy, haba kren ha ka jingshimti kam jongu kum U President katei ka Ri.
Ha ka jingkren jongu mynta ka sngi, U  Volodymyr Zelenskyy, uba dei hi ialade u riew leh komik bad uba la ju kren biria kham mynshwa ba un sa long U President ka Ukraine, ula ong ba u kwah ia ka sorkar, ban nym pyrkhat ia kito kiba synshar, hynrei na ka bynta u duk u raitoi.
U Zelenskyy, u dei uba ju leh komik ha ki prokram telebishon, kat haduh ba un da jop syndon ia ka elekshon President ha katei ka Ri.
Kawei na ki jingialehkai jongu, ka long ba u pyni ia uwei u nong hikai, uba long pynban U President jong ka Ri bad katei ka dei ka jingialehkai kaba khring ia ki paidbah jong katei ka Ri.
U Zelenskyy, um pat ju don bynta satia ha ka politiks, hynrei ula jop don burom ia U President barim katei ka Ri, U  Petro Poroshenko, haduh palat 200 percent ka jingioh vote.
U Sunil Jakhar, President ka seng Congress ha Punjab, ula shah rem ialade ha u Sunny Deol ha Gurdaspur bad ula tyrwa ban hiar shuki noh ialade kum U President jong katei ka seng ha Punjab.
Ka Congress, ka la leh bha shibun ha Punjab, ha kane ka sien, ha kaba ka jop 8ngut ki MP sha Lok Sabbha, na ki 13ngut kiba ka ialeh ha kane ka kynti.
Hynrei um dei tang U Sunil, hynrei U  Dr Ajoy Kumar, President jong ka  Jharkhand Pradesh Congress Committeem ula tyrwa ban hiar shuki noh ialade kum u nongialam jong katei ka seng ha katei ka Jylla bad ha shwa kata, kiwei ki nongialam, kiba kynthup ia ki President na Odisha, Assam bad Madhya Pradesh, ki la phah ia ki shithi iehnoh kam jongki sha U Rahul Gandhi, kum ka jingsngew kitkhlieh halor ka jingshah rem kput ha ka elekshon Lok Sabbha 2019.
U Rahul Gandhi, President jong ka seng Congress, ula kren shai mynta ka sngi, ba ula dep rai skhem, ba un hiar shuki noh ialade kum U President jong ka seng Congress bad ba ka seng, kan hap ban wad ia uwei pat u nongialam uba thymmai ban bujli ha ka jaka jongu, ong ka khubor jong ka NDTV.
La iathuh ba U Rahul, ula kyntait ban ia kynduh bad ki MP, kiba dang shu jop bad kiba kwah ban ia kynduh ia u, hynrei ula ia kynduh tang ia ki arngut ki nongialam, U  Ahmed Patel bad U KC Venugopal bad la iathuh ba ula kren shai ia kitei ki arngut, ba ka rai jongu, ka shai bha ba un hiar shuki noh ialade.
Na ka liang ka kmie jongu, ka Sonia Gandhi bad ka para jongu, ka Priyanka Gandhi, ki la pyrshang ban pyn kylla ia ka rai jongu, hynrei la sngewthuh ba um shym la kohnguh satia, ong ka khubor.
Ha ka jingialang, ha ka Sngi Saitjain ba ladep, U Rahul, ula ther tyngeh ia ki katto katne ki nongialam Congress, kiba pynmih kandidet da ki khun lajong.
Wat la um shym la jer kyrteng iano iano, hynrei katei ka thew ia U  Ahok Gehlot, uba pyniakhun ia U Vaibhav Gehlot, nangta U Nakul Nath, uba dei u khun jong U Kamal Nath na Madhya Pradesh bad sa shibun kiwei pat.
Kane ka elekshon, ka dei kaba dum tam na ka bynta U Rahul Gandhi, ha kaba ula  shah rem, na ka ktem bah jong ka seng Congress na Amethi, ha Uttar Pradesh.
Shillong: Kum shi bynta ban pynkhlain ia ka sier lapalang operation, hynnin ka sngi saitjain 25tarik Jymmang, 2019, ka KSU Mawprem Circle hapoh ka jingialam jong u samla Arristone Thabah President, KSU Mawprem Circle bad u samla Sam Shylla Genl Secy, KSU Mawprem ki la leit ban khynra ia ki nongbylla bar jylla ki ba trei bylla ha ka shnong Mawbah.
Ha kane ka jing leit khynra jong ka seng ki la peit ia ki kot ki sla kum ka Labour Licence na ka District Council, hynrei la shem ba baroh kine ki nongtrei bar jylla kim shym don ia ki work permit bad kiwei de ki kot ba donkam.
Kumta, mar mar hi ka seng ka la phah mih noh ia kine ki bar jylla na ka shnong Mawbah,ha kaba ki bar jylla ki don kumba 100 ngut eiei.
Ha ba iakren bad ki nongthoh khubor, ki nongialam ka seng ki la pynpaw ba kum kine kiei kiei ki ba iai jia ha ka ri ka muluk jong ngi bad ki la ong ba da lei lei kin ym lah ban shu peitkai kum ka seng kaba ieng ban iada ia ka ri bad ka jait bynriew.
Shuh shuh ka seng ka maham ruh ia ki nongai bylla ba kim dei ban ialeh pyrshah da kaba wahrah ia ki bar jylla namar kane ka khang lad ia ki trai muluk lajong ba kin ioh lad ban bylla.
Ka seng ka ong ruh ba ka da maham ruh ia ki Rangbah Shnong ba kim bit ban shah ia ki trai iing hapoh shnong ba kin aiwai thur mur ia ki bar jylla, namar kane ka buh jingma ruh ia ka jait bynriew jongngi, la ong kine ki nongialam ka seng.
Mumbai: Ka doktor kaba 26 snem ka rta, kaba tre ha ka BYL Nair Hospital, ha  Mumbai Central, ka la sdien phasi ialade ha ka kamram jongka, ha ka 22tarik Jymmang, namar ba la kynnoh ba ka la shah kren beit, namar ka jing iapher jaitbynriew.
Ka Abeda Tadvi, ka kmie jong ka Dr Payal Tadvi,  ka iathuh ba ki nong hikai kiba kham halor kim shym la sngap satia, halor ka jing ujor jong katei ka khun jongka.
“Nga la kren ia kata, ha ka por 4baje nohsngi, ha katei ka sngi bad ka iathuh ba ka la shah kren bein shi kat dei bad ka iathuh ba ka la iakren bad ki nonghikai, hynrei kim shym la sngap satia.
Nga dawa namarkata ia ka jing bishar kaba hok bad ia kito kiba pynshitom bein ia ka khun jongka, die ban pynduh shi syndon ia ka kyrdan doktor jongki".
Ka Payal, ka dei na  Jalgaon district jong ka Jylla Maharashtra bad ka la bteng ia ka jingpule PG jongka ha ka tnat  gynaecology ha Topiwala National Medical College, kaba don lang bad ka  BYL Nair hospital, ha ka 1tarik Jymmang 2018 bad ha U Nohprah 2018, ka iathuh ha kiba ha iing jongka, ba ka shah kren jot shi katdei ha kito ki doktor kiba la kham rangbah ban ia ka.
La iathuh ba u tnga ka Payal ruh, U Dr Salman, ula ujor halor katei ka jingleh bein ia ka tnga jongka bad la iathuh ba ki la pyn kynriah sha kawei pat ka tnat, hynrei hadien ar bnai, haba la phah biang ia ka sha katei kajuh ka tnat, hangta, ki la kren jot ia ka haduh katta katta.
Ki don lai ngut ki doktor, ha katei ka hospital, kiba kynthup ia ka  Hema Ahuja, ka Bhakti Mehar bad ka Ankita Khandelwal, kiba donkti ban kren pohjait ia ka Payal bad la iathuh ba haduh mynta, ym pat don ba kem satia ia ki.
Shillong: U Bah Brawell Rynjah na shnong Mawphu u la ujor ejahar ( FIR) pyrshah ia u Syiem barim ka Hima Sohra uba la shah weng kam noh shipor halor ka jingkynnoh ba u la don kti ban sei beain ia ka pisa jong ka Hima khlem da ioh jingbit.
Katkum ki kot ki sla ba la ioh jingtip da ka RTI, u bah Brawel uba la ujor ha Sohra Police Station ha ka 23 tarik mynta u bnai pyrshah ia u Syiem barim ka Sohra u paiem Freeman Sing Syiem, u la kam ba ha ka 11 tarik Jymmang 2019, la kdew shai ba ka Dorbar kam shym la ai bor iano iano ha kaba iadei bad ka jingleit sei pisa na bank naduh ka 25 tarik Nailar 2018 haduh ka 31 tarik Lber 2019.
Hynrei u Bah Brawell u la kam ruh ba hadien ba u la peit bniah na ka jingthoh kiba iadei bad ki jubab ba u la ioh na u PIO, la lap ba u Syiem barim u Bah Freeman uba la shah weng kam noh shipor naduh ka 28 tarik Nailar 2018, u la don kti ha ka jingsei beain na bank ia ka pisa jong ka Hima.
Ka jingsei pisa kaba nyngkong jong u Syiem barim ka la long ha ka 28 tarik Nailar 2018 na SBI, Sohra Branch kaba la long haduh T.
50,000.
Ha ka 30 tarik Nailar 2018 na Meghalaya Co- operative Apex Bank, Sohra Branch kaba long T.
50,000 bad ka 31 tarik Nailar 2018 na kane kajuh ka bank kaba la kot sha ka T.
4,00,000 bad ia kane, la kam ba la sei khlem kano kano ka rai ka dorbar.
U Bah Brawell u la ong ruh katkum ka jingtip ba u la ioh na u PIO, la ong ba u Syiem barim u la iai bteng ban shim ia ka jingai sngewbha (honorarium) kaba haduh T.
25,000 shi bnai na ka bynta hynniew bnai kata ha ka 1 tarik Nailur 2018, 2 tarik Risaw, 2018, 17 tarik Naiwieng 2018 , 18 tarik Nohprah 2018, 10 tarik Kyllalyngkot 2019, 15 tarik Rymphang 2019 bad 9 tarik Lber 2019.
Baroh ka pisa ba u Bah Freeman u la sei na ka bynta ka ‘ honorarium’ hadien ba u la shah weng noh shipor na ka jinglong Syiem ka la long haduh T.
1,75,000, la ong u bah Barwell katkum ka jingtip ba la ioh da ka RTI.
U Bah Brawell u la ong ba katkum ka jubab ba u la ioh na u PIO, la lap ruh ba u Bah Freeman u la ai sngewbha T.
5000 kaba dei ka pisa jong ka Hima sha u Myntri Kongwir ( Acting Chief) ha ka 14 tarik Lber 2019 ba un pyndonkam ha ka jingphah sumar ialade.
Shillong: Ka UDP kan iashong jingialang shen na ka bynta ban wad ia ki daw ia ka jingshah rem jong u kyrtong monlang ha kane ka elekshon MP sha ka Lok Sabha ha u kyrtong ka Congress.
Katkum ka khubor ba la ioh, la sngewthuh ba kane ka jingialang ka long kaba donkam bha ha kaba ki nongialam ka UDP kila kyndit ia ka jingioh result ban shah tam kput ha u kyrtong ka Congress wat hapdeng ka jingiatreilang baroh ki party ba don ha ka sorkar.
Ha kawei ka liang, u dkhot ka UDP na thain 12shnong, u bah Riskhemlang Prang, u la ong ba ka jingshah rem jong u Dr.
Jemino Mawthoh na Sohra constituency ka paw shai bad shynna ba ka party PDF kam shym la iatrei lang satia ban kyrshan ia u kyrtong MDA.
U la kynnoh ba kane ka pyni ba u MLA ka PDF na Sohra um burom bad khein snep iaka rai bad jingiakut jong ka sorkar synrop kaba ma u ruh u ioh bhah ioh bynta lang.
“Na kata ka daw kum uwei na ki nongkyrshan ba shitrhem jong ka UDP, nga kyntu iaki nongialam jong ka sorkar jylla ba ki dei ban pynduh noh iaka bhah jingmyntoi jong u MLA ka PDF na Sohra kum u dkhot jong ka sorkar synrop", la ong u bah Riskhemlang.
La dei ban pynduh bhah lut ia baroh ki  MLA jong ka sorkar MDA, namar baroh ki khlem kyrshan hynrei ki shet kylla lut wat ka UDP ruh ka shet kylla imat namar tang kawei ka constituency ka jop bat wat na Shella ruh rem te ka constituency i President ka UDP.
Jowai: Ka Sein Raij Tuber, Women Wings ka la maham tyngeh ia kiba shim kabu ban khrong pisa ha ka kyrteng ka Thyndai Child Care Institute Cum Counselling Centre (Children Home) ka ba don ha Tuber Kmai Shnong.
Ka Secretary jong ka SRT, Women Wing ka la pyntip ba ha kine ki khyndiat sngi ba la dep ka Seng Jaintia Student Movement (JSM) ka la lum synniang pisa ha ka kyrteng jong katei ka Children Home khlem kano kano ka jingbit ne jingtip jong ka Sein Raij Tuber, Women Wing.
“Ym lah ban len ba katei ka seng ka la ju don bynta ban iarap ia ka Children Home jong ngi bad ka ong ruh ban dang iai iarap haka jingiadesi bad kiwei at ki jingdon kam, hynrei halor katei ka jingleh jong ka pat ngim sngew iahap satia da kaba leit lum pisa ha ka kteng kaChildren Home khlem ka jingioh jingbit ne jingtip jong ngi", la ong u kyrwoh khubor na ka Sein Raij Tuber, Women wing.
La iathuh shuh shuh ba halor katei ka SRT, WW ka la pyshai ba ia ka pisa ba ki la ioh lum na ki riew shimet, ki paidbah ne na kano kano ka kynhun, ka SRT WW don jingtip ne don jingkitkhlieh ei ei.
Ha ka jingiadei bad kane ka SRTWW ka la pynlong ruh ka jingialang ba kyrkieh ha ka 20/05/2019 da kaba buh ka jingmaham ba tyngeh ba ym shah iano iano ban leh kum kitei ki jait kam pynthohbria bad lada jia ba dang lap nangne shakhmat ka SRT kan leh ia kaba donkam pyrshah ia ki katkum ka ain.
Nongpoh: Na ka bynta ban wanrah ia ka jingiajan ha ka rukom treikam hapdeng ki Pulit bad ki Village Defence Party (VDP) bad khamtam eh haba iadei bad ka jingia ai jingtip kaba markylliang na ka bynta ban tehlakam ia ki kam sniew, hynnin ka sngi Saitjain ka ophis u Superintendent of Police, Ri-Bhoi District, ka la pynlong ia ka Village Defence Party Rally 2019 ha iing Dorbar ka shnong Saiden.
Ha katei ka VDP Rally, kaba la sakhi ruh da ka jingdon ka Kong RM Kurbah Deputy Commissioner ka Ri-Bhoi District kum ka kongsan, ha ryngkat ka jingdon u Bah C.
Syrti SP ka Ri-Bhoi, ki pulit ophisar naduh ki DSP, ki Inspector, Sub-Inspector lem bad da spah ngut ki paidbah, kiba la wan na ki shnong bapher bapher ka Ri-Bhoi District.
Halor katei ka phang, ka la don ruh ka jingiatai hapdeng ki paidbah bad ki pulit, ha kaba ki paidbah ki la pan jingpynshai na ki Pulit haba iadei bad ban wanrah ia ka shongsuk shongsain ha shnong ha thaw bad khamtam eh ban ai ka jingïatreilang bad ki pulit, ne ban pyntip sha ki Pulit haba don kino kino ki huri hura ha shnong ha thaw.
Haba kren sha ki paidbah ha katei ka sngi, ka Kong RM Kurbah DC ka Ri-Bhoi, ka la ai jingiaroh ia ka tnad pulit ka Ri-Bhoi, namar ka jingshimkhia ban pynlong ia kaba kum katei ka prokram, kaba la wanrah jingmyntoi shikatdei eh bad khamtam eh lyngba jong katei ka prokram, kan wanrah ruh ia ka jingiajan hapdeng ki paidbah bad ki Pulit, kaba long ruh kum kawei na ki lad ban tehlakam ia ki kam sniew ha ki shnong ki thaw.
Katba na ka liang u Bah C Syrti, u la ong ba ka ka nongrim kaba hakhmat eh ia ki pulit ba kin pynlong ia katei ka Prokram ka long ban tehlakam ia ki kam sniew, kum ki kam lute, ki kam tuh kam thiem, ki kam khaii bad dih droks, ha kaba lyngba jong katei ka rally, kan pynsuk ia ki bor pulit ban rat diengkhong ia ki kam sniew bad ban iohkem ia ki, namar ki la don lypa ka jingiadei bad ki paidbah ha ki shnong bapher bapher.
U la ong ruh, ba lyngba jong katei ka Rally nalor ba ka la wanrah ia ka jingiajan bad ki paidbah, hynrei kan long ruh kum kawei na ki lad ba ki paidbah kin ai jingtip sha ki bor pulit haba ki lap ne iohi ia kino kino ki briew kiba i suba sniew.
Kerala:Ki khubor ki iathuh ba la ioh jingtip lyngba ki nongsyntiat ka Kerala, haduh 15 ngut ki riew kheinduh jong ka seng Islamic State ki la mih da ka lieng na ka Sri Lanka ban leit sha ka dew lynnong Lakshwadeep.
Ki pulit rud duriaw ki la peitngor bha naduh ba ka Sri lanka ka la pyntip ia ki jingdon ki riew syntiat ha ka 23 tarik Jymmang mynta u snem.
“Ngi la peitngor bha naduh ka jing shah thombor ka Sri Lanka.
Ngi peit ngor bha wat iaki song ha ki lieng nongkhwai bad ia ki wei de ki ba wan khnang ban lait jingma,"la ong ka Tnad pulit rud duriaw.
Shuh shuh, ka khubor ka iathuh ba ka Indian Coast Guard ka la buh ruh ia ki nongsyntiat da ki liengum bad ki lieng suin ha kylleng ki ja ka jong ka dewlynnong bad Lakshadweep Minicoy kiba markhap bad ka Sri Lanka khnang ban ioh kem ia kino kino ki jing thmu jong ki Islamic State ban iuh kjat sha ki um duriaw ka India.
Hadien ka jing bthei bom ha ka Sri Lanka, ha ka sngi u Easter ha u bnai Iaiong, ka Kerala ka la peitngor bha,khamtam lei hadien ba ki nongpeitngor ka NIA ki la iathuh ba ki IS ki la don jingthmu ban hiar thma ia ka Jylla.
Ka Sri Lanka ka la mad ia ka jingshah hiar thma ha ki riew kheinduh myn ha 21 Iaiong, ba 8 tylli ki jaka bthei bomb ki la shim ia ki mynsiem jong 250 ngut bad da ki spah ki la mynsaw jur.
Bad ka Islamic State group’s National Thowheeth Jama’ath tang hapoh shi taiew ka la kam ba dei ma kaba la leh ia kane.
Jowai: U MLA ka Jowai, u ma Wailadki Shylla uba long ruh u Chairman ka Meghalaya Commission on Resource Mobilization, u la lum jingialang ia ki sahep ka tnad PHE kiba don ha Jowai halor ha jingslem ban pyndep ia ka skim sam um na Umngot sha Jowai ia kaba la tip kum ka Renovation of Jowai Water Supply Scheme kaba la sahteng la bun bun snem mynta.
U MLA ka Jowai u la ong ba u la lum ia kane ka jingialang ka long ba u don ka jingthrang ban pyndep noh ia katei ka project sam um kaba na wah Umngot sha ka nongbah Jowai kaba la sahteng naduh ki snem kiba um pat long MLA.
U Executive Engineer ka tnad PHE, Jowai Division, Electrical Division u la iathuh ba na ka liang ia MeECL lyngba ia tnad jong ka, ka MePDCLka la dep ban pynkhreh ban pynpoinia ka bording sha katei ka jaka tan um hynrei ki dang don pat sa katto katne ki kam kiba dang sah teng na ka liang ka PHE kiba kynthup ia ka jingtei ianka pump naduh thwei sha jaka ban pyllang bad na jaka pyllang pat sha kawei pat ka jaka pyllang um ban sam pat sha ki paidbah da ka bor gravity.
Utei u Engineer ka PHE u la iathuh ruh ba ia katei ka kam la aiti ia ka sha ka company M/S MECH MAT bad kynnoh ia company kam treh ban trei pyndep ia ka kam wat kada dep ban thoh sha ka la bun bun sien.
Ka meeting ka la shim ia ka rai ba na ka bynta ka jingmyntoi ki paidbah, ka tnad PHE kadei ban shimkhia bad kitkhlieh janai ban pyndep noh ia katei ia project da kaba pyntikna ruh ba ka jingtrei kam dei van sangeh.
Lyngba kane ka meeting, na ka liang u ma Wailadmiki Shylla u la thoh sha u Myntri ka tnad PHE , u ma Samlin Malniang ban tuklar ia katei ka jingslem ban pyndep ia katei ka project bad ban pynsted iaka jingtrei khnang ban ioh pyntrei kam kloinia katei ka project.
Shillong:Palat hynriew phew ngut ki khynnah na ka jylla Meghalaya kin leit ban ai reng sha ka Sub-junior & Junior National Youth Amateur Muaythai Championship 2019 na bynta khynnah kynthei bad shynrang ka ba la long naduh ka 24 haduh 28 tarik mynta u bnai ha Lakshmibai National Institute Of Physical Education ha Sonupur, Kamrup District.
Ia kane ka lympung ialehkai la pynlong da ka All Assam Amateur Muaythai Association ryngkat ka jingiatreilang bad ka United Ametuer Muaythai Association (UAMAI) ha Sonupur.
Ia ka kynhun na kane ka jylla la ialam da u Bah Angelus Sun, International Referee bad Coach ka Muaythai uba long ruh u President jong ka Muay Thai Association of Meghalaya (MTAM).
Nongpoh: Ha kaba pynkut noh ia ka U-16 Open Invitation Football Tournament 2019 ka lympung ialehkai kaba la pynlong da ka Ri Bhoi District Sports Association (RBDSA) ha Madan Umdihar, ka Rongdop Sports Club, ka la ioh ban rah syndon ia nam lahduh, hadien ba ka la lah ban pynliem noh pyrshah ia ka Umdihar SC da 3-2 kol, ha ka jingiakhun kaba la poi shaduh ka Tie Breaker.
La pynkut ia katei ka lympung ialehkai, da ka jingdon u Bah Mayraldborn Syiem, MLA ka Nongpoh kum u kongsan, ha ryngkat ka jingdon u Bah Charles Marngar, MDC ka Mawhati, u Bah RB Shadap, Bah RR Makdoh lem bad kiwei de ki riew rangbah ka thain.
Khyndiat haba phai sha katei kak jingiakhun phainal hapdeng ka Rongdop SC pyrshah ia ka Umdihar SC, ha kaba la iohi shisha ia kata ka jingiakhun kaba itynnad bad kaba la pynshongshit shikatdei eh ia ki paidbah kiba la leit ban sakhi, namar watla ka long ka jingialehkai ki khynnah rit, hynrei ki la lah pat ban pyni ia ka jingiakhun kaba itynnad.
Namar ba ka long ka jingiakhun kaba iakhaid, kumta naduh ka kylla step haduh ka kylla, kitei ki ar-kynhun kim shem la lah ban pynkhihjar, kumta na bynta ka rai jop rai rem ki nongpyniaid ki la rah noh sha ka Tie- Breaker bad dei hangtei ba ka Rongdop SC ka la ioh ban pynliem noh ia ka Umdihar SC da 3-2 kol bad kaba la pynthikna ia ka kynhun ba kan long kum ka lahduh ha katei ka lympung ialehkai ka RBDSA.
Shillong:San ngut ki khynnah ialehkai cricket ka jylla Meghalaya ki la shah jied ban leit kilan met ha ka National Cricket Academy camp ha Ananthpur, Andhra Pradesh ka ban long ha 24 tarik jylliew haudh 18 Naitung, 2019.
Ki kyrteng jong ki khynnah ki long u Sudhir Sahani, Gavineal Marpna, Josiah Momin, Waldo A Sangma bad Mritunjay BharaliKine ki khynnah na ka jylla ki la shah jied ha ka camp ba la pynlong da ka All India Junior selection committee ba la khlieh da u Debasis Mohanty bad ki la kynduh dang shen ha ka Guwahati ha ka jingialang jong ka North East bad Bihar Zonal Committee ha kaba ki Chairmen bad ki dkhot na ki jylla jong ka U-16 selection committee ki la donlang.
Shillong: Ka Shillong Lajong FC ka la pynliem sa ia ka Sudeva FC da 2-0 ha ka jingiakhun ka Group C ka Hero Junior League Final Round ba long ha madan Kalyani Stadium, West Bengal.
U Glennys Lynrah bad U Badonlang RapsangIa kine ki kol la thep da u Glennys G.
Lynrah bad Badonlang Rapsang ha ka 13 bad 36 minit.
Ka Lajong ka la leh bha ha kane ka lympung haduh mynta da kaba kamai bun tam na ka Group C haduh 6 point.
Ka la rung sha ka Semi-phainal jong ka Hero Junior League kaban sa iakhun lashai ka 27 tarik pyrshah ia ka Minerva Punjab FC.
NaUPresident, Hill Farmer Union (HFU), Central Body.
Da ka Mynsiem jong ka jingsngewkhia, nga phah ia kane ka kyrwoh sha ki Nongrep ka jylla ba kin tip ba ki nongrep kim dei ban sngew shah ieh khunswet namar nga tip ba ngi iakynduh ia ki jingeh kiba wanrah ia ka jingduh jingkyrmen ia ka mynta bad ka lawei jong ki khun ki kti ki jongngi.
Wat la nga dei u Nongshna phlim khasi, hynrei kum u nongthoh khubor bad kumjuh ruh kum u khun jong ki kmie ki kpa Nongrep na ka shnong Nonglynkien, South West Khasi Hills District, Mawkyrwat nga tip ia ki jingeh jong ki nongrep ha ka jylla khamtam hadien ba ngi la lah ban pynlong ia ka Dorbar bah jong ki nongrep (ha u Nohprah 2018.
Hynrei wat hapdeng kiba bun ki jingeh ba ki nongrep ki iakynduh ym ju don ki ban mih shakhmat ban pynsawa ia ka sur kaba u Nongrep u angnud ban pynsngew ha ki bor sorkar.
Kumta nga la rai Rangbah ban shim ia kane ka lyngkor kaba khia kum u nongialam jong ki nongrep ha ka jylla.
Kumba nga la ong ba namar ba ym ju don ba kren halor ki jingeh jong ki nongrep bad khamtam ialade nga dei u khun nongrep ngam banse ban kren halor ki jingeh jong ki nongrep bad nga la shimti ruh kum u President jong ka Hill Famers Union (HFU) bad nga sngewkmen ba mynta nga la phai biang sha ka rep wat la baroh shikatta nga la phaidien noh.
Ka HFU ka dei ka seng kaba la dep register naduh u snem 1992 bad nga ai ka burom ia ki nongialam kiba mynshuwa kiba la trei shitom ban kyntiew ia ka rep ka riang ha ka jylla.
Ka dei ka seng nongrep ka ban iakhun halor kiba bun ki jingeh jong ki nongrep, la ka long halor ka jingbym ioh symbai, ka jingbym ioh sboh, ka jingbym biang ka um, ka jingshah khniot dor, ka jingshah ot kilo, ban wanrah noh ia ka ain halor ka rep ka riang, ka jingbym biang ka iew ban ban pyniaid ia ki mar rep, ka jinghiardor jong ki mar rep, ka ri jingri, ki mrad bad ki dohum, bad baroh ki jingeh kiba ki nongrep ki iakynduh ha ka jylla.
Kine harum ki dei ki katto katne ki mat jingdawa ba kongsan kiba kum ka seng ngi la buh hakhmat ka sorkar na ka bynta ka jingmyntoi jong ki nongrep.
Kumba nga la kdew haneng, hooid ngi la lah ban pynngeit ia ka sorkar ba kan pynlong ia ka Dorbarbah jong ki nongrepha ka 4 bad 5 tarik u Nohprah, 2018 ha Shillong ha kaba ki nongrep dalade hi ki la kren halor ki jingeh hakhmat ki ophissar bad ha ka sorkar bad ngi la pynkhreh ia ka dorkhas bad ngi la leit rah ruh ia ki mat jingdawa sha ka sorkar kumba la pynpaw hi da ki nongrep lyngba kane ka Farmer Parliament bad ka sorkar ka la mynjur ban pynlong ia kane ka Farmer Parliament man la u snem.
Hooid kumba ka HFU ka la dawa, ka sorkar ka la kular ban pyntreikam ia ka Farmers Commission bad ngi la iohi lyngba ruh lyngba ki lad pathai khubor ba ka sorkar ka la mynjur ruh ban  pynbna kum u snem jong ki nongrep (Year of the Farmers ia u snem 2020.
Ngi la iakhun ruh halor ka jingthombor jong ki nongkhaii da kaba ot kilo be-ain ia ki mar jong ki nongrep, wat la ia kane ka mat ym pat lah ban jop, hynrei na ka jingiakhun jongngi ka la don ka jingmyntoi na ka bynta ki katto katne ki nongrep kiba nud ban kren ia ka jingshisha ba u Syiem u la pynmih ia ka hukum ban nym shah ot kilo shuh.
Kumta halor kane ngin dang iakhun kum ka seng bad ngi dei ban lah ban pynduh jait ia kane ka jingot kilo.
Para Nongrep baieit, ban pynurlong shuh shuh ia kitei ki mat jingdawa kam shong tang hanga marwei lane tang hangi ki nongialam jong ka seng, hynrei ha ka Ri synshar paidbah ka shong eh ha ka jingiatylli bad ka jingialong kawei jongngi ki nongrep.
Ka jingkylli mynta ka long hato ngin shu hun ha ka jingong kat nangrep nang syrdep, ne hato ngin shu sngap jar bad khot ialade ki Nongrep bapli, ka jubab ka long em, mynta kum ki nongrep ngin ieng tylli da kawei ka sur ngin pynsngew sha ka sorkar.
Mynta ngi dei ban thaw ia ki unit ha man la ki shnong bad ngi dei ban jied ia ki nongkitkam.
Mynta ngi la lah ban thaw unit ha bun tylli ki shnong hynrei dangbun bah ki shnong ba ngim pat lah ban thaw unit bad mynta ngi dang don tang kumba 30 hajar tam ki dkhot ha ka jylla baroh kawei.
Ka thong hi ka long ban pynrung dkhot 1 lak ngut ha ka seng.
Nga don ka jingngeit kaba skhem ba yn da haba ngi la iatylli kawei ban iakhun ia kitei ki mat jingdawa haneng kam don jingeh ba ka sorkar kan shah skhor bad ki nongkhaii ruh kin nym ibein shuh iangi hynrei ba kin burom iangi, ngi dei ki nongpynbiang bam namar ym don ba lah ban im khlem ki nongrep bad ym don ba lah ban bam da ka pisa.
Kumta sa shisien nga khot iaphi ki Nongrep baieit jong ka jylla baroh kawei ba ngin ieng tylli noh kawei  khnang ba kitei ki mat jingdawa kin urlong bad khamtam ka jingot kilo be-ain kan duh noh bad lada dei ban pynlong da ki jingiakhih kiba tyngeh ngi dei ban long kiba la khreh.
Khublei shibun.
President, Hill Farmer Union (HFU), Central Body.
Phone: 9863512121/9366601874.
Email:cshangpliang@gmail.
com.
“Ka jingbym biang ka rukom sam bording jong ka MeECL, la katto katne bnai, ha Jaintia Hills  ka la ktah jur khamtam ia ki khynnah skul ha ka pule puthi jong ki bad ruh ia ki paidbah jong ka thaiñ naduh ki longing-longsem ki ophis sorkar, ki dukan, bad kiwei kiwei ki dei ki de ki bynta", ong u Bah Reachingson Siangshai, Vice President jong ka AJYWO.
Ka AJYWO ka pyrshah jur ia ka jingpynlip bording (load shedding) jong ka MeECL ha ka por mynmiet naduh 9:00PM namar ka dei ka por ha kaba ki paidbah ki donkam bha ia ka bording.
Ka seng kam lah ban pdiang ia kane ka jingleh jong ka MeECL.
Ka seng ka isynei palat ban iohi ba ki khynnah pule ba ki hap pyndonkam da ki mombati ne ki emergency light ne ki sharak, kiba ktah bha ia ki khmat jong ki nalor ka jinglut jingsep kaba heh.
Ka AJYWO ka pynpaw ruh ba katei ka jingleh jong ka MeECL ka wanrah ia ka jingktah kaba jur ia ki longiing kiba duk namar ki hap ban siew ar tylli ki bill, nalor ka bai bording kaba heh hynrei kaba khlem ioh ban pyndonkam ia ka bording kumba paw ha ka bill, sa ka bill jong ka jingpynlut ban pynioh ia ki mombati ne sharak ne emergency light.
“Shaei jah ka pisa bill light ba la siew da ki paidbah man la ka por kaba pynlong ia ka MeECL ban ym lah ban pynbiang bording  thikna ia ki paidbah? Shaei jah ka Power Department jong ka sorkar jylla ba ka MeECL ka ioh ban pynsoh sat ia u paidbah haduh katne katne?", buh jingkylli u bah Siangshai.
“Ka bording ka long kawei na ki jingdonkam kaba ha khmat eh ha ka juk mynta hynrei kane ka rukom sam bording ka MeECL  kat kum ba ka long mynta, ka pyni  kumba ngin leit phai biang sha ka Juk Maw (Stone Age)".
Ka MeECL ka dei ban  kheiñ duna noh ia ka bill light ha kine ki por kiba ka bording kam shym biang ha ka thaiñ",  ong shuh shuh u kyrwoh na ka AJYWO.
Ka AJYWO ka dawa jur na ka MeECL ba ka dei ban pynbiang bording thikna ha Jaintia Hills naduh nangne sha khmat, lym kumta, kane ka jingbym biang ka bording ha ka thaiñ, kan pynbor ia ka seng ban tih bniah la ki paidbah kim shym la siew bill light ne em man la ka por, bad lada ki  shait siew, shaei jah ka pisa bill light pat kaba pynlong ia ka MeECL ba ym lah ban pynbiang thikna iaka bording ha ka thaiñ?Reachingson Siangshai, Vice-President, AJYWO-CB.
Shillong: U Conrad Sangma, myntri rangbah ka Jylla, ula pyntip ba ia ki jingialang jong ka kynhun myntri, nangne shakhmat, yn pynlong ha ki District bapher jong ka Jylla.
Ha ka jingthoh ha ka peij jongu ha ka twitter, U Conrad K Sangma, ula ong “Da ka jingthmu ban wan rah ia ka sorkar kham shajan bad ki paidbah, kumta ia ki jingialang Cabinet, yn pynlong ha ki District bapher bapher".
U Myntri rangbah, ula thoh ba ka jingialang jong ka kynhun myntri kaba nyngkong eh, kan long ha Tura, ha ka 10tarik Jylliew 2019 bad sa kiwei pat ki District, kin sa nang wan kham hadien.
Ha kawei pat ka khubor, U Conrad Sangma, ula thoh mynta ha ka facebook peij jongu, ha kaba ula ia kynduh ia U Rajnath Singh, myntri kam poh iing jong ka sorkar India, ha kaba ki la ai khublei halor ka jingjop jong ka NDA, ha ka elekshon MP 2019 bad ki la iakren ruh ia ki mat kiba iadei bad ka thain shatei lam mihngi.
Ha ka jingleit U Conrad, la synran lang da ka Agatha K Sangma, MP na Tura bad kumjuh sa U James K Sangma, myntri kam poh iing jong ka sorkar Meghalaya.
U Narendra Modi, un bam smai kum u myntri rangbah duh ka Ri, ha ka 30tarik Jymmang 2019, ha ka por 7baje janmiet ha  Rashtrapati Bhavan, ha kaba yn pynbam smai da U President Ram Nath Kovind ia U Modi bad ia ki myntri jong ka sorkar India.
Ha ka sngi saitjain ba ladep, U President Kovind, ula pynkut por noh ia ka por trei kam jong ka Lok Sabbha, kaba 16, ha ka jingai jingmut jong ka kynhun myntri jong ka sorkar India bad la thung ruh ia U Narendra Modi, kum u myntri rangbah duh.
Ha kawei pat ka liang, ka kynhun NDA, kaba la ialam da U Amit Shah Presidnt ka BJP lem bad U Rajnath Singh, ki la ia kynduh mynhynnin ka miet ia U President Kovind, ha kaba ki la ai ia ka shithi jingkyrshan jongki sha U President ka Ri.
Ka NDA, ka don baroh 353 ngut ki dkhot ha ka iing dorbar kaba 543ngut jong ka Lok Sabbha bad ka BJP na lade, ka don 303 ngut ki dkhot ha ka dorbar Lok Sabbha.
Bah RM ShabongKa elekshon Lok Sabbha, ka la wan rah ia ka jing sngew synei sat ia U bah Jemino Mawthoh, kandidet jong ka seng UDP, ha kaba ula shah rem kput ha U Ma Vincent Pala, kandidet jong ka seng Congress.
Ngim tip ia kiei ki daw poh iing, kiba don ia utei u kandidet bad ia ka seng, kaba la pynmih ia u, kum u kandidet, hynrei, la iohi ba ki MLA jong ka seng UDP, kim shym la lah ban iarap ia u briew lajong bad ka nuksa kaba khraw tam, ka long ba U President jong ka seng UDP, um shym la lah ban pynjop ia u kandidet jongu, na ka Constituency jongu ha Shella bad kam kut tang katta, la iohi shuh shuh ba ki don sa shibun kiwei pat ki Constituency kum ha Mairang, kaba don sa uwei pat u nongialam ba radbah jong katei ka seng, hynrei hangtei ruh um shym la jop satia bad katei ka pyni shai ba ka jingkitkhlieh jong ki nongialam UDP, ka hiar shi katdei.
Haba peit naduh kaba sdang ia ka jingshong shit jong ki nong ialam UDP, ban pynioh tiket ia U bah Jemino, ha ka shap jong ka bom, ka la long kaba la palat liam, ha kaba ki la shu brut da ka jubor justi ia ki paralok kiba ia treilang ha ka sorkar, lada dei ia ka NPP ne wat ia ka HSPDP bad kiwei, hynrei la iohi ba mar ia ioh tiket, ki shim ba ki la ioh rah suk ia ka jingjop bad ka jingtrei jongki, ka long kaba mian mian sat bad hangta kein ba u sa syllad naphang u kandidet ka seng Congress.
Mynta ki nongialam jong katei ka seng, kin pyrshang ban rieh tngen, halor ka jing ia don bynta jongki bad ka sorkar ha ryngkat bad ka BJP, hynrei lada ki ai daw kumta, katei ka pyni, ba kan dei tang ka nia jiei suda, namar ba ialade lei, ki la sdang ban leh kiar bad ki la weng noh na ka jing ia don bynta lang bad ka NEDA, hynrei ka NPP, ka kren shai ba haduh mynta ka iai don bad ka kynhun jong ka seng BJP, hynrei ka rah da kaba suk ia ka elekshon MLA ha Selsella bad kumjuh ia ka elekshon MP ha Tura.
Mynta ka la dei ia U Bah Jemino, ba un tih tyllong bha ia ka daw rem jongu, namar ba uba nabar, lei un ioh daw ban kynnoh pynban, ba imat ki nongialam jong ka seng UDP, ki kyrshan buhrieh ia u kandidet jong ka seng Congress bad lada ka long kumta, kan dei ka jingshet kylla kaba jubor tam ia utei u samla rangbah.
“Lada ym don shuh ki nongMawlai ka jait bynriew jong ngi kan don ha ka jingma bakhraw" ong U Bah Kharbani.
Shillong: U Bah  Seventhborn Lyttan, ula ujor sha ki pulit, ba ha ka 18tarik mynta u bnai, ha ka por 12.
30 nohsngi, ki don shi kynhun ki briew, kiba don kumba 30ngut antad eiei, kiba kam ialade ba ki dei ki nongtrei sengbhalang.
Kitei ki la leit sha ka jaka trei kam jongu ha ka jaka trei ia ka kashari ha Amlarem bad kitei ki la byrngem ban pyniap ia ki nongtrei bylla na katei ka jaka bad ki la beh krad ruh ia kitei ki nongtrei kiba dang trei ia katei ka kashari ha Amlarem.
Ka  Cynthia Bansara Marweiñ, ka la ujor sha ki pulit, ba ha ka 24tarik mynta u bnai, ha ka por 6.
15 mynstep, katba ka dang iaid na  Dhankheti sha Boyce Road Muscle Gym, Laitumkhrah, Shillong bad mar ia rung ha phyllaw jong katei ka jaka ialehkai Gym, uwei U  Kartik Deb Nath, uba bud dien ia ka naduh Dhankheti, ula bat ia ka na shadien bad ula pyrshang ban knieh ia ka mobile phone jongka bad haba ka la hylla briew, ula wan mih u trai jong katei ka gym bad ki la ioh ban bat ia utei u nongtuh.
AIS SujaHalor kane ka jingong “U Blei u iohi ia ki jingshisha hynrei u ap" God sees the truth but waits.
Kane ka long ka jingong kaba dei eh, namar ba u Blei um peit kumba peit u briew.
“Naba u Blei um khmih kumba khmih u briew; naba u briew u iohi tang ia ka dur ba shabar, hynrei u Trai u iohi ia ka dohnud".
For man looketh on the outward appearance but the Lord looketh on the heart" 1 Samuel 16:7.
U Blei u peit barabor ia ka dohnud u briew ym kumba peit ma ngi ki briew.
Dei na kata ka daw u Blei u la ong ha u Samuel – “Wat khmih ia ka khmat jong u lymne ia ka jing jrong ka rynieng jong u (ne ia ka jingbha dur jong u); namar nga la kyntait ia u" 1 Samuel 16.
Ka mut hangne, ba u Blei u iohi ia ki jingshisha bad jingbymshisha ha ka dohnud u briew, dei na kata ka daw kein la kyntait ia u Eliab, ia u Abinadab, ia u Shammah bad kiwei, hynrei u Blei u la jied ia u David ban long Syiem namar u Blei u iohi ka dohnud babeit kaba don ha u David.
1 Samuel 16:6-13.
Ngi iohi ruh kumno ba u Syiem Saul, u Syiem banyngkong eh ki Israel u la duh ban long Syiem dei namar ka dohnud ka bymbeit ha khmat u Blei bad ba u Blei u la jied da u David ban long Syiem ha ka jaka u Syiem Saul.
1 Samuel 16:14-23.
U Blei u long uba iaishah uba iai ap, hynrei lada u briew um kylla bamut, u Blei un pynjot thiaw kum ia uta, kumba u la pynjot ia u Syiem Saul.
U Samuel u la ong ha u Syiem Saul – “U Trai u la kad noh ia ka hima Israel na me ha kane ka sngi, bad u la aiti noh ia ka ha uwei u para marjan jong me uba kham bha ban ia me".
1 Samuel 15:28.
U Blei u iohi ia ngi mynta kumba ngi long bad ba ngi long ki briew kiba kumno.
U David u ong – “Ha khmih, Me kwah ia ka jingshisha ha kaba shapoh bad ha ka bynta kaba rieh" Salm 51:6.
U Blei haba u kren, um kren tang shaphang ki Israel hynrei sha ki bynriew ka pyrthei baroh, u kren ha ka Ri Israel ka jaid bynriew jong ngi mynta.
Kaei kaba la jia shisien ha Israel ka long ba ka la don ka jingleh jubor ia kiba duk.
La khwan ia ki lyngkha jong ki la knieh ia ki, ia ki iing la shim noh ia ki la knieh ia ka hok ka jingioh kynti u briew da kita ki bor synshar kiba khraw.
Mikah 2:1-5.
Shisha u Blei u iohi ia ki jingshisha bad u pynkordit.
Ka long briew manbriew ki Israel ka la long kaba sniew ha kito ki por, kiba bha ki la duh noh na ka khyndew ym don uba hok hapdeng ki briew, baroh ki ia ap thap ia ka snam, ki ia beh ia la u para kumba beh mrad ban ioh riam ia u, ki kti jong ki ki leh ia ka basniew, u Syiem u pan, u nongbishar u bamsap uba khraw batri u leh ka bymman ha la ka mynsiem, ki nongshun u briew dei na iing jong u hi" Mikah 7:1-6.
U Blei u iohi ia kine kiei kiei ha Israel hynrei u iaishah bad hadien ka jingiaishah u pynjot ia kata ka pateng ba mutlop, u pynjot ia ki Syiem ki nongsynshar ki hima kiba khlem jingsheptieng Blei.
Kynmaw ba u Blei u maham kumjuh ia ka Ri ka jaid bynriew jong ngi ba kane kajuh ka jingbishar ba la hap ha Israel kan hap ha ka Ri jong ngi, namar u Blei u iohi ia ki jingshisha baroh.
Nalor ba u Blei u la iohi ia ki jingshisha baroh, u iaishah iaiap ba u briew un kylla ba mut noh.
Teng teng u Blei u leh kum bym iohi kum bym khmih, hynrei mynta u hukum ia ki briew baroh kylleng la kylleng ban kylla kaba mut, naba u la buh ka sngi ba un bishar ia ka pyrthei ha ka hok, da uta u briew (Jisu) ia uba u la thung" ki kam Apostol 17:30-31.
Ha shwa ba u Blei un bishar, u khot shwa ia u briew sha ka jingkylla bamut.
U ong – “To phin kylla bamut, bad yn pynbaptist ia phi uwei pa uwei ha ka kyrteng u Jisu (u Khun u Blei) ia ka ban ioh mab ki pop bad ba phin ioh diang ia ki jingai u Mynsiem Bakhuid" ki kam Apostol 2:38.
“To pynim ialade, na kane ka pateng bynriew bakynriang" save yourself from this untoward generation" Ki kam Apostol 2:41.
Pynim ialade marwei ha kane ka pateng bynriew ba kynriang ba mutlop da ka jingkylla bamut kaba shisha, namar u Blei u iohi ia ki jingshisha bym shisha ha ngi baroh, namar u Blei un ai nong ia uwei pa uwei.
“Ka nong jong nga ka don lem bad nga bad ngan ai nong ha uwei pa uwei baroh katkum ki jingleh jong u" Jingpynpaw 22:12.
Amen.
Ka jingshah rem jong ka Congress, ha ka elekshon MP ba dang shu dep, ka la pynlong ia uwei u nongialam Congress, ba un hap ban khi lyndum ia ka khlieh jongu bad ka daw, ka long ba u shah rem ha ka jing ia thong bad uwei na ki nongtrei jong ka seng BJP.
U Bapu Lal, u dei u nongkyrshan ba radbah jong ka seng Congress bad ula ia thong bad U Ram Babu Mandloi jong ka seng BJP, ba lada U Narendra Modi, u shah jied biang, kumta un khi lyndum ia ka khlieh jongu.
“Ka jing ia thong jongngi, ka long ba lada U Narendra Modi, u shah jied biang kum u myntri rangbahduh, ngan khi lyndum ia ka khlieh jongnga, hynrei lada U Rahul Gandhi, u long myntri rangbah duh, une u dkhot jong ka seng BJP, un khi lyndum ialade.
Mynta haba ka seng jongnga, ka la shah rem, nga khi lyndum ia ka khlieh jongnga" ong utei u nongkyrshan ka seng Congress na Rajgarh District.
La iathuh ba ki nongtrei parti ha Rajgarh, ki dei kiba ju bat skhem bha ia la ki jingkular jongngi.
La iathuh ba kham mynshwa, ha ka por ba ka iap ka Indira Gandhi, uwei na ki nongtrei jong ka seng Congress, u lah shisha ban sngap jar, na ka bynta shisnem, kaba long katba kum ka jingkular jongu, nangta sa uwei pat u nongtrei jong ka seng BJP, U  Akhilesh Joshi Diggi, um shym la phong juti satia ialade, ha ka por ba ka seng Congress, ka don ha ka bor ha katei ka Jylla.
Ki MP thymmai jong ka kynhun National Democratic Alliance (NDA), ki la jied biang mynta ka sngi, ia U Narendra Modi, kum u nongialam jong ka kynhun ki MP ha Parliament.
La tyrwa ia ka kyrteng jong U Modi, da U Amit Shah, President ka seng BJP, ha ka jingialang, kaba long mynta ka janmiet bad la kyrshan ia U Rajnath Singh bad U Nitin Gadkari bad hadien kata la mynjur lang da ka iing hi baroh kawei ba U Modi, un ialam ia ka kynhun jong ki MP jong ka National Democratic Alliance (NDA).
Kiwei pat ki nongialam jong ki seng sain pyrthei, kiba don ha ka NDA, ba kynthup ia ka Shiv Sena, RJD, SAD bad kiwei ki la mynjur lang ia katei ka jingtyrwa ia U Modi, kum u nongialam.
Ha katei ka jingthoh, kaba la ai kyrteng‘That’s it, I’m wedding shaming’, la ong ba kine ki kyndon ki long kiba maian blei haduh katta katta bad ki long ruh kiba iahap sur, katba kum ka jingthoh ha ka Baibl.
Na shibun ki kyndon la thoh ba ka kynthei, kam ju dei ban wohnia wohdaw ia la u jong u tnga, namar ba katei ka pyni, ba ka leh bym khein kor ia la u jong u tnga.
Kawei pat ka kyndon ka ong shuh shuh ba ka tnga, ka dei kaba ia shong tnga bad la u tnga bad kumta, kam dei ban aiti ia ka nongtrei, ba kan pynbiang ia ki jingdonkam jong u tnga.
La ong shuh ba haba u tnga jongphi u donkam ban ialeh ieid, wat ju ai daw ialade, da kaba pyni ba phi don ha ka met ka bym khlain bha.
Every woman should read these 30 rules for godly women.
Men: Your future wife should read this1.
Never raise your voice for any reason to your husband.
It’s a sign of disrespect.
2.
Don’t expose your husband’s weaknesses to your family and friends.
It will bounce back at you.
You are each other’s keeper.
3.
Never use attitudes and moods to communicate with your husband, you never know how your husband will interpret them.
Defensive women don’t have a happy home.
4.
4.
Never compare your husband to other men, you’ve no idea what their life is all about.
If you attack his ego, his love for you will diminish.
5.
Never ill treat your husband’s friends because you don’t like them, the person who’s supposed to get rid of them is your husband.
6.
Never forget that your husband married you, not your maid or anyone else.
Do your duties.
7.
Never assign anyone to give attention to your husband, people may do everything else but your husband is your own responsibility.
8.
Never blame your husband if he comes back home empty handed.
Rather encourage him.
9.
Never be a wasteful wife.
Your husband’s sweat is too previous to be wasted.
10.
Never pretend to be sick for the purpose of denying your husband sex.
You must give it to him how he wants it.
Sex is very important to men.
If you keep denying him, it is a matter of time before another woman takes over that duty.
No man can withstand sex starvation for too long (even the anointed ones).
11.
Never compare your husband to your one time sex mate in bedroom, or an Ex-lover.
Your home may Never recover from it if you do.
12.
Never answer for your husband in public opinion polls, let him handle what is directed to him although he may answer for you in public opinion polls.
13.
Never shout or challenge your husband in front of children.
Wise Women don’t do that.
14.
Don’t forget to check the smartness of your husband before he checks out.
15.
Never allow your friends to be too close to your husband.
16.
Never be in a hurry in the bathroom and on the dressing table.
Out there your husband is always surrounded by women who took their time on their looks17.
Your parents of family or friends do not have the final say in your marriage.
Don’t waste your time looking up to them for a final word.
You must Leave if you want to Cleave18.
Never base your love on monetary things.
Will you still submit to him even if you earn more money than him?19.
Don’t forget that husbands want attention and good listeners, never be too busy for him.
Good communication is the bedrock of every happy home.
20.
If your idea is better than his, never compare yourself to him.
It’s always teamwork.
21.
Don’t be too judgmental to your husband.
No man wants a nagging wife22.
A lazy wife is a careless wife.
She doesn’t even know that her body needs a bath.
23.
Does your husband like a kind of cooked food? Try change your cooking.
No man jokes with food.
24.
Never be too demanding to your husband, enjoy every moment, resource as it comes.
25.
Make a glass of water the very first welcome to your husband and everyone entering your home.
Sweetness of attitude is true beauty.
26.
Don’t associate with women who have a wrong mental attitude about marriage.
27.
Your marriage is as valuable to you as the value that you give it.
Recklessness is unacceptable.
28.
Fruit of the womb is a blessing from the Lord, love your children and teach them well.
29.
You are never too old to influence your home.
Never reduce your care for your family for any reason.
30.
A prayerful wife is a better equipped wife, pray always for your husband and family.
Shillong: Ka Executive Committee (EC) ka KHADC ka la rai ban pynlong biang ia ka tamasa mawbynna ne ka Monolith Festival kaba la dep ban pynlong ar sien ha u snem 2015 bad 2016 ha Mawphlang.
U Executive Member ba peit ia ka Arts and Culture, u bah Rangkynsai Kharbuki, u la ong ba ka Council kan pynlong biang ia ka tamasa mawbynna mynta u snem hynrei kam pat rai ia ka jaka ban pyllong ia kane ka tamasa.
U la ong ba la kumno kumno kan pynlong ha u bnai tlang bad ia ka jaka, yn sa rai hangno ban pynlong namar ba lada long lah ban pyllong sha Bhoi ne sha Sohra ban wanrah ka jingiajan ia ki paidbah.
Lah ban kdew ba ka Council ka la pyllong ia kane ka tamasa shi bynta ban pynpaw nam ia kolshor ka jaitbynriew hynrei kane ka la wanrah ka jinghuri hura ha kaba la mih ka jingkynnoh bamsap bad pyndonkam bakla ia ka pisa.
Ha kawei ka liang, ka Executive Member kaba peit ia ka Information Technology, ka kong Macdalyn Mawlong, ka la ong ba ka EC ka la rai ban pyntreikam noh da ki kor computer baroh ia ki tnad ka Council khamtam ia ka tnad lum khajna khnang ban khang lad ia ka jinglait ei ka khajna.
“Lyngba kane ka jingpyntreikam da ka kor computer, ngin sa tip mano bym pat siew bad katno snem kim siew", ka la ong.
Shillong: Ka tnad Pulit Traffic ka la pynbna ia ka por iaid thymmai jong ki kali ha ka nongbah Shillong ka ban sdang naduh ka 27 tarik Jymmang,2019 katkum ha kine ki jaka, ha ki thain Dhankheti bad ha Lachumiere ban pynlait na ka jing khapngiah ha ka por buh skul bad por leit ophis ki nongtrei sorkar kumne.
La pynbeit ban nym shah rung kali 7:30 Am haduh 9:00 Am & 2:00 Pm – 4:00 Pm la khang ia baroh ki kali kiba wan na Fire Brigade,St.
Edmund College bad St.
Peter’s College ban leit sha ka surok Upper Lachumiere.
Hynrei kin iaid ka diang sha ka surok ba tur sha Woodlands Hospital ter ter sha Bawri Mansion sha Malki Point.
Ha ki kynta ba khang ban rung, ka surok Lachumiere bad Dhankheti kan long kum ka One – Way.
Ka tnad pulit Traffic ka kyrpad ia baroh ki paitbah ba kin sngewbha ban ia snoh kti lang ha kane ka jing pynbeit.
Ha ki thain Riatsamthiah bad Wahingdoh, A.
Ka Permanent" Bym shah ban rung"kan treikam ha lad ka skul Christian Academy ia baroh ki jait kaliki ba wan na Wahingdoh bad ki ba thmu ban leit sha Jaiaw shyiap.
Hynrei kin iaid ia ka surok ka diang ba tur sha ka Ophis u Syiem Hima Mylliem.
B.
Permanent “Bym shah Rung" kan long naduh lad ophis Hima Mylliem ia baroh ki kali kiba wan na thain Mawkhar, ophis Hima Mylliem ki ba thmu ban leit sha Wahingdoh.
Hynrei kin kin iaid ia ka surok ba tur sha Riatsamthiah.
CC.
Ka lad Wahingdoh (No-Entry Point) shaduh ka ophis Hima Mylliem kan dei ka “BYM SHAH PYNIENG KALI".
D.
Ki kali ba wan naka lad jong ka iingmane Riatsamthiah Presbyterian Church kin ymlah ban iaid kamon.
Hynrei kin iaid kadiang sha ka surok ba tur sha School Christian AcademyKi surok ha lad Jaiaw Shyiap, Christian Academy bad ka lad Hima Mylliem will kan dei ka One – Way.
Ka tnad pulit Traffic ka kyrpad ia baroh ki paitbah ba kin sngewbha ban ia snoh kti lang ha kane ka jing pynbeit.
Shillong: Ka Jylla Meghalaya naduh ba ka la ioh ia ka jinglong Jylla la ka jong ha u 1972 ka la shu bud beit da kaba kdup lut ia ka ei ba la don lypa na Assam ha kaba iadei bad ka jing ithuh ia ki kynhun Schedule Tribe 1950, kiba, ha katei ka por ka khlem weng ne jiar noh ia ki Scheduled Tribe ki ba na kiwei pat ki Jylla ne jaitbynriew kum ki Mizo, ki kuki, ki Manipuri, ki Chakma bad kiwei de ki ba wan sah ha kane ka jylla, la ong U Bah Banteilang u Rangbah Shnong ka Nongrim Hill bad u ba bat ruh kum u President Ka Synjuk ki Rangbah Shnong Nongthymmai, ha ka jingia kynduh bad U Rupang mynta ka sngi.
Shuh shuh une u Rangbah u la pynpaw ba kane ka pynduh nong kumba knieh khiew ja na ki khun samla ka Bri u hynniewtrep ha ka liang ka jingioh kam ioh jam kham tam eh ia ki kam jong ka Central government,namar ki ioh lang na ka bhah ba 40 percent, kaba dei tang jong u Khasi Jaintia bad u Garo.
Te lada ki ne ki bymdei trai muluk kiba wan shong hangne ha ka bri u hynniew trep ki lah ban ioh bhah lang, ki khun jongngi kin poi shaei, kham tam lei lei lada kine ki nongwei ki don ka jingiajan bad ki heh sorkar tang katta ki la tan lut, u la bynrap.
Kiwei ki jylla kum ka Nagaland, naduh ba ka ioh ia ka jylla ha u 1970 ka la weng noh ia ki wei pat ki Scheduled Tribe ki ba sah hapoh ka jylla, bad kim lah ban shim bynta lang ia ka hok jong ki trai muluk.
Shuh shuh, ka Jylla Sikkim naduh u snem 1978 ka la pyniakhlad ia ki wei pat ki Scheduled Tribe ki ba shu wan shong shnong ba kin ioh ia ka jingithuh kum ki trai jylla bad ban ioh myntoi na ka juh ka hok jong ki trai muluk.
U la pynpaw shuh shuh ba ka Mizoram ruh ka la pynkhreh mynta ban pass noh ia ka bill ba ki khot “Mizoram Household and Land Regulation Bill".
Katba ka jylla jongngi pat kam leh patiaw eiei halor kane ka bynta ,ha kaba tang ka jait bynriew kuki marwei ka don haduh 37 ki sub tribe ba la ithuh ha ka por jong ka sorkar Assam ki ba don hangne ha ka ri jongngi.
Ki ne ki kynhun ki la rung ruh ha ka Electoral Roll khnang ban myntoi ha ki ba bun ki liang,ha kaba kham bun hi ki la don la ki jaka puta ,ki iing ki sem lajong,ki lah ruh ban ioh ia ki kam sorkar ha ka jylla wat la ki hap ha ka Government quota ba 20 percent ruh, namar ka ain ka ailad iaki ban leh kumta.
Ymdei tang katta, hynrei ymlah ban len ba ka wanrah ruh ia ka jing jyllei ka shongkha khleh hynrei ngim ithuh namar ngi dei ki jai tai jait kmie,la ong biang u tei u Rangbah.
“Nga shim iakane ka lad ban kyrpad ia baroh ki nongshong shnong ka jylla,naduh ki seng bhalang,ki seng sain pyrthei, ki Dorbar shnong bad ia baroh ban ieng lang kawei da kaba ienoh noh ia ka jingsngew niam, jingsngew kynhun, jingsngew jait bynriew,jingsngew party ban ia snohkti lang kawei na ka bynta ka jing shngain bad jinglong trai ba paka jong ka jait bynriew, namar kane kam dei ka issue tang ia ki thain Nongthymmai hynrei ka ktah lang ia ka jait bynriew hi baroh kawei,"la kyrpad U Bah Nari.
Shillong:Ka don ka jinghap khyndew kaba jur bha ha Sonapur, hadien ka jingkieng Umkiang.
La iathuh ba ka jingtrei ban pyllait ia ki kali, ka dang iaid shakhmat, kat haduh.
Shillong: U CEM ka KHADC u bah Teinwel Dkhar u la ong ba ka Council ka sngew donbok ban ioh ia u EM ba peit ia ka tnad dohkha u bah Mitchel Wankhar uba dei ruh u nongkhaii bad nongsam dohkha ha Iewduh nabar u tip bun ki lad ki lynti ban pynkiew ia kane ka kam ri dohkha jong ka Council.
“Ngi don ka pung dohkha ha Lailad hynrei ki duna ki dohkha bad ngi donbok ba ioh EM uba dei u nongkhaii (supply) dohkha ha iewduh, nga sngew lyngngoh ia ka jingtip jong u, kumno u tip ban wanrah ia ka skhim na ka National Fish Development Board, na ka Tribal Affairs ban pynroi ia ka kam ri dohkha ka Council", la ong u bah Teinwel haba kren mynta ka sngi hadien ba la wai ka jingialang ka EC ka Council.
U bah Teinwel u la ong ba ka lada shu shaniah tang ha ka pisa ban ioh na ka sorkar jylla, kam nym lah ia ka Council ban pynroi ia ka kam ri dohkha bad kan shu long tang kumba ai skhim sha ki riew shimet hi.
“U EM u kwah ban leit wad na sorkar pdeng ban kyntiew ia ka kam ri dohkha ha kaba ka EC ka la pdiang ia kane", u la ong.
Haba bynrap halor kane, bah bah TW Chyne u la ong ba ka Council ka don ruh ka United Khasi Jaintia Fishery Act 1954 bad lyngba kane yn pynkhlain ia ka kam ri dohkha bad yn pynkhlain ruh ban iada pyrshah ia ka jingpyniap pathar ia ki wah bad kane ka dei kaba ka EC ka la shim khia.
Nongpoh: U MLA ka Nongpoh u Bah Mayralborn Syiem, ha ryngkat bad ki engineer ka PWD Building, myn hynnin ka sngi ki la leit ban jurip ia 3 tylli ki project sorkar, kiba kynthup ia ka Polytechnic ha shnong Nongkhrah, ka school building jong ka Nongtluh Higher Secondary School ha Diwon bad ka ophis u Sub Divisional School Education Officer ha Nongpoh, kiba la dei ban tei ha Nongpoh bad kiba kiba dang sahteng haduh mynta khlem da lah ban pyndep ia ki.
Haba kren sha ki nongthoh khubor, u Bah Mayralborn Syiem, u la ong ba ka nongrim hi kaba la pynlong ia u lem bad ki ophisar sorkar ban leit jurip ia kitei ki project, ka long kum shibynta ban kyntu ia ka sorkar ba ka dei ban pynstet noh ka jingpyntrei ia kitei ki Project, namar ka jingpynslem ban pyntrei ia kitei ki Project, ka la long ka jingduhnong ia ki paidbah, namar lada lah ban pyndep kloi kan sa long ka jingkyrkhu kaba khraw ia ki paidbah ym tang ha Nongpoh, hynrei ha ka Distrik hi baroh kawei.
Haba iadei bad ka Polytechnic ha Nongkhrah, u Bah Mayraldborn Syiem, u la ong ba katei ka dei kawei na ki jaka pule, kaba ki samla pule ha Ri Bhoi ki ap khmih lynti bha ban pyntrei noh ia ka, namar jin lada yn lah ban pyntrei kham kloi kan da long shisha ka jingkyrkhu kaba khraw ym tang ia ki khun samla na Ri Bhoi, hynrei wat ia ki samla pule na kiwei ki Distrik bad ba kin lait ruh na ka jingpynlut pisa ban leit pule shabar.
Ha kajuh ruh ka por, utei u MLA u la khmih lynti ruh ba shen yn sa lah ban pyndep noh ia ka skul Nongtluh Higher Secondary School Diwon bad ka ophis u SDSEO, Ri-Bhoi.
Shillong: Ka Executive Committee (EC) ka KHADC ka la pynkiew ia ka bai patta khyndew na ka T.
10/- sha ka T.
200/-.
U Executive Committee (EM) ba peit ia ka tnad khyndew, u bah TW Chyne ula pyntip ia kane myn hynnin ka sngi hadien ba la wai ka jingialang ka EC.
U la ong ba kane ka dor kam iahap shuh bad kane ka juk mynta bad la rai ban pynkiew noh ia ka.
U la ong ba ka jingpynkiew ia ka bai patta khyndew, ka long shi bynta ban kynshew ia ka iarong ka Council bad kawei ruh ba ka dor kaba rim, ka la tad shaba palat.
U bah TW Chyne u la ong ba kane ka bai siew ka long ka Survey Fee on Land Record yn shim T.
3 hajar ia ka jaka ba heh hapdeng 1-10 akar, 10-20 akar la pynkiew T.
5 hajar.
Kito kiba duna ia ka 2 akar, yn shim T.
2 hajar.
U EM u la ong ba ka dor bai patta ia ki karkhana heh (large scale) kan long T.
5 lak, kiba pdeng (medium) 2.
5 lak bad kiba rit (small) yn shim T.
10 hajar.
U la iathuh ba ka la mynjur ruh ban pynbiang da kaba thied ia ki tiar ban surbe kum ki GPS, Map namar ba la pynshlur ia ki briew ba sah ha khppud ban shim ia ka Land Record ha kaba hap leh shabar bad donkam ban leh ban shim na ka Council hi.
Ha kawei ka liang, u bah TW Chyne u la ong ba ha kaba iadei bad ki jaka ba ai No Objection Certificate (NOC) ki rangbah shnong, la rai ban ai ka jingbthah sha ki da kaba tyngeh ia ki bym bit ban ai NOC khlem ka jingmynjur ka Council.
“Ngin sa ai ka jingbthah kaba tyngeh ba ki dorbar shnong, kim lah ban ai NOC ia kino kino ki kam khlem ka jingbit na ka District Council namar ba ngi la iohi ha kine ki sngi ba ki bun kiba la ai NOC hi haduh ba la wanrah ka jinghuri hura", la ong u bah TW Chyne.
Shillong: Hadien ba la mih ka huri hura dang shen ha New Balakhawa ba shah kynnoh ai NOC ia ka Assam ban shna surok, ka KHADC myn hynnin ka sngi ka la maham ia ki khlieh nongsynshar ba kim bit ban ai NOC iano iano khlem ka jingbit ne ka jingmynjur ka Council.
U EM ba peit ia ka kbyndew, u bah TW Chyne ula ong ka Council ka la shim ia ka rai ban mana tyngeh ia ki khlieh nongsynshar ban ai NOC namar ba ka la wanrah ka jingeh khlem da bishar bniah.
“La rai ban ai ka jingbthah sha ki da kaba tyngeh ia ki bym bit ban ai NOC khlem ka jingmynjur ka Council", la ong u bah Chyne.
“Ngin sa ai ka jingbthah kaba tyngeh ba ki dorbar shnong, kim lah ban ai NOC ia kino kino ki kam khlem ka jingbit na ka District Council namar ba ngi la iohi ha kine ki sngi ba ki bun kiba la ai NOC hi haduh ba la wanrah ka jinghuri hura", la ong u bah TW Chyne.
Shillong: Ka Nongkrem ka la pynliem da 4-3 kol ia ka Lawsohtun ha ka jingiakhun jong ka U-18 SPL ka SSA kaba long mynta ka sngi ha madan Polo.
Ia ka Nongkrem la thep da u Builderstone Warkhyllew(36), Bankitlang Mylliemngap(40,74) bad u Wanhiambok Mawthoh(51) katba ia ka Lawsohtun la thep da u Blashan Nongkynrih(7), Ronaldo Iawbor (29) bad u Bantip Marwein(30).
Ka jingialang ka Executive Committee (EC) ka KHADC mynta ka sngi ka la rai ban iasam bhah mar T.
1 klur sha baroh ki 29 tylli ki MDC konstitwensi kiba don hapoh u pud u sam ka Council.
Haba pyntip ia kane, u EM ba peit ia ka tnad Development ka Council, u bah Martle N Mukhim u la ong.
“Kawei ka konstitwensi kan ioh mar T1 klur bad ki MDC ki dei ban phah ia ki kam ban pyntrei kloi katba lah.
Ia kane ka T.
50 klur yn pyniasam mar 1 klur bad kaba sah yn sa peit ka EC ban leh".
U bah Martle u la ong ba kane ka skhim kaba ioh na ka Finance Commission sorkar pdeng katkum ka Part IX bad IX (A) ka riti synshar ka ri, kam dei T.
52 klur kumba la iathoh khubor hynrei ka dei tang T.
501795000.
“Ngi la ioh pdiang shwa ka elekshon MP ba la dep, T.
34 klur bad mynta ka tnad ka la kular ban pyllait noh sa ka kaba sah T.
15 klur eiei’, la ong u bah Martle.
Haba kylli balei ka EC ka leh sbun ban ai bhah lang ia ki MDC liangpyrshah, u bah Martle u la ong, ‘Ka jingkylli ba leh sbun ia ki MDC liangpyrshah, kam don eiei ban mih, ngi  wan hangne ym ban leh shiliang iano iano hynrei ban peit ia ka jingbit jingbiang baroh ki paidbah".
Lah ban kdew ba ki MDC ka liangpyrshah na ka Congress, ki la dawa ba ka EC ka dei ban ai mar T.
1 klur ka bhah ia uwei pa uwei u MDC na kane  ka  pisa ka sorkar pdeng.
17ngut ki khynnah samla, ki la duh ei ia la ka jingim, haba ka ding ka la bam ia kawei ka dukan heh ha Surat jong ka Jylla Gujarat mynta ka sngi thohdieng.
La iathuh ba kiba bun na kitei kiba iap, ki dei kiba don ha kawei ka jaka khreh kot.
Ki la don kiba iaid hangtei hajan, kiba la ring dur video bad kitei ki iohi, ba da ki phew ngut kiba la kynthih ialade shabar jong katei ka iing, na ka bynta ban lait na katei ka ding kaba klang ha katei ka iing.
La iohi ruh ia ki katto katne ngut kiba kynrup ha kawei ka lama kaba heh, kaba don ha katei ka iing, na ka bynta ban kynthih pat shabar jong katei ka jingtei bad la iohi ruh ia uwei u khynnah rit, uba hap shabar jong ka iing, katba ki dang don kiba ia halla, na ka jingtieng ia ka jingkhlain bor jong ka dieng.
Ki heh pulit, ki iathuh ba ki don 15ngut kiba la kynthih bad kiba la hap shapoh jong katei ka iing kaba saw mala bad kitei ki la lait im, na katei ka jingjia kaba triem, katba don na kitei kiba la mynsaw, la iathuh shuh shuh.
U Myntri ka tnad kam pohiing ka jylla, u James K Sangma mynta ka sngi, u la kular ban shim khia halor ka jingdawa ka Joint Action Committee (JAC) Mawlai ban iarap da kaba thungkam ia iwei na ki khun u bah Dimarlin L Lyngkhoi uba shah pyniap ha ki dunar katba u dang don ha ka kam ban ap ia ka Warehousing ka FCI ha 10 Mer, Ri Bhoi jong u bnai ba la dep.
Haba kren mynta ka sngi hadien ba la iakynduh iau myntri, u chairman ka JACM, u bah Donbok Kharlyngdoh u la ong ba ka jingiakynduh mynta ka sngi, ka long hadien ba u myntri ka tnad kam pohiing u la khot ia I lok u bah Dimarlin halor kane ka kam.
“Ngi kynduh ia u myntri kam pohiing hadien ba u la la khot ia kiba ha ing u bah Dismarlin Lyngkhoi ban buddien ia ka kam", la ong u bah Kharlyngdoh.
U la iathuh ba u myntri u la ong ba ka donkam ban shah pyntbit shwa ia I khun jong u bah Dimarlin ha ka tnad HomeGuard bad in hap ap haduh ban pynbna ia ka kam ban mang.
Hynrei na ka liang ka JACM, kala dawa na u myntri ba dei ban nang phah pyntbit shwa ia I khun u bah Dismarlin ha ki jaka hikai ki riew shimet khnang ban suk ynda la khot ia ka kam.
“Ngi la kren ba dei ban thungkam beit ha FCI ha Mawlai ia i khun u bah Dismarlin’, la ong u chairman ka JACM.
Ha kawei ka liang, u bah Kharlyngdoh u la iathuh ba la ioh jingtip ba ki runar kiba pyniap ia u bah Dismarlin, kila pyrshang ban pan jamin na ka kashari lyngba ki nongiasaid ain hynrei ka kashari kam shym la pdiang satia.
“Ha kaba iadei bad kiba pyniap, ki pulit ki dang thwet nabar ki leit rieh bad la ioh jingtip ba kila pan jamin na ka Kashari hynrei kam pdiang.
Kyrmen ba ki pulit ba kin ioh ban kem  noh ia ki", la ong u bah Kharlyngdoh.
Shillong: Ki pulit jong ka nongbah Shillong, ki la ioh kurup ia ka pisa kaba T.
2klur 6 lak, kaba dei ban pynpoi sha kawei ka briew ha Laban bad kaba wan kit khnang na Guwahati, ong ka khubor.
Lyngba ka jingtip kaba thikna bha, ki pulit kiba na ka tnat syntiat jong ka sorkar Jylla lem bad ki pulit Cantonment, ki la buddien ia ka kali kaba wan na Guwahati bad kaba leit sha ki lain Garikhana bad katei ka kali, ka don jingthmu ban leit sha Khlieh Iewduh.
Ki pulit ki la buddien ia katei ka kali, kaba  iew ha ka jaka ieng ha Khlieh Iewduh bad haba la wad, la lap ia ark hung ka pisa, kaba la sop bad tap skhem bha da ka cellotape.
U nongniah jong ka kali, u iathuh ba ha baroh ar tylli kitei ki khung, ka don ka pisa suda.
La wan rah ia utei u nongniah bad ka kali sha ophis jong ka Superintendent of Police, Shillong, ha kaba la iathuh ba katei ka pisa, ka dei ban ai sha kawei ka longkmie ha Laban.
La iathuh ba ka jingmut ka long ba ia katei ka kali, dei ban pynieng ha ka jaka, kaba la ia kut ha Guwahati bad nangta u nongniah un wan sha Khlieh Iewduh, ha kaba yn don ki ban shimti ia katei ka pisa.
Namar ba ka pisa ka dei kaba la bun, kumta la khot lang ia ki briew jong ka Income Tax, ha ryngkat ki briew jong ka Bank bad ha ka jing ia niew la lap ba ka don T.
2klur 6 lak bad katei ka pisa, ka dei kaba thmu ban thied ksiar lane ban thied droks, ong ka khubor pulit.
U Tirong Aboh, U MLA jong ka Arunachal Pradesh, uba la shah siat iap bad uba dei ruh u kandidet jong ka seng  National People’s Party, ula jop ha ka elekshon ha katei ka Jylla.
U Aboh, ula jop ia U  Phawang Lowang jong ka seng  BJP, da 1,055 vote.
U Kumar Waii, myntri kam poh iing barim jong ka sorkar Jylla, uba dei ruh u nongialam jong ka seng NPP, u shim ba ka jingshah pyniap jong U Aboh, ka dei ka kam ia shun sain pyrthei bad ula maham ba kano kano ka seng sain pyrthei, kaba pyndonkam tiar siat ha ka por elekshon, ka dei ban mad ia ka jingshah pynshitom kaba tyngeh.
U iathuh ba ka jingjop jong U Aboh, ka long kaba la thikna bad kumta ka jingsiat iap ia u, ka dei kaba la thmu lypa, da kito kiba ialeh pyrshah.
U Waii, u ong shuh shuh ba lada dei ia ka Congress, ka NPP lane ka BJP, hynrei lada ki pyndonkam da ki ehrang, ki dei ban ngat ha ka jingshah pynshitom kaba tyngeh.
Ha ka sngi hat majai ba ladep, U Aboh bad  khun jongu, ki la shah siat iap ha kaba baroh 11ngut ki la shah siat iap ha ki ehrang NSCN ha Tirap District jong ka Arunachal Pradesh.
Ka TAFE – Tractors and Farm Equipment Limited, ka shlem die kali Traktor kaba wan balai ha ka pyrthei, ka la pynbna ba ka la iasoi ia u aktor Akshay Kumar kum u Brand Ambassdar jong ka Massey Ferguson Tractors.
Ha kine ki 60 snem ba la leit noh, ka TAFE ka la pynwandur ia ki hali ka rep ka riang jong ka dewbah India bad jong ka pyrthei da kaba iuhkjat ha ki 100 tylli ki ri ka pyrthei bad la lah ruh ban shna haduh 2.
5 million tylli ki kali  tractor haduh mynta.
Ka kali Massey Ferguson ka dei kawei na ki kali ba la shna pynwandur bha ha ka ri India.
Nalor ba ka la iohnam kum ka kali kaba paka ba la shna katkum ka juk teknoloji ba mynta, kane ka kali ka long ru kaba pawnam ha ka pyrthei.
U Akshay Kumar u la phah ia u kyrwoh sha ki nongshong shnong jong ki nongkyndong ka ri India bad sha ka pyrthei ha  kaba la niew ruh ia u kum u “King of Action" bad u nongtrei mon sngewbha.
U dei u khlur ak phlim uba la pawnam bha ha ka rukom ak bad u long ruh u nongtrei mon sngewbha uba kwah ban wanrah ia ka jingkylla ym tang ka rukom akphlim hynrei wat ha ka imlang ka sahlang.
Ka jingiatreilang hapdeng ka Massey Ferguson Tractors bad u Akshay Kumar ka la long sa kawe pat ka sienjam.
Kawei na ki nuksa ka long ba la shna ia kane ka kali ha ka rukom kaba pynsuk ban kiew ia ki lum ki them ban pynmadan ia ki hali ki pynthor.
Haba kren ha kane ka sngi, u TR Kesavan u President bad COO ka Product Strategy and Corporate Relations, ka TAFE u la ong, “ka Massey Ferguson Tractors lyngba ka shlem shna kali traktor ka dei kaba la paw bha ha ka ri India khamtam ha ka liang kaba pynsuk ia ki nongrep ha ka rep ka riang.
Ngi ngeit skhem ba ka jingiatreilang bad ka jingiatehlok bad u Akshay Kumar kan iarap ban pyniajan shuh shuh ia ngi bad ki paidbah nongthied kali traktor kiba kwah ban pyndonkam ha ki jaka rep.
"U Akshay Kumar haba kren ha kane ka sngi u la ong, “nga khmihlynti ba ka jingiatreilang jong nga bad ka Massey Ferguson tractor jong ka TAFE, kaba long kawei na ki shlem kaba ju pynmih ia ki kali ban lur ia ki hali bad ki pynthor rep kan iarap ia ki nongrep ban tip kham bniah shaphang kane ka kali bathymmai.
"Ka jingiatreilang jong ka TAFE bad u Akshay Kumar na ka bynta ka kali Massey Ferguson tractors kan wanrah shuh shuh ia ka jingjan bad ki paidbah khamtam ha kane ka jingiaid lynti jong kane ka shlem die kali traktor ha ka ri India.
I want to be informed from Massey Ferguson tractor.
Ka seng BJP, ka la jop ha 9 tylli ki Constituency ha Assam, na baroh 14 tylli kiba don ha katei ka Jylla, nangta ka la jop ruh ha baroh ar tylli ha Arunachal Pradesh bad ha Tripura bad nangta sa kawei ha Manipur.
Ha Assam, ka BJP ka jop ha  Autonomous Council (Diphu), Dibrugarh, Guwahati, Jorhat, Karimganj, Lakhimpur, Mangaldai, Tezpur bad ha Silchar.
Katei ka seng, ka la rem noh ha Nowgong ha ka seng Congress, hynrei ka la ioh knieh ia ka Autonomous Council bad ia ka Silchar, kiba ju dei ki ktem jong ka seng Congress.
Ka Congress, ka dang iai bteng ban jop ia ka Kaliabor bad ka Nowgong bad ka Barpeta Lok Sabbha, ha kaba la ju bat baroh shi katta da ka BJP bad ka AIUDF.
U Badruddin Ajmal nongialam ka AIUDF, u dang ioh bat hi ia ka  Dhubri Lok Sabha, katba ka la duh noh ia ka  Karimganj sha ka BJP.
Ka Kokrajhar Lok Sabha seat ha Assam, la jop biang da U Naba Kumar Sarania, uba dei u MP khlem seng.
Nalor ka Tura, kaba la jop da ka NPP, ka Shillong ba la jop da ka Congress, ha Mizoram la jop da ka  Mizo Naional Front (MNF), katba ha Nagaland, la jop da ka  seng NDPP bad ha Sikkim, la jop da ka seng Sikkim Krantikari Morcha (SKM).
Haba peit na ka leit ka wan, ka iaid ka ieng jong U Rahul Gandhi, nongialam jong ka seng Congress, la iohi, ba ula trei shitom tyngeh ha ka elekshon MP, kaba dang shu dep bad ula poi lut sha kylleng ki Jylla jong ka Ri India bad haba shu buddien, la iohi, ba um shym la duna than, na ka jingleit jong U Narendra Modi, u nongialam jong ka seng BJP.
Hynrei ka jingkhein, la iohi, ba ka la pynsniew dur shibun ia U Rahul kum u nongialam bad ia ka seng Congress hi baroh kawei ha kane ka kynti kaba ar (lehse), kaba ula ialam ia katei ka seng, ba kynthup ia u snem 2014.
Ban tih tyllong ia ka daw jong ka jingshah rem kput jong ka Congress, ha kane ka kynti, ha kaba ka ioh 51ngut ki dkhot ha ka dorbar bah Lok Sabbha, na kaba long 44ngut ha ka elekshon 2014, ka long shisha kaba eh bad kaba jwat than; hynrei lada shu ia kren lyngkut noh, ka pyni ba ka main nongialam jong U Rahul, kam iahap satia na U Narendra Modi bad kam dei tang katta, hynrei ngi iohi ba ka seng BJP, ka don arngut ki nongialam ba rangbah jongka, ba kynthup ia U Amit Shah, katba ka Congress, ka don tang U Rahul marwei, wat la ki dang shu pynmih shen sa ia ka Priyanka Gandhi.
Ngin nym ia ktait lut ia baroh ki mat, hynrei haba shu peit, la iohi, kumba ki nongialam, kiba don ha syndah jong U Rahul Gandhi, ki la pynsniewdur shibun ia u bad ia ka seng, kaba u ialam bad kam dei tang katta, hynrei U Rahul nalade, um shym la don ia ka jabieng ka jinglong rangbah lane ia ki mat kiba pyn iahap jingmut ia u paidlang ka India, namar ba ngi iohi ba naduh kaba sdang ka jingkren jongu, ha ki jing ialang bapher bapher, u ju sngew ieid eh ban wohnia wohdaw ia U Narendra Modi bad kawei na ki kyntien, kaba u sngew ieid eh ka long chowkidar chor hai lane ba u chowkidar lane u myntri rangbah duh, u dei u nongtuh bad nangta sa ka jingkren ia ka bamsap rafale, ka jing kynnoh ia U Anil Ambani bad kiwei de.
Na ka 44 sha ka 50 bad la imat ba ha kane ka jingkhein, lada ap sa 20 snem ruh lehse kan nym pat poi sha ka 272ngut ki MP bad lada ka long kumta, ka don ka jing isyier kaba jur ia ka seng Congress ha ki snem ki ban sa wan.
[rms].
Shilong: Ha ka jingpynbna ia ka result MP na ka Shillong Parliamentary Seat myn hynnin ka sngi, u kyrtong ka Seng Congress U Ma Vincent H.
Pala u la ioh ka jingjop donburom.
Haba peit na ka result la lap ba u Ma Vincent U la jop na ki 32 tylli ki Constituency.
Kaba pynlyngngoh shuh shuh ka long ba u la jop wat na ki constituency ba mih khmat da ki Minister ka sorkar jylla ruh.
Na Nartiang ka Constituency ba la bat da U Ma Sniawbhalang Dhar u ba long ruh U Minister ka sorkar Jylla, pynban U Doktor Jemino u ioh tang 8584 votes, katba U Ma Vincent, u ioh 14773.
Na ka Shella constituency ba mihkhmat da u lamphang Dorbar u Doktor Donkupar Roy, hynrei u Doktor Jemino u la ioh tang 6407 vote, katba U Ma Vincent, u ioh 9752 vote.
Haba peit pat na ka Pynursla Constituency ba mih khmat da u Symbud Myntri Rangbah ka jylla na ka seng NPP u Bah Prestone Tynsong,u Doktor Jemino u ioh tang 9451 vote, katba U Ma Vincent u ioh 10647.
Ha Mairang Constituency ba la mihkhmat da u Bah Metbah ba long artad U Myntri ka sorkar, U Doktor Jemino u ioh 11928 vote, katba u Ma Vincent u ioh 12638 vote.
Na Sohiong ba la mihkhmat da u Bah Samlin u ba long ruh u Myntri sorkar, U Bah Jemino u ioh 8158 vote, katba U Ma Vincent, u ioh 10065, na ka Mylliem Constituency ba la bat da u Bah Hamlet Dohling ba long ruh u Myntri ka sorkar u Doktor Jemino u ioh 5974 vote bad U ma Vincent, u ioh 11556.
Bad na ki ba bun tylli ki Constituency ba la mihkhmat da ki paralok ha ka sorkar MDA u Doktor Jemino Mawthoh u la shah rem jan baroh.
Shillong: U kyrtong MP ka kynhun Meghalaya Democratic Alliance (MDA) ba iakhun na ka shap ka UDP, u Dr Jemino Mawthoh u la pdiang ia ka rai jong ki paidbah hadien ba u la shah rem ha u kyrtong ka Congress u bah Vincent H Pala ha kane ka elekshon MP sha ka Lok Sabha ba la pynbna myn hynnin ka sngi.
“Nga pdiang ia ka rai u paidbah", la ong u Dr Jemino haba kren mynta ka sngi.
U la ai khublei ia ki nongtrei ka party, ki paralok ba donlang ha ka MDA kiba la trei shitom watla ym pat lah ban poi sha ka thong.
“Baroh ki la iatrei shitom bad ngi hap ban pdiang ia ka rai jong u paidbah", la ong u Dr Jemino.
U la ong ba ka daw ka jingshah rem ka dei namar ba ki paidbah kila shah ialam bakla ha ka jingpyntieng kohtympan ha ka Congress kaba kynnoh ba iadon lang bad ka BJP, kaba pyrshah ia ki Khristan.
“Nga pdiang ia ka jingshah rem, ia ka rai u paitbah.
Lada ka ri ka ai ia ka BJP, kiwei ki jylla ha kane ka thain kila ai ka rai pyrshah ia ka Congress, balei ngi hangne", u la ong.
U Dr Jemino ula shah rem kumba 1.
50 lak vote ha u kyrtong ka Congress u bah Vincent.
Lada wm ngait me kammon stae u lae me da dep u rem.
Shilong: Ka HYC Upper Shillong Circle kum ka jingbteng bad nang pynjur ia ka Sier Lapalang Operation, mynta ka sngi, ka la leit ban khynra bar jylla ba trei ha kiba bun ki jaka trei kiba hap hapoh ka thaiñ.
Ha kane ka jingleit khynra jong ka seng ba la lamkhmat da U Bah Pynskhemlang kharkongor President, Bah Stephan Kharkongor Vice President bad Samla Gee Mawlong Organising Secretary, ka Sengkmie bad kum U Secretary ka Circle ka Seng, la lap ba bun na ki nongtrei bar jylla kiba trei ha kane ka thaiñ kim shim la don ia ki kot ki sla kiba biang khamtam ia ka labour licence na ka District Council.
Kumta, na ka liang ka Seng ka la pynherkrad bad beh noh shisyndon ia kine ki bar jylla ryngkat ka jingmaham iaki Kontraktor ba kim dei ban dang iai wanrah ia ki Nongtrei barjylla hapoh ka thaiñ khlem da lah ban pynbiang shuwa iaki kot ki sla kiba biang bad dawa ruh badei ban ailad iaki briew la jong(Khasi) ba kin trei ia kaba ki ruh ki la lah ban trei.
Ka Seng ka kyntu ruh ia ki bor nongpyniaid Shnong hapoh ka thaiñ ba ki dei ban da phikir bad pyrkhing bha ia ka rukom ai wai iing sha ki bymdei ki khasi bad ban pyrkhing ia ka jingiohlad ki dkhar ba nabar ban wan rung bad ban trei ban ktah laitluid hapoh ki shnong ki thaw kaba buh jingma pat iaka shongsuk shongshngaiñ kumjuh ban shah knieh noh ruh iaka jinglong trai ka jong ngi ha ka kam trei kam ktah bad ha kiba bun ki bynta.
Shuh shuh kane ka Seng ka kyntu ruh iaka District Council ba kam dei ban shu ai laitlan iaki Labour Licence khlem da bishar bniah bin pa bin iaki kot ki sla kiba biang jong ki nongtrei bar jylla, la pynkut da U Samla Iohbok Kharbudnah ba dei u Publicity Secretary ka Seng.
Shillong: Ki dkhot bad ki nongialam ka BJP mynta ka sngi, ki la pynlong ia ka jingdihsha bad thang bom ha ophis ka BJP Shillong kum ka dak ka jingkmen ia ka jingjop ka BJP ha ka ri.
Ha ka jingshisha, hangne ha Meghalaya, kam shym la jop eiei na baroh ar tylli ki jaka, kata na Shillong bad na Tura.
Haba kren sha ki lad pathai khubor, u president ka seng u bah Shibun Lyngdoh u la ong ba wat la ka seng ka rem ruh ha kane ka jylla, hynrei ka la jop ha ki konstitwensi ha sor.
“Wat la ngi rem na Shillong bad na Tura hynrei na Shillong, u kyrtong u la ioh 75 hajar vote tam bad ki paidbah ka Shillong ki la shaniah ia ka BJP bad ka party ka sngewnguh ia kane", u la ong.
U Bah Shibun u la ong ba kyrmen ha kine ki sngi ban wan kin trei na ka bynta ki nongkyndong.
Ha kajuh ka por, u bah Shibun u la kyntait ba ka jingong ba ka jingjop ka BJP, ka dei namar ba ka rukom pyrkhat ka Hindutva namar ba wat ki Muslim ha Uttar Pradesh ruh ki kyrshan radbah ia ka BJP hapoh ka jingialam u Modi.
“Ka jingong u Swamy Subramaniam ba ka BJP ka jop da ka mynsiem Hindutva, kam dei.
Peit ha UP ha kaba kiba bun ki Muslim kila kyrshan ia u Modi bad ngim pdiang ia kane", la ong u bah Shibun.
Halor ka Citizenship Amendment Bill (CAB), u Bah Shibun u la ong ba ka BJP ha ka manifesto, ka la ong ba kan wanrah iaka CAB hynrei kan iasyllok shwa ia ki paidbah ban iakren namar ba ia ka CAB khlem thmu tang ia ka Meghalaya hynrei ia ka ri baroh.
“Ngin pynsngewthuh shwa kaei ka jingmyntoi na ka CAB bad hadien ba ki paidbah kila sngewthuh ngin pyntreikam", u la ong.
Shillong: U kyrtong MP ka Congress u bah Vincent H Pala u la jop biang ha ka sien kaba lai na ka Shillong Parliamentary constitituency.
Haba kren mynta ka sngi, u bah Pala u la ong ba ka jingjop ka BJP ha ka ri, ka long ba ki paidbha ki kwah ban ailad ai sien ia u Narendra Modi kumba jia ia u Manmohan Singh.
“Ki paidbah kin ai ar sien ia u Modi kumba ai ia u Manmohan Singh ruh bad kin sa ai biang ia ka Congress hadien ka san snem.
Ka san snem ka dei kaba lyngkot", la kam u bah Pala hadien ba la u la jop.
Ha kajuh ka por, u la ong ba man ka elekshon ka don ka jingiapher bad ha kane ka kynti ka jingjop ka la kham kyndeh namar ba ka la khambun bha.
“Nga ai khublei ia ki nongtrei ka party, ki paidbah ki nongkyrshan.
Ka ioh kam ioh jam, ka lynti synkieng ki dei ki mat", u la ong.
U la kam ka jingiakhun ha kane ka kynti kam dei ia u kyrtong monlang ka MDA hynrei ka dei pyrshah ia u kyrtong ka UDP.
“Phi lah ban pyniatylli ia ki nongialam hynrei phim lah ban pyniatylli ia ki nongthep vote bad ngam shym la iakhun ia kyrtong monlang hynrei nga iakhun ia u kyrtong ka UDP", la kam u bah Pala.
Hynrei ha kajuh ka por, u la pynpaw ka jingsngew babe ia ka jingshah rem u Dr Mukul Sangma na Tura.
“Nga sngew nguh ia u Dr Mukul wat hapdeng ka por ba lyngkot u la ialeh bha.
Kawei ka dei namar ba ka Agatha ka don ha ka bor ha kaba u Conrad K Sangma uba don ha ka sorkar", la ong u bah Pala.
U bah Pala u la khur 419689 vote katba u Dr Jemino u ioh 267256, bah Sanbor Shullai ka BJP u ioh 75786, u bah THS Bonney u ioh 6580, bah Phira Rani u ioh 4961, bah Samuel Hashah u ioh 4601 bad NOTA 4420.
Shillong: Ki nongmihkhmat ka All Meghalaya SSA School Teachers’ Association (AMSSASTA) hapoh ka jingialam jong U babu L.
Marngar kum u President, bad babu D.
Lamare kum u General Secretary ki la leit ban iakynduh ia u State Project Director (SPD) u Ambrose Marak myn ha ka 20 tarik mynta u bnai ban iakren bad ban wad jingtip ha kaba iadei bad ka arrear kaba phra bnai kaba dang sahteng ha kaba iadei bad kane na ka liang u bah Marak u la iathuh ba ia ka arrear kaba sahteng ka sorkar kan ialeh katba lah ban siew noh namar ka dei ka hok jong ki nonghikai.
Kumjuh ruh na ka liang ka seng ka wad jingtip ruh ha kaba iadei bad ka khubor kaba la mih ha kine ki sngi kaba ka sorkar kan pyntreikam ia ka Education Policy ba la pynmih da ka School Association ba ka sorkar kam don jingthmu ban ithuh noh ia ki nonghikai SSA kum ki nonghikai bapura jong ka sorkar (regularize), kaba la pynlong ia ki nonghikai ban don hapdeng ka jingkulmar jingmut kaba khraw.
Na ka liang u SPD u la ong ba ki nonghikai kim dei ban sngewthuh bakla ia kane, ka sorkar ka don ia ka Education Policy, ym sa leh ia kaba dei ban leh hadien ba la pyntreikam ia ka Policy katba ia mynta ym pat lah ban leh na ka daw ba ka Education Policy ym pat pyntreikam namar ka dang dei tang ka draft ym ka Policy bapura.
Shuh shuh u la ong ba ka Education Policy kan dei ia baroh ki nonghikai kiba don ha ka jylla ym tang jong kawei ka kynhun nonghikai ne tang jong ki nonghikai SSA.
Na ka liang jong u SPD u la ong ba ka MTET kan nym long compulsory ia ki nonghikai kiba la lah thung shuwa ka 23 tarik Nailar 2010 kane ka long katkum ka NCTE norms.
Ha kane ka sngi ka Association ka la leit ban iakynduh ia u State Zonal Officer ka NIOS ban wad jingtip ha kaba iadei bad ka 4th Semester examination jong ki 2nd batch D.
El.
Ed trainees (offline) kaba la pynsangeh biang shipor ia ka examination kaba la dep pynbna tarik namar ki daw kibym shym la pynpaw shai da ka bor ba halor jong ka NIOS.
Hynrei na ka liang I Bah Pde I la iathuh ba ki nonghikai ki dei ban long kiba la pynkhreh ban thoh ia ki exam jong ki la ha kano kano ka por, bad ia ka tarik yn sa pynbna shen ha kine ki sngi.
Ha kaba iadei bad ka jingbakla ha ka jingai marks ia ki katto katne ki nonghikai (1st batch offline D.
El.
Ed trainees) na ka liang ka NIOS ka dang pyrshang ban pynbeit bad ia kane yn sa pyndep kloi katba lah.
Kumjuh ruh kito kiba dang ap ia ki orginal Marksheet na ka liang u Zonal Officer u la iathuh ba la dep ban report sha ka Regional Office ban leh ia kaba donkam.
Ka AMSSASTA ka kwah ban ai khublei ia baroh kito ki nonghikai kiba la pass ha kane ka 4th Semester kaba long ruh ka Exam kaba khatduh jong ka D.
El.
Ed examination (online) kaba dang shu pynbna dangshen da ka NIOS.
Congress ka la sar naphang ha baroh 5 tylli ki Konstitwensi ha Ri-Bhoi, ha kaba la lap ba ha kitei ki 5 tylli ki Konstitwensi u Kyrtong ka Congress u Ma Vincent H Pala, u la lah ban tam ban ia u Dr.
Jemino Mawthoh, u Kyrtong monlang ka Sorkar MDA.
Haba phai tang ia jingkhur Vote da kitei ki kyrtong kiba iaknieh ha ka kyrdan kaba hakhmat, hynrei u Ma Vincent H Pala, u la tam bunshah halor ka jingioh vote u Dr.
Jemino Mawthoh, ha kaba na Mawhati u la ioh ban khur haduh 15404, katba u Dr.
Jemino Mawthoh u la ioh tang 5792 votes, ha Jirang u la ioh ban khur haduh 15234 votes u kyrtong ka UDP u la ioh tang 6008 votes, ha Umsning u la ioh 15485 votes, u kyrtong ka UDP u la ioh tang 5420 votes, ha Nongpoh u la ioh ban khur haduh 15151 votes bad u kyrtong ka UDP u la ioh tang 5256 votes bad ha Umroi u la ioh 11896 votes bad pynliem ia u kyrtong ka UDP  uba la ioh tang 6420 votes.
Shillong:Da ka jingjop ka kyrtong ka parti ka kong Ferlin CA Sangma ha ka elekshon shiteng samoi na ka Selsella konstitwensi.
Ka parti NPP ka ba ialam ia ka Sorkar MDA mynta ka sngi ka  la kynjoh ia ka jingkhlain bad jingbun pait tam ha ka Iing dorbar thawain ba 60 seat, ha kaba ka kong  Ferlin ka ioh 15,781 but katba ka kong June, ka tnga jong u  Clement ka ioh tang  11,412 vote.
Ka kong  Ferlin ka la pynliem ia ka  kyrtong ka  seng kongkres ka kong June Eliana R.
Marak da 4,369 vote.
Da kane ka jingjop ka kyrtong ka parti,ka NPP ka la kynjoh ban long ka parti ba heh duh ha ka jylla.
Ka jingiathep but shiteng samoi ha Selsella konstitwensi ka la jia dei namar ka jingkhlad noh u MLA na ka seng Kongres u Clement R Marak u tnga ka kong June Eliana R.
Marak u ba la long teng ruh kum u Myntri ka sorkar jylla.
Kiwei pat ki kyrtong ba la iakhun pyrshah ki long U Adorsho Sangma na ka  BJP u ioh  1,018 but, u  Sayeedullah Nongrum na ka  United Democratic Party (UDP) u ioh 543 vote.
Katba kiba nion ha u NOTA ki don  123 vote.
Da ka jingjop na kane ka Konstitwensi ka parti NPP mynta ka la don 21 ngut ki MLA ha iing dorbar katba ka parti kongkres ha ka liang pyrshah ka don tang 20 ngut ki MLA.
Dei ka parti NPP ka ba ialam ha ka sorkar MDA ryngkar ka jingiatreilang ki paralok jongka,kata, ka UDP ba don 7 ngut ki MLA,ka PDF ka don 4 ngut, ka HSPDP ka don 2 ngut,ka BJP ka don 2 ngut, ka NCP ka don 1 bad 3 ngut ki MLA shimet.
Ha kaba nyngkong ngi ai khublei ia ki paidbah ka Ri India kiba la ai jingjop tang ia kawei ka Seng ka BJP ba la lam khmat da u Shri Narendra Modi, uban sa bteng ia ka kam PM na ka bynta san snem ban lait na ki Sorkar khleh khaw lang wat hapdeng ka jingbun ki jaidbynriew hapoh kane ka Ri India.
Na ki rukom jop ha kane ka Lok Sabha Elections 2019 bad ki Dak kiba mih ha baroh kawei ka India ka paw shai ba baroh ki seng/party ha ka national bad regional kin hap puson bha ban sngewthuh ia ka jingsngew u paidbah kiba jied da kuwei ha ka election jylla bad da kawei pat ha ka National Election.
Ki phang jingialap election ki dei ban long kiba shai khnang ba ki paidbah kin sngewthuh.
Katba ka seng BJP ka la long kaba iohnong na ka jingbymdon nongialam uban nep reng uba biang  TINA (there is no alternative) uban pyrshah ia u Shri.
Narendra Modi,  ha ka liang pyrshah, khamtam haba mih bun ngut ki nongialam pyrshah kiba pynpaw ialade kum kiba kwah ban long PM.
Baroh ki seng ha ka liang pyrshah, ka kynhun ba ialam da ka Indian National Congress bad kiwei ki kynhun ba ialam da ka  TMC, ka MGC (SP+BSP+RLD), TDP, RJD, baroh kine ki la liem kput bad ka jingkylli ka long hato kine kin dang lah mo ban ieng biang.
Kitei ki Seng kin hap sngewthuh ba ki paidbah ki la dei ban pynshai ki dei ban sei lupa ia u kyrtong nongialam ban long PM la kumno kumno are snem shuwa ka election.
Ha kawei ka liang pat ki seng regional party ruh ki don ha ki jylla bad ki don la ka Jong ka bor namar ka jingthrang u paidbah ban pynpaw ban pynneh ia ka dur ka Riti jong ka jaidbynriew bad kane ka paw lyngba ka jingjop ka DMK  ha Tamil Nadu, ka YSRCP ha Andhra Pradesh, ka INC, Akali ha Punjab ka TMC ha west Bengal, ki Left or INC ha Kerala kiba la lah ban pynsangeh ia ka jingjop ka jingsam ka BJP ha baroh kawei ka Ri India.
Baroh kine ki Seng kynthup ka INC, TMC, TDP, SP, BSP, ki la pynbna ba ia u  kyrtong PM kin sa pynbna hadien ba la dep niew vote hynrei kumba paw mynta hadien ba la dep niew vote ki paidbah ki la kyntait ia katei ka rukom pyrkhat namar ki paidbah ki kwah ban shai mano na pdeng Jong ki ban long u nongialam ka Ri India.
Kumta, ka paw shai ba kitei ki Seng baroh kin hap thaw lad ban sei da ki nongialam kiba thymmai, ia kaba Kan nym long kaba suk ban leh kumta namar ha kiba bun ki Seng kim don synshar paidbah kaba hok  bun ki Seng ki la kylla long ki Seng kiba synshar beit tang na ki Katto katne ki longiing.
Haba mih kum kine ki jingshah rem kiba bat ia ki Kam ki dei ban shim ia ka jingkitkhlieh.
Ka juk jied PM ne CM da ka High Command ka la kut namar ka jingialeh election ka la kylla dur ha ka nongrim ba ki paidbah ki la kwah lupa ban tip ia u nongialam ne kyrtong PM ne CM (presidential style contest).
Kumta, la donkam kyrkieh ban ioh ia ka jingpynbeit thymmai electoral reforms ia ki rukom trei ki seng sain pyrthei ( political parties) ba kin lah ban pynkhreh ia lade ia Kum kine ki jingialeh election “presidential style contest".
Khublei,John F Kharshiing.
U Narendra Modi, myntri rangbahduh bad uba dei ruh u kandidet jong ka seng BJP, ula jop na Varanasi da 3.
6 lak vote, katba U Rajnath Singh, myntri kam poh iing ka sorkar India, ula jop biang na Lucknow ha Uttar Pradesh.
U Sunny Deol, ula jop na Gurdaspur Constituency ha Punjab.
Kane ka dei ka sien nyngkong ia U Deol, uba dei u khlur ak phlim bollywood, ba un iakhun ia ka elekshon Lok Sabbha.
Nongpoh: Na ka bynta ban nang pyniar ia ki shnat treikam ka seng, ki nongialam ba kham hakhmat ka Khasi Student Union, hynnin ka sngi Saitjain ki la leit ban pynskhem ia ki nongkitkam ba thymmai ka Umbir Unit kaba don ha Ri Bhoi.
Kitei ki nongialam ka KSU, kiba la leit ban pynskhem ia kitei ki Umbir Unit, ki kynthup naduh Samla Shemphang Lyngdoh Mawphlang, Vice-President KSU, Sengkmie, u Samla Biangbor L.
Paliar Organisning Secretary KSU Sengkmie, u Samla Ferdynald K Kharkamni President NKHD lem bad kiwei kiwei.
Ia kitei ki nongkitkam ka Umbir Unit, la pynskhem katkum ka riti trei kam jong ka Seng da u Samla Shemphang Lyngdoh Mawphlang.
Haba ai ia ki kyntien kyntu kynpham sha kitei ki samla, u Samla Shemphang Lyngdoh Mawphlang, u la ong ba ka seng ka ka khot bad wer ia baroh ki para samla ba ki dei ban ia ka jingiatylli kawei kumba long kiwei ki Jaidbynriew.
U la ong ruh ba ka la dei ban por ba ki samla hapoh ka Jaidbynriew, ba ki dei ban iatylli kawei, khnang ban lah iakhun ia ki bor kiba nabar kiba wan ban wan buhai shnong hapoh ka jylla.
Shuh shuh, u la pynpaw ruh ba ka Jaidbynriew Khasi, ka dei kaba duna lada ia nujor bad kiwei bad ka Jaidbynriew bad dei namarkata ka long kaba donkam ban don ia ka jingiatylli hapdeng ki para samla, khnang ba yn lah ban iakhun haba don kino kino ki jingialeh.
Ki nongkitkam jong ka Umbir Unit, ki kynthup ia u Samla Bashem Kharnaior kum u President, u Samla Command Kharmyndai kum u Vice President, u Samla Batiplang Nongbri kum u General Secretary lem bad kiwei ki dkhot ka Executive Committee.
U Rahul Gandhi, President jong ka seng Congress, ula tyrwa ban hiar shuki noh, kum u nongialam ba rangbah duh jong ka seng Congress, hadien ka jinghiar jur jong katei ka seng, ha ka jingialam jongu bad nangta halor ka jingshah rem jongu, wat na ka ktem bah kaba u ju jop na Amethi, ha Uttar Pradesh.
La iathuh da ki nongialam jong ka seng Congress, ba U Rahul, ula tyrwa ban iehnoh ia katei ka kam nongialam jong ka seng Congress.
Na ka liang u nongaiktien jong ka seng Congress, U  Randeep Singh Surjewala.
La iathuh ba ka  Congress Working Committee (CWC), kan ia kynduh ha ka taiew ban wan, ban iakren halor katei ka jingtyrwa jong U Rahul Gandhi.
New Delhi: U Rahul Gandhi, ula pdiang ia ka jingshah rem jongu na Amethi, ha ka  Smriti Irani, nongialam jong ka seng BJP, kaba ialeh pyrshah ia u bad ha kane ka kynti kaba mynta ka Irani, ka la nang tam da  30,300 vote bad ka dang sah sa 13 sien ban niew ia ki vote lane kaba long kumba 3lak vote.
U Rahul Gandhi, u ai khublei ruh ia U Narendra Modi, myntri rangbah duh ha kaba u shim ba u niew burom ia ka rai jong u paidlang ba bun jong ka Ri.
U Rahul, ula jop ialade na Wayanad jong ka Kerala.
Ka Irani, ka la kren pyrshah jur bha halor ka jing ialeh jong U Rahul na ar tylli ki Constituency, da kaba ai daw, ba ula iehnoh bein ia ki paidbah jong ka Amethi.
Ha ka Constituency Palghar ha Maharashtra, ki don 13ngut ki kandidet kiba ialeh bad ha katei ka jingialeh, ula jop U Rajendra Dhedya Gavit na ka seng Shiv Sena, da kaba u ioh 578772 vote, hynrei kaba sngew lyngngoh ka long ba na 10ngut kiwei pat ki kandidet, u tam vote bun u nota lane uba ki ong none of the above.
Lait noh na U Gavit, uba jop bad sa U Baliram Sukur Jadhav, jong ka seng Bahujan Vikas Aaghadi uba wan ba ar, uba ioh 489536 vote, uba wan ba lai, lane uba ioh vote duh na 10ngut kiwei pat, dei u nota, ha kaba ka vote ba la thep ka long 29,374 vote, katba kiwei pat ki 11ngut ki ia ioh vote duna ia katei kaba u ioh u nota.
Bah Monarch ShabongKi sla jong ki kotkhubor, ki iai dap man ka por, lyngba ki khubor jong ki nonghikai bad ha kine ki sngi ruh ki la sdang dap biang, ha kaba la iohi ba ki nonghikai Deficit, ki nonghikai Lower Primary, nangta sa ki nonghikai Adhoc, ki mih shabar ban pyni, ia la ki jong ki jingeh jongki.
Kawei na ki mat, kaba kongsan bha ha kine ki khubor, ka long halor ka jing bym ioh tulop thikna jong ki nonghikai bad katei ka dei ka mat kaba kongsan duh bad kaba ktah ia ka iap ka im jongki bad jong ka iing ka sem jongki bad kaba wan rah ruh ia ka jinghiar ka rukom hikai ia ki khynnah skul bad ki samla pule.
Sngew lyngngoh hi ruh ban iakren, ba ha kano ka dur, ka mih ka jingsiew tulop ia ki nonghikai kaba shisien lai bnai, shisien hynriew bnai bad ka buit kai aiu, kaba kum katei, kaba don ha ka rukom pyrkhat jong ka Sorkar, lane kaba mut ba u tnga, uba hikai un ioh tulop shisien lai bnai, katba ka tnga kaba trei kam ophis, kan ioh sei tulop man la u bnai bad hangta te la pra khiewja artad.
Lada ka long ha kane ka dur, ka pyni ba ka tnat pule puthi, lane ka tnat shna pisa, ka duna briew, ki ban khein ban diah bad kumta, ka donkam ban thung nongtrei kham bun, namar ba ngin ai daw, ba kam don pisa te kam iahap, namar ba (i) ka dei ka sorkar bad (ii) lada shisien lai lane hynriew bnai mih pisa, kumta balei lada shisien shibnai pat kam mih pisa.
Ki nonghikai ha kine ki sngi, ki la bunkam than, ha kaba ia leit ia wan, ia shong jingialang bad ia her sharum shaneng bad katei lehse kam dei namar ba ki kwah ban ialeh politiks lane ialeh nongtrei sengbhalang, hynrei ki sngewthuh ba ki hap ban pynkhlain ia la ka jong ka kynhun, ba kan kham smiej ka sorkar, namar lada ki ia pra lei, lehse na ka 3 bnai, kan poi sha ka 3 snem kane ka jingioh tulop.
Kane ka sobjek, ka la iai tyllun, la da ki phew phew snem bad lehse, naduh ba ka sorkar Jylla, ka shimti ia ki skul Primary ha ki snem 80 bad ka la dei ka por, ban pyniaid ryntih noh ia kane ka kam shi syndon bad kane ka dei ka jingleh buit tuh na ka jingleh bym salia ka sorkar Jylla bad kam don daw satia, ban iakren bun kyntien ia ka mat kaba la palat ia ka 40snem tam eiei.
Shillong: Kat haduh mynta U Bah Jemino Mawthoh, kandidet jong ka seng UDP, ula ioh 224238 vote, katba U bah Sanbor Shullai, kandidet jong ka seng BJP, ula ioh 62231 bad nangta U Ma Vincent Pala, kandidet jong seng Congress, ula ioh 356520.
Na Tura ka Agatha K Sangma, kandidet ka seng NPP, ka la ioh 281336 vote, U Mukul Sangma, kandidet jong ka seng Congress, u ioh 224480 vote.
Shillong: La ioh khubor ba U Ma Vincent Pala, ula jop biang na Shillong, katba ka Agatha Sangma ruh, ka la jop na Tura.
Wat la ki khubor kim pat da thikna bha, namar ba ka jingniew bad peit biang ia ki vote, ka dang iaid shakhmat, hynrei la iathuh ba ka Agatha Sangma, ka la ioh da 202709 vote, katba U Mukul Sangma, u ioh da 168163.
Also Read:Ha Shillong, U bah Jemino Mawthoh, u ioh 166890, katba U Ma Vincent Pala, u ioh 255499, U bah Sanbor Shullai, u ioh 40,453.
U Rupang.
com, u dang buddien ia katei ka jingioh vote bad yn sa nang pynthikna kham hadien, namar ba ka jingkhein kan lah ban kylla ruh.
Shillong: Namar ka jing ujor jong ki nongrep, halor ka jingshah ot kilo, kumta ka Seng jong ki nongrep ba la tip kum ka Hill Farmer’s Union, myn hynnin ka sngi ha ka jing ialam jong u President U Bah Commandar Shangpliang, ki la leit sha Karikhana ban ia kynduh ia ki Mahajon sying bad jhur.
Ka seng ka la lap ba kadon shisha ka jing ot kilo ia ki mar rep haduh 15 kilo na kawei kawei ka byrni,bad mar kumta ka seng ka la kem noh ia ki bad la ialam noh ia ki sha u OC ka Hima Mylliem.
Halor kane ka jing shah leh bein jong ki nongrep ba wan die iaki mar jong ki ha iew,ka seng ka la leit ban u jor ruh ha U Syiem ka Hima Mylliem bad khuk khak u Syiem u la khot hajir ia kine ki briew ba leh beain.
“Namar ka hukum na u Syiem ka ong ba ymbit ban ot kilo ia kimar hynrei tang ia ka khoh ne ruh ne byrni", la ong u Presiden ka seng.
Shuh shuh, ka Seng bad ka Hima ki la mut bad ai noh sha ki pulit ka jylla,hynrei namar ba ki la panmap noh la phah ia ki ba kin pynphai noh ia ka pisa ba ki la ot kilo na ki nongrep.
Halor kane ka jingleh mon ki mahajon ha iewduh bad ha Karikhana,ka seng ka la leit buh dorkhas ruh ha kamra treikam jong u C.
E.
M ka KHADC bad u la kular ba un shim khia ban leh ia kaba donkam halor katei ka jing shah nion bein ki nongrep.
Shuh shuh ka seng ka ong ruh ba ha ka jingia kynduh bad u Syiem ,u la ong ba ka Karikhana kam hap shuh hapoh u pud ka jingpeit ka Hima Mylliem.
Ka Andhra Pradesh, la iohi, kumba kan leit ha kane kynti sha ka YSR Congress, hapoh ka jingialam jong U Jagmohan Reddy.
Haduh mynta, la iohi ba ka YSR, ka la nang tam ha ki 144 tylli ki Constituency,katba ka TDP jong U Chandrababu Naidu, ka dang tam ha ki 30tylli ki Constituency, na kaba don baroh 175 tylli ha ka elekshon dorbar Jylla ha Andhra Pradesh.
Ka seng U Jagmohan Reddy, ka dang tam mynta ha ki 20 tylli ki Constituency sha Lok Sabbha ruh.
Ki lad khubor, ba dang shu ioh lum, ki iathuh ba ka BJP, ka la nang tam ha ki 12 tylli ki Constituency, na ka 25 tylli, ha ka thain shatei lam mihngi.
La iathuh ba ka BJP, ka la nang tam ha Inner bad Outer Manipur.
Ha Assam, la iathuh ba ka BJP, ka la nang tam ha Karimganj, Kokrajhar, Lakhimpur, Jorhat.
Ha Mizoram, ka MNF ka la nang tam shakhmat bad ha Arunachal, ka BJP, ka la nang tam ha Arunachal West bad East ruh kumjuh.
Mama Modi Tsunami par bad sar !!!.
Ki dak ki shin, ki kdew, kumba ka seng BJP, kan wan phai biang ha ka bor synshar ha Delhi, namar ba ki jingkhein ki pyni ba ka BJP nalade ka ioh 289 ngut ki dkhot, katba haba khein lang bad ka kynhun NDA, ka poi sha ka 343ngut, katba ka Congress haduh mynta ka ioh 51ngut bad haba khein lang ia baroh kiba don ha ka kynhun UPA, ka la poi sha ka 99ngut bad kiwei pat ki la nang ioh sha ka 108ngut ki dkhot.
Kiwei kiba la nang wan shakhmat, ki long ka DMK ha Tamil Nadu, kaba la nang tam ha ki 22 tylli ki Constituency bad ka Trinamool Congress ha West Bengal, kaba la nang tam ha ki 23 tylli ki Constituency.
Jowai: Myn hynnin ka step sngi balang ha ka por 8.
30AM ki pulit ki la ioh jingtip ba la don kawei ka metiap ba la wanrah ha Mission hospital Jowai bad ki doctor ki la pynbna ba u la dep iap lypa.
