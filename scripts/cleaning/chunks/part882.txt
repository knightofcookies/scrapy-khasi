Shakil Ahammed, IAS, Principal Secretary to Government of Meghalaya, Department of Agriculture & Farmers’ Welfare.
Shillong: Ha kawei ka jingjia ba sngewsih kaba la jia mynta ka sngi ha kaba 5 ngut ki nongrep na ka Shnong Mawkadiang, Nongstoin West Khasi Hill District ki la shah pom ha u pyrthat ha kaba 2 ngut ki mynsiem ki la duh ei bad 3 ngut ki la mynsaw na kane ka jingjia.
Kane ka jingjia pom pyrthat ka la jia ha  ka por kumba 11:45 baje eiei mynsngi katba kine 5 ngut dang ia bam ja sngi ha trai dieng hajan  ka pynthor kaba ki trei ha porsohlang Mawkadiang, Nongstoin.
La iathuh ba kane ka jingjia ka la  jia ha ka por kumba 11:45 baje eiei ha kapor ba kine 5 ngut ki nongrep ki ba kynthup ia ki 3 ngut ki kynthei bad 2 ngut ki shynrang dang shong ha trai u wei u dieng u ba don hajan ka pynthor ban ia  bam ja sngi hynrei ha kane ka por kyndit u la pom u pyrthad ia ki.
Ha  kane ka  jingjia kawei ka longkmie bad  u wei u samla ki la khlad noh ha Civil Hospital Nongstoin Kat ba 3 ngut na ki, ki la mynsaw ha  kane  jingshah pom pyrthad.
Kiba la khlad na kane ka jingjia ki dei ki ba ka tip kyrteng ka Phuldaris Marweiñ 40 snem ka rta bad u Horbius Jyrwa 20 snem ka rta.
Katba kiba la mynsaw ha kane ka jingjia ki dei  ki ba  latip kyrteng  u Halman Marweiñ 40 snem ka rta ka kong Thalian Marweiñ 60 snem ka rta, bad ka kong Ariantiful Kharsyiemlieh 33 snem ka rta.
Baroh ki ne ki ba  ngat ha  kane ka  jingjia kidei ki ba na ka shnong Mawkadiang, Nongstoin West Khasi Hill District.
Ki don mynta ka sngi sa 552ngut kiba dang shu ioh pang thymmai ha Maharashtra bad baroh kiba ioh ia katei ka jingpang, ki la poi sha ka 5,000 ngut.
Ka jingiap  briew mynta ka sngi, ka la poi sha ka 603 ngut, ha kaba ki don 1,329 ngut kiba dang shu ioh thymmai bad sa 44ngut kiba iap ha ki 24 kynta ba ladep, ha ka ri baroh kawei, ong ka khubor na ka tnat ka koit ka khiah ka sorkar India.
Baroh kiba ioh ia katei ka jingpang, ki long 18,985 bad 15,122 kiba dang shah sumar bad 3,260 ngut kiba la jem bad 603ngut kiba iap.
Ha Gujarat, ki don 112 ngut kiba dang shu ioh pang thymmai bad sa 13 ngut kiba iap bad baroh kiba ioh pang ha Gujarat, ki la poi sha ka 2,178ngut bad kiba iap ki la poi sha ka 90 ngut.
Ha Delhi ki don 75 ngut kiba dang shu ioh pang thymami bad baroh kiba ioh pang ha Deli, ki la poi sha ka 2,156 ngut.
Shillong: Ka Hynñiewtrep Youths’ Council (HYC) Sohïong Circle ka ai khublei kyrpang ïa ki Dorbar Shnong jong ka thaiñ kiba la ïa snoh kti lang bad ka Sorkar na ka bynta ban peit pyrman bad ban phikir ïa ka jingpur jong ka khlam covid-19.
Ym tang katta, ka Seng ka ai khublei ruh ïa baroh ki nong shnong shnong ba ki la ïa snoh kti lang bad ka Dorbar Shnong bad ruh bad ka Sorkar na ka bynta ban pynthikna ba ka imlang sahlang kan lait na ka khlam ba shyrkhei.
Kaba sngewsih pat ka long, ki don ki shnong kiba khang dam ïa ki surok paidbah da kaba khang da ki dieng ne da ki maw bad ki la bun ruh ki khep ba ki paidbah kiba don ha ka jingshitom bad kiba donkam kyrkih ban leit shim dawai sha ki Hospital ki la shah khang lad noh ha ka shnong ne ha ki maw ki dieng ba la pakhang da ki Shnong.
Hooid shisien pyrkhat ka long kaba sngew dei ban khang khnang ban ïada ïa ka jing rung laitlan palat ki briew khamtam ha kum kine ki por ba don ka saw ka saiñ, hynrei haba phai pat sha kawei ka liang kane ka jing khang ïa ki surok paidbah ka long pynban ka jing pynlong langknia ïa ki para nongshong shnong ne ki para ri jong ngi kiba don ha ka saw ka sian jong ka jingshitom.
Kumta, da ka mynsiem ba sngewkhia na ka liang jong ka Seng lyngba kane ka lad pathai khubor ngi kyntu jur ïa ki Dorbar Shnong ne paidbah ba phin sngewbha ban ym pakhang da ki maw ne da ki dieng ïa ki surok paidbah khnang ba kan ym wanrah ïa kano kano ka jing bym sngewtynnad ne ka jingsngewsih ha ka imlang sahlang jong ngi baroh lang.
Ha kaba ïadei pat bad ka jing don ki katto katne ki nongdie dukan ha ki shnong kiba hap hapoh ka Sohïong C&RD Block kiba shim kabu ïa ki nongthied da kaba die rem ïa ki mar bam bad kyntait ban ai cash memo sha ki nongthied kiba pan cash memo, na ka liang jong ka Seng ka la dep phah da ka dorkhas (Memorandum) sha ka Ophis jong I Deputy Commissioner East Khasi Hills District ba in leh ïa kaba donkam kat kum ka jingdonkam ki kyndon jong ka aiñ, ong ka  kyrwoh ba la phah da u Samla Purningstar Shabong, President HYC Sohïong Circle.
Nga ruh nga sngewiahap ia kitei ki jingkren jong ka HYC sohiong circle bun bha ki nongdie dukan ha sohiong kiba shim kabu ha kum kine ki por khatam eh ia u khaw ki lah die palat dor namrba ki tip shai ba khlem u khaw ki briew Kim lah ban im wat lada ki die ha ka dor ka ba heh ruh ki paidbah kin thied beit ia kiba don spah kam ktah katba ia kiba pli ki rit ki ria pat ka lah ktah shaba palat.
Nga kwah ba ka sorkar ba dei peit kan leh ei2 halor kane khnang ban ia ioh lem kiba duk ruh.
Ki la don bun ki jylla, kiba ujor ba ki rapid test kim trei kam bha satia ban wad ia ka jingpang coronavirus ha u briew bad hadien katei ka jing ujor, ka sorkar India, ka la bthah ban sangeh shwa, kaba pyndonkam ia kitei ki test ha kine ki ar sngi ki ban sa wan bad la iathuh ba ka  Indian Council of Medical Research (ICMR), kan sa phah ia ki briew jongka, ba kin  jurip bha ia kitei ki tiar ban lap la ki long kiba trei kam ne em.
La iathuh ba kitei ki tiar, ki dei kiba dang shu wan poi ha ki khyndiat sngi ba ladep na China.
Ka sorkar Rajasthan, mynta ka sngi, ka la sangeh ban pyndonkam ia kitei ki tiar, namar ba kim iahap satia.
U Raghu Sharma, uba dei u myntri ka koit ka khiah ka sorkar Rajasthan, u iathuh ba kitei ki test, ki trei kam tang kumba 5.
4 percent, na kaba ju long 90 percent bad kumta la shim ba kitei ki tiar, ki long ki bym lerkam satia.
Ioh dei ki tiar china ne hehe…Made in China, husiar ho paidbah.
Khamtam kito kiba pyndonkam da ki mobile china, Oppo, Vivo, Realme, Xiaomi Redmi, etc.
Lem bad kito ba pyndonkam iaki mobile apps ba shna da ka China, Tiktok, Likee, UCBrowser, Zoom, Share-it, Wechat, etc.
Nangne shakhmat wat nym thied shuh iaki tiar electronics dei trai da ki company  China ioh phi babe hadien.
Shillong: Ki pulit ka Saipung Police Station, East Jaiñtia Hills District ki la ioh ban kem ia uwei u briew u ba la suba ba u donkti ban lute bad pyniap ia u bah Kumno Sukhlain hynnin ka janmiet jong ka 20 tarik, ha ka shnong Wah Tyra kaba don hapoh ka shnong Daistong.
La iathuh ba u ne ba la shah kem la tip kyrteng  u Biang lyngdoh la ioh kem da ki pulit ka Saipung da ka jing iarap ki nongshong shnong bad na ka jing iathuh jong u la shem ba ki don sa 4 ngut ki wei pat ki ba donkti ha  kane ka kam.
Katba kiwei kiba ki pulit ki dang thwet haduh mynta ha ka jingsuba ba ki donkti ban lute bad pyniap ia u bah Sukhlain ki dei ki ba tip kyrteng u Thos Lyngdoh, u Baian Lyngdoh, u Toning Lyngdoh bad u Hap Lyngdoh.
La iathuh ruh ba na u ne u  ba Shah kem la ioh ban kurup kawei ka wait bad ka wei ka suloi SBBL ha kaba la suba  ba  ki la pyndonkam ban lute bad ban shim ia  ka jingim u  bah Sukhlain bad ia ka case la register ha Saipung Police Station bad ka jingthwet ia ki ba donkti ka dang iaid shakhmat.
Shillong: Ki pulit jong ka Anti Narcotics Task Force East Jaintia,Lumshnong PS, Umkiang, ha ryngkat ka jingiatrei lang bad ki PP & Ratacherra CP hynnin ka sngi ki la ioh ban kem ia uwei u pulit langrut bad u paralok jong u, kiba donkti ha ka kam Khaii drug.
Kine  kiba shah kem ki dei kiba la tip kyrteng u  Chwamiki Lyngdoh 28 snem ka rta u ba dei na ka shnong  Chutwakhu, WJHD bad u paralok jong u, u Wyrai Chyrmang 21 snem ka rta u ba dei na ka shnong  Mihmyntdu, WJHD.
La iathuh ba u Chwamiki Lyngdoh u dei  u pulit langrut  u ba dang don hapdeng ka jing shah pynsangeh kam ba shipor (suspension)  u la mih na Jowai da kaba u la phong ia ki jain pulit (Police uniform) ban lait na kano kano ka jingshah talasi.
Na  kine arngut la ioh ban kurup ia  u drug Herion u ba khia  3.
33 gms ha kaba ki la thmu ban pyniaid iew  sha ki khynnah samla jongka thain Jaintia Hills.
Ia u ne u pulit langrut bad u paralok jong u la kem noh ha ryngkat ka Kali kaba ki pyndonkam ka ba don ia u number kali ML 04C 2586 bad ia ka case la register.
Ka jingiap briew ha India, ka la poi sha ka 603 ngut haduh mynta ka sngi, ha kaba ki don 1,329 ngut kiba dang ioh pang thymmai bad sa 44ngut kiba iap ha ki 24 kynta ba ladep.
Kiba ioh pang haduh mynta, ki don 18,985  bad na kitei ki don 15,122 ngut kiba dang shah sumar bad 3,260 ngut kiba la jem bad  603 ngut kiba iap, ong ka tnat ka koit ka khiah ka sorkar India.
U Ram Vilas Paswan myntri ka tnat sam bam sam dih, u iathuh ba ka jingdon mar ha ka Ri, ka long 539 lak ton bad kumta, kam don kano ka jingduna mar bam ha ki bnai ki ban sa wan.
La ong shuh shuh ba ka sorkar India, ka la bthah ba ki sorkar Jylla, ki dei ban sam bam sha ki paidbah ha ki jylla jongki bad ba ym bit ba don uwei ruh uba im khlem bam.
Ka sorkar West Bengal, ka la pynmih ia ka hukum ban siew T.
10lak kaba dei ka insurance, na ka bynta ki nongthoh khubor, kiba la ithuh da ka sorkar, ha katei ka Jylla.
Ka tnat iada ri jong ka sorkar India, ka la mynjur ban ai sha ka sorkar Jylla, ia ka jaka kaba heh 12.
45 acre, na ka bynta ban nang pynheh ia ka surok na Shillong sha Dawki.
Katei ka surok NH 40, ka sdang na Jorabat sha Tamabil (Dawki) bad ka jrong  162.
661 km.
U Ajay Kumar, Secretary iada ri jong ka sorkar India, u thoh ha ka tweet jongu, ba katei ka tnat, ka la ai ia ka jaka kaba12.
45 are kaba don ha Rilbong, na ka bynta ban pynheh ia katei ka surok NH 40.
Katei ka surok kaba na Shillong sha Dawki, ka jrong 82 km bad ka kynthup ruh ia ka jingkieng ha wah Dawki, ha kaba yn bei pisa da ka JICA.
Na ka bynta katei ka surok, la pule bniah da ka  M/s Transys Consulting Private Limited, kaba na New Delhi.
Nga thoh ha shuwa ba ngin shah tap ha ka bam hynroh.
Ha shuwa ba kan nang bam ïa ka tip lem.
Kynthup ïa ka mynsiem shakri ïa ki para briew.
Ioh ba ka buhrieh ïa ka tip briew tip Blei.
Namar ka jingtieng kam ailad ban pyrkhat jngai.
Lada ngi pynioh daw i’u nongshun ban khraw, te ngi la jem rngiew.
Namarkata, nga thoh te, ba ngin pyneh rngiew.
Ban shakri da ka jingsngewthuh bad jingieid.
— kynthup ïa ngi.
Ka jingtieng ka shong syaid ha dpei.
Ka long kaei kaei kaba eh ban sngewthuh ne pei phang.
Balei ka wan jia? Hangne ka wan ha tyngkong watla ngim mon.
Kane ka khlam ka la wanrah ka jingklumar jingmut.
Kawei na kine ka dei ka jingpang wad langkñia ne sohpdung.
La ka long ha ka saiñ -pyrthei, ka shnong ka thaw ne ka imlang- sahlang, kynthup ha rympei.
Ka jingwad langkñia ka la long ka lympung kaba ishyrkhei.
Ka jingpynbudnam (stigmatize) ban pynhiar dor ïa ka longbriew kum ki sla ïapstai.
Da ïuh da kyrdem ruh la sngew shong hok.
Ha ki social media ki paidbhur ki tian bishar.
Ka jingbishar rah shiliang pylla; ka long ka jingbyrngia kaba kyllan musli- musla.
Ka ‘daw’ ban wad ngim don por, namar bym ioh por? Lam khmat kawang ktieh uwei baroh ki hiar lympung.
Ka jingtieng kaba la sob mlon ha ka jingmut jingpyrkhat ka pynshad samtawi.
Ka khan sniew ka long ruh ka kynroh bym lah pynpra ha ka dohnud.
Ka jingtieng ka synshar haduh ban wad ka jingshisha ka jngan shikatdei.
Toi, watla ka jingshisha ka batai da kum wei.
Ki jingkynthoh ba har rukom la shlei miar.
Ka lyer sawkun ka lyhop haduh ban pyrkhat ba don ka Lashai ka la eh palat.
Ha kum kane ka por, ka History ka don ban pyni lyngba ki shalyntem jong ka.
Toi, ngam thoh ha ka rukom ba ryntih jong ki snem.
Ka daw, namar nga kwah ban thoh ïa ki synñiang ba la noh.
Kan pynshai ïa ngi ha kane ka por jong ka jinglynshop ka khlam.
Ki sla ka History ki kdew shai ba ki jingisih, jingpihuiñ, jingngeit bieit ki long tang ki diengpynkiang.
Kine ki long kiba tang shiteng por.
Kaba skhem ka dei ka jingieid ïa ki para briew wat hapdeng ka saw-ka-sian.
Hapdeng ka thma ne wat hapdeng ka khlam shyrkhei.
Ka pyrthei ka la sakhi ba don kiba len lade ban noh synñiang sha ka longbriew.
Khlem da sngap ïa ka kynnoh ba har rukom.
Kiba thaw hima pihuiñ, pyntieng tynjang ïa ki marjan marpa.
Ka jingtieng ka don ha man u briew.
Ka jingjop ka don ruh ha syndah.
Ka shong ha ka jingjied bad ka nongrim.
Na ki sla ka HistoryKa mynnor ka ktik.
Ngim donkam ban don kyrdan ban sngewthuh.
Ka pynbaïong ïa ngi lada pule ki lynti ba ka la ïaid.
Ka pynsuhjer haduh ba ka sah nishan ha man ki sla.
Kumta te, ka long ka lynti jong ka.
Kine kim thew than ïa ki jingeh hynrei ki jingpyni lynti de.
Kam kut tang hangta, ka dei ruh ka jingjied.
Ban ïakhun ïa kano kano ka donkam ban ïatrei lang.
Ha ki liang baroh khlem da thew tarajur.
Namarkata, ki sla ka History ki sakhi:Dr.
Jonas Edward Salk— Baroh ki jingkoit don ka jingsdang.
U briew uba nyngkong ban shem ïa u dawai Polio, Inactivated Polio Vaccine (IPV).
U snem 1952, ka jingpang polio ka la sar naphang, ki la don kumba 58,000 ki cases ba thymmai ha US bad kumba 3000 kiba ïap na u khñiang jingpang.
Dei ha u Ïaiong 1955, la pyndonkam ïa u dawai jong u Salk ban sumar ïa jingpang Polio ha kata ka por.
Ban pynthikna ïa ka jingtrei kam jong une u dawai, u la pyrshang shuwa ha lade, ki khun bad la ka jong ka tnga.
Haba triang ka mynsiem, ka kynjang jong u Mangkashang ka lyngkot.
Ka pyrkhat ban shakri ha la ka jinglah bor.
Ka la long ka jingkyrkhu ha ka jingïaid ka por.
Ka por ka shon muhor ba ka saiñ-pyrkhat donkam ban pynkylla na ka ‘ma ngi shuwa’ (‘us first’) sha ka ‘ma ngi lang’ (‘we together’).
Kane keiñ ka la nang plie lynti sa ka jinglap jong u Dr.
Albert Sabin ïa ka Oral Polio Vaccine (OPV).
Kine baroh ar ngut ki la long ki jingkyrkhu ïa ka pyrthei.
Ka History ka sakhi ïa kane.
Nga ngeit ki la ñiad shibun ki ummat kiba ngim iohi.
Ki la jied ban shakri, ym ban kdew kti.
Ka History ka don lut ki jingjia kiba pynduh jingkyrmen.
Ka don ruh ka sakhi ba ka ai mynsiem; khamtam na ki ‘balajied’ ban thaba khlem khawpud.
Hapdeng ka jingïap ne hapdeng ka jingpynshitom.
Katno tam lei, lada, ka sakhi ka wan na u briew uba mad ha doh.
Viktor E.
Frankl (neurologist and psychiatrist) — ha ka camp Auschwitz u snem 1942, uba la mad ka jingpynshitom ha ka kti ki Nazi.
U dei u Austrian Jiw.
U koidi jong ka sorkar Nazi ha ka thma bah ba ar (WWII).
Ki jingpynshitom beiñ kiba suhjer ban pule.
Tangba, hangta te u la ioh ïaka jingmut jong ka jingim.
U la thoh ïa la ka shem lanot haka kot kaba ai kyrteng ‘Man’s Search for Meaning’.
U ïathuh kumne:“Ngi kiba la im ha ki concentration camps ngi kynmaw ïa ki briew kiba ïaid na kawei ka jaka sah ban ai mynsiem ïa ki para koidi, kiba la ai ruh ïa u ruti ba khatduh ba ki don.
Ki lah ban don kiba tang khyndiat ngut, hynrei ki la ai ka jingpynshisha ba baroh lah ban shim na u briew.
" U la bteng, “Hynrei kawei kaba sah slem: ka jinglaitluid u briew — ban jied ïa la ka lynti ha kino kino ki jingeh— ban jied ïa la ka lynti.
"Ka jingthoh jong u ka dei ka jingkyrmen wat ha khmat ka jingïap; ban ïaksaid ban wad ka ‘Jingmut ka Jingim’.
Uba iohi da la ki jong ki khmat ïa ki jingshitom jingjynjar.
Watla ka pongshai kam pyni syrwet ban don jingkyrmen.
Ki sur jingpang ki sur jinglynniar ki sawa kliang.
La shtah dur ha ka pyrkhat da ka dur jong ka jingïap.
Hapdeng kata ruh u jied ban wad ïa ka jingmut ka jingim.
Ban wad ïa ka jingkyrmen.
Namar u ngeit, “Ka jingshisha — namar ka jingieid long kaba halor tam kaba man u briew u dei ban ioh.
Hangta nga ioh bat ïa ka jingmut kaba rieh ha ka dohnud ki myllung bad ki jingmut u briew bad ka jingngeit: ka jingpynim ïa u briew ka dei na ka jingieid bad ha ka jingieid.
" Kumta te, u la shem ïa ka jingieid ban long ka jingshai.
Ka jingim ka dei ban im ha ka jingshakri.
U ruh, ka History ka sakhi ba um shlem la pun ka mynsiem pynhiar kput.
U la ïaid bad ka jingim ban sakhi, kaba kyrsoi da jingkyrmen.
La bun ki ban ong kumne kumtai, hynrei ka jingshisha ka neh.
U la jied ban saiñdur ïa ka lawei da ki jingïashem shimet.
Namar u bud pyrkhing ïa ka ‘shakri ym ban shah shakri’.
Haba dang bud shuh shuh ïa u ksai.
Ngin lap ba ki nongrah dongmusa, ki nongtbeh jingshai la phrang ha ka khim khait.
Kumta ka long shaphang kawei ka riewkhraw.
Pandita Ramabai Saraswati — kaba la kha ha u Ïaiong 1858.
Ka History ka sakhi ba ka long ka kynthei kaba ïakhun ïa ki jingeh.
Ki jingeh kiba syrtap ha man la ki syrtap; ka bym i don jingkyrmen.
Kham jur na kita ki dei ki kynthei kiba shah ïeh noh beiñ ha ka imlang.
Marwei kala ïeng ban shakri ban wanrah jingkylla.
Ki kam ki pyrta jam lyngba:Sarada Sadan (1889) u ‘nai Lber ka la plie ïa ka skul ban hikai ïa ki kynthei ba la ïap-tnga (widow).
Ka kyrteng kaba la jied ka long ka ‘Ïing Jingstad’ (Home of wisdom).
Ban pynshait bor ïa ki para kynthei kiba shem lanot haka jingim bad jingïaid lynti.
Kam shem la ai lynti ïa ki nongkynshi na ka imlang ban kynthoh.
Ka la trei ban wanrah jingkylla khlem pyrwa kumno ki kawang ktieh ne kdew kti.
Kam kut tang katta, ha u snem 1896, la lynshop ka ‘nem sniew (famine).
Kam shem la rieh ne kah pyrda ïa la ki khmat.
Ne shongkli kti ban shu peit lyngngoh ïa ki jingjia.
Kum ka nongrah dongmusa, ka la tbeh la ka jingshai.
Kam shem kdew kti ne shim bynta ha ka lympung ki khongpong.
Ka la jied ïa ka nongrim kaba skhem.
Khamtam ban pynkup bor ïa la ki para kynthei.
La seng ïa ka Mukti Mission (1900) ban pynioh ka jingshakri kaba kham janai.
Ka ban long ka jingkyrshan ïa ka mission.
Ka mission ban pynlait im ki rangli-ki-juki, ki shem lanot, ki shem pap.
Lyngba ki kam thung kam tep, ban kyrshan ïa ka Sarada Sadan.
Ki kam shna kti, kam suh jaiñ, kam thaiñ jaiñ, ter ter, ki la kyrshan ïa kiba donkam.
Ka jingnang jingstad ka long ka jingsdang ban lait na ki shang-kawiah ka jingim.
Ka long ruh ka kynthei kaba ioh ïa ka kyrdan ‘Pandita’ ne ka riewshemphang ka thoh ka tar.
U ksai jingsynñiang ym shem kut tang hangta, ka la pynkylla ktien katto katne ki bynta ka Bible sha ka ktien Marathi.
Ka da pynbeit ruh ïa ki kyntien ban kham sngewthuh ki riew paidbah.
Ki sla ka History ki kdew shai.
La ka saw-ka-sian katno katno.
Ki riewkhraw kiba jied ka lynti ban shakri, ki thoh ka kyrteng ha ki sla ka bymjukut.
Nga mutdur kumno lada ki ruh ki ïa hiar lympung ban ñiom ahor — ngin ioh ban pule ïa ki kumne?Ki shalyntem ka por ki tawiar.
Ki batai shai kdar ka jingshisha — ki don ar tylli kiei kiei.
Ka miet don ka dum.
Ka jingshisha don ka jingshukor.
Don ka khubor babha don ruh ka khubor basniew.
Ngim lah lait na kine ki jingshisha.
Ka jingtip ïa ka nongrim ka long kaba donkam.
Kumta keiñ, nga jied ban shaniah ha ka Kospel u Jisu Khrist.
Nga pdiang namar ka long kaba don nongrim kaba don mawsiang.
Kaba ym thew shiliang ne pynrem.
Ka Kospel ka pynim wat ïa kiba la dkhat ban kyrmen.
Mynta, nga don ruh ka jingkynthoh ïa ki sur ‘Ïalap Jingtieng’.
Ka jingtieng ha kine ki por ki kynthih na kawei ka rympei sha kawei.
Ka la nang ïar kane ka Hima.
Ha ki shang-kawiah jong ka ym lah lait.
Kiba pyrshang pynsngew, ba ka ‘Dwar Jingkyrmen’ imat la khang khyrdep.
Ki nongïalap jingtieng ki jyllei ha ki lad ki bynta.
Namar ki lam jingmut sha jingthoh u Dante Alighieri, ‘Inferno’:Lyngba jong nga ka lynti sha ka nongbah jingshitomLyngba jong nga ka lynti sha ka jingpang bymjukutLyngba jong nga ka mareh sha ka jingsakma lynti…Iehnoh ka jingkyrmen, phi baroh ba rung hangne.
Kumta, ngam lap ban don nongrim ban ïalap ïa kum kane ka jingpyntieng.
Nga puson, hato ki khubor jingtieng kin long sakhi? Ka jubab ka kyllon kum ka kynroh bym don nongrim.
Ngam lah ban tip balei ki saphriang kita ki khubor.
Hynrei kawei nga skhem bha.
Ïa ka jingtieng lah jop da ka jingkyrmen ha u Khrist.
Ka Kospel Jingkyrmen— ka kyntu ban long jingshai (Math.
5:14-16).
Ka lam lynti ban sakhi khlem da bishar.
Lada ngi bishar ngim lah lait na ka juh ka rukom (Math.
7:1).
Kane ka pynskhem ba ka ïalap jingtieng ka long tang ka sna-ïap.
Namar u Khrist uba la ïaid ha kane ka pyrthei; u wan ban ai ka jingkyrmen ïa ka Mynta bad ka Lashai (Heb.
13:8).
Ym don nongrim ban ïa bud ïa ka lynti jong ka jingtieng.
Ka jingtieng ka la kyllon kram ha kjat ka Diengphna.
Ha ka saw-ka-sian ka dawa ba ngin skhem ka jingngeit bad jingieid (1Ioan.
4:18).
Ban shakri khlem da ap-kliaw ban ioh ka nong.
Lane ban ioh put ronsing ïa lade hangne.
Ka jingleh bha ka kti kamon, ka kti ka diang kam dei ban tip (Math.
6:3).
Namar ioh ka pynkiew skong.
Ka kyntiew ïa ka mynsiem hieng.
Namarkata, ka dawa ban long rangbah ha ki khep ba dawa ka por (1Kor14:20).
Kyntang ïawai, ki jingjia ha ka History ki kyntu ban long ki shakri.
Ban hikai bad sneng paralok lada iohi ka jingduna.
Ka bha ban hikai ban pyndap ïa ka jingduna ban ïa ka beiñ ka khoh.
Ka suk palat ban kynnoh bad pynhiar dor.
Ka suk ban ong ‘ki briew bieit’ ne ‘ka shnong bieit’.
Kaba eh ka long ban pynbha.
Ban pynsngew da ki ktien ba don akor, ka long ka lynti.
Bun ki jingjia ki wan kum u ‘lap rkhiang.
Ban shemphang kumno ban leh ka jwat tiak.
Ka jia long, namar ngim pat ju ïaid.
Ynda ba ngi la ïaid ngi la nang ban phikir.
Ka jingtieng kan ym lah synshar namar ngi pynrhem ka mynsiem shakri.
Lada ngi jied ban kawang ktieh.
Ka eh pat ban lait ïa lade na kaba shah kawang ktieh.
Ka thew sha ka jingong: ‘kumba phi bet, kumta phi ot’(Gal.
6:7).
To ïai ksoh ha ka jingkyrmen.
Namar ka jingkyrmen ka don sakhi ha ki sla ka History.
Ki riew khraw kiba la dep thoh ki jied ban shakri.
Nga ngeit ngin jop lada ïatrei lang.
Ïa kyntiew lang khlem da bishar.
Namar khraw ka kyrteng jong uta uba ai Jingkyrmen.
Haba, Ah Trai, ki kam jong Me nga pyrkhat,Katno nga dap da jinglynngoh ba khraw…Mynsiem jong nga to ïaroh ïa u TraiMe long Bakhraw! Me long Bakhraw! (KHB 292).
Shillong: Ka National students union of india Jaintia hills unit ha ka jingialam u President Mr Hamewanpynhun Ryngkhlem, ka kyrpad ia u myntri rangbah, da ka shithi, kaba ha ka 20tarik Iaiong, ban weng noh ia ka bai iing wai ki khynnah skul ba pule hapoh ka jylla ha kum kane ka por lockdown namar ba ka ktah lane ka long ka jingeh ia ki kmie ki kpa jong ki khynnah skul khamtam kito ki ba im da kaba bylla sngi namar ka lockdown ban iakhun pyrshah ia u khniang jingpang covid 19.
Kumta la kyrpad ia ka sorkar ban kyntu ia ki trai ing wai ba ym dei ban shim bai ing wai ha kum kane ka por lockdown.
Shuh na ka liang u President u la kyrpad ia ka sorkar ban shim khia ia kane ka mat ba lada jia ba ki khynnah skul kim lah ban siew ia ka bai ingwai hadien ba la kut ka lockdown ka sorkar ka dei iarap ia ki khynnah ban siew ia ka bai ingwai.
Nongpoh: Ka Hynniewtrep Youth’s Council (HYC) Ri-Bhoi District, ka la pynpaw ka jingsngewkhia halor ka jingud ki paidbah na Ri-Bhoi, kiba la ud sha ka seng halor ka jingkiew dor stet ki mar ki mata khamtam u Khaw bam paidbah (Khaw lai), namar kumba ka long ha kine ki sngi, ka dor jong utei u Khaw, ka la poi T.
1650 haduh T.
1700 (50kg) bad uba la iaryngkat ka dor bad ki Khaw rem kum u Arham lem bad kiwei, kata ha ki khyndiat Taiew mynshwa.
Ha ka kyrwoh kaba la phah da u Samla Hercules Suting, General ka HYC ha Ri Bhoi, la pynpaw ba kham mynshwa kata shwa ka Pakhang shnong (Lockdown), ki paidbah ki dang ioh ban thied ia utei u Khaw Lai tang ha ka dor T.
1250 ne T.
1300, pynban ha kine ki sngi ba don ka Lockdown, ka la don ka jingkiew dor kaba kynsan ha u Khaw, ka la pynjynjar ia ki paidbah bad khamtam eh ia kito ki longiing ba duk, katno tam ha kaba kum kane ka por, ba ki paidbah kim ioh ban leit bylla leit sngi bad ba hiran ka pyrthei.
La ong ruh ba ka jingkiew dor kaba kynsan u Khaw lem bad kiwei ki mar bam, ka la pynsah umdum ia ki paidbah bad kata ka long ba ka jingkiew dor ki mar ki mata ka dei naduh ki mahajon na sor ne ka kiew tang ha ki dukan shnong, namar haba wad jingtip halor ka jingkiew dor ki mar bam ki dukan shnong ki ong kala kiew ka dor naduh por ba ki thied na ki mahajon.
Namarkata, na ka bynta ban pynsuk ia ki paidbah ban ujor lada don ki dukan ba die tam ia ka dor kaba la buh da ka sorkar, na ka HYC Ri-Bhoi, ka kyntu bad ka ai jing mut ia ki bor Distrik ka Ri-Bhoi, ba ki dei ban shna ia ki price list bad ki dei ban sam sha baroh ki dukan bad dei ban bthah ruh ia ki dukan ba kin tah iaki dor ki marbam ha khmat dukan, khnang ban lap ia ka jingshisha lada don ki dukan kiba dei palat ia ka dor kaba la buh bad ruh dei ban pynshitom ia kito ki dukan ki bym buh ia ka dor ki mar bam ha khmat ki dukan jong ki.
Kumta ka seng ka kyrpad jur ia ka DC Ri-Bhoi, ba kan shimkhia khamkloi halor kane ka jingeh ki paidbah bad ha kajuh ruh ka por, ka seng ka kyntu iaki nongdie dukan ba kin pyrkhat lem halor ka dor ka mur ki mar bam ba kin sngewbha ban ai ka jingtreilang kum ha kane ka por ban ym shim kabu tang na bynta ka jingmyntoi shimet, hynrei pyrkhat lem ia ka jingeh paidbah ha kaba kum kane ka por ba bun hi ki paidbah ki mat ki jingkyrduh khamtam ha ka liang ka pisa ka tyngka.
Shillong: U Conrad Sangma, myntri rangbah ka Jylla, u dang shu thoh ha ka twitter jongu, ba sa kawei ka paralok kaba iajan bad ka iing jong U Dr John Sailo, ka la ioh jingpang coronavirus.
La iathuh ba katei ka la don lypa ha ka jaka kaba pynshong kyrpang marwei.
Kumta haduh mynta, ki don 12 ngut kiba ioh ia ka jingpang ha ka Jylla, ha kaba uwei ula khlad noh.
La iathuh ba kitei ki 11ngut, ki don ha ka jingshah sumar bad ki la nang ioh bor.
Ka jingkyrpad jong nga ka long haba phi pynmih khubor ba la don ba ioh pang corona sngewbha da ai ryngkat bad ka kyrteng ka jait, jaka sah lada long kaba lah, balei phi lehraiñ ne tieng ban pynpaw haba lah ioh.
Nga sa ong kumne namar khnang ba ngin tip ban kiar na kum kita ki briew khnang ban lait ka ia bit jing pang.
Haba phi buhrieh kan long ka jing ma ia kiwei pat.
Shillong:Ka ophis treikam ka Deputy Commissioner (DC) ka East Khasi Hills hynnin ka sngi la pynbna ba ki karkhana shna kali kum ki trok kiba don ha ki surok kin lait na ka korphiw.
Ka hukum na ka ophis DC, la batai ba ki karkhana shna kali kiba don haki surok bah ki dei ban bud ryntih ka ki kyndon ka tnat ka koit ka khiah bad ka sorkar kum shi bynta ban tehlakam ia ka jing pang’corona virus’.
Ka hukum kala kyntu ruh ba ki nongtrei ki dei ban phong da ki jing iada shyntur lane ki (Mask) bad kim dei ban biah kulmar bad ba ki dei ban leh khuid leh suba ha man la ki jaka.
Ka khlam corona, ka la pynjot thiaw ia ka ioh ka kot jong kiba bun bah ki ri ka pyrthei bad na kaei kaba ngi iohi ha kine ki sngi, la imat, kumba ka jingkhein ia ka jingdon spah jongngi, katba kum u  snem 2020, kan nym iahap dur shuh, hynrei ngi la dei ban  pynkylla noh ia ka jing buh dor jongngi bad kata ka long ban hap ban leit phai noh, da ar phew snem eiei shadien, na ka bynta ban pyn iahap bad ka jing long jingman ba shisha ka ioh ka kot ha kine ki sngi.
Ka sorkar India bad ka sorkar Jylla, la iohi, ba ki la sdang ban pyni ia katto katne ki jingiarap bad kita ki long ba lada phi siew T.
700 shi taiew ia u nong bylla, lane T.
1,000 shi taiew ia u misteri, nangta T.
3,000 ia kito kiba sahkut shabar ka Jylla bad nangta sa u khaw 5 kilo shi iing lane T.
500 ha account jong kawei ka kynthei ba duk bad kitei baroh ki long tang ki jingtah powder suda  lane tang ki kam shi hat suda, hyntei kitei kin  nym lah satia ban iarap iano iano ruh.
Ka sorkar India, kaba kham donbor ban tuklar ia ka pisa tyngka, ka la dei namarkata ban kynmaw ba ka jing pynduh pisa ha u 2016, ka la ktah jubor ia u paidlang ka Ri India bad haduh mynta ki briew, kim don pisa satia ha met jongki, namar la hikai ruh ba kin thep pisa hapoh Bank; hynrei kitei ki kyndon, ki long ki bym iaid kam satia.
Mynta ka donkam ban pyniaid buk buk ia ka pisa bad kam dei hi ruh lyngba ki Bank, hynrei ka dei ban sam bai nong ia kiba trei ha kti jongki, ban ailad ba kin die ia ki mar ki mata jongki bad ba kin ioh ban ia thied ia ki jingdonkam jongki bad ka jing ia dei bad ki Bank, ka la dei ban sangeh noh shwa ia mynta shipor sha ki nong kyndong, namar ba ki Bank, ki don jngai bah na ki shnong bad ba ki internet kim trei kam satia.
Kaba kongsan, ka long ban sangeh noh ia ka jing pyntrei kam ia ka GST,  ia mynta shakhmat bad ka sorkar India, ka dei ban pynphai lut ia baroh ki bhah jong u briew shimet, ba ula siew ia ka GST, ia ka bhah ki sorkar Jylla  bad katei kan weng  ia ka jing suhsat ha ka kamai kajih nangne shakhmat bad ngi tip shai ba ka sorkar India, kam ioh kamai, tang na kaba thaw ia ka ain GST, hynrei ki don shibun ki khajna, kiba la ju pyniaid baroh shi katta bad kiba u paidbah ruh um sngew jynjar satia kum mynta bad lada ka sorkar, ka lah ban map ia katei ka khajna kaba khor ha kane ka kynti, kumta ngin dang iohi ia ki phew hajar ngut ki nongkhaii, ki ban sei bor bah ban kit lyngkor lem bad kham palat ban ia ka sorkar, ha kaba kum kane ka saw ka sian.
Kiba ioh pang coronavirus ha United States, ki la poi sha ka 7 lak ngut baroh bad kiba iap, ki la poi sha ka 42hajar ngut bad kitei kiba iap, ki dei na New York bad kiba iap ha ki 24 kynta ba ladep, ki don 1,433ngut.
Ka jingdon kiba ioh pang coronavirus ha Rajasthan, ka la poi sha ka 1,628 ngut, da ka jingkiew kaba 52ngut ha ka shisngi bad sa kiba iap, kiba don 25 ngut.
Ha India, ki don mynta  18,601 ngut kiba ioh pang baroh na katei ka jingpang bad kiba dang shah sumar mynta, ki long 14,759 bad kiba la jem ki long  3,251 ngut bad kiba iap, ki long 590 ngut.
Ka jingiap briew na ka jingpang  coronavirus ha  Bangladesh, ka la poi sha ka 100ngut, hadien ba la don sa 10ngut kiba iap ha ki 24 kynta ba ladep, ong ka khubor.
Nangta ki don sa 492 ngut kiba ioh pang ha kine ki kynta ba ladep bad baroh kiba ioh pang, ki la poi sha ka  2,948 ngut, ong ka kyrwoh jong ka  Directorate General of Health Services hynnin ka sngi.
La iathuh ba ki don 10 ngut kiba la jem na katei ka jingpang, kaba la poi sha ka 85 ngut baroh kiba la jem noh.
“Sngewtynnad ban kynmaw ia ka mynnor hynrei kumno pat ia ka lanor?" ong ka Meiieid.
LYNNONG – 6Ka sngi leit u Kynsai ka sah sa tang 3 sngi.
Ka kmie, u Kpa, ka hynmen jong u ki la sngew kynjah.
Ki tip ba um slem shuh ban pyndep ia la ka jingpule hynrei ka jingieid shi iing kam duh hi.
U Rangsan te um da i patiaw than ia la u hynmen, ka paw pynban ba u Kynsai un dei ka por leit noh sha jingpule.
“Shi sngi shuwa ba u khun un leit biang shathie ka biang ba ngin shet ja shi iing bad ngin thied da u syiar Khasi ban bam doh.
Ka mat ia rem kam lei lei" ong u Kpa.
“Ka biang ka biang Pa" mynjur ka Banrilang.
“Katba sngewbit ma phi kpa, nga lei nga biang beit" ong ka kmie bad ka dang ot ia u soh water-melon ban ia bam hadien shi kynta ba ki bamja.
“Mano pat ban leit thied uta u syiar?" kylli ka kmie.
“Ong ia i Hep kein (Rangsan)" tyrwa ka Banri.
“Tang ia nga beit, ong ia u ban leit noh la shi sngi kein" ong u Rangsan da kaba khapbrip khmat shiliang kum ban kdew ia u Kynsai.
“To ieh ngan leit ma nga ruh biang ngan ioh iaid bam lyer pyngngad toi" ong u Kynsai.
“Te, ka don ka jingmyntoi em ba phin ioh lyer pyngngad" ong u Rangsan bad u wiat samrkhie.
“Ia une te lah dei ban phah leit pule Phadar noh phi.
Ka ktien ka bym lah ai nia" kren biria ka kmie.
“Phi ong ia kaba dei mei" ong ka hynmen.
“Shano un poi une haba kumne" ong u menkpa.
“Wat khein troin ho" ong u Rangsan.
“Nga u briew uba iakren bad ka bat mobai ha kti ngam i sngewbha" ong ka kmie.
“Nga te ngam ju lait na ka shahtim man ka sngi" kren diaw u Rangsan.
“Kam i don burom shuh hi phi.
Haba kren ruh khlem da peit shu peit beit na kato ka mobai.
Ngam i lah shah" bynrap biang ka kmie.
“To lah biang lah biang iakren noh sha kawei ka phang.
Ieh un sngewthuh hi" ong u Kynsai ha ka sur kaba jem.
“Shu buh i Kong im ioh ia kato ka kam.
Phin pyrkhat da kumno pat mei?" kylli kwah tip u Kynsai.
“Kato te la sngewthuh i Pa jong phi iba la kren shngain ba ka Banri kan ioh beit ia kato ka kam" ong ka kmie.
“To ngin kyrmen beit" ai mynsiem u Kynsai.
“I ioh beit i Kong nga sngew thikna" ong u Rangsan.
“Me tip naei?" bniah ka kmie.
“Phi tip la ngam iakren iakhana ruh hynrei nga don ki shkor ban sngap" ong u Rangsan.
“Ai ba kan long kumta" ong ka kmie bad ka wiat samrkhie ia u khun khadduh.
“Banri, khie leit pyntiewsha noh khun" bthah ka kmie.
“Dei kein, nga tang shu dep dihsha ngan leit donkam shiphang" ong u kpa.
Shillong: Ha ka miet 19 tarik u ïaiong, ka la don ka jinghap phria kaba jur bha ha ki thaiñ Sohra kaba la neh haduh 12 baje nohphai sngi ka 20 tarik iaiong 2020.
Ha kane ka jing ther u phria bad ka jing bom pyrthat ha ka thain la ioh lum khubor ba la don bun tylli ki ïing briew kiba la julor.
Ha kane ka jing jia ka la don ruh ka jingbthei jong ka bording ha kawei na ki kamra treikam hapoh Ramakrishna Mission, Sohra bad ha katei ka jingjia, u atoskhana jong  katei ka jingtei u la kem ding.
Ka jingkem ding ha Ramakrishna Mission la lap nyngkong eh da ki briew ba don hapoh ka Ramakrishna ha ka por 7 baje hadien ba ki la iohi ia ka tdem kaba mih na katei ka jaka.
Ki briew kiba sah hapoh Ramakrishna Mission ki la pyrshang ban pynlip ia ka ding da ki ‘Fire Extinguisher’ bad da ka um bad ha ka por 9 baje mynstep pat la wan ka kali pynlip ding kaba la lah ban tem ia ka dieng.
U jamyrdoh ne ha ka ktien botany baki stad science kila ai kyrteng kyntang ia u u “Houttuynia cordata", u long uwei naki jynthung uba kynrei bha ha ka ri khasi – jaintia jong ngi.
Une u jingthung u mih ha kipor lyiur.
U dei ruh uwei ba ngi ha ka ri khasi – jaintia jong ngi ngi iabam bha bad ha teng teng u long ruh u dawai kynbat ba naduh ki pa kulong kumah jong ngi ki la pyndonkam ia u ha kiba bun ka liang.
Kumban shu ktait tok ha kane ka juk stad jong ngi.
une jait jingthung uba la ioh ia ka kyrteng kyntang jong u na uwei u stad jong ka subjek biology naka ri Sweden uba kyrteng Carl Thunberg haka snem 1784.
Kum hakine ki por baka khlam covid 19 kala wan iuh kjat ha kane ka ri khasi- jaintia jong ngi.
Kum ka jinglong briew,ngi dap daka mynsiem syier,mynsiem pisa kaba u myllung Soso tham u la thoh ha I poitri Duitara ksiar “Ka jongno kan lait, Ka jongno kan dei".
Kumta ngi ruh kum ka jinglong briew ngi phai sha kamon, phai sha kadiang bad ha ka khim khait ngi pan ka jingiarap na u nongbuh nongthaw jong ngi ban wad ka lad iarap ne ka jingiada ban iada iangi nakane ka khlam kaba ki stad saian ki jer ki thoh ka khlam covid 19.
Khyndiat ngin ia phai kumno une u jingthung ba ki stad naka subjek biology uba la ai ka kyrteng kyntang ia une jingthung “u Jamyrdoh" ne haka ktien jong ka botany “Houttynia cordata" u lah ban ai ka jingiada ne kum ka stieh uba lah ban ai ka jingiada nakane ka khlam covid 19.
Kumba ki stad saian kila lap bana kot lyngkdop ne ka journal jong ka Ethnopharmacology 2008,ki bthah bad ki shem ba une jait jingthung u don ia kita dawai kiba don hapoh jong u ne haki ktien nongwei baki ong active biomolecules ba ki lah ban iada ne ai ka bor jingkhlain ia ka met jongngi (immunity), namar kumba ngi shem hi ka jingkhlain jong ka met ka long kaba donkam tam bha ha kane ka saw ka sian, ban iakhun ia kane ka khlam mangkariang kaba kila jer la thoh iaka ka khlam covid 19.
Haba ngi pynher ia u sawar haka liang jong ki bor dawai , une u jait jingthung u long uba iarap shibun hakiba bun bynta naka liang jong ka kpoh ne ha ka jingkiew jong ka hypertension ne ha ka liang jong ka jingduna snam.
Khamtam ha ka dewbah China, ka um jong une jingthung la ju pyndonkam ha kaban pynkhiah ia ki briew kiba don ka jingpang tor ne ha ki jingpang shadem.
Kumta um lah ban len u long uwei naki jingthung uba donkam tam bad nga kyrpad jur la man la ki thliew iing ha ka ri khasi – jaintia jong ngi ban leh dur -iap ban pynrung ne ai bynta lem ia une kynja jingthung ha ka pliang ja kaba man ka sngi ka jong ngi.
Kumba ngi la shem ka bynta ba une u kynja jingthung u don lakabor kaba kyrpang ba u lah ban ai ka jingshakri ia ngi.
Kumta kum ka jinglong briew ruh ngi dei ban don ka mynsiem kitkhia ia une u kynja jingthung uba don ka spah bah kaba pun ha u.
Kumta nga kyrpad da ka mynsiem barit ba ngi dei ruh de ban shim ka jingkitkhlieh ban iada ia u , laka long haki shnong haki thaw ne halaki iing ki sem bad ngan jin da dap da ka mynsiem kmen lada hala ki iing ki sem jong ngi ngin thung ia u ne ngin ai jaka lem ia u ba un don bynta lem la ha phyllaw ne ha I kper barit jong ngi.
Namar niuma ha kawei ka sngi ngi hap ban shem ia u ha ka kot kaba ki khot ka “Red data Book " ne ka kot kaba thep iaki jingthung kiba la jan duh jait ne lngaid noh na kane ka sla pyrthei jong ngi.
Kyntang iawai kum ban shu pashat jingmut “Haba ka kti kamon ka pyndonkam,to ai ba ka kti kadiang kan don ka jingkitkhia.
".
Nongpoh: Ka District Magistrate, Ri Bhoi District, Nongpoh, ka la pynjari da ka kyndon Ain 144 CrPC ha Ri Bhoi District, kaba long ruh kum ka jingmaham ba ym bit ban ia lum briew 5 ngut ha ka shijaka ha ki jaka paidbah, nalorkata la maham ruh ba ym bit ban pyntrei kam ia ki kali paidbah ne kali shimet, ban plie ia ki jaka ba long iew, iaid ha ki jaka ba long paidbah khlem ki Mask, biah pathar ha ki jaka paidbah lem bad kiwei.
Ka jingpyniari ia katei ka kyndon Ain ka la treikam naduh mynta ka sngi 20/4/2020 haduh ka 23/4/2020, hynrei katei ka kyndon ain kan ym treikam ha ki dukan die tiar bad ki dukan die ia ki mar bam mar dih, ki dukan die jhur, Soh, Doh, dukan die jingbam lem bad kiwei de ki dukan kiba la ioh jingbit na ka sorkar, ka por ban plie ia ki dukan kan long naduh ka por 9 baje mynstep haduh ka por 5 baje janmiet.
Nalorkata, katei ka kyndon Ain kan ym treikam ia ki kali kiba kit ia ki shipai, ki briew jong ka koit ka khiah, ki Pulit, ki briew na ka fire & emergency services, ki Nongthohkhubor, ki briew na ka MeECL & power grid, ki briew na ka tnat supply department, FCI, ki nongtrei Banks, ATM, ki nongtrei telecom & IT services, ki nongtrei petrol pumps, ki kali kit Gas, ki dukan die dawai, ki kali sorkar, ki kali kit marbam lem bad kiwei de kiba la ai jingbit da ka sorkar, la ka long ba kin plie lane ban iaid ha surok.
Kane ka jingpynjari ia katei ka kyndon Ain, kan treikam noh shen tad haduh ban da pynbna da kumwei pat.
Ngi im ha ki sngi ka khlam Corona bad ka long ka por kaba jynjar sat.
Ki khubor ki pynpaw don ki ri ba ki lumjingtep ki la dap.
Wat haba jia ka jingiap ym don shuh ki paralok, ki nongtep, kiba wan sngewlem bad pyntngen ia ki longiing kiba shem lanot, hynrei la shu ieh ia ki.
Ngi shongkhop ha iing ryngkat bad ka jinglynga ka jingdukha ka mynsiem.
Ngi iai khmih lynti ba kane ka khlam kan wai noh, hynrei ngim tip lano kane kan wai? Ngi iai khmih lynti ia u dawai ba dei bad kane ka jingpang, hynrei ngim tip lano ki riewstad kin shem ia uta u dawai?Te kumba la lamkhmat haneng, hangne ngan ringdur ia ka jingpynpaw U Blei ia kaba rieh na ki jingphohsniew u syiem Nebukhadnessar.
Kaba la pynshong nongrim na ka Kitab U Daniellynnong kaba ar.
Mynba u syiem Nebukhadnessar u la synshar ia ka hima Babilon, u la phohsniew ia ki jingphohsniew kiba phylla bad kane ka la pynkhuslai bad pynlynga ia ka mynsiem jong u haduh ba um nang iohthiah shuh.
Te kumta, u la phah khot ia ki riewstad, ki nonglehbyrtong, ki nongkheiñ ksuid bad ki Khaldi ban iathuh bad ban batai ia ki jingmut barieh jong kita ki jingphohsniew.
Hynrei kine ki briew kim lah satia ban batai ha u syiem ia ki jingmut jong ki jingphohsniew bad ka la long pynban ka jingsepei ia ka por.
Kumta ula hukum ban pyniap ia ki riewstad baroh jong ka Babilon ba kynthup lang ia u Daniel bad ki paralok jong u.
Hynrei u Daniel u la kyrpad ha u kapten jong u syiem ban ym pyniap ia ki da kaba kular ban iathuh bad ban batai ia ki jingphohsniew.
U Daniel lem bad ki paralok ki la kyrpad ia ki jingisynei na u Blei ba un pynpaw ia kata ka jingmut ba la buhrieh.
Kumta u Blei ula pynpaw ha u Daniel ia ka jingphohsniew u syiem ha ka jingithuhpaw mynmiet.
Na ka daw ka khlam, ka pyrthei ka lynga ka pisa bad ka lynñiar namar ba ym pat lah ban ioh ia uta u dawai uba iadei sbak bad kane ka jingpang.
Kumba ka long mynta ka pyrthei ka ialeh pyrshah ia une u khniang jingpang tang da kaba bud ia ki jingbthah jong ka W.
H.
O bad ka sorkar lyngba ka health department, kum kaba shong ha ïing (quarantine), kaba bud ia ka social distancing bad kiwei de ki lad jingiada.
Ka dei ia baroh ban bud ryntih ia kine ki jingbthah ba donkam hynrei kine ki jingbthah ki long tang ban iada ym ban pynkhiah.
Ka India mynta ka ioh jingieid bad jingiaroh na ki ri ba khraw ka pyrthei kum ka U.
S, Russia, U.
K bad kiwei tang namar ba ka iarap ban pynioh ia ki ia u dawai Hydroxychloroquine, hynrei une u dawai u dei tang u dawai ban iada.
Katno tam lada don ki Ri ka pyrthei kiba lap ia uta u dawai uba iadei sbak bad kane ka jingpang (specific medicine to treat Covid-19) bad khlem pep kin long ki Ri kiba pawnam bad ka pyrthei baroh kan phai khmat sha ki.
Ki kynhun ba khraw ka pyrthei kum ka World Health Organisation (WHO), Indian Council of Medical Research (ICMR), Coalition for Epidemic Preparedness Innovations (CEPI’s), bad kiwei ki iathuh ban shna ia u dawai (vaccine) kam dei ka kam kaba suk bad hadien ba la dep ban shna ruh hap ban iaid lyngba ki test (trials) bapher bapher ha shuwa ban ai dih ne injek ha ka met ki briew bad kan shim por la kumno kumno kumba 14 haduh 18 bnai ban pyndep.
Haba phai sha kitei ki khubor ngi sngewthuh shai ba kane ka khlam kan dang saphriang stet bad ka jingiap ruh kan nang kiew namar ka jingshimpor ban ioh ia uta u dawai.
Haba kumta ngin leh kumno ban jubab ia kine ki jingeh? Ka jubab kaba shai ka long ngi donkam kyrkieh ia u dawai.
Ioh lehse don ruh kiba ong ngim donkam dawai ngin shu shaniah beit ha ka mon u Blei, hynrei ban shu ong ne pyrkhat tang kumta kam pat biang pura.
Kum kiba ngeit ngi tip ba ka jingsumar bad ka jingiada U Blei ka long kaba ha khlieh eh, ha ka juh ka por ngi donkam ruh ia ki nongsumar bad ki dawai ban dih.
Ka ktien ka ong “ka jingngeit khlem ka jingleh ka long kaba iap" Jakob 2:26.
Namarkata la iawer ia ngi ban leh eiei na ka bynta ban ioh kloi ia uta u dawai.
Ka ktien U Blei ka ong, 2 Petros 3:8 “Ha u Trai, ka shisngi ka long kum shihajar snem, bad ka shi hajar snem kum shisngi.
" Kumta wat lada mynta ki riewstad ki shem ba kan shim por kumba 14 haduh18 bnai eiei ban ioh ia uta u dawai, ngim dei ban sheptieng ne duh jingkyrmen namar ngi don ia U Blei uba isynei.
Kaba donkam ka long ba ngin leh eiei da kaba “ngin kitkhia ban bud bha ia ki jinghikai ka sorkar" bad kumjuh ban kyrpad ia ka jingisynei jong U Blei khnang ba un pynpaw ha ki riewstad riewshemphang ia ki buit ba thymmai ha ki laboratory ne ki jaka trei jong ki tang ha ki khyndiat por.
Bad haba ong kumta ioh lehse don kiba artatien mynta ki ong em kam lah ban long ba ki lah ban pynioh ia u dawai tang ha kine ki khyndiat por! Hynrei kynmaw u Jisu u kren shai u ong “da ki briew kata ka bymlah, hynrei da u Blei kaei kaei baroh ka long kaba lah.
Ngin duwai da ka jingngeit ba u Blei un pynpaw ha ki riewstad ia ki buit ba thymmai kumba U pynpaw ha u Daniel ia ki jingmut barieh jong ka jingphohsniew u syiem.
Ngin iai dawai kumba u Daniel u duwai na ka bynta ka Jerusalem u ong “To peit iala ki khmat bad to khmih ia ka jinglongjot jong ngi, ym na ka bynta ka hok jong ngi hynrei na ka bynta ki jingisynei kiba khraw jong me".
Ngeit skhem ba U Blei un isynei ia ngi da ki jingisynei ba bymjukut jong U bad ngin ioh kloi ia uta u dawai khnang ba kan long ka lad jingiarap ia kito kiba ngat ha kane ka khlam bad ba ngin lah ban pynduh shisyndon ia u Corona Virus.
U Blei un kyrkhu ia phi.
Shillong: U myntri Rangbah ka  jylla u Conrad K  Sangma, u la  iathuh ba na ka bynta ki briew ki ba sah shabar ka jylla ki ba kynthup ia ki samla pule bad ki ba trei shabar ka Jylla ka sorkar  kala  dep pynkhreh ban phah ia ka jingiarap lyngba ka Chief Minister Special Grant.
U myntri Rangbah u la iathuh ba ka jing iarap lyngba ka Chief Minister Special Grant kan long sha kito ki briew jong ka jylla ki ba sahkut shabar ka jylla ki ba kynthup ia ki khynnah pule bad ki ba trei shabar ki bym ioh wan sha la ki ing.
U la iathuh ruh ba ka jingphah ka jingiarap ka la sdang ban trei kam ha ka ba la mang ia ka pisa kaba T.
3000/- marwei briew kum ban iarap iaki.
U la iathuh ruh ba ki don ha duh 1617 ngut ki briew na ka jylla ki ba sahkut shabar ka jylla bad ka jing pynkhreh ka la iaid sha khmat ban phah ia ka jingiarap.
Ha ka ba iadei bad ki nongbylla kiba dei na kiwei ki bynta jong ka jylla kiba sah kut ha kane ka jylla, na ka liang jong u myntri rangbah u la ong ba ka long kaba shai ba dei ka sorkar ka hap ban sumar ia ki kumba la leh ha kiwei ki jylla kane la leh da ka sorkar Meghalaya ruh.
Ka la don ruh ka jingai jingmut ha ki jaka ba don ki par dei ban buh ia ki jaka sah jong ki briew haba ia dei bad kane ka sorkar kala dep ban leh ha bun ki jaka ba don ki par, lada dang don ba shah ieh ka sorkar kan sa peit ia kata ban pynthikna ba ia ki ruh dei ban iada.
Na ka bynta ki jingdonkam ia u paidbah, da kyrpad ia U DM/DC WJH ba sngewbha ban pynlait ia ka MOBILE REPAIRING na ka Curfew, namar ba kane ruh ka dei kawei na ka bynta ba donkam ia u paidbah ba man la ka sngi.
Kane ruh kum kawei ban pynsuk ia uwei pa uwei u breiw ha manla ka jingdonkam bha.
Te kumta kyrpad lem sngewbha ban pylliat ia MOBILE REPAIRING, ioh ba ngi ruh ngin lah ban shakri ia u paidbah.
Ia mynta hi baroh ngi tip bha kane dei kawei ba donkam bha ha man la u briew ne ka longiiing.
Da ka burom ba sbun,From:AMLAREM WJH.
Mumbai: Ki don sa 466ngut kiba ioh pang thymmai mynta ka sngi ha ka Jylla Maharashtra, ong ka tnat ka koit ka khiah ka sorkar Jylla bad ki don pat sa 9ngut kiba iap bad baroh kiba iap, ki la poi sha ka 232ngut ha katei ka Jylla.
Ki don pat sa 572 ngut kiba la jem na katei ka jingpang, haduh mynta ha katei ka Jylla.
Kiba iap ha  baroh kawei ka Ri, ki la poi sha ka 559ngut bad baroh kiba ioh pang, ki don 17,656 ngut bad kiba dang shah sumar, ki long  14,255 bad kiba la jem ki long 2,851 ngut.
Ka tnat kam poh iing ka sorkar India, ka la bthah ia ki sorkar Jylla, ba kim dei satia ban pynjem ia ki kyndon pakhang shnong, hynrei ki dei ban kham pyneh shuh shuh, namar ba ki jingjia, ki nang bun ha kine ki sngi.
Ha Dharavi, ki don 30 ngut kiba dang shu ioh pang thymmai bad baroh kiba ioh pang ki long 168ngut ha kaba kiba iap, ki don 11ngut ha katei ka jaka sah ki riew khlem iing, ong ka kyrwoh jong ka  Brihanmumbai Municipal Corporation (BMC).
Shillong: U myntri rangbah ka jylla u Conrad K Sangma mynta ka sngi u la kyntu ia ki riew tymmen ka jylla ba kin ialeh katba lah ban nym mih na la ki ing ki sem lane ban ia khleh lang bad ki bun paidbah, namar ka jing pang ‘corona virus’ ka ktah bha ia ki ba la rangbah ka rta.
“Ngi la iohi ha baroh ka pyrthei ba kane ka jing pang ka ktah bha ia ki riew tymmen ne ia kiba la rangbah bha ka rta, namar kata nga kyntu ia baroh ki riew tymmen ne kiba la rangbah ka rta ba kin ialeh katba lah ban kiar ban ia mih na la ki ing ki sem lane ban kiar ne ka jing ia khlem ha ki jaka ba bun paidbah" la bynrap u Conrad K Sangma.
U Conrad K Sangma u la kyntu ruh ia ki kmie ki kpa hapoh ka jylla ba ki dei ban khang bad long kiba phikir bha ban khanglad ia ki khunlung khynnah ban mih na ki ing ban lehkai haki surok kum shi bynta ban tehlakam ia ka jing pur ka jing pang ‘corona virus’.
Shillong: U myntri Rangbah ka jylla u Conrad K Sangma mynta ka sngi u la iathuh ba haduh mynta 838 tylli ki sample ladep shim,714 ngut ki briew ki ba ladep test lashem ba kim don ia u khniang jingpang Covid-19 (negative) 113 ngut ki ba dang ap ia ki result jong ki test.
U myntri Rangbah u la iathuh ruh ba haduh mynta 10 ngut ki briew ha ka jylla ki don ia u khniang jingpang Covid-19 (positive).
U iathuh ruh ba kine baroh 10 ngut (positive case) ki la kham koit bad ki don hapdeng ka quarantine.
U myntri Rangbah u la iathuh ruh ba lyngba ka jingnoh synniang jong ki paidbah ha ka Chief Minister Fund ka sorkar jylla ka la ioh ban thied ia ki 25 tylli ki Ambulance ha ka jylla.
Ha kaba iadei bad ki nongniah ia ki kali ban pynpoi ia ki marbam ha ka jylla u la iathuh ba ka baroh ki nongniah kali ki ba wan rung ha ka jylla ki iaid lyngba ka jingpeit bniah (screening and Testing).
U la ong ruh ba ia ki Kali ki ba wanrah marbam ha ka jylla ki hap ban synreit dawai ban pynkhuid ia ki khniang shuwa ban rung hapoh ka jylla dei na kane ka daw ba ka don ka jing slem ban poi ki marbam namar ba ki hap ban bud ia ki kyndon ki ba ki phah.
Ka jingpynap maw ha ki surok bah watla ka dei ka Lockdown ka long kaba bakla shibun bad kaba ym iahap satia, ia kane nga la lap bad sakhi shai da la ki khmat ha surok bah (Byepass) hajan shnong Umsohiong East khasi Hills katba nga dang leit sha shillong ban thied marbam ia ki paidbah nongshongshnong ha ka 20 tarik kaba dei ruh ka sngi ba ka sorkar ka pyllait ia ki iew bad ki dukan marbam mardih ha ka por 11 baje mynstep.
Kane ka rukom leh ka dei ka jingshim kabu da ki briew bym lah satia ban tip lane ithuh bad kam dei satia kaba la buh da ki bor shnong ia kine ki maw namar ha kane ka por ym shym la don u wei ruh u briew lane ki volunteer shnong kiba ap pahara ha kane ka jaka namar ba kane ka jaka ruh kam dei ha pdeng shnong, Kumta nga pynrem jur ia kane ka rukom leh ki riew shim kabu da kaba pynap maw ha ki surok bah haduh ba ym lait shuh ban iaid ki kali, Kane ka rukom leh kan wanrah ruh ka jingma jingmynsaw ia ki paidbah nongleit nongwan khamtam ha ka miet ka iong.
Bad ka ktah ruh khamtam eh ha ka pang ka shitom kaba kham kyrkieh ba ki briew ki dei ban poi kloi kloi sha ki jaka sumar ban ioh jingsumar.
Kumta nga kyrpad bad kyntu ia ki nongialam shnong ba pher ba pher ba kin peitngor bha bad kim dei ban ailad ia kum kine ki riewshim kabu ki bymdon jingiatiplem shuh bad ki ba thmu ban pynjah burom ia ka shnong ka thaw bad lada lap dei ban pynshitom tyngeh ia ki.
Hoiod ha kane ka lockdown mynta ngi lah ban khang ia ki surok shnong lane surok dong ban ym shah shuh ia ki kali nabar ban wan rung shapoh shnong khlem da ioh jingbit shuwa na ki nongialam shnong.
Kane ka long na ka bynta ban teh la kam ia ka jingsaphriang kane ka jingpang khlam Covid 19, hynrei ka long pat kaba bakla shibun ban khang noh da ki maw wat ia ka surok bah ba dei ban iaid ki paidbah ha kano kano ka por bymlah ban tip lypa kum ha ka jingjia ryngkhat lane accident bad kiwei kiwei.
Kumta nga buh ruh ka jingkyrpad ia ka sorkar ba kan maham bad pynshitom da kaba tyngeh lada lap ia kum kine ki jingleh, kiba ktah ia ka leit ka wan ki paidbah khamtam eh ha ka pang ka shitom ha ka miet ka iong.
Ban khang ia ki surok, ka pyni iaka jingbieit tasam, dang lyngkot jingmut jingpyrkhat, hato ialade ki la biang lut nadong sha dong, na duh u khaw u jhur, ka dawai dashin ne ki nang ap nabar, hooid ngi don kam ba pikir ialade hynrei to tip kiwei ruh ki mih da ka jingbom banse.
Mumbai: 53 ngut ki nongthoh khubor ha Mumbai, ki la ioh jingpang  Covid-19, ong ka khubor jong ka Huffpost bad la iathuh ba katei ka dei ka khubor, kaba la ai da ka  Brihanmumbai Municipal Corporation.
La khmih lynti ba ka jingkhein, kan dang tam shuh shuh.
Ki lad khubor na ka MMC, ki iathuh ba ki don 167 ngut ki nongthoh khubor, kiba la phah test bad na kitei ki don 53 ngut kiba ioh ia katei ka jingpang bad la khmih lynti ba ka jingkhein, kan nang kiew bad kitei ki kynthup ia ki  nongthoh khubor, ki cameraman jong ki news channel bad ki nong shondur ruh.
U Ashok Bagriya, uba dei u nongthoh khubor, u iathuh ba kawei ka television channel, ka don ia baroh ki nongtrei jongka, kiba ha Mumbai, kiba ioh ia katei ka jingpang.
Ka Maharashtra, ka don ia kiba bun eh, ki nongpang coronavirus ha ka Ri baroh kawei bad haduh mynta ki don 4,203 ngut kiba ioh ia katei ka jingpang ia bit bad 223 ngut kiba iap bad tang ha Mumbai, ki don 2,700ngut kiba don ia katei ka jingpang.
U doktor, uba na Tamil Nadu, ula iap hynnin ka sngi, na ka jingpang coronavirus, hynrei ka jingsngew sih kaba khraw, ka long ba um shym la ioh ban pyndep ia ka met iap jongu, ha ka rukom kaba don burom.
U Dr Simon Hercules, u dei u doktor uba 55 snem ka rta, ula iap ha ka hospital ha Chennai hynnin ka sngi bad ula khlad ha ka por 6.
15 hynnin ka janmiet bad la iathuh ba utei u doktor, ula ioh pang corona, da kaba ia bit, na ki nongpang, kiba u sumar.
Haba la dei ban leit on tep ia ka met jongu ha ka jaka tep ha Kilpauk, kito kiba sah marjan ki la ia khih pyrshah bad kim shym la shah ban tep ia katei ka met ha katei ka jaka tep.
Ka la mih ka jing pyrshah kaba jur, ha kaba la beh thong ia katei ka kali kit met iap bad la lun da ki maw bad ki dieng ia katei ka kali, ha kaba u nongniah, ula mynsaw bad ki iit ki la pait lut.
Kiba ha iing, ki la hap phet iap ialade, hynrei uwei u paralok jong U Dr Hercules, ula shimti ia katei ka met iap bad leit rah sha kawei pat ka jaka.
Kham hadien, la tep ia utei u doktor, ha ka jing pahara skhem bha ki pulit, khlem da don lang shuh kiba ha iing jongu.
Halor katei ka jingshah khanglad, ki pulit ki la kem ia ki 20 ngut ki briew kiba pynthut, ong ka khubor.
Sngew diaw sngew sih haba ki briew Kim don shuh ka jing ia tip lem.
Shillong: Ka Hyniewtrep Youth Council (HYC) Riwar Mihngi Circle mynta ka sngi kala sngew diaw halor ka jing slem u MLA ka thain u bah Prestone Tynsong ban ai jing iarap ia ki piadbah jong ka thiañ Riwar hadien ka jing shah ktah ha ka ‘Lock Down’ kaba la iaid mynta la jan shi bnai duna ei ei na une u jingpang ‘COVID 19’.
Ka seng ka iohi ba jan baroh ki MLA ki la iarap sha man la ki konstitwensi lajong ha dien ba ka sorkar ka la mang 25 lakh tyngka na ka skim (MLA) ban iarap sha ki paidbah da u khaw bad kiwei kiwei ki marbam mardih kum ka jingiarap ia ki briew kiba duk kiba kyrduh khamtam ha kum kane ka por ba ki paidbah ki donkam jingiarap na mar ki la shah ktah haduh katta katta hadien ka jingkhang ka sorkar.
Ka kyrwoh ba la phah da u President ka Seng Samla Edmund Khongngai u la ong ba ka jingsuki jong u MLA ka la pynlong ia ki paidbah ban duh noh ka jingshaniah ia une u Nongmihkhmat namar ka jingslem palat ban iarap sha ki paidbah ha kum kane ka por ba donkam ia ka bam khamtam ia u Khaw.
Na ka liang ka seng ka kyntu ia u bah Prestone Tynsong ba un pyllait noh kham kloi ia ka jingiarap sha ki paidbah ka konstitwensi.
U Sohkwit ne ha ka ktien botany ki tip ia u kum u “Citrus macroptera", u long uwei naki soh uba kynrei bha ha ka Ri Khasi – Jaintia jong ngi.
Ia une u soh la shem bha ha ki thain Ri- war jong ka West jaintia bad East khasi hills district.
Ki shnong ba une u soh u mih bha ki long Mawlong, Wahlong bad Tyrna.
U dei ruh uwei ba ngi ha ka Ri Khasi – Jaintia jong ngi, ngi iabam bha bad ha teng ha teng u long ruh u dawai ba naduh ki pa kulong kumah jong ngi ki la pyndonkam ia u ha kiba bun ka liang.
Une u soh u la ioh ia ka kyrteng kyntang jong u na uwei scientist uba kyrteng “Montrouzier" haka snem 1860.
Khyndiat ngin ia phai kumno une u soh ba ki stad science naka subjek biology ki la ai ka kyrteng kynsai ia une u soh “u Sohkwit " ne haka ktien jong ka botany " Citrus macroptera “u long uba kordor bha ia ngi ki briew ,bad ngin iapeit kumno une u jait soh u long uba donbor shisha ne uba ngi dei ia shimkhia ne ngin ia bam ne pyndonkam ia u.
Ki kato ki katne ba une u soh u long ba kynsai na ka longiing ‘Rutaceae’ u lah ban ai ka jingshakri jong u ki long kumne harum:• Ha ka baiongkhlieh,Shitmet bad pangmet : U Sohkwit u long uwei uba iarap shibun ha kane bynta ha kaba u sla jong u, u long uba iarap bha bad ha ka shit met pat ka um jong u ka long ka bor ne ka dawai bah.
• Ha ka bynta bad ka kpoh kum ka prie, pynhiar bad suhot : U Soh jong u u long uba iarap shibun ha kaba ngi lah ban shet bad ka um bad sa dih iaka um jong u.
• Nalor kitei ki bynta ba u la iada, u sohkwit u long ruh kum u rang ialeh ha ki bun bynta ha ka koit ka khiah bad u long ruh kum u Antiseptic, Anti oxidant, Anti – inflammatory, Anti-carcinogenic, Anti-allergenic.
• Khamtam leilei U snep jong u, u long u ba don ka bor kaba lah ban iarap iaka met jong ngi namar u don iaka umphniang kaba ki khot ka “Essential oil" kaba ka don laka bor bad ka dor jongka ha ka tarajur jong ka jingkoit jingkhiah.
• U Sohkwit u long ruh u soh uba don ia ki Carbohydrates, Protein, Dietary Fibre, Minerals, Vitamins.
Hynrei katba nang iaid ka por ne haka jinglngaid noh jong ka por une u soh uba kordor uba don ka spah bakhraw hapoh jong u , u la nang sdang hiar arsut ha ka jingdonbynta ka jong u ha ka jingim kaba man ka sngi ka jong ngi.
Kawei ka lah ban long ba ka jingpyndonkam ka jong u ruh ka la kham duna ha kaba ia nujor bad ki por jong ka mynnor.
Kawei ruh ka liang ka lah ban long ka rukom pyndonkam ia u bad ha kano ka bynta ngin pyndonkam ia u kaba ki mynbarim jong ngi ha ka por jong ka sotti juk ki ju pyndonkam ia une u soh.
Kyntang iawai shuwa ba ngan khylliap noh ia u khulom ksiar nga buh ka jingkyrpad barit ba shisien pat ngin dur iap ban pyndonkam ia u ha kano kano liang la ka long haka bam ne haba ngi shem ne iakynduh kinokino ki jait jingpang namar ba u long u soh uba lah ban ai ka jingiarap iangi shibun.
Kumjuh ruh naka liang jong ngi ngi dei ban nang pynneh pynsah ia u ne ban sumar iaka mei mariang namar kumba ngi ju tip hi “ Kaei kaba ngi ai ne bsa iaka mei mariang, Ka mei mariang ka noh laka bynta iangi".
30 ngut ki koidi kiba don ha ka phatok ha Puzhal ha Chennai, ki la ioh jingpang covid 19, ong ka khubor sorkar.
Shabar na phatok, la iathuh ba ki don mynta 618 ngut kiba ioh ia katei ka jingpang ha ka nongbah Chennai bad 874 ngut kiba ioh ha baroh kawei ka Jylla.
Ka jingbun ki nongpang coronavirus, ka kiew palat ia ka 800ngut ha kine ki lai sngi ba ladep bad la iathuh ba haduh 129 ngut kiba wan phai na Maharashtra, ki ioh ia katei ka jingpang.
Baroh kiba ioh pang covid 19 ha Tamil Nadu, ki long 20,246 ngut bad kiba la jem, ki don 11,313 bad mynta ka sngi, kiba ioh pang thymmai, ki don 765 ngut bad kiba iap ki don 9ngut bad hynnin ka sngi, kiba iap, ki long 12 ngut.
Ka long kaei kaei kaba sngew lyngngoh ban iohsngew halor ka jingkynnoh ki paradoh para snam kiba wan phai na bar jylla kiba hap ban leh ia ka quarentine, da kaba ong ba kim biang ki jingpynkhreh ka sorkar haba ia dei bad ka Quarentine Centre jong ki.
Wat la ngam dei u Myntri sorkar lane u Nongtrei sorkar hynrei nga iohi pat ba na ka liang ka sorkar ka la leh ia kaba bha tam eh na ka bynta kiba wan phai na bar jylla.
Ha kaba kim donkam shuh wat ban siew ia ka bai rel namar la dep siew lypa da ka sorkar ki la shu shong ei ban wan phai beit da kaba suk.
Ym tang katta ka.
sorkar ka la pynbiang ruh wat ia ki kali ban leit shaw na Guwahati ban leit buh sha la shnong.
Haba nga peit ia kane ka jinglehbha ka sorkar lah ban ong ka la pynleh kum ki khun syiem khun patsha haba ia nujor bad kito kiwei kiwei ki samla ba wan phai hi ba hap lut hi na pla bad ki hap pynbiang hi ia ka kamra sah Quarentine.
Hynrei watla ka sorkar ka la pyrshang ban leh bha na bynta jong ki, hynrei dang mih ki jingkynthoh bym biang sa ki jingpynkhreh ia ka jaka ba kin hap ban leh ia ka quarentine.
Ka dei shisha kum ba ong Bah Prestone Tyngsong Symbud myntri ka jylla, Haba jaboh ka Quarentine Center ki dei ban pynkhuid hi, haba phi shu shong baroh shisngi.
Ka lah ban long kaba sngew danda ka jingkren u Symbud myntri tangba ka long pat kaba shisha bad kaba dei kumba u la kren.
Nalor ba ka sorkar ka la siew ia ka bai rel bad ka la pyrshang ban pynbiang katba lah ia ki bynta ba ha khmat eh haba ia dei bad ka quarentine centre jong ki, hynrei watla katta dang mih ki jingkynthoh ba ka sorkar kam lah pynbiang.
Lada ong pynban ba ki Quarentine ba ki sah kim don painkhana, kim don jingthiah, lane kim biang ka bam ka dih kata ka la dei ban kynnoh ba ka sorkar kam lah ban pynbiang.
Hynrei haba la pynbiang ia ki jingdonkam ba kham ha khmat eh kim dei ban shu leh Mem leh Sahep than, ka sorkar hi kam lah ban pynbiang kumba pynbiang haiing ha sem ia ki jingdonkam kam lah ban ai T.
V lane pynring Cable mar kawei kawei ha man la ki kamra ba sah quarentine.
Lane ban buh showkidar ban pynkhuid ia ki kamra ba sah quarentine, haba phi ia pynjaboh hi te dei ban niad hi, kumba ong u Symbud myntri, watla phi dei u khun patsha ruh phi hap ban pynkhuid hi namar yn ym don hi ruh u ba nud shlan ban rung ha ka kamra sah jong phi katba phi dang dei ban leh quarentine.
Kumta haba phi la nang ban sum hi te dei ban phong hi ki sopti ne phin phah phong hano? Ka Quarentine kam dei ka jaka ban ia leh mem leh sahep lane ka jaka ban shu ia lehkai Game baroh shi sngi, hynrei ka dwi ka jaka ban ia trei lang na ka bynta ka jingiada ia ka khlam.
Ha kum kane ka por ym dei eh ban shu peit mat dong ia ka sorkar, bad ban shu kwah than tang ia ka suk, baroh ki ia mad jynjar ym tang ma phi ki paralok jong nga.
Hynrei ka dei ka por ban iatrei lang bad kinshnong ki thaw bad ki bor sorkar ban ia shah shitom lem shipor na ka bynta ka bha ka miat ka jaitbynriew hapdeng ka saw ka sian.
Ka jingphah leh quarentine ia phi kam dei satia ka ba ibein ia phi hynrei ka dei na ka bynta ka jingbha ia ki ba bun ba lang hapoh ka iing ka sem jong phi bad ha ka jylla hi baroh kawei.
Khnang ban iada na ka jingsaphriang sted ka jingpang khlam.
Kumta haba phi don ha ka quarentine iaishah kin ym biang kumba biang ha iing ha sem hynrei iai shah shitom ia ki jingeh ba ia kynduh.
Khublei Shibun.
Guwahati: Ka jingpang Covid-19, ka la tam ia ka shi hajar ngut, haduh mynta ka sngi thohdieng bad katei ka dei, hadien ba ki la don sa 89 ngut kiba ioh ia katei ka jingpang mynta ka sngi.
La iathuh da U Himanta Biswa Sarma, ba ki don sa 89 ngut kiba dang ioh ia katei ka jingpang bad baroh kiba ioh ia katei ka jingpang, ki la poi sha ka 1,024 ngut.
La iathuh ruh ba ki don sa 125 ngut kiba la koit na katei ka jingpang bad ki la mih na ki jaka shah sumar bapher.
Na kitei ki 89 ngut, la iathuh ba ki don  30 na Kamrup, 17 na Tinsukia, 14 na Guwahati, 14 na Dhubri, 10 na Cachar, 4 na Dhemaji.
Mynta baroh shi sngi, ki don 144 ngut kiba ioh ia katei ka jingpang Covid 19 ha Assam.
la da ki ong bym biang ba lei ka ia wn pat sha ka jylla….
balei km ia sah  sha ta ka jaka ba ki don balei pt bn wn phai….
sah sha bar ruh ka ia ud te long.
U Bejan Daruwala, u nongpeit nusip, uba pawnam, uba la iathuh lypa ia ka jingjop jong U Narendra Modi, myntri rangbah duh ka Ri, ha u snem 2014, ula khlad noh mynta ka sngi, ha ka rta kaba 90 snem.
U Daruwala, u don ha ka jingpang kaba u shitom ban ring bad pynhiar mynsiem bad u shah sumar ha Ahmedabad.
Nalor ka jing iathuh lypa ia ka jingjop U Modi, U Daruwalla, u la iathuh ruh shaphang ka jingjop jong U  Atal Bihari Vajpayee bad wat ka jingshah siat iap jong U  Rajiv Gandhi.
Shwa ba un long u nongpeit nusip, ula dei ruh u nonghikai English ha ka kolej ha Ahmedabad.
Shillong: U symbud myntri rangbah ka jylla u bah Prestone Tynsong, mynta ka sngi u la iathuh ba ka sorkar ka la shim ia ka rai ban shah ia ki kontraktor ban wanrah nongtrei na bar jylla, kiba la pyntbit (Highly skilled) ia lade ha ki bynta jong ki kam bapher bapher, hynrei ki kontraktor kin hap ban pan jingbit shwa na ki ophis treikam ki Deputy Commissioner jong man ki district ka jylla bad kiwei ki tnat ka sorkar kum ka PWD, PHE bad kiwei de.
“Ki kontraktor kiba donkam ban wanrah nongtrei kiba la pyntbit ialade, kiba ki paidbah ka jylla kim lah ban trei ki dei ban pan jing bit shwa na ki ophis treikam DC ryngkat ka jing ioh jing bit ruh na ki tnat bapher ka sorkar kum ka PHE, PWD bad kiwei de" la bynrap u bah Prestone Tynsong.
U bah Prestone Tynsong u la ong ba ka sorkar, ka la shim ia kane ka rai hadien ba la shah ban pyntrei kum ia ki jing tei ing, surok ne ki jingkieng kiba pyntrei da ki da ki riew paidbah ne ki tnat ka sorkar.
U bah Prestone, u la iathuh ruh ba ka jing pyntreikam ia ki kam hapoh ka jylla kan long tang 33 percent bad ka jing bud ryntih ia ki kyndon ka tnat ka koit ka khiah ka jylla.
U symbud myntri rangbah ka jylla, Tynsong u la ong ruh ba ki kontraktor ki dei ban pynbiang shwa ia ki Standard Operating Procedures (SOP) na ka bynta ban sdang pyntreikam bad ia ki nongtrei ba wan na bar jylla ki dei ban bud ia ki kyndon ka tnat ka koit ka khiah ryngkat ka jing shah ‘quanrantine’ kumba ju leh ia kiba wanphai na bar ka thain lam mihngi (NE).
Guwahati: Sa 25 ngut ki don kiba dang ioh pang  COVID-19 mynta ka sngi ha Assam bad baroh kiba ioh pang, ki la poi sha ka 935 ngut bad kiba dang don ia katei ka jingpang, ki long 819 ngut.
Na kitei ki don 109 ngut kiba la jem bad kiba la mih na ka jingshah sumar.
Haduh mynta ki don 55 ngut, kiba ioh ia katei ka jingpang coronavirus ha ka Jylla mynta ka sngi.
Ki khubor ha kine ki bnai ki satah klak sa tang shaphang ka khlam ne jingpang China,Covid-19.
Kat sha ba phai bad manla ki page,ki kot khubor ki thoh bsd report beit tang shaphang kane ka jingpang covid-19 lait noh tang hangne hangtai thoh mut thoh mat ki paw kiwei ki mat ban ioh pule bad ioh jingtip thymmai mangi ki nong pule.
Ha kine ki taiew ba dang shu dep,ki mih bun ki khubor kiba ngim ju kham poi pyrkhat hynrei lada phi pyrkhat bha pat,ki long kiba donkam bad kiba kit jing mut shibun.
Kawei kaba sngew thamula ka long ba u Chief minister u hap ban pynbeit lem(corrected) ia ka jubab jong ki myntri(minister) jongu ha Assembly.
Ka jing jubab jong u Health minister ba ka tiar ne machine incinerator ka don tang ha Civil Hospital hynrei kam don shuh mynta sa tang ha hospital NEIGRIHMS bad ka jingbakla jubab u myntri ka rep ka riang(Agriculture) ban ai jingkhein ia ki kali jong 1917 man la ki District kaba la mih haduh 28 tylli katba ha ka jubab jong u pat,u ong ba ki don tang 18 tylli ka la long sa kawei pat ka khubor kaba i danda shibun eh.
Lada ki myntri ki batai bakla(misled) ia ka House,katno tam ia ki paidbah bym tip bha ia ki ain ki nun sorkar.
Hap husiar bha ioh shah batai bakla sa ki paidbah khamtam sha ki nongkyndong.
Sa kawei pat ka jingkren ba kit jingmut ha Assembly ka dei ka jong u MLA na Umroi uba la iathuh ba ‘u chowkidar ruh u kren(act) kum u Civil Surgeon ia kiba wan donkam sha ki jaka sumar(PHC)’Dei kane kein ka jinglong ka Indian democracy ba teng teng la pyniaid ia ki kam ki jam da ki nongtrei kiba rit ba ria.
Wat ia ki rai ba donkam ruh la shim da ki nongtrei barit baria khlem da tip ki’ Boss’jong ki.
Ha India, ha ka jing bym don(in absence of) jong ki ‘Boss’ jongki,dei ki ‘chuta Babu’ kiba act ban batai bad pyniaid ia ki kam ki jam ha ka jaka jong ki Boss jong ki.
Dei kane kein kaba ma bha shibun ha man la ki tnat treikam sorkar wat ha sor ne nongkyndong ruh kumjuh.
Sa kawei pat ka khubor ba i danda kalong ba ka KHADC ka la ai sanad,(certificate) ia uwei u sordar ka Raid Mynsaw.
Tang shi sngi ar sngi hadien kane ka jing ai sanad ki seng longkmie ne seng kynthei kato ka thain ki pyrshah tyngeh ia kane ka jing ai sanad ba u dei u briew uba ju mlien ban leh ki kam batriem bad ba shyrkhei khamtam ia ki kynthei kynnah ba lui lui kiba pli.
Kane ruh kan ktah bha ia ka burom ka ijot jong ka District Council khamtam ba ka dei ka nong bat bad nong ri nong sumar ia ka riti ka dustur khasi khara jongngi.
Ha ka jingshisha, ka District Council kam dei satia ban shah ne ailad ia ki briew kiba lah don dak sniew(black remark ne criminal) ha shnong ha thaw ha shwa ba kin thep kyrteng(file nomination).
Lada ka District Council kam lah ban check ia kum kine,ki ban long sordar ne rangbah shnong kin bun bha kiba la don dak sniew(criminals) namar kum kine ki jait briew kilong kiba kham triem, kham shyrkhei bad kham leh donbor ban jop ia ka election namar kim salia wat da ka pisa ruh tang ban ioh ia katei ka kam (sordar ne rangbah shnong) namar ka jingthmu jongki kalong tang ban ioh ban shim kabu(take advantage) bad ban ioh pyndonkam bakla(misuse) ia la ka bor bad ka iktiar(authority) pyrshah ia ki nongshong shnong ba lui lui(innocent people) jong ka shnong nebka raid ba ka Hima.
Shillong: U symbud myntri rangbah ka jylla u bah Prestone Tynsong, mynta ka sngi u la kyntu ia baroh ki Dorbar Shnong ba kidei ban shah ia ki draibar trok kit Umphniang kiba ju wankit Umphniang napoh Assam sha Meghalaya.
“Nga la ioh sngew ka jingud jong ka seng ki draibar trok namar ka jing pyrshah ki dorbar shnong ia ki draibar ban wanphai sha la ki ing bad namar kane nga kyntu ruh iaki dorbar shnong ba kidei ban shah namar ka sorkar ka la dep leh lut ia kaba donkam naka bynta kito kiba wan kit mar na bar jylla" la bynrap u bah Prestone Tynsong.
Na ka liang u bah Prestone Tynsong u la ong ruh ba katkum ka jing bthah na ka tnat Ministry of Home Affairs (MHA), ki draibar trok kit Umphniang ruh ki hap ha ka thup ki mar ba donkam lane ki ‘Essential Commodities’ namar kata la kyrpad ia ki dorbar shnong ba kim dei ban pyrshah iaki dribar ban leit phai sha la ki ing.
U bah Prestone Tynsong u la ong ruh ba ki draibar ha shwa ba kin leit sha ki jaka ban kit Umphniang na Assam, ka sorkar Meghalaya ka la dep leh lut ki bynta ba donkam katkum ki kyndon ka tnat ka koit ka khiah bad hadien ba ki wanphai ruh ka sorkar ka la ‘screened’ shwa ia ki ha shwa ba kin leit sha ki jaka theh Umphniang.
Kolkata: Ha West Bengal, yn sa plie noh ia ki jaka mane blei, ba kynthup ia ki temple, ki mosque, ki gurudwaras naduh ka 1tarik Jylliew 2020; tangba yn nym shah ban ialum paidbah, palat ia ka 10 ngut ha kajuh ka por, ong ka Mamata Banerjee, myntri rangbah ka West Bengal.
Ha kawei pat ka khubor, U Amit Shah, u ia kynduh mynta ka sngi, ia U Narendra Modi, myntri rangbah duh ka Ri, ban iakren halor ka mat jong ka pakhang shnong, kaba kut ha ka 31tarik Jymmang 2020.
Ka India, ka ia kynduh ia ka jingkiew stet ka jingpang corona ha ki 24 kynta ba ladep, ha kaba ki don 7,400ngut kiba ioh ia katei ka jingpang.
Ka jingkhang shnong ha India, ka la sdang naduh ka 24tarik Lber, kaba trei kam 21 sngi, hadien kata, la pynjlan biang haduh ka 3tarik Jymmang bad nangta haduh ka 17tarik Jymmang bad mynta kan kut ha ka 31tarik Jymmang 2020.
Shillong: Sa hynriew ngut kiba wan phai sha ka Jylla, ki la ioh ia ka jingpang Covid 19, thoh U Conrad Sangma, ha ka twitter peij jongu.
3 ngut na kitei, ki dei na South West Garo Hills, iwei na West Garo Hills, iwei na East Khasi Hills, wei na West Khasi Hills.
Kine ki dei kiba wan na Chennai, Maharashtra, Bangalore, West Bengal.
Kitei ki la don lypa ha ki jaka sah ba kyrpang bad kim shym pyni dak eiei ruh em, ba ki don ia katei ka jingpang.
Hapdeng ka jing iakhun pyrshah ia ka coronavirus, hynrei na ka liang ki ehrang ISIS, ki pynpaw ia ka jingsngew kmen kaba khraw, halor ka jingtrei jubor jong katei ka khlam, da kaba ki ong ba kane ka khlam jong ka jing pynsaja jong U Blei.
Ha ka jingkren hynnin ka sngi, kaba la pynmih ha ka website jong ka seng ISIS, uwei u briew, uba pyn ithuh ialade, kum U  Abu Hamzah al-Quraishi, u kam ba u dei u nongkren jong katei ka seng ehrang bad u ong “U Blei, da ka mon jongu, ula phah ia ka jing pynsaja kaba tyngeh, ia ki nong synshar thombor bad ki nongbud jongu, ha kaba mynta lah ban iohi shai kdar da ki khmat briew" ha kaba u kynthoh ba ka dei ka jingpang  COVID-19.
“Ngi da sngew kmen tyngeh mynta ka sngi, ba U Blei, ula pynsaja iaphi".
U Quraishi, u ong ruh ia ki dkhot jong katei ka seng ehrang, ba kin pynkhreh noh mar mar, katba ki don briew, ban ther tyngeh ia kitei ki nongshun jong U Blei bad ban leit khynra ia ki jaka puta jongki, ong katei ka jingkren.
“Wat ailad tang shisngi ruh, ba kin im, khlem ka jing kordit" ong ka jingkren.
Wat la um shym la kdew ia kano kano ka Ri, hynrei, u pynsngew ia ki jaka kum ka Syria, Iraq bad ki bynta jong ka Africa, ha kaba kitei ki ehrang ki khlain bha.
Ka jingialehkai jong ka English Premiere League, kan sdang biang naduh ka 17tarik Jylliew 2020, ha kaba ka jing ia kynduh kan long hapdeng ka Aston Villa pyrshah ia ka Sheffield United, katba ka Manchester City kan ia khun pyrshah ia ka Arsenal.
Na ka liang jong ka BBC, ka la mynjur ban pyni paidbah ia saw tylli ki jingialehkai, yn da sdang ha u bnai ban wan, ka ban dei ruh ka sien ba nyngkong hadien 32 snem, ba ka BBC, kan pyni ia ka live telecast, jong ka jingialehkai phutbol Premiere League.
La iathuh ba ia baroh 92 tylli ki jingialehkai yn pynmih noh ha ki khyndiat bnai ban sa wan.
Kum ka jingsngew bitar ia ka India, na ka kam ia kajia pud; ka China ka la rai ban sangeh noh, ka jingthied sniang na India nangne shakhmat bad katei kan trei kam ia kiwei de ki mar kiba ka ju thied na India.
Ka China, ka dei ka Ri, kaba bam doh sniang bha bad ki bor sorkar, ki kam ba ka jingkhang ban thied doh sniang, ka dei namar ba ki sngew tieng ban bam ia ki sniang kiba na India, namar ba ki don ia ka jingpang khlam African swine fever (ASF).
Long katba long shato; ngi lah ban Shu bam hi la ki sñiang lajong.
Kham bha ban Shu iehnoh Ka jingiadei bad Ka country of origin of Covid-19.
Guwahati: Sa san ngut ki don kiba ioh pang  COVID-19 ha Nagaland bad baroh kiba ioh ia katei ka jingpang, ki la poi sha ka 25 ngut.
U  S Pangnyu Phom, myntri ka koit ka khiah ka sorkar Nagaland, u la sam ia katei ka jingtip, lyngba ka twitter jongu mynta mynstep.
Kitei kiba ioh pang thymmai, ki dei uwei na Dimapur bad sa 4 ngut na Kohima bad kitei ki dei kiba dang shu wan phai shen na Chennai.
Ha Assam, ki don sa 24 ngut kiba ioh pang Covid 19 bad baroh kiba ioh pang haduh mynta, ki don 880 ngut.
Na kitei ki 24 ngut, ki kynthup ia  11 ngut na  Goalpara, 3 na Nalbari, 3 na Tinsukia, 2 na Dibrugarh, 1 na  Kamrup, Nagaon, Karbi Anglong & Dhubri, katba iwei pat ym pat lah ban pynthikna.
Na kitei ki 880, kiba la koit ki long 103 ngut, 770 ngut kiba dang don ka jingpang bad saw ngut kiba la iap noh.
Kiba pang, hynnin ka sngi, ki don 97 ngut kiba dang shu ioh thymmai bad 92 ngut ha ka 27tarik Jymmang 2020.
Ha India, ka jingpang Covid 19, ka la kiew jubor ha ki 24 kynta ba ladep, da 7,466 ngut bad baroh kiba ioh pang, ki la poi sha ka  1,65,799.
Baroh kiba iap, ki la poi sha ka  4,706ngut, da kaba ki don kiba iap 175 ngut ha ki 24 kynta ba ladep.
Haduh mynta kiba dang shah sumar, ki long 89,987, kiba la jem ki long  71,105, ong ka khubor na ka tnat ka koit ka khiah.
Ha United States, ki don sa 1,297 ngut kiba iap bad baroh kiba iap ha katei ka ri, ki la poi sha ka 101,573.
Haduh mynta, ki don  1,720,613 ngut kiba don ia katei ka jingpang ha katei ka Ri.
Ka la mih ruh ka jing dawa ha ka Jylla Pennsylvania, ia ki nongmihkhmat jong ka seng Republican, ba ki dei ban hiar shuki mardor bad ka daw, ka long namar ba u don uwei u dkhot jong ka iing dorbar, uba don ia ka jingpang Covid 19, hynrei um shym la iathuh briew bad ula buhrieh, la shi taiew kynthih bad katei ka la pynbitar ia ki dkhot jong ka seng Democrat.
Kawei pat ka khubor, ka iathuh ba U Sujit Basu, myntri ka sorkar West Bengal, uba bat ia ka tnat  fire and emergency, ula ioh ia ka jingpang  coronavirus bad ka lok jongu ruh, ka ioh ia katei hi kajuh ka jingpang, ong ka khubor.
Shillong:Ka eriong kaba jur, ka la lynshop ia ka thain Riwar Mihngi baroh kawei, ha ka 26tarik mynta u bnai bad na ka jingtrei ka eriong, ka la don ka jingduh ding kiba bun bah ki shnong jong katei ka thain; hynrei haduh ba thoh ia ka khubor, la iathuh ba ka jingtrei, ban maramot, ia ki lain ilektrik, ka la iaid shakhmat naduh myn shisngi.
U bah P Sun, Area Manager jong ka Pynursla, u iathuh ba haduh mynta ka sngi, ki la lah ban pynpoi ding sha ka 80, 90 percent, katba ki dang don kiwei pat ki jaka kum sha thain Lyngkhat, ha kaba kim pat lah ban pynpoi ding bad la iathuh ba kan shimpor haduh ka taiew ban wan, ba ka ding kan poi lut sha baroh ki shnong jong ka thain.
La iathuh ruh ba ki don ki jaka, kiba ka jur bha ka jing pynjulor ia ka lain ilektrik bad kitei ki hap ban da shim jingkhein bha shwa bad ban ai sha ka sorkar, na ka bynta ban siew ia ka jinglut jingsep, na bynta ka bai maramot jong ka MeECL.
Shillong:Myn hynnin ka sngi ka kynhun ki nong niah trok kit Umphniang, kaba la tip kum ka Hynniewtrep Petroleum Workers Union ha ka jing ialam da u president u bah Allistar Dieng doh, ki la leit ban ia kynduh ia u symbud myntri rangbah u bah Prestone Tynsong ban dawa na ka sorkar ban pynbeit halor ka jing shah khang ki nongniah trok kit Umphniang ban rung sha ki shnong, hadien ba la wan kit Umphniang na jylla Assam.
U bah Allistar Diengdoh, u la iathuh ba ka seng ka la ioh jing tip ba ki draibar kit Umphniang kiba don palat 100 ngut ha kylleng ka rilum Khasi bad Jaintia ki la shah khang bad ki dorbar shnong ban rung sha ki shnong jong ki hadien ba ki la wan kit Umphniang napoh Assam.
“Kane ka jing shah khang ha ki dorbar shnong ban rung shapoh ka shnong jong ki ka pynlong ia ki draibar ban shu thiah hapoh trok, surok ne ha ki jaka katba ki lap, bad kane ka pynsngew sih bha ia ki bad iaka seng kumjuh" la bynrap u bah Allistar Diengdoh.
Na ka liang ka seng ka dawa na u symbud myntri rangbah, ka jylla ban kyntu ia ki dorbar shnong ban shah ia ki draibar ban rung sha ki shnong jong ki, lym kumta ka seng kan sangeh shi syndon ban leit kit Umphniang napoh Assam.
“Baroh ki tip ba ki Kali kit Umphniang ruh ki hap ha ka thup ki mar ba donkam bad katkum ki kyndon ka tnat ka koit ka khiah baroh ki draibar bad ki nong bud Kali, ki la dep phah eksamin hynrei ki dorbar shnong pat kim burom ia ka jing trei shitom ki draibar ban leit kit Umphniang na ka bynta ka jing donkam ki paidbah hapoh ka jylla" la ban biang u bah Allistar Diengdoh.
Nga te ngam sngew iahap phi bah ba phin leh kumta namar nga ruh nga kit marbam hi te, nga kohnguh iaka dorbar shnong namar nga sngewthuh ialade ruh ngam tip la nga don ne ngam don jingpang hynrei hadien ba nga lah rai ban leit shnong ruh nga lah pyndep ia ka quarantine ba lah buh da ka sorkar, bad phi ruh phim dei ban sngewthuh bakla namar haba phi wan na Assam wat lada phim don jingpang ruh hynrei ban iashngaiñ lang te bha hi ban kohnguh lang namar ym dei tang iaphi ki leh kumta hynrei ia baroh lang hi ki leh kumjuh,SNGEWBHA DA IA PYRKHAT LEM SEH NAKA BYNTA KA BHA KA MIAT BAD BAN SHNGAIÑ KI NONGSHONG SHNONG LAJONG,Lada nga bakla ruh sngewbha ban iamap lem namar nga kren katkum ka jingsngewthuh jongnga.
Khliehriat:Ki ar tylli ki seng bhalang kata  ka Jaintia Youth Federation, East Jaintia District Unit (JYF-EJHDU )ryngkat bad ka Southern Border Youth Welfare Association (SBYWA),East Jaintia Hills District, ki la dawa na ka tnad sam bording ka don ha Khliehriat Distribution Division na ka bynta ban leh online hapoh ka District, namar katkum ka jinglap jongki haba ka Khliehriat Division kam shym la paw kyrteng ha ka website Megha Power na ka bynta ban siew bai bording  lyngba ka online, haba ha kine ki sngi ki paidbah nongshongshnong kiba bun hi ki la pyndonkam beit da ki smartphone, ban leh da ka online kumba paw kyrteng ha kiwei ki sor kum ka Jowai, Shillong,Nongpoh.
Kumta kine ki artylli ki seng, ki la kyntu ia ka sorkar lyngba ka tnad  sam light jong ka Moowakhu, Khliehriat Distribution Division ban iakren bad ki heh jong ka Meghalaya Energy Corporation Limited bad ka Sorkar halor  kane ka mat dawa, la pynkut u Bah J.
Pala , President JYF-EJHDU.
Ka jingshah thombor ki Samla na Meghalaya bad ki samla na ki thain lam mihngi jong ka Ri India ha jylla Bihar ha ka 24 tarik Jymmang 2020 ka la pynkiew jingbitar shisha ia u ba bun ba lang hapoh ka jylla Meghalaya bad ia ka thain lam mihngi jong ka Ri India hi baroh kawei.
Bad ia kane ngi lah iohi shai lyngba ki dur ki dar ha ki social media ki ba la saphriang kylleng kylleng bad ha ki kot khubor ruh kumjuh.
Bad ha ka step 25 tarik u juh u bnai sa shisien ki la thombor biang ia ki samla ka thain lam mihngi ha kaba ki la kawang syndon da u maw wat ia ka rel ba kit ia ki Samla na Meghalaya bad ki samla ka dong lam mihngi jong ka Ri India.
Haduh arsien kynthih ki la thombor ia ki samla ka thain jong ngi ha kaba ki don da ki spah ngut ki briew ki ba la thombor bad kane ka pyni ba ki nong Bihar ki kheiñ ia ki nong Meghalaya bad ki samla ka thain Northeast jong ngi kum ki ksew ba shu wan ap ja ei ha ka jylla jong ki, wat tang ia ka rel ba iaid lynti ba shong ki Samla ka thain mihngi ki kawang da u maw bad ka pyni ruh ba ha jylla Bihar ym bit ban sah ban iaid ki briew na Northeast bad na Meghalaya.
Kaba sngewsih eh ka long wat ia ki jaka sah ki kynthei khynnah kim map shuh bad ki rung jubor wat ha ki kamra ba la buh kyrpang ia ki.
Kiba mad bapli katno ki kthang ka mynsiem shu biang wat la ki kawang maw ki thombor ym pat don i wei ruh ba mynsaw na kane ka jingshah thombor kat kum ka jingioh lum jingtip.
Hangne ngi sngewthuh shai shisha ba ki mut ban pynlong mraw ia ki briew na ka thain lam mihngi bad ia ki ba na Jylla jong ngi haba ki samla napoh Jylla ki leit sah kam sah jam bad leit pule sha Bihar bad sha kiwei kiwei ki jylla ba pher jong ka Ri India.
Ngi shah khein mraw shah khein ksew wat tangba iaid lynti la shah kawang maw, hynrei u khar Bihar hapoh Meghalaya pat u iaid sngewheh sngewhaiñ la i thik kum u La thap sim ba iaid pawang, bad kiba bun na ngi pat Mama, Mama ki ia khot burom ki ia khot sngewieit ia u dkhar.
Wat ia ki kñi lajong ngim pat lah ban khot Mama hynrei ia u dkhar pat da i Mama.
Don leilei kito ki ba sngewieit Mama eh kim hun shuh tangban shu khot mama khot syndon noh da u kpa ruh don kiba kumta ha jylla jong ngi.
Ki sdang ban die tad ia la ka riti dustur khasi da kaba ia peiñ spah peiń phew bad u nongwei, ngi iaburom ia u dkhar kum u syiem haba u wan sah kam sah jam ha jylla jong ngi? Hato ki khun ki kti jong phi ki long syiem mo ha ka jylla jong u? Ki lah mo ban iaid laitluid kumba iaid u Khar Bihar ha jylla jong ngi?Wat ha kum kane ka por mynta ba don ka lockdown ka dei ka por ba hiran eh ha ki liang baroh, hynrei kim don mynsiem sngewlem shuh bad kim map satia ban pynibor syndon da ka kam riewkhlaw jong ki? Ngim tip ha ki por ban sa wan leilei? wat ha kane ka lockdownka jia kumne.
Haba kum kane ka por ka jia kumne ia ki samla jong ngi, Hato kin dang sngewshlur mo ki bapli ban leit biang sha Bihar na ka bynta ka kam ka jam bad ka jingpule jong ki ynda la kut ka Lockdown? Ngam tip ka sorkar jylla Bihar ka la leh eiei ne em halor kine ki briew ki ba thombor? Nalor ba ki la pynkhein ia ka lockdown ba la buh ka Sorkar India.
Ka jingshah pynthut ki nong Meghalaya ha kiwei kiwei pat ki jylla kam long shuh tang mynta ka sien ki la mad bunsien ka jingshah niewbeiñ niewpoh.
Kumta na ka por sha ka por ngi shah pyndik Aiu ngin leh pat ia ki khar Bihari kiba don Meghalaya? Kine ki shong ha ki dulan bah ban hukum ia ngi.
Hato ngin shu hun seh mo ban shu sah duh ha lynti ba bun ki shiah kiba thar? Lada kumne shi kumne kan poi ka por wat u ba luilui bad u ba shida tam eh un bat ia la ka waitlam ha kti.
Kumta nga kyntu bad nga buh ruh ka jingkyrpad ia ka sorkar Meghalaya ba kan peitngor bha bad ai ki lad jingiada kaba kham shngaiñ na bynta kiwei pat ki samla kiba dang sah sha ki jylla bapher bapher ba mut wan phai sha la iing ha kum kane ka por ba hiran khait ha kane ka lockdown, khnang ba kin lait na kane ka jingshah thombor.
Shillong: Ka Phrablang Integrated Disaster Management Committee (PIDMC) napoh ka Mawkynrew konstitwensi, ha kine ki bnai ba don ka jing pakhang shnong lane ka lockdown ha baroh ka ri India bad hapoh ka jylla Meghalaya ka la lah ban ai jing iarap sha kumba 28 hajar ngut ki paidbah ka thain lyngba u khaw bad kiwei ki marbam nalor kiwei ki jingdonkam.
U Secretary ka PIDMC u bah Bluestar Mukhim, u la ai ia kane ka kaiphod haba kren myn hynnin ka sngi ha ka jingsam marbam sha ki longïing ha shnong Mawber ba la don lang u president bah Martle N Mukhim, MDC ka thaiñ.
“Ha kine ki ar bnai ba la sdang ka jingkhang dam, ka PIDMC ka la lah ban kner ia ka kti jingiarap shaki 71 tylli ki shnong kynthup 4293 tylli ki tnum ïing kaba la kot sha ka 28400 ngut ki khlieh briew", la bynrap u bah Bluestar.
Tang u khaw la sam 1136 song ne package bad kiwei ki jingdonkam kaba la kot sha ka 18 lak tam ka pisa na ka MDC skhim jong u bah Martle N Mukhim.
Mynta ka sngi ha Mawber, la sam khaw mar 2 kilo shi khlieh sha ki 875 ngut ki khlieh briew, ba la sakhi lang u Sordar ka shnong bah Wanboklang Kharsati bad kiwei ki riew rangbah ka shnong.
Haba kren lyngkot ha kane ka jingialang, u bah Martle u la ong ba ha u snem 1995, ka la don teng ka jingwan lynshop ka erlangthari ha kaba da ki phew tylli ki ïing ki la shah kit ha Mawber bad ka PIDMC ka la iakhun ban pynioh ing biang ia ki bad kiwei.
Haba kynthah ia kito kiba wohkjat ia ka jingtreikam ka PIDMC, u bah Martle la u ong, “U briew baroh uba duna katba nang leh ia ka kam, ka jingduna ka nang bun, bad ka jingkynnoh ruh haba khlem jingkhein ka bun", bad u la bynrap, “Hynrei ka jingtrei ka PIDMC ka long kaba jlan ha ki phew snem ba la dep.
Ngi donkam ban iatrei ryngkat, iasngewthuh jingmut bad iatylli".
U la ong ba ha kum kane ka por, ka donkam ban phai sha u Blei Nongbuh Nongthaw, namar ym pat don ka lad ban pynjem ia une u jingpang Covid-19.
Shwa ia kane, ka shnong ka la ai ia ka mat jingdawa ha u MDC ban iakren sha ka sorkar ia ka jingeh ba iakynduh ki nongshong shnong kum ka jingkyrduh bym ioh shuh ban bylla sngi, ka jingslem ban pyllait pisa ia kiba rejister ha ka tnad Labour, ka jingbym lah shuh ban leit die ia ki mar rep bad ka jingbym ioh khaw jong kito ki bym don ration card.
“Bun ki nongshong shnong kim don pisa shuh ban thied khaw, kiba aplai ban ioh jingiarap na ka sorkar haduh kine ki sngi kim pat ioh, ki mar rep kum ki jhur ki sah lut ha lum.
Ngi la pan jingiarap na u 1917 ban iarap hynrei khlem ioh eiei ka jingiarap eiei", la ong u sordar bah Wanboklang.
U la ong ba bun kiba shim ram hynrei ki shem jingeh ban siew ram bym ioh shuh ban die ia ki mar rep.
U la ong ba ki don tang 253 ïing kiba don ration card na ka 452 tylli ki tnum ïing.
La synreit dawai pyniap khñiang ruh ha ki katto katne ki jaka kiba don ha kane ka shnong.
Nongpoh:Ka Seng ki Nong khaii mar rep ha ryngkat ka Confederation of Ri Bhoi People, Seng kmie, ki la ai ka jing khublei kaba kyrpang ia ka sorkar jylla lyngba u Myntri ka tnad ka kam rep kam riang ka jylla, namar ka jingshimkhia ka jong u ban sngap ia ka jingud jingnam da ki Nongrep bad kumjuh ruh na ki Nongkhaii Mar rep, kiba la pynpaw ia ka jingsngewkhia kaba jur halor ka jingshah lum khajna u Synsar, u Latyrpad bad u Sohmarit hapoh ka jylla.
Lah ruh ban kdew hangne, ba dang shen ka la don ka huri hura hapoh ka Iew Dielang Mecofed ha Mawiong, namar ki nongrep bad khamtam eh ki Nongkhaii mar rep, kim lah shuh ban leit pynpoi ia ki mar rep kiba long kum u Synsar, Latyrpad bad Sohmarit, namar ba kim pat ioh ia ka Transit Permit (TP) napoh ka District Council, kaba mut ba ka District Council ka thmu ban shim khajna ia kitei ki mar rep kiba thmu ban pynpoi hapoh ka Mecofed Mawiong, ha kaba ka daw kaba la pynlong ia ka KHADC ban shim khajna, ka dei namar ba ka khein ba u synsar, Sohmarit bad latyrpad, ki dang dei ki mar khlaw ym ha ka thup jong ki mar rep.
Haba pynpaw ia ka jingsngewnguh ia u Bah Banteidor Lyngdoh, Myntri ki kam rep bad ruh ia u Bah Charles Marngar, MDC ka Mawhati, u Bah Bandary Ryntathiang Nongialam ka CoRP bad ruh u Bah S.
W Malai, Secreaty ka synjuk ki Nongkhaii, ki la ong ba ki la lap ia ka jingshimkhia da Myntri bad kumjuh ruh da u MDC ka Mawhati, ha kaba ki la sngap ia ka jingkyrpad da ki nongrep bad kumjuh ruh da ki Nongkhaii.
Ki la ong ruh ba u Myntri ba peit ia ki kam rep, u la shim khia ban khot ia kren bad u CEM ka KHADC hynnin ka sngi ha Secretariat bad uba la pynshai syndon ba u synsar, u Sohmarit bad ka Latyrpad ki la dei ki mar rep, ha haba ia kane ka sorkar jylla ka la dep ban pynmih ruh da ka Notification bad kaba la long kum ka jingpyntip ba u Synsar, Sohmarit, ki la hap ha ka thup ki mar rep, ki nongrep naduh mynta kim donkam shuh ban siew ia ka khajna sha ka KHADC kumba ki la ju siew baroh shi katta hapoh ka jylla.
Na ka liang kitei ki nongialam, ki la ai khublei kyrpang ia baroh kiba la don bynta ban pynbeit noh ia ki kynrum ki kynram kiba la mih ha kine ki khyndiat sngi haduh ba ki nongrep kim lah shuh ban die ia u synsar, hynrei da ka jingshim khia ka sorkar lyngba u Myntri ka tnad ka kam rep ka kam riang mynta la pynthikna ba ki nongrep kim donkam shuh ban khuslai ba u synsar, u Sohmarit bad ka Latyrpad ki la hap ha ka thup jong ki mar rep ym ki mar khlaw.
Nongpoh: Uwei u khynnah ba dang 15 snem, uba la tip kyrteng kum u Lumlang Thangkhiew napoh ka shnong Nongjri ha Umsning, u la ioh ban pyllait im haduh 5 tylli ki khun Mrad kiba iasyriem kum ki Khla, na kawei ka khlaw kaba don hajan u Lumjingtep ka Balang Presbyterian ha Nongjri.
Kitei ki san tylli ki khun Khla, la ioh ban pyllait im mynha ka 26 Tarik mynta u Bnai, kata ha ka por mynstep, kaba dei ruh ka por, kaba utei u khynnah u dang wanphai na Umsning.
Haba batai halor ka jingioh ban pyllait ia kitei ki Khun Khla, utei u khynnah u la iathuh ba ha katei ka por ba u wanphai na Umsning, haba u la poi hajan utei u Lum Jingtep, u la iohsngew ia ka sur ba iam ki kynja Mrad bad kumta u la leit ban peit sha katei ka jaka bad u la lap ia kitei ki san tylli ki Khun Khla, kiba la shah slap bad kiba ym don ba iarap ia ki, kumta haba u la lap ia kitei ki Khun khla, utei u khynnah u la rah noh bak sha iing bad ri sumar ia ki da kaba ai dud.
Katkum ka jingiathuh da utei u khynnah bad kiba ha iing ha sem jong u, ki la ong ba ka Kmie jong kitei ki Khla khun, ka dang shu iap shen kata hadien ba ka la shah bat ha u sainar Ilektrik bad kaba la ingkhong khait bad dei na katei ka daw kaba la pynlong ia kitei ki khun Khla ba kin shu shah ieh khunswet.
Haba la wanrah sha iing, utei u khynnah lem bad kiba ha iing, ki la shem jingeh ban bsa lane ban sumar sukher ia ki bad ki la wad jingiarap na ka bynta ban leit aiti noh sha ki briew ka Tnat Wildlife bad dei tad haduh mynta ka sngi, hadien ka jingleit ka kynhun ki Nongthohkhubor, kaba la iarap ban pynpoi ia kitei ki Khun Khla sha ka ophis ka tnat Wildlife kaba don ha Nongpoh.
Shillong:Myn hynnin ka sngi ka Sur U Paidbah Ka Bri u Hynniewtrep ka la thoh sha u myntri rangbah ka jylla, u Conrad K Sangma ban kyntu ia ka sorkar ban pynbeit ia ka dor bai kali khamtam ia ki Taksi ki ban kamai hapoh ka nongbah Shillong.
Ka Sur u Paidbah Ka Bri u Hynniewtrep, lyngba ka shithi ka la pynpaw ba hadien ba ka sorkar ka la shah iaki taksi ban kamai ka la bthah ba ki dei ban kit tang 3 ngut ki briew ryngkat ha ka dor kum ba ju long mynshwa.
Ka Sur u Paidbah Ka Bri u Hynniewtrep ka la kyntu ia ka sorkar ban pynbeit ia ka dor thymmai na ka bynta ban iarap ruh ia ki draibar taksi, lada ki kali kamai ki hap kamai ryngkat ka jing bud ryntih iaki kyndon ka tnat ka koit ka khiah.
Ka seng ka la kyntu ruh iaka sorkar ban kham pynbun ia ki bos kit nongtrei sorkar kum shi bynta ban kham pynkylluid ia ki bos bad ruh ban bud ia ki kyndon ka tnat ka koit ka khiah ban shong kham pajih na kiwei pat.
Nalor kane Ka Sur u Paidbah Ka Bri u Hynniewtrep ka la kyntu ruh iaka sorkar ban pynbiang ia ki jing ai jing sumar ia ki paidbah hadien ki la mih ka jing kynthoh ba ka CHC ha Mawryngkneng ha ka 25 tarik jymmang 2020 ka la kyntait ban ai jing sumar hapoh ka CHC.
Haba dei bad ki nongrep, na ka liang Ka Sur u Paidbah Ka Bri u Hynniewtrep ka kyntu ruh iaka sorkar ban ai jing iarap ia ki nongrep ka jylla naka bynta ban ioh kheit ia ki mar rep jong ki kum ha kane ka por ba dei por ban kheit ia ki mar rep jong ki ban ioh die namar bun ki nongrep ki shim ram na ki Bank.
Shillong: U myntri ka tnat pule puthi ka jylla, u Ma Lakmen Rymbui myn hynnin ka sngi u la ong ba ka kabinet ka la shim ia ka rai ba nangne sha khmat kito ki ban seng ia ki skul ban ioh ia ka jingiarap na ka sorkar ki hap ban pynbiang ia ki kyndon ba la buh da ka sorkar.
Ki kyndon kiba la buh ban seng skul ka long ba ha jaka sor ka jaka ka dei ban long 2.
5 akar bad ha ki nongkyndong ka dei ban long 3.
5 akar, bad ka kynhun kaba seng ia ka skul ka dei ban don ia ka pisa ban siew ia ka tulop bad ka jingdon kam ka skul na ka bynta lai bnai.
U Myntri ka tnad ba dei peit ia ki pule puthi jong ka sorkar jylla, u bah Lahkmen Rymbui u la ong ba ka sorkar ka la pdiang ruh ia ki kyndon haba dei bad ki kyndon ban ai jingbit ban seng ia ki skul bad ban ai ka jing ithuh ia ki skul ki ban sa plie naka bynta ban ioh jing iarap naka sorkar.
“Wat hadien ki skul ki lah ban iaid lyngba ki kyndon na ka bynta ban ioh jing iarap naka sorkar, ka shong pat ha ka jing ioh bad jing don pisa ka sorkar na ka bynta ban iarap pisa sha ki skul hapoh ka jylla" la bynrap u Ma Lakmen Rymbui.
U Myntri u la ong ba ki la don ki kyndon ha kaba ai jingbit bad jingithuh ia ki skul, hynrei ban pynbha shuh shuh ha ka pule puthi, la donkam ban dang peit bniah shuh shuh dei na kane ka daw ba ka tnad pule puthi kala wanrah ia ka jingkylli ha ki kyndon kiba la don lypa ia kaba ka kabinet kala pdiang mynta ka sngi.
Haba ia dei bad ka jingthung ia ki nonghikai, u Ma Lakmen Rymbui u la ong ba ki dei ban long katkum ki kyntdon kiba la buh da ka NCTE lane da kano kano ka bor kaba dei peit, ha ka juh ka por baroh ki iing skul kiba kin shna ki hap ban long katkum ki kyndon ban don ia ka jingshngain.
Shillong: U myntri ka tnat pynmih bording ka jylla u James Sangma, mynta ka sngi, u la iathuh ba ka tnat pynmih ka Meghalaya Energy Corporation Limited (MeECL) kam lah ban map ia ka bai bording ki paidbah, hynrei kan nym don ka jing shah dain kuna lada ki paidbah ki slem ban siew ia ka bai bording.
“Ka sorkar ka la ioh jing tip ba ki paidbah na ka thain Jaintia Hills ki la phah da ka dorkhas, na ka bynta ban map ia ka bai bording, hynrei nga kwah ban iakhuh ba ka sorkar kam lah ban map iaka bai bording, hynrei kan nym don ka jing shah dain kuna lada ki paidbah ki slem ban siew ia ka bai bording" la bynrap u James Sangma.
Na ka liang u James Sangma u la iathuh ruh ba ka MeECL kam lah ban map ia ka bai bording namar kan hap ban pynmih pisa na ka bynta ban ioh siew ia ka tulop ki nongtrei ka tnat pynmih bording ka jylla ka MeECL.
U myntri ba dei khmih ia ka MeECL u la iathuh ruh ba ka sorkar ka sngewthuh ba bun ki paidbah ki shem jing jynjar ban pynmih pisa kum ha kane ka por ba don ka lockdown, namar bun ki kam ki jam ki hap ban sangeh shwa namar ka lockdown, namar kata ka sorkar ka la rai ba kan nym don ka jingshah dain kuna iaki ba slem siew bai bording.
Lehse kin don shibun kiba sngew iahap, halor ka rai jong U MLA jong ka seng Congress, ban tyrwa ia u lamphang dorbar, ban ot noh shiteng ia ka tulop jongu man u bnai bad katei lehse, kan long shi lak tyngka shibnai (lada katei ka jingtyrwa kan trei kam) bad khlem pep, kan long ka jing myntoi kaba khraw, lada katei ka pisa ka leit sha ka kti jong u paidbah lane lada U MLA, u sam hi noh sha ki dorbar shnong ne ki kynhun kiba donkti ban iakhun ia ka khlam covid 19.
Hynrei, lada iakren pat na kawei ka phang lane na ka liang sorkar, ngi iohi, kumba katei ka jingtyrwa, ka rit than, namar ba ha kine ki lai bnai,  ka sorkar, ka la pynlut T.
115klur lane kaba long T.
40klur ha ka shibnai bad kumta, ia katei ka pisa shi lak jong U MLA ka Nongthymmai, lehse, kan nym larkam shaei shaei ruh, namar ba katei ka pisa, kan hap iaid lyngba ka pla jong ka sorkar.
Kumta ban kham iarap bad ban iohi kam bad ban lait na ka jing shah tangon khajna, kaba har rukom na u paidbah, ha ka jing iakhun ia ka Covid 19, ka la dei namarkata ia U MLA badon burom, ba un ai jingmut sha u lamphang dorbar, ban pynduh noh ia ka MLA skhim, namar ba katei ka don T.
2.
5 klur sha uwei u dkhot bad lada baroh 60 ngut ki ia mynjur, kumta katei ka pisa, kan poi sha ka spah klur eiei bad katei kan lah ban kyrshan pisa ia ka jing ia khun coronavirus, kaba kumba lai ne saw bnai (katba kum katei ka jingkhein haneng) bad kum ka jingsngew lem ia ki riew paidbah, ha kane ka por rem bai kali, dei ban pynhiar noh artad ia ka dor ka petrol, diesel.
Ngi khmih lynti ia U MLA ba don burom jong ka Nongthymmai lem bad kiwei de ki MLA Congress, ba kin mait phang ia katei ka mat, namar ba kam dei shuh ka sobjek, kaba thymmai, namar ba ka sorkar India, ka la dep pynduh ia ka MP Skhim haduh u snem 2022 bad kumta, ka sorkar Meghalaya ruh, kaba ju bud pyrkhing ia ki kyndon jong ka sorkar India, ka dei ban iaid lem ha kajuh ka lynti (ym ban kyrngah tang ia ka MLA Skhim).
Ka la dei ruh ka por ia ki paidbah ne ki kynhun seng bapher, ba kin shim khia ban iakren ia katei ka mat, da kaba khmih lynti ruh ba ka elekshon 2023, kan long kaba khuid kaba suba, ba kan nym don ka jingshah pynbieit tyngka jong ki paidbah, da kaba thied vote da ka pisa jong ka sorkar.
Shillong: Sa uwei uba wan na Haryana, ula ioh jingpang Covid 19 bad utei u don mynta ha ka jingshah sumar ha Tura, thoh U Conrad Sangma, myntri rangbah ka Jylla ha ka facebook peij jongu.
Haduh mynta, ki don 8 ngut kiba don ia katei ka jingpang bad kiba dang shah sumar, ong U Sangma.
Shillong: Hynnin ka miet, katba ki pulit jong ka Khliehtyrshi, ki dang talasi kali, ki la pynieng ia kawei ka Maruti Suzuki Swift, ha katei ka jaka ba don ka jingkieng thew kali, ha  Khliehtyrshi, Jowai Bypass bad kawei ka kali, kaba don ia u number  B/R No.
AS 11 H 1957, ka la iaid beit khlem sangeh, hynrei ka la tynrah ia ki jingker ha katei ka jaka bad ka la tynrah ruh lai ngut ki pulit kiba don ha katei ka jaka.
Ha katei ka jingjia, la iathuh ba ki pulit home guard, ba kynthup ia U  HGV Lucky Dhar na Ummulong Beat House, U Hav R.
Dkhar na ka 4th MLP Bn  bad U Danny Dkhar, uwei na ki riew paidbah, uba don sha pajih haduh 10 phut na katei ka jaka, ula shah tynrah lang ha katei ka kali, kaba la phet krad na katei ka jaka.
La lap kham hadien ia katei ka kali, ha ka jingjngai kaba ar kilometre, tangba u nongniah um don shuh hapoh kali bad ula phet noh sha khlaw.
Mar ia tip ia katei ka jingjia, U bah  M.
J.
Marngar, MPS, Dy.
Superintendent of Police (Hqr/Traffic), U Bah J.
Mairom, MPS, Dy.
Superintendent of Police (L&O), OC Jowai PS, IC Phramer Traffic Cell bad kiwei ki pulit, ki la leit sha katei ka jaka bad ki lap ia kitei ki lai ngut kiba la mynaw jur bad la leit rah mar mar sha Ialong Civil Hospital ban sumar ia ki; hynrei la iathuh ba U bah  Lucky Dhar, ula dep iap ha shwa ban leit rah sha Hospital, katba U  Hav R.
Dkhar jong ka 4th MLP Bn, la kynriah noh sha  NEIGRIHMS, Shillong, katba ia U bah  Danny Dkhar, uba dei u riew paidbah, la shu ai first aid ha hospital bad la pyllait noh.
Ka jingthwet ka iaid hynnin ka miet, haduh ka por 7baje mynstep bad la lap ia lai ngut kiba suba ba ki don ha katei ka kali.
Ha ka jingtohkit, la lap ba ki arngut kiba shong ha katei ka kali, kim don bynta eiei satia bad kumta la pyllait noh bad ka jingtohkit, ka dei tang ia u nongniah jong katei ka kali, uba kyrteng U   Shri Samim Ahmed Mazarbhuiya (40), uba na Silchar,   District Cachar, Assam.
Shillong: U MLA jong ka 25-Mawsynram Konstitwensi u bah Himalaya Shangpliang mynta ka sngi u la pyllait paidbah ia ka jingkren jong u, ha kaba iadei bad ka jing dawa na ka sorkar pdeng ba ka dei ban pynkiew noh ia ka Mahatma Gandhi National Rural Employment Guarantee Scheme (MGNREGS) na ka 100 sngi sha ka 200 sngi.
Ha kane ka jingdawa kaba ia dei bad ka MGNREGS, kaba la tip kum ka bylla sngi ka sorkar pdeng ka dei ban pynkiew ia ki sngi bylla jong ki briew ba bylla na ka 100 sngi sha ka 200 sngi, khnang ba ki briew kin ioh bylla kham bun sngi.
U bah Shangpliang u la dawa ruh ba ka sorkar pdeng ba ka dei ban iarap ia ki longing kiba duna jingioh bad sha ki nongkhaii rit mar T.
10,000/-  khamtam ha kane ka por ba don kane ka pakhang shnong.
U la dawa ruh ba ka sorkar pdeng ka la dei ban pynbiang ia ki kali na ka bynta ka leit ka wan jong ki nong bylla sngi.
Guwahati: Ki la don biang sa 25 ngut kiba ioh pang Covid 19 ha Assam bad mynta baroh kiba ioh pang, ki la poi sha ka 856 ngut ha katei ka Jylla.
Na kitei ki 25 ngut, ki kynthup ia  13 na Kamrup Metro, 4 na Cachar, 3 na Dhemaji, 3 na Barpeta, 2 na Kokrajhar.
Na kitei ki 856 ngut, ki don 87 ngut kiba la jem bad kiba dang don ia katei ka jingpang, ki long  762, ong U Himanta Biswa Sarma, myntri ka koit ka khiah ka Jylla.
Kham mynshwa mynta ka sngi hi, ki don 33 ngut ki don kiba ioh pang  COVID-19 ha Assam.
Kitei ki kynthup ia 10 ngut na  Nagaon, 8 na Kamrup-M, 7 na Cachar, 1 na Hojai/Dima Hasao, 2 na Karimganj/Hailakandi, 2ngut ki bym pat tip jaka sah.
Na kitei ki 831 ngut, ki don 87 ngut kiba la jem na ka jingpang, 704 ngut kiba dang shah sumar bad saw ngut kiba la iap bad sa lai ngut kiba la mih noh na ka Jylla Assam.
Mynta ka sngi, ka Assam, ka don 48 ngut kiba dang ioh pang thymmai bad hynnin ka sngi, ki don 92 ngut kiba ioh pang thymmai.
Ha Nagaland, ki don sa 9 ngut kiba ioh pang thymmai bad mynta, kiba ioh pang ha katei ka Jylla, ki long 18 ngut.
Kitei ki 9 ngut, ki long hynreiw na Dimapur bad 3 na Kohima.
Kiba don ia katei ka jingpang, ki long baroh 12 ngut na Dimapur, 5 na Kohima bad uwei ha  Tuensang, na ka jingdon jong ki 18 ngut ha ka jylla baroh kawei.
New Delhi: Ki puit, ki la nang pyndik shuh shuh sha ki bynta bapher jong ka India bad mynta ki la poi bad kyrniom tyngeh ia ka nongbah Jaipur, jong ka Jylla Rajasthan.
Kitei ki puit kiba poi ha India, la iathuh ba ki dei kiba wan na  Iran bad Pakistan bad kitei ki la nang hiar thma ia ki bynta jong ka sepngi bad ki jaka pdeng jong ka India bad kitei ki wan poi sha India, na ka bynta ban wan wad bam bad ka daw, ka long namar ba kiba bun ki jingbam, ki la dep ot lut ki nongrep bad kitei ki iaid kat shaba lap, ban ioh bam bad ki leit dem kat sha ki jaka ba ki ioh lad ban dem.
Ha ka Lah Sngi U Blei, la iathuh ba ka nongbah Jaipur, ka la shah hiar thma tyngeh ha kitei ki puit bad kitei ki leit dem lut ia ki dieng ki siej, ki leit dem ia ki iing briew, ki sop lut ia ki lum ki wah bad ki la shlei mam, wat ki jaka ialehkai ruh bad katei ka la pynlong ia kiba bun ki trai shnong, ki la ia hylla, kyrkait bad ki ia tied ia ki pliang bad ki tiar pyn sawa, na ka bynta ban pyntieng ia kitei ki khniang, ba kin phet noh, la iathuh.
Wat ki kali ruh, ki ia bunkam ban ia pynpah hon ha katei ka sngi, da ka jingngeit ba kitei ki khniang kin phet krad da ka bor jong ka jing sawa.
Jowai: Ki lai tylli ki seng Nongkhaii ha ri lum Jaintia kiba kynthup ia ka Lumshnong Quarry and Raw Materials Suppliers’ Association (LQRMSA), Ka East Jaintia Hills Drivers’ Association (EJHDA) bad ka All Jaintia Cement and Clinker Transporter’s Association (AJCCTA) ki la pynpaw ia la ka jingpyrshah bad pynrem jur halor ka jinglum khajna be-ain ka sorkar jylla ha ka kyrteng ka GST ha man la ki Weighbridge kiba don ha shi lynter u surok bah.
Ka Sorkar jylla ka la pynmih ia ka hukum kaba naduh ka 18 tarik u Lber 2020 ban phah ia ki Inspector ka Taxation Department ba kin don ha man la ki wieghbridge bad kine ki briew jong ka sorkar kila khrong pisa be-ain na man la ki trok kitmar kiba kynthup ia kito kiba kit marbam mardih.
U President ka AJCCTA, u ma Balen Thubru u la iathuh ba kane ka jingkhrong pisa kitei ki sahep sorkar ka paw shai ba ka long kaba be-ain namar haba ki shim ia ka pisa kim shym la ai kano kano ka slip ne ka receipt.
‘Ki la shim naduh T.
300, T.
500 haduh T.
1000 tyngka kawei kawei ka trok ha man la ki weighbridge kiba don ha Lumshnong, Sunapur Umtyr-a bad haduh Byrnihat’, la iathuh u ba Thubru.
‘Kaba pynlyngngoh shuh shuh ia ngi, ka long ba ia katei ka order la pynmih naduh u bnai Lber, 2020 bad ha kine ki bnai ba ladep ki briew jong ka tax kim ju khrong pisa satia wat lada ki hiar ban jurip ia ka kit ka bah jong ki trok, hynrei mynta pat ka sorkar ka la phah shong syndon ia ki briew jong ka ha ki Weighbridge ban khrong pisa na baroh ki trok’ la bynrap utei u nongialam.
Halor kane, mynta ka sngi, kitei ki lai seng ki la leit ban iakynduh ia u Superintedent jong ka Taxation Department kaba don ha Khliehriat ban pan ka jingshai hynrei utei u heh ha kane ka District um shym la lah ban ai ka jingshai ia ki dkhot bad nongialam jong kitei ki lai seng.
Kumta, wat hadpeng kane ka Lock, na ka liang kitei ki lai seng kim banse shuh ban shim ia ka rai ban khot noh da ka General Meeting ban ioh ia mir jingmut halor kane ka jingeh bad ban shim ruh ia ki rai ban ieng pyrshah halor kane ka jingshah ktah ka jakpoh jong ki nongkhaii kynthup ia ki trai trok.
Ia kane ka jingialang la rai ban pynlong ha ka 1/06/2020 ha Rajasthan Hotel Hynniaw Mer ha ka por 11:00 baje mynstep.
Agartala: Ha Tripura, ki la don sa 10 ngut kiba ioh pang Covid 19 bad baroh kiba ioh ia katei ka jingpang, ki la poi sha ka 242 ngut.
U Biplab Deb, myntri rangbah ka Tripura, u iathuh ba 5 ngut na kitei ki dei kiba wan phai na  Chennai bad Bangalore, 4ngut kiwei pat, ki dei kiba wna na Mumbai bad sa uwei u dei uba trei ha ka tnat rel.
Ha kawei ka khubor, la iathuh ba u don sa uwei uba ioh pang Covid 19 ha Arunachal.
U Pema Khandu, myntri rangbah ka Jylla, u iathuh ba utei u nongpang, um shym pyni dak eiei satia, ba u don ia katei ka jingpang.
Utei u nongpang, u don ha ka met kaba koit ba khiah, ong shuh U Khandu.
Shillong: Kine ki dei ki sngi kiba eh shibun, ha kaba ki lad jingtip, ki dei kiba donkam bha ia u paidlang ka Ri Khasi Jaintia bad ka Jylla hi baroh kawei, hynrei kaba lyngngoh shi katdei, ka long ba ki tnat sorkar, ki ai jingtip ia ki jingtip kiba donkam bad kiba dei ia u paidlang ka Ri Khasi, uba don ha ka jylla bad shabar, da kaba bthah ia ka tnat pathai khubor ka Jylla (information and public relations) ban ai ia kum kitei ki jingtip sha iwei ne ar tylli ki kotkhubor.
Katei ka dei ka jingleh bym salia bad bym khein kor jongki, ia la ka jong ka kam lane lehse ba ki bynnud ban pynlut pisa, na ka bhah jong ka sorkar, ban pynbna iar ia kiba donkam ha ka jingplie ki dukan, ka jingplie ia ki iew ki hat, ka jingplie ia ka leit ka wan ki kali bad kumta ter ter bad ka dei ruh katei ka jingleh bym salia jong ki tnat sorkar, ba ka sa mih ka jingshah bat, shah dain kuna jong ki kali kiba iaid kali, namar ba kim sngewthuh shai ia ki kyndon jong ka sorkar.
Kawei na kitei ki hukum, kaba pyni ia ka jingleh torti, ka dei kaba la pynmih da ka tnat ka kit ka bah jong ka sorkar Jylla, kaba iadei bad ka jing shim wai taksi ia ki nongleit nongwan sha kad rel ne sha kad liengsuin bad ha ka point kaba phra, la thoh sha ka tnat Information and Public Relations, ba kan ai jing pynbna tang sha kawei ka kotkhubor Khasi, kawei kot khubor   phareng bad sha kawei ka kotkhubor Garo.
Katei ka pyni ba kitei kiba donkam ban leit jingleit, ki dei beit kiba pule tang ia kitei ki lai tylli ki kotkhubor ba kim dei kiba pule ia ki phew tylli ki kotkhubor, kiba la pynmih na Shillong.
Ka long ruh kaba lyngngoh ba haduh mynta, ba ka sorkar Jylla, kam shym la ithuh ne pyndonkam ia ki online news portal, kiba la ithuh da ka tnat Information and Public Relations, Meghalaya, Shillong, kiba la pule da ki lak ki ngut ki paidbah kiba don ha satlak pyrthei bad lehse, kiba donkam eh ha kane ka por ia ki jingtip jong ka sorkar Jylla bad ki bym ioh satia, lyngba ki kotkhubor.
Ka jingiap na ka khlam Coronavirus, ka la poi sha ka shi lak ngut ha  United States, katba sa 3.
5 lak ki la iap ha kylleng ka pyrthei, na katei ka jingpang, ong ka khubor jong ka  Johns Hopkins University, katba kito kiba ioh pang ha baroh kawei ka pyrthei, ki la poi sha ka 5.
6 million ngut.
Katei ka jingpang, ka la nang kiew ha India ruh, ha kaba haduh mynta, ki don  1,58,333 ngut kiba ioh pang bad sa 86,110 ngut kiba dang don ia katei ka jingpang.
Nangta ki don 6,566 ngut kiba ioh pang thymmai bad sa 194 ngut kiba iap ha ki 24 kynta ba ladep.
Shillong:U MLA ka Nong thymmai konstitwensi u bah Charles Pyngrope mynta ka sngi lyngba ka shithi sha u lamphang ka ing dorbar u la tyrwa ban khate 50 percent iaka tulop jong u naka bynta ban iarap Pisa iaka sorkar ban iakhun pyrshah ka jing pang ‘corona virus’ hapoh ka jylla.
U bah Charles Pyngrope u la kyntu ia u lamphang ka ing dorbar ban khate 50 percent ka tulop jong u naduh u bnai iaiong 2020 haduh u bnai lber 2021.
Shillong: U myntri rang bah ka jylla u Conrad K Sangma myn hynnin ka sngi u la iathuh ba ka sorkar Meghalaya ka dang btah ia ki tnat ka sorkar ban pynbiang iaka kaiphod halor ka jing shah pynjulor ki shnong ki thaw bad ka eriong ‘Amphan’ hapoh ka jylla.
U Conrad K Sangma u la iathuh ruh ba ki shnong ba shah ktah bha bad ka eriong ‘Amphan’ kidei haka thain Garo Hills bad ka Jaintia Hills nalor kiwei pat ki shnong haki district ka jylla.
“Ka sorkar kala bthah iaka tnat Public Works Department (PWD) bad kiwei pat ki tnat ka sorkar lem bad naki ophisar ka jylla ban eksamin bad pynbiang ia ka kaiphod halor ka jing shah pynjulor ki shnong ki thaw haka eriong ‘Amphan’ la bynrap u Conrad K Sangma.
U myntri rangbah u la ong ruh lyngba ki dur u la iohi shibun ki jing shah pynjulor khamtam ka jing twa ki kynroh, ki surok bad ka jingslei um kylleng sawdong ka jylla namar ka jing lynshop u slap naduh 26 haduh 27 tarik jymmang 2020.
U Conrad K Sangma u la iathuh ruh ba haduh mynta u la ioh jingtip baki don kumba 534 tylli ki ing bad kumba 85 tylli ki shnong kiba la shah pynjulor haka eriong Amphan bad ka sorkar kala thaw ruh ia 5 tylli ki jaka sah shipor ia ki ba shah ktah haka eriong Amphan hapoh ka jylla.
“Hadien bala ioh lut iaki kaiphod halor ka jing shah pynjulor ha ka eriong, naka liang ka sorkar jylla kan sa iakren bad ka sorkar kmie naka bynta ban pan jing iarap" la jubab u myntri rangbah ia ka jing kylli halor ka jing lut haba dei bad ka jing shah pynjulor bad ka eriong.
U myntri rangbah u la iathuh ruh ba ka sorkar kmie haduh mynta lyngba ka tnat State Disaster Relief Fund (SDRF) kala mang 33 klur tyngka naka bynta ban iakhun iaka eriong ‘Amphan’ hapoh ka jylla bad kumjuh ruh ia ka jing pang ‘corona virus’.
“Haduh mynta ka sorkar Meghalaya kala pynlait haduh 5.
3 klur tyngka naka bynta ban iakhun pyrshah ka jing pang ‘corona virus’ bad kumba 2.
2 klur tyngka naka bynta ban iakhun pyrshah ka eriong ‘Amphan’ hapoh ka jylla" la ban biang u myntri rangbah ka jylla.
Shillong: Haba ia dei bad ka jingjia ha Ichamati kaba la jia ha ka 28th Rymphang 2020 ha kaba u bah Lurshai Hynniewta u la duh ei ia la ka jingim ha katei ka jingiakulmar.
U Bah GK Iangrai ha ka kyrwoh kaba la phah myn hynnin ka sngi u la ong ba haduh mynta la kem 8 ngut ki briew bad la mudui mukotduma ia ki 70 ngut kiwei pat ki briew kiba la suba don kti ha katei ka jingiakulmar.
La iathuh ba ia kine ki briew kiba la shah kem la pyngat ha ki kyndon jong ka ain katkum ka Indian Penal Code bad ka ain Prevention of Damage to Public Property Act.
Nongpoh:Myn hynnin ka step ha ka por 7 baje mynstep, la plie ia ka Iew Step kaba don ha Madan Mawspeng kaba don ha Mawroh, Ri Bhoi.
Ka jingplie ia katei ka Iew Step ba shipor ka dei hadien ba la pynkynriah noh ia ka Iew Step kaba la ju long baroh shikatta ha C.
T Memorial Hat Nongpoh na Nongpoh.
Kiba la donlang ha katei ka sngi, ki kynthup ia ka Kong RM Kurbah, Deputy Commissioner ka Ri Bhoi, kum ka kongsan, nangta u Paiem W.
Syiem Nongshai, Sordar Nongpoh Sirdarship Elaka, u Bah CB Syiem, Chairman ka NTC, u Bah Rayonald Kharkamni, Secretary NTC, u Bah O.
Lyngdoh, Rangbah shnong ka shnong Mawroh, ki rangbah shnong ka thain lem bad ki nongdie nongthied kiba la wan sha katei ka Iew Step kaba thymmai.
Ka nongrim kaba la pynlong ban plie ia katei ka Iew Step na CT Hat sha Madan Mawspeng, ka dei hadien ba katei ka Iew CT hat Memorial, ka la khapngiah shaba palat bad la shem jingeh ban pyndonkam ia kata ka Social Distancing ne ka jingiajngai uwei na uwei pat.
Lyngba ka jingplie ia katei ka Iew Step ba thymmai, ka la long shisha ka jingkyrkhu na bynta kito ki nongrep kiba pynmih ia ki mar rep mar riang, namar lyngba katei ka Iew kin sa ioh ban die ia ki mar rep ki mar riang ki jong ki.
Jowai:U Myntri ba dei peit ia ka pule dangle hapoh ka jylla u la wan jngoh mynhynnin ka sngi ia ka Government Boy’s Higher Secondary School namar ba kala don ka jingtwa khyndew ha katei ka skul hyn shisngi, na ka daw ka jingjur u slap bad lyer.
La synran ruh ia u ma Lakmen Rymbui da u Director jong ka tnad pule ha ryngkat ki ophisar bapher bapher.
Na ka liang u ma Lahkmen Rymbui u la ong ba katei ka jingtwa ka khyndew ha katei ka skul ka la ktah ruh ia ki iing ba marjan bad rong ruh ia ka top um kaba don ha katei ka jaka jong ka skul.
Katei ka jingtwa kadei ka khyndew ka la buh ruh ia ka building jong katei ka skul ha ka jingma kaba khraw khamtam ia ki khynnah ba pule ha katei ka skul.
Katei kajuh ka jaka la ka dew ruh ha ki snem ba la leitnoh bad na ka liang u ma Rymbui u la ong namar ba katei ka building kam long kaba shngain satia ia khynnah pule katei ka skul yn hap ban pynpra noh ia ka.
Nongpoh:Ki la don artylli ki iing ha Ri Bhoi, kata kawei hapoh ka shnong Puridua bad kawei pat hapoh ka shnong Niangbarithem, ki la julor hi khait na ka jingshah lynshop ha ka Eriong kaba la khie kynsan myn shi sngi janmiet bad kaba la syllad naphang ha kiba bun ki bynta hapoh ka Distrik.
Kitei ki artylli ki iing kiba la shah lynshop ha ka eriong, ki la julor hi khait bad kaba la wanrah ruh ia ka jingduhnong kaba khraw ia ki trai jong kitei ki iing, namar ka eriong ka la rat naphang haduh ba kitei ki iing ki la julor.
Haba iadei bad katei ka jingshah pynjulor ia kitei ki iing, u MLA ka Nongpoh u Bah Mayral Born Syiem ha ryngkat ki nongkitkam ka Nongpoh Block Congress Committee (NBCC), ki la leit ban jurip bad noh synniang ruh da ki Tin sopiing lem bad kiwei ki tiar donkam hapoh kitei ki iing.
Ka jaitbynriew khasi ka long ka jaitbynriew kaba riewspah bha ha ki khana pateng bad ki khanatang u barim ba jah, naduh ka mynnor mynshuwa haduh mynta kine ki khanatang ki dang sah bad ki dang iai paw shynna ha kaba bun ia kine ki khanatang ki dang ia pule wat ha ki kot hapoh skul la ka long ha ki klas ba rit ne ba heh.
Kum ka khanatang U Raitong, U Ramhah, U Kyllang bad u Symper, ka iew luri lura bad bun kiwei kiwei pat ki khanatang kiba dang sah haduh mynne mynta ia kaba ki longshwa man shwa jong ngi ki la buh ia ki kum ki matti sah nam ha ka jait ka khong u jaitbynriew khasi.
Bun byllai ki khanatang kiba sngewtynnad bha ban pule, tangba ym tangba ki sngewtynnad ban pule hynrei ki don ruh ia ka dor kaba khraw bad ka jingmut kaba jylliew bha, lyngba kine ki khanatang ki kylla long ruh kum ka shlem saindur ia ka longbriew manbriew ha ka sneng ka kraw sawdong ka lyngwiar dpei ha kaba ki riewtymmen ki ju pyndonkam ia ki, kumjuh wat ha ki pateng ki ban sa wan ruh kumjuh.
Kum ka khanatang shaphang u Kyllang bad U Symper ka ai ka nuksa ba ngin long ki briew kiba ia ieit shipara bad ki bym sngap ia ki jingpynshoi ka khlieng ka tyngab ki ba mut ban pynshad shrieh ia ka mut ka pyrkhat ban pynpait pynpra noh ia ka longiing longsem.
Don bun kiwei kiwei ruh ki khanatang kiba kit jingmut bad kiba don la ka dor bah ba khraw ha ka jylli saindur ka pyrkhat ki khun u jaitbynriew khasi.
Mynta ngin ia phai khyndiat bad lyngkot eh shaphang kawei ka khanatang bad kata ka dei ka “Sati Sharyngkuid"Ka Sati Sharyngkuid: Ka “Sati Sharyngkuid" ka dei ka sati kaba phylla bha bad ka long kaba kordor haduh katta katta bad ka dei ka Sati jadu kaba lah ban leh bun ki kam phylla lada uno uno u briew ne ka briew un ioh ia ka.
Tangba ñiar eh ba u ne ka briew ba kin ioh ia ka sa u wei hangno eh u ba da bha eh la ka nusip ka kupar ha ka longrynieng u ban ioh ia ka.
Ka “Sati Sharyngkuid" ka dei kata ka synjat kyntiew kurim ka kynhun ki bsein ha kaba u bsein kum u nongleit kurim u pyndeng ia kane ka sati ha ka Bsein kynthei kum ka nongonkurim kumba ju pyndeng ma ngi ki briew ha ka por iathoh kyntiew kurim.
Tangba haba ia nujor ia ka synjat kyntiew kurim ki briew Bad kane ka synjat ki bsein ka ia pher san lum san wah.
Ka khana pateng ka iathuh tang ki bsein kiba la shongkurim ki ju ioh ia ka bad ki bsein kynthei ki ju deng ruh ha tduh eh jong u tdong ia kane ka Ka Sati Sharyngkuid.
Ka “Sati Sharyngkuid" ka long ka ba don ia ka jingphyrnai haduh katta katta bad kaba kordor bha.
Kane ka sati ka don ia ka bor jadu kaba lada u briew un ioh ia ka u lah ban man spah man phew kyrhai ha ka jingim.
Bad tang da kawei ka sati ka long ban deng ha kiwei kiwei ki pat ki bseiñ bad ka long ban pynheh lane ban pynrit tang da kaba shu hukum ia ka “To phan long ka ba rit" kumta ka la rit “To phan long kaba heh" kumta ka la heh.
Bad la ong ruh ka lah ban pynman spah kyrhai ia u briew tang da kaba shu nam shu iaroh ha ka kyrteng jong ka sati da kaba ong " Ha ka kyrteng ka Sati Sharyngkuid kaba don ka bor ba khraw to long ka dulan bah" kumta ka la ur long, bad lada ngi donkam ia kaei kaei tang shu shim nam kumta ki la urlong lut baroh.
Bad la da jia ba u briew u ioh ia ka baroh ki para briew kin bishni ia u ba ioh namar ba ka jingrem dor jong ka, ka kham palat ban ia u Mawlynnai u seińiong kaba u ju buh bad pynpaw ha ki jaka kynjah.
Bad ki bsein kynthei kim ju da deng koit ia kane haba ki mih ban leit shabar bad ki ju deng ia ka tang ha iing (Krem) jong ki hi ha kaba ia don lang u khyndan bsein baroh.
Kata ka dei ka jinglong ka Sati sharyngkuid kat kum ki khanatang barim bajah u khasi hyndai.
Bad ha ka kot khasi ba la rim bha ba ai kyrteng U MAWPUN JINGTIP ba la pynwandur da i Bah D.
Bareh i thoh shaphang ka wei ka khana ba ai kyrteng “U KHYNNAH SAMLA BAD KA SATI SHARYNGKUID" kane ka khana ka pynpaw ba u ne u samla u ioh ha kti ia kane ka Sati Sharyngkuid na ka daw u pyllait im ia u khun bsein ka long ka khana kaba sngewtynnad bha kaba khring ia ka jingmut jingpyrkhat ki nongpule baroh namar hangne ngi shem ba u nongthoh u iohi ia ka jingiadei lok hapdeng u briew bad ki mrad ha ryngkat ka jingaisngewbha da ki Men bseiñ.
Ki jingsdang ki jingjynjar.
Kine baroh ki long tang ki jingsdang ki jingjynjar (the beginning of birth pain).
Mathaios24:8.
Kiei kiei kiba wan jia, mynta ki long kiba ladep thoh lypa haka ktien u Blei, bad ki dei ban jia.
Kumta ngi long kata ka pateng kaba iohi ia kine kiei kiei ba la thoh haka ktien u Blei.
Ngi long ka pateng ba iohi iaka jingkhielung u dieng Dumbur , kaba thew ia ka Ri Israel.
Ngi long ka pateng kaba iohi ia ki jingsdang jong kita ki jingjynjar ia ka ba la thoh ha ka ktien u Blei.
- Ba kin long ki nemsniew jingiapthem (khlam) bad ki jingkhynniuh jumai.
Ka ktien u Blei ka ong- Ba ki long tang ki jingstad, kam pat dei kaba kut.
Aiu ka pyrthei ka iohi mynta? Ki long ki jingjynjar suda.
Ka khlam (pandemic) ha sawdong pyrthei.
Ka nemsniew kane kala poi, ki puit khlam ki la wan rung ha India (Locusts).
Ki jingrang bad shit tyrkhong haki bynta ka pyrthei, ki jingpluh ding, ki jingshlei um bad pynjot ba shyrkhei ka mariang.
Ki jingduk jingkyrduh ka jinghiar ka ioh ka kot kala ktah ia u khunbynriew sh pyrthei.
Nangne ki mih ki jingartatien, ki jingsheptieng, ki jingduh jingkyrmen kiba khraw ia ka jingim briew.
Haba kine ki wanjia wan hap, ki Ri ki khynnog ia kawei pat ka Ri, u briew ia u briew.
Hynrei ngi klet noh ia ki jinguathuhlypa ka ktien u Blei ba ki ne kiei kiei kin wan hap wan jia bad  ka la jia ruh ha ka pateng ba mynta.
Kiei kiei baroh kimjia khlem ka jingtip jong u Blei bad ki jia ruh hapoh kipor ki kynta ba u la buh.
Bad balei ka jia? Kadaw baroh kalong ba ki briew kimla klet ia u Blei bad ki pyllong blei ia ka spah kane ka pyrthei.
U Blei u shah ba kiei kiei ban jia dei namar ba umdei u Blei u ba lamler hynrei u hap banpyndep ia kaba ula kren.
Isaiah 46:11.
Kumta ki jingjia kiba mynta ki long tang ki jingsdang jong kita ki jing jynjar (The beginning of birth pain).
Kumba long ha ki longkmie (dakaba burom) hashwa ba kin kha ia I khun.
Kumta ruh hashwa ba kin kha ia ki khun.
Kumta ruh ha shwa ba kata ka jynjar ba khraw kan wan, kin wan shwa kine ki barit mynta.
Ia mynta hi ka bakut kam pat jia.
Mathaios 24:6.
Ka jingshyrkhei Kadon sha khmat ha ki sngi ki snem ban wan.
Kaba kut kan long ka por ki jing jynjar bah jynjar san, ka kordit bah kaba ympat ju long namar dangling ka pyrthei.
haduh mynta em – lymnne kan ymlong shuh ruh, Mathaios 24:21.
Ka jynjar bah ka ban salong kan jia ha ka pork aba “kan salong kata ka jingijli ba pynjot ba la ong da u Daniel Nongiathuhlypa, ba ka daieng ha kata ka jaka ba Khuid (Holy Place) ha Jerusalem Mathaios 24:15/ Daniel 9:27.
