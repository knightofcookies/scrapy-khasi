U Conrad, ula leit rah ruh ia ka mat jong ka jing bym ithuh ia ki samla kiba pass MBBSE na NEIGHRIMS bad sa ki jingsiew kiba dang sahteng, kiba dang dei ban siew da ka sorkar India.
U Jayanta Kumar, myntri ka koit ka khiah jong ka Manipur, ula synran lang ia U Conrad Sangma, myntri rangbah ka Jylla, ha katei ka jing iakynduh bad U Nadda.
Ka NEIGRIHMS, Shillong ka dei kaba la seng ba kan plie ia ka jingpule ha ka kyrdan  postgraduate bad ka dei kaba la seng, ba kan ia ryngkat bad ka AIIMS ha Delhi lane ka  PGIMER, Chandigarh, kiba don ia la ka jong ka bor ka laitluid trei kam, katba kum ka ain jong ka Parliament.
Ka sorkar India, ka la rai ban plies huh shuh ia ki hospital kiba ia ryngkat kyrdan bad ka AIIMS, ha kaba kawei kan don ha Assam.
Jowai: Ka jingsahteng ban buh ia ki jaka talasi mynder ha ka Jylla, ka la pynlong ia ka KSU Jaintia Hills, ba kan leit dawa na ki bor pyniaid District jong ka West Jaintia Hills.
Ka KSU, ka sngew diaw mynsiem ruh halor ka jingjyllei ka khaii die kyrteng lane ka benami ha katei ka District.
Ha ka 10 tarik u Jymmang, katei ka seng ka la ia kynduh markhmat ia u DC ka West Jaintia Hills District bad ia u CEM ka JHADC na ka bynta ban pan jingshai bad buddien halor ka jingiaid shakhmat ka jingpyrkhing mynder ia kaba la tip kum ka Comprehensive Mechanism.
Ha kaba iadei bad ka jaka rung jaka mih, na ka liang ki Nongialam ka KSU JHDU hapoh ka jingialam u President ka KSU JHDU, U Samla Ohibait Dkhar ka la kyntu jur ia u DC ka West Jaintia ban pynstet ia ka kam na ka bynta ban ioh tei kloi ia ka khyrdop ban peit ia ka rung ka mih ki mynder shapoh ka Bri U Hynniewtrep.
Ha kaba iadei bad ka District Task Force, na ka Liang ka KSU ka pynpaw ia ka jingsngewkhia halor ka jingbym shimkhia bad ka jngpynslem ki bor ba halor ban pyntreikam ia ka District Task Force, wat la ia kane ka kam la dep pynbna naduh ka snem 2016, kat kum ka  clause 5.
(1) jong ka Meghalaya Resident Safety and Security Act 2016.
Katba ha kaba iadei bad ka jingkynrei jong ka jingleh Benami hapoh ka Jylla; na ka liang ka KSU ka la kyntu ia kine ki arngut ki nongialam ba hakhmat ka District ban tehlakam ia ka jingjur bad ka jing jyllei palat ka jngkhaii hapoh ka Jylla da ki bar jylla ha ka kyrteng ki Trai Jylla (Tribal) da kaba pyntreikam iaka Benami Transaction (Prohibition) Act 1988 bad ruh ka Jaintia Hills Autonomous District (Trading by Non Tribal ) Regulation Act 2011.
Kiwei pat ki mat kiba ka Seng ka la wanrah hakhmat kine ki arngut ki heh ka District  ki long halor ka jingdonkam ban pynlong ia ka jingkhynra Trading Licence bad  kem mardor ia ki nongkynshoit kiba long ka daw bah ia ka jingmih ka Jinghuri hura kat haduh ba shah thang ki jaka rep ki nongrep haka Shnong Amlanai West Jaintia Hills.
Halor kine ki mat kiba donkam kiba ka seng ka la buh hakhmat u Deputy Commisioner ka West Jaintia Hills bad ruh ha khmat u Chief Executive Members ka JHADC, na ka liang kitei ki arngut ki la kular hakhmat ki nongialam ka Seng ba kin shimkhia ia kane ka kam katba lah.
Nongstoiñ: Myn hynnin ka noh sngi ha kapor kumba 12:30 PM kawei ka thuk thuk kaba don ia u number ML05 H 1912 ka la ia tyngkhuh bad kawei ka trok kit khyndew ha kawei na ki jaka jong ka shnong Mawpun kaba dei ka surok Nongstoiñ-Mawkywat.
Katkum ka tyllong khubor bala ioh lum la ong ba katei ka trok kit khyndew kaba don ia u number ML06 3409 ia kaba la niah da u Roken Nongrang 28 snem kala mih na ki thaiñ Nongjyllieh bad ka dang thmu ban leit sha ki thain Marskuin hynrei mar iapoi ha katei ka jaka kumno re kumno k ala ia tyngkhuh bad katei ka thuk thuk kaba dang wan na ki thaiñ Rangblang.
Kitei ki ar ngut kiba la mynsaw jur ki kynthup ia u nongniah jong katei ka thuk thuk u bala tip kyrteng kum u Teibor Thyrniang 34 snem bad u paralok u Johnpaul Lyngkhoi 21 snem kiba dei na ka shnong Nongbah Rangblang.
Ia kitei ki ar ngut la pynkit noh sha Civil Hospital Nongstoiñ ban ioh ia ka jingsumar kaba kyrkieh bad ia katei ka trok bad ka thuk thuk la bat noh da ki pulit ka Nongstoiñ bad ka jingtohkit ha kaba iadei bad katei ka jingjia ka dang iaid Sha khmat.
Shillong: Ha ka miet sngi palei ka la don ka jingkhie eriong kaba jur ha Ampati bad ka la don ruh ka jingkhie u kyllang bad ha katei ka jingjia ki la don bun ki jingjulor naduh ki ing briew bad ki jingthung jingtep.
Ka la don ka jingkhyllem dieng ha pdeng surok kaba la wanrah ia ka jingsahkut kali.
Ki ing briew ki ing sorkar ki la sha ktah ha katei ka jingjia, u wei u diengbah u la khyllem ha ka ophis jong u Superitendent of Police kaba don ha Ampati bad ka ophis jong ka DIPR ruh ka la ngat ha katei ka juh ka apot.
Haduh mynta la iathuh ba ki don haduh 13 tylli ki ing kiba la julor bad 3 tylli ki la shah rong lut plain ha ka eriong.
Shillong:Ha ka janmiet jong ka 17 tarik u Iaiong ha ka por 4:30 janmiet, ka khunlung Ibapynkmen Ryntathiang, ka khun balai jong u bah Wadbor Herit Nongrum bad ka kong Wandashisha Ryntathiang na ka shnong Madan Bynther, West Khasi Hills District, ka la syntuid bad shah kit ha ka um, katba ka dang ai jingbam sniang harud Wah Kynshi.
Katei ka jingjia, ka la jia katba maka bad ka hynmen arkmie jongka, ka Tiewshalor Ryntathiang 18 snem, ki dang leit ban sait ia ka borti aijingbam sniang harud ka wah Kynshi.
Hadien ba la dep ban sait ia kita ki borti, ha shuwa ban wanphai ka Ibapynkmen Ryntathiang ka la syntuid bad  ka hymmen ka la lynñiar ban pyrta ia ka jingiarap.
Ynda haba ka um ka la rong ia I ha ka jingjngai kumba shispah metre ei-ei, uwei u samla rangbah u Bah Shanlang Marbañiang 26 snem, kurim jong ka kong Ibadeishisha Kharjana na ka shnong Madan Bynther haba u la iohsngew ia ka jingpyrta, u la mareh bran bran bad kynthih sha um ryngkat bad ka jaiñ ba u phong ban iarap ia katei ka khunlung.
Ka khunlung ka la iapler, hynrei hadien ka jingpyrshang ban pynmih ia ka um na ka met jong ka, ka la kyndit bynriew.
Mynta ka 11 tarik u Jymmang 2018, ka Dorbar Shnong hapoh ka jingialam u Sordar  Bah J.
Jyrwa bad Secretary Shnong u bah C.
Nongkynrih, ki la leh  burom ia utei u samla rangbah u bah Shanlang Marbañiang na ka bynta ki kam bakhraw ba u la pyllait im ia ka mynsiem briew.
Ha katei ka sngi la iadonlang u bah V.
Swer, B.
D.
O.
Mairang Block, Mairang Civil Sub-division, bah P.
Syiem O/C, Mairang Police Station bad U Bah Donbok Ryntathiang, Rangbah Kur Ryntathiang kiba la ai jingkren ban pyrto ia katei ka kam bakhraw kaba long ka kam jong ki riewshlur ryngkat bad ki jingkyrkhu kyrdoh.
La sakhi lang ban pynshongkun ia ka jingialang da ka jingdonlang ki Nongkitkam shnong ka Shnong Madan Bynther, ki Sordar Shnong na ki shnong bamarjan, ka Sengkynthei Shnong Madan Bynther, ki nongshongshnong ryngkat u bah Khrawbuit Ryntatiang, General Secretary bad u bah Panbor Ryntathiang Financial Secretary ka  Dorbar Kur Ryntathiang.
Nalor ki jingkren, na ka liang ka Dorbar Shnong, Sengkynthei Shnong bad na ka ing ki la ai da ki mementoes ryngkat ka jingaisngewbha da ki pisa kum ka jingsngewnguh ia katei ka kam bashlur kaba utei u samla rangbah u la leh.
Na ka liang jong u O/C, Mairang P.
S.
la ai ia ka sertiphiket kam riew shlur.
Ha katei ka sngi la iapoi ruh sha ka jingmynjur lang ba dei ban phah ia ka kyrteng jong u bah Shanlang Marbañiang sha ka Sorkar ban ithuh ia ki kam bashlur jong u.
Ha kaba iadei bad kane ka kam, ka Dorbar Kur Ryntathiang ka pynpaw ia ka jingsngewnguh kaba khraw ia utei u Samla Rangbah ia ka mynsiem ban iarap ia katei ka khunlung, lymda kumta, katei ka longing ryngkat bad ka Kur baroh kawei kan jin da la duh ia kawei ka mynsiem bakordor.
Ka Dorbar Kur Ryntathiang ka ai ia ka jingkyrkhu kyrdoh ia utei u samla rangbah, ryngkat ia ka ing ka sem bad ia ka kur jong u ba U Blei Un da kyrkhu ia ki lyngba ki por baroh.
Shillong: Ka Khasi Student’s union South West Khasi Hills ka la phah jingthoh sha u myntri rangbah ka jylla u Conrad K Sangma ban pynpaw ba ka KSU ka pyrshah jur ia ka jingthmu buh ktem ki shipai BSF ha ka shnong Rangthong.
Halor katei ka jingpyrshah jong ka, ka KSU ka la pynpaw ha katei ka jingthoh ba ka pyrshah namarba lada ai lad ia ki shipai ban thaw ktem kaba nyngkong eh ki paidbah kin duh ia ki jaka puta bad kaba ar ka long ba shisien ba la kylla jaka shipai ki jaka kin ym hap shuh hapoh ka jingpeit jong ka District Council ne ka 6th Schedule hynrei kan kylla Cantonment Area noh kaba hap ban peit da ka tnad poing ne ka tnad iada ri jong ka sorkar India.
Shuh shuh ka KSU ka la ong ba katei ka jaka ba ki shipai BSF ki kwah ban thaw ktem ka dei ka shnong kaba don jngai jngai bah na khappud ka India bad Bangladesh bad kam don jingtieng jingsmiej eiei ia ki briew katei ka thaiñ.
Kaba khadduh ka KSU ka la ong ba katei ka jaka ka dei kaba don hajan jong ka jaka ba ka sorkar India ka kwah tih Uranium bad ka jingpan jaka ki shipai BSF ka pyntharai sniew ia katei ka seng ioh ba ka jingthmu ka long ban tih Uraniu mda ka bor ne ban ioh jingiada na kitei ki shipai ban pyntyllun ia katei ka jingkwah tih Uranium ka sorkar.
Ia katei ka jingthoh la soi da u President KSU SWKH u samla Forwardmen Nongrem bad u General Secretary u samla Jiedskhem Nongsiej.
Shillong: U MLA ka Congress na Mawlai u Bah Process T Sawkmie, u la kyntait ba ka don ka jingdawa ne ka jingiakhih ban pynkhyllem nongialam haka Congress ha kane ka jylla kumba la paw ha ki lad pathai khubor.
U MLA ka Mawlai u la ong ba kam don kano kano ka jingthmu ban bujli haduh mynta ia u Dr Mukul Sangma uba long u nongialam ka Congress Legislature Party (CLP).
“Kam don kano kano ka jingthmu ban bujli nongialam, ngi dang shaniah skhem ha u Dr Mukul kum u nongialam", la ong u Bah Process haba kren mynta ka sngi bad bynrap, “Baroh ki MLA ki dang shaniah ha u Dr Mukul kum u nongialam bad kam don satia kano kano ka jingujor pyrshah ia u".
Ha kajuh ka por, u la ong ba ka jingmih ka jingiakynnoh ha ka party khamtam halor ka daw ba ka jingrem ka Congress ha Williamnagar, kam nym ktah satia ia ka Congress ha ka elekshon shiteng samoi kaban long ha Ampati ha ka 28 tarik mynta u bnai bad u la kop ba ka Congress kan jop biang.
“Ngim tip eiei ia ka jinglong jingman ka jingiakynnoh halor ka Williamnagar hynrei ka Congress kan jop beit na Ampati namar ba ka dei ka konstitwensi ha kaba u Dr Mukul u la leh shibun ki kam pynroi", la ong u Bah Process.
Ka elekshon shiteng samoi ha Ampati kan long ha ka 28 tarik mynta u bnai hadien ba u MLA u Dr Mukul Sangma uba jop ar tylli kata na Ampati bad na Songsak ha ka elekshon ba dang shu dep, u la rai ban iehnoh na Ampati da kaba bat ia ka Songsak.
Kham mynshwa, ki nongialam ka Congress ha Williamnagar ki la iakynnoh kawei ia kawei pat hapdeng ka kynhun jong ka Deborah Marak bad ka kynhun ba kyrshan ia u Dr Mukul Sangma.
Katba ka kynhun jong ka Deborah ka la kynnoh ba ka jingshah rem ka Deborah ha kane ka elekshon ha u kyrtong ka NPP, ka dei namar ba leh arsap u Dr Mukul ban kyrshan ia u kyrtong shimet napoh napoh katba ka kynhun jong u Dr Mukul, ka ka kynnoh ba ka Deborah ka don ka jingiajan bad u nongialam ka BJP na Assam u Himanta Biswa Sarma, kaba la pyllong ia ka ban shah rem kput ha ka elekshon.
Shillong: Ka Khasi Student’s union South West Khasi Hills ka la phah jingthoh sha u myntri rangbah ka jylla u Conrad K Sangma ban pynpawba ka KSU ka pyrshah jur ia ka jingthmu buh ktem ki shipai BSF ha ka shnong Rangthong.
Halor katei ka jingpyrshah jong ka, ka KSU ka la pynpaw ha katei ka jingthoh ba ka pyrshah namarba lada ai lad ia ki shipai ban thaw ktem kaba nyngkong eh ki paidbah kin duh ia ki jaka puta bad kaba ar ka long ba shisien ba la kylla jaka shipai ki jaka kin ym hap shuh hapoh ka jingpeit jong ka District Council ne ka 6th Schedule hynrei kan kylla Cantonment Area noh kaba hap ban peit da ka tnad poing ne ka tnad iada ri jong ka sorkar India.
Shuh shuh ka KSU ka la ong ba katei ka jaka ba ki shipai BSF ki kwah ban thaw ktem ka dei ka shnong kaba don jngai jngai bah na khappud ka India bad Bangladesh bad kam don jingtieng jingsmiej eiei ia ki briew katei ka thaiñ.
Kaba khadduh ka KSU ka la ong ba katei ka jaka ka dei kaba don hajan jong ka jaka ba ka sorkar India ka kwah tih Uranium bad ka jingpan jaka ki shipai BSF ka pyntharai sniew ia katei ka seng ioh ba ka jingthmu ka long ban tih Uraniu mda ka bor ne ban ioh jingiada na kitei ki shipai ban pyntyllun ia katei ka jingkwah tih Uranium ka sorkar.
Ia katei ka jingthoh la soi da u President KSU SWKH u samla Forwardmen Nongrem bad u General Secretary u samla Jiedskhem Nongsiej.
Shillong: Ki sengbhalang bapher na ri Tura ba kynthup ia ka GSU, FKJGP, ADE bad  AYWO ki la dawa na u  Deputy Commissioner ka West Garo Hills ba un khang noh syndon ia ki 3 tylli  ki dukan jong u Vivek Agarwal bad kiba haing jong u namarba kitei ki dukan kim don ia ka laisne khaii jong ka GHADC.
Ki lai tylli ki dukan ba kitei ki sengbhalang ki dawa ban khang ki long ka GLR Pharmaceuticals, ExcelCare bad kawei pat ka dukan Hard Ware kaba dei trai da u Manoj Agarwal.
Kitei ki sengbhalang kham mynshuwa ki la leit khang ia kitei ki dukan hynrei hadien katto katne por ki dukan ki la plie biang namar ka jingtuklar jong u Chairman barim ka ANVC-B u Bernard Marak uba la kam ialade ba u ia dei trai  lang bad kitei ki malik dukan.
Kitei ki sengbhalang ki la ong ba kim ngeit ba u Bernard un ia dei trai lang bad kitei ki bar jylla.
Ki la kynnoh ba ka jingkam jong u ka dei namarba u la shah pynngop ha ka bor pisa.
Shillong: Ka Hynniewtrep Youths’ Council-Central Body hapoh ka jingialam u Samla Roy Kupar Synrem, Education Secretary, CEC, ka lah leit ban iakynduh ia ki Principal jong ki College mynta ka sngi ha Shillong, na ka bynta ban buddien ia ka jingthep klas ha ki Course bapher bapher bad ban kyrpad ia kine ki College ba kin pyrshang katba lah ban pynrung nyngkong eh ia ki samla pule trai Jylla, ha ki sobjek bapher bapher kiba don ha kine ki College.
Na ka liang ka Seng ka lah ioh ban ia kynduh ia ki Principal jong ka St Edmund’s College bad Shillong College bad kumjuh ruh ia ka Vice-Principal jong ka St Mary’s College, Shillong bad aiti ruh ia ka jingthoh halor kane ka bynta.
Ka Seng ka la ban jur ba lada don ki khynnah kiba dei na ka jaidbynriew Hynniewtrep, kiba ioh ia ki marks kiba biang, dei ban ailad shuwa ia ki khynnah samla Trai Jylla ban iohlad ban pule ha ki.
Hadien ka jingiakren, ki nongpyniaid jong ki College ki lah kular ia ki nongialam ka Seng ba kin pyrshang katba lah ban iarap ban pynrung klas ia ki khynnah Samla Hynniewtrep ha ki College jong ki.
Ka Seng lyngba kane ka kyrwoh ka kyntu ruh ia kiwei kiwei ki College kiba don ha kylleng ka Bri u Hynniewtrep, ba kin ialeh katba lah ban iarap ban pynrung Klas shwa ia ki samla trai shnong ha  ki College jong ki.
Na ka liang ka Seng kan sa leit ruh ban ia kynduh ia kiwei ki nongpyniaid College ha ki sngi ban wan halor kane ka phang, ong ka kyrwoh na U bah  Marcos Marthong, Publicitu Secretary, HYC-CEC.
Shillong: Ka kynhun ka seng jong ki samla pule ka dong mihngi ka North East Students Organisation (NESO), ka la pyrshah jur ia ka jingthmu ka sorkar India ban thaw ain lyngba ka Citizenship Amendment Bill 2016, ban pdiang ia kiba long niam Hindu, Parsi, Buddhist, Khristan kiba sah ha Pakistan, Bangladesh bad Afghanistan ban wan long kum ki nongshong shong ka ri.
Ki nongialam jong ka NESO, haba ia kynduh ia ki dkhot ka Joint Parliamentary Committee (JPC) ha ka Sngi Palei:Wlytan.
Shillong: Ka kynhun ka seng jong ki samla pule ka dong mihngi ka North East Students Organisation (NESO), ka la pyrshah jur ia ka jingthmu ka sorkar India ban thaw ain lyngba ka Citizenship Amendment Bill 2016, ban pdiang ia kiba long niam Hindu, Parsi, Buddhist, Khristan kiba sah ha Pakistan, Bangladesh bad Afghanistan ban wan long kum ki nongshong shong ka ri.
Hynnin ka sngi, ki nongialam ka NESO hapoh ka jingialam u Adviser u Dr Samujjal Bhattacharya bad u chairman u Bah Samuel Jyrwa ki la aiti ia ka dorkhas ha u chairman ka Joint Parliamentary Committee (JPC) u Rajendra Agarwal ha Shillong, ha kaba ki la pynpaw kawei ka sur, ba kim lah ban pdiang ia kane ka Bill ba la thaw da ka sorkar pdeng.
Haba kren sha ki nongthoh khubor hadien ba la iakynduh ia ki dkhot ka JPC, u Dr.
Samujjal Bhattacharya u la ong ba ka NESO ka ai jingiaroh ia ka sorkar Meghalaya, kaba la rai ban pyrshah ia kane ka Bill bad kyntu ia baroh ki jylla jong ka dong mihngi ba kin ieng ha kajuh ka sur.
“Ngi la pynsngew ha ka JPC ba ka dong mihngi ka la shah iuhroit naduh ka jinglait luid ka ri India ha ka liang ka ioh ka kot bad kumjuh ha ka sain hima sima", la ong u Samujjal.
U la ong biang, “Ha ka jinglaitluid na ka sorkar phareng, la buh ia ka NE bad ka Pakistan hynrei ngi hap ban iakhun pyrshah ia kane bad ha kata ka por u Mahatma Gandhi u la kyrshan ia ngi.
Ha ka jingwan hiar thma ka China ha u snem 1962, u Myntri Rangbahduh ka ri ha katei ka por, u Jawahalal Nehru u la ong, Goodbye North East’,.
U la bynrap shuh, “Ha u snem 1949, la don ka jinglong ka jingman ha ka ri ha kaba u Myntri Rangbahduh ka ri, u la kyrpad ia ki Myntri Rangbah ka thain mihngi ban ai jaka sah ia ki phetwir na Bangladesh hynrei haba ki Myntri Rangbah ki la ong ba kim don jaka namar ba ki hap ban ai ia ki briew lajong, u Myntri Rangbahduh u la byrngem ban sangeh ban ai jingiarap pisa", la ong u adviser ka NESO.
U la ong ba ka jingmut jingpyrkhat jong ki briew na Delhi ka long ka bym lah ban pdiang da lei lei ha ki paidbah ka dong mihngi.
“Ia kane ka Citizenship Amendment Bill 2016 la sdang da ka sorkar Congress ha ka por ka UPA hynrei la buddien tyngeh da kane ka sorkar NDA kaba mynta", u la ong.
“Ngi la pynsngew ba ka dong mihngi kam dei satia ka jaka theh niut ia ki briew ban wan sah beain na Bangladesh", u la ong.
U la ong ba ki briew ka dong mihngi ki la long kiba la sbun mynsiem shisha namar ba shwa u snem 1971, ki la ai jaka ia ki poiwir na Bangladesh hynrei shwa utei u snem (1971), ym don jaka shuh ia ki ban pdiang ha dong mihngi namar ba la shu thngain jubor ia ki briew na Bangladesh ha kane ka thain.
“Ka Assam bad ka dong mihngi baroh kawei, kam dei ka jaka bret ia ki briew na Bangladesh.
Ngi la dep aisoi ia ki Accord bad ka sorkar India ba hadien u snem 1971, ngim lah shuh ban pdiang ia ki briew na Bangladesh hadien ba ngi la leh sbun shwa une u snem ia ki", u la ong.
U la ong ba wat ka Supreme Court ka ri ka la ong ba namar ba ka jingjur ka jingwan rung beain ki briew na Bangladesh, ka la buh ka jingma ia ka ri bad ka Guwahati High Court ruh, ka la ong ba ki briew ba wan rung beain ha Assam na Bangladesh, ki long ki nongthung syiem.
“Hynrei kumno ka sorkar ka sngap bad kumno ka thmu ban wanrah shuh shuh ia ki briew na Bangladesh sha dong mihngi", u la ong bad bynrap, “kine ki briew na Bangladesh ki wan rung beain lyngba ka Assam, Tripura, bad na kiwei ki jylla".
“Ka sorkar UPA ba ialam ka Congress ka la ong ba ki don 1.
2 klur ki Bangladesh kiba rung beain sha India, ha kaba ki don 57 lak ha West Bengal, bad 50 lak ha Assam bad kane ka sorkar NDA ba ialam ka BJP, ka la ong ba ki briew kiba wan rung beain na Bangladesh sha India ki la kot sha ka 2 klur bad kane ka la paw ba ka nangkiew", u la ong.
“Kumno ngi lah ban leh sbun ia kine ki briew ba wan rung beain na Bangladesh, ngim lah ban leh sbun ban pdiang ia ki.
Ngi don ki Sixth Scheduled, ki ain ia ki riewlum hynrei ki la shah skud jubor ha ki briew ba wan beain na Bangladesh", u la ong.
U la ong ba ka NESO ka dawa ba ka sorkar India ka la dei ban thaw da ka ain kaba khain ban iada ia ki riewlum jong ka dong mihngi ba kin long trai halor ka khyndew ka shyiap, ka jaka puta, ka spah mariang.
“Ngi donkam ka ain ban iada ia ki riewlum bad ngi donkam ka Inner Line Permit (ILP)", la ong u Samujjal bad dei ban pyntreikam ia ki jingiateh soskular ne ki Accord ba la iasoi.
U la ong ba ka Delhi ka pyrkhat ba ka India ka kut tang ha Kolkata bad ha kane ka thain mihngi ka la wanrah da ki ain iakjakor bahar rukom ban khnoit ia ki briew bad ka jingma kaba la paw ka long ka jingkylla rit paid ki trai shnong ha Tripura ha kaba ia ktien jongki ruh ym ithuh shuh.
U la ong ba na ka liang ki dkhot ka JCP ki la iaroh ia ka jingrah ka NESO ia kine ki point kiba shongnia bad kan sa aiti sha ka sorkar halor kane.
U la iathuh ba lashai ka sngi, ka NESO kan iashong jingialang ban iakren ia kane ka kam.
Ha kawei ka liang, u chairman ka NESO u Bah Samuel Jyrwa u la ong ba ka seng ka ieng pyrshah beit da kano kano ka lad ia kane ka jingthmu ban pynlong ain ia ka Bill namar ba kan buh ia ka jingma kaba jur bha ia ki trai shnong ka dong mihngi.
“Wat khlem pat don kane ka Bill, ngi  la mad ia ka jingeh kaba jur na ka jingwan buhai shnong beain ki briew na Bangladesh, lada ailad biang ia kane ka Bill, ka long ka jingma kaba shyrkhei shuh shuh", la ong u Bah Samuel.
U la ong ba shwa u snem 1971, la iasoi ia ki jingiateh ba bun bad ka sorkar India  ban pdiang ia ki briew ba sah shwa utei u snem bad hadien katei ka snem, ym lah shuh ban pdiang ha dong mihngi.
U la ong ba ka NESO ka la pdiang ia ka rai ka sorkar Meghalaya ban pyrshah jur ia kane ka Bill bad kyrmen ba kiwei ki jylla, kin bud nuksa lang.
Shillong:Ka seng HNLC, ka kren shai myn hynnin ka sngi, ba kan nym pyndem wait satia ialade kumba la jia ha kiwei pat ki dkhot barim jongka mynshwa.
Katei ka seng, ka iathuh ba ka dei naduh u snem 2004, ba ki la rai ban sangeh noh na ka jing ialeh thma, hynrei ban iakren bad ka sorkar.
Ka HNLC, ka ong ba kumba ka long mynta ka sorkar Jylla, ka kwah ba ki dkhot jong katei ka seng, ba kin pyndem wait shwa bad halor katei ka mat, ka HNLC, ka ong “Kumno ngin shaniah haba ngi la mad ia ki jingjia kiba kthang mynshwa.
Saw snem ngi la shu shong dum kumto bad mynta ngim lah ban leh bieit da kaba pyndem wait bad aiti ia la ki jong ki tiar ialeh" ong ka kyrwoh na U bah Sainkupar Nongtraw, Publicity Secretery ka HNLC.
“Kumno kan jia ia ki mat pyrkhat jongngi, kiba ngi la iakhih da ki phew phew snem" ong shuh ka kyrwoh bad ka la ong ruh ba u myntri kam poh iing, u dei ban iakren bad ki sengbhalang, ki nongialam niam bad ki MLA, kiba na Khasi Jaintia Hills ba kan don ka jingailad ia ka HNLC ruh ba kan iakren iasuk kumba long ka ANVC, lane ioh lehse ka long pynban ka rai shiliang khmat, kaba lah ban rung ha ka jingmut jing pyrkhat jong kiba bun ki paidbah ha Khasi Jaintia.
Ka HNLC, ka kren shai ba kane ka dei ka kabu ksiar ia ka sorkar, ba kan wan rah ia ka jingiakren kaba beit bad kaba shai  bad ka HNLC ruh ka pynpaw, ba  ka long kaba la kloi ban wan sha ka miej jong ka jingiakren.
Ha kajuh ka por, ka HNLC, ka ong ba lada ka jing ia sngewthuh kam poi satia, kumta ka long kaba la pynkhreh ban ialeh pyrshah bad ban pynthut ia ka shongsuk shongsain ha ka Jylla.
Shillong: Ka Meghalaya Editors and Publishers  Association (MEPA) mynta ka sngi ka la pynkupburom ia u General Secretary barim jong ka u bah George B Lyngdoh uba la kiew sha ka kyrdan MLA.
U bah George Lyngdoh u dei u nongialam barim jong ka MEPA uba dang shu shah jied kum u MLA ka Umroi konstitwensi ha ka elekshon MLA ba dang shu dep shen.
Ha ka jingialang kaba la pyniaid da u Dr.
Jhunjhunwala kaba la long ha  Khasi National Dorbar Hall la don ki Editor, ki Publisher , ki nongthohkhubor  bad ki nongtrei ha ki kotkhubor.
Ha katei ka jingialang pynkupburom ki la don bun ngut ki nongthohkhubor kiba la kham rangbah kiba la kren ai khublei ia u bah George uba la poi sha katei ka kyrdan.
Ki nongkren kiba la kren ha katei ka sngi ki kynthup ia u President ka MEPA uba dei u Editor jong ka kotkhubor Rupang u bah R.
M Shabong,  u Editor jong ka u Mawphor u bah Deimaia Siangshai, u Editor jong u Peitngor u bah S.
S Syiem, Editor jong ka Highland Post u bah John Thabah, u bah M.
M Thaiang, u bah Starfing Pdahkasiej Editor jong u SP News Agency.
Haba kren ai khublei ia u bah George ki nongkren ki la pynpaw ruh ia kiba bun ki jingeh ba ki kotkhubor ki ia kynduh namar ka jingshah lehbein ha ka sorkar kaba kynthup ia ka jingbym siew tikna ia ki bai jingpynbna , ka jingduna palat ka jingai jingiarap sha ki nongthohkhubor haba ki ia kynduh jingeh kum ha ka pang ka shitom ha ka ing ka sem jong ki bad kiwei pat ki mat.
Ki la kyrpad ia u bah Geaorge uba dei ruh u nongialam barim ka MEPA ba un shimkhia ban pynsngew sha ka sorkar ia ki jingeh ba ki ia kynduh namarba u dei ruh u nongialam uba la ju don bynta ha ki jingiakhih ia ksaid kaba la slem bha halor kitei ki mat.
U President ka MEPA u bah R.
M Shabong u la ong ba haduh mynta  ka MEPA ka la sei 4 ngut ki nongmihkhmat.
Nyngkong eh ka la sei ia u bah D.
D Lapang uba dei u President ba nyngkong eh bad u myntri rangbah barim ka jylla, nangta ka la sei ia u bah E.
K Mawlong u myntri rangbah barim ka jylla, nangta u Manas Choudhuri bad mynta pat ka la sei ia u bah George Lyngdoh.
U la ong ba ka MEPA ka don ka jingkyrmen kaba skhem ha u bah George ban shimkhia ia baroh ki jingeh kiba ki kotkhubor ki la ia kynduh baroh shi katta.
U bah George ha ka jingkren jong u , u la ong ba un buddien ia kitei ki jingeh kiba ka MEPA ka la iaid lynti naduh mynshuwa bad u la ong ba u pyrshang hapoh ing dorbar thaw-aiñ ruh ban kren ia katei ka bynta.
Ban pynurlong ia katei ka kam u ong ba kaba donkam eh ka dei ban lah ban buddien bad donkam ban rung na kawei ka miej sha kawei pat.
Haba kdew ia ka jingbym siew tikna ki tnad sorkar ia ka bai jingpynbna u la ong ba ka shem jingeh ia ki kotkhubor ban pyntyllun ia ki kam jong ki kum ha ka ban siew tulop ia ki nongtrei bad kane ka wanrah jingdkoh ha ka rukom sam jingtip sha ki paidbah.
Haba kren pat shaphang ki lad pathai khubor, u la ong ba ki lad pathai khubor ki dei kiba donkam tam ha ka synshar paidbah naba ki dei ki kotkhubor ki ban peit aiu ki nongmihkhmat ki leh na ka bynta ka jingeh u paidbah.
Shuh shuh u la ong ba dei ki kotkhubor ki ban peit hato la ki skhim sorkar bapher kiba ka sorkar ka mang ki poi hok ne em sha u paidbah namar ba teng teng ki don kiba shim kabu ia kiba bun ki skhim sorkar.
Shillong: Ka FKJGP, ka KSU, HNYF myn hynnin ka sngi ki la pynlong ia ka jingiashong kyrain shwa ba kin leit ban aiti ia ka dorkhas ha ka Joint Parliamentary Committee (JPC) ban pyrshah jur ia ka jingthmu ka sorkar NDA ban pynkylla ia ka Ain Nongshong Shnong ka ri ne ka Citizenship Amendment Bill 2016, khnang ban ailad ia ki briew ba dei na niam Hindu, Buddhist, Parsi, Khristan, Jain, Sikh kiba sah ha Afghanistan, Bangladesh bad Pakistan ban wan long nongshong shnong ha India.
Ha kane ka jingiashong kyrain ki sengbhalang, la wan iasnohkti lang u nongialam barim ka seng lehnoh ULFA u Anup Chetia uba long u nongialam ka North East Indigenous People’s Forum (NEIPF) ha kaba ka FKJGP ka don lang ha kane ka seng, ha phyllaw u Mot u Kiang Nangbah ba don ha Civil Hospital, Shillong.
Na ka liang u nongialam ka FKJGP u la Bah Wellbirth Rani u la ong ba ka seng kam lah ban pdiang da lei lei ia kane ka Bill ba la thmu pyllong ain da ka sorkar NDA ba ialam ka BJP namar ba kan buh ka jingma kaba shyrkhei ia ki trai ka jylla.
“Ngim lah ban pdiang ia kane ka Bill, kaba thmu ban ai ia ka hok nongshong shnong da kaba pynshong nongrim halor ka niam", la ong u Bah Wellbirth bad bynrap, “ka Bill ka thmu ban pynkylla Hindu lut ia baroh ha ka ri da kaba pyllong ri Hindu ia ka India".
Ha kajuh ka por, u la iaroh ia ka rai ka sorkar Meghalaya Democratic Alliance (MDA) ban pyrshah jur ia kane ka Bill hynrei u la kyntu ba ka sorkar ka dei ban buddien haduh ba kan long kam ka jingpyrshah.
Katba u general secretary ka HNYF u Bah Sadon K Blah u la ong ba ka sorkar India lyngba kane ka Bill, ka thmu ban pynkylla ia ka ri India kum ka ri Hindu da kaba wanrah ia ki briew nabar.
Ha kawei ka liang, u general secretary ka HYC u bah Robertjune Kharjahrin u la ong ba ka seng ka pyrshah jur ia kane ka Bill namar ba ka jaitbynriew kan sa jah klep noh lada ailad kan treikam.
U la ong ba ha Bangladesh ki don 16.
63 klur ngut ki nongshong shnong katkum ka khanasumari bad na kine, 6 klur ngut ki Hindu bad kumba 75 lak ngut ki samla na Bangladesh ki phet shnong jan man u snem nalor 10 hectar ka jaka ka shah tap um ha Bangladesh man u snem bad 2 lak ngut ki phet shnong man u snem.
“Lada ka jylla Meghalaya kaba don tang 29 lak ngut ki nongshong, shisien wan ki Hindu, la shah tap lut baroh", la ong u Bah Robertjune.
U la ong ba ka jingthmu ban ai hok nongshong shnong da ka niam, kam nym long kam, namar ba u briew na Bangladesh u lah ban dei u Hindu ne Khristan hynrei ynda la wan sha India, un kylla Muslim biang.
Katba u general secretary ka KSU u Bah Donald V Thabah u la ong ba lada ailad ia kane ka Bill ba kan kylla ain, ki Khasi kin kylla rit paid syndon ploin.
U la ong, “Kiba nabar ki dei beit kiba nabar, la ki dei ki Hindu, Khristan ne kano kano ka jait niam’,.
U la ong ba ka KSU kaba don ha ka NESO kan buddien ia kane ka Bill bad ban iaid da ka lynti kaba kham tyngeh lada donkam nangne shakhmat.
Ki seng ba la ai dorkhas hynne ka sngi ha ka Joint Parliamentary Committee (JPC) ki long ka Garo Students Union, ka  North East Students Organisation (NESO), Khasi Students Union, Federation of Khasi Jaintia and Garo People, Hynniewtrep National Youth Front, Hynniewtrep Youths Council, Garo students Union, Social Organisation of Meghalaya Against Land Aliantion (SOMALA) ba don lang ka Synjuk Ki Nongsynshar Shnong ka Bri u Hynniewtrep bad kiwei ki seng, Indigenous Nationalist Party of Twipra (INPT).
Ha kawei ka liang, u chairman ka JPC u Rajendra Agarwal u MP ka BJP, haba kren sha ki nongthoh khubor, u la ong ba ka komiti ka la ioh ia ka jingsngew jong ki kynhun bapher bapher bad ia kane, yn sa aiti ia ka kaiphod sha ka Lamphang ka Lok Sabha.
U la ong ba ia mynta, ym lah ban kren eiei ia ka jingpynpaw jong ki kynhun bapher bapher.
U la ong ba lada donkam kin leit ruh sha kiwei kiwei ki jaka ha kiwei ki jylla ban pan ia ka jingmut jongki halor kane ka Bill.
Shillong: Ka MBOSE ka la pynbna mynta ka sngi ia ka resol Klas XII ha ka Science bad ka Commerce.
Na katei ka resol la iohi ba ka St.
Anthony’s Higher Secondary ka la lah ban leh bha ha ka Science Stream ha kaba bun ki khynnah pule na katei ka skul ki la lah ban wan ha ka kyrdan First Ten.
Ki la don haduh 11 ngut na katei ka skul kiba la wan ha ka kyrdan First ten napdeng ki 12 ngut (don kiba ia kajuh mark).
Ha ka Commerce ki la don 7 ngut ki khynnah pule na katei ka skul kiba la wan ha ka kyrdan First Ten napdeng ki 12 ngut kiba la poi sha katei ka kyrdan ( don kiba ia kajuh mark).
Ha baroh ar tylli kitei ki Stream kata Science bad Commerce haba ia kheiñ kyllum ki kynthei ki la kham leh bha ban ia ki shynrang.
Ha ka Science Stream ki la don 3724 ngut ki khynnah kiba ia la khun ia ka Eksam kiba la pass ki don 2732 ngut bad haba kheiñ ia ka percentage ka long 76.
76%.
Ki shynrang kiba la pass ki long 78.
27% bad ki kynthei pat 75.
43%.
Ki don 320 ngut ki bym dei ki khynnah regular bad 49.
66% kiba la pass, ki shynrang  41.
94% bad ki kynthei 58.
27%.
Ha ka science ka East Khasi Hills ka la leh bha na baroh ki District bad kiba la pass ki long 82.
78% katba ka South Garo hills ka dei kaba tlot tam bad kiba pass ki don tang 16.
67%.
Ha ka Commerce ki don 2325 ngut ki khynnah kiba ia leh ia ka eksam hynrei tang 1834 ngut kiba pass bad haba kheiñ ia ka percentage ka long 79.
84%.
Kiba dei ki khynnah Regular kiba la pass ki long 82.
44%.
Ki kynthei kiba la pass ki long 88.
85% katba ki shynrang 78.
27%.
Ki bym dei ki Regular kiba la pass ki long 58.
73%, ki kynthei 65.
08% bad ki shynrang 56.
61%.
Ka East Garo Hills dei ka District kaba la lah ban leh bha ha ka Commerce kaba la kot sha ka 93.
75% katba ka West Jaintia hills pat ka dei kaba kham tlot ki khynnah kiba la pass ki don 61.
08%.
Shillong: Ha ki 2 sngi mynta ka 9 bad 10 tarik mynta u bnai ki shipai BSF ki la ioh kurup 158 tylli ki masi kiba la thmu ban khaïi tuh sha Bangladesh.
Kitei  ki masi la ioh kurup na khappud jong ka thaiñ Muktapur, Tuka, Lyngkhat, Naya Bazar bad Shella.
Ki shipai ki la ong ba katei ka jingkhaii ka jur bha mynta namarba la jan dei ka por Eid jong ki riew ngeit Muslim.
Kawei ka briew, kaba 45snem ka rta, ka la ot noh ia u thylliej jongka bad ka la ai sngewbha ha kawei ka templie ha Madhya Pradesh, ong ka khubor pulit.
Ka Guddi Tomar, ka dei kaba mane ia ka  blei Durga bad ka la ot ia la ka jong ka thylliej bad ka la ai sngewbha ha ka  Bijasen Mata temple, kaba don ha ka shnong Tarsama.
Katei ka briew, hadien ba ka la ot ia la u jong u thylliej, ka la iapler noh.
La rah ia ka sha ka Hospital ha Morena, ha kaba ka shah sumar ialade ha katei ka Hospital.
La iathuh ba ka jingot jongka, ia la u jong u thylliej, ka dei namar ka jingngeit jongka hi.
U tnga jongka, U Ravi Tomar, u iathuh ba ka tnga jongu, ka ju leit duwai ialade ha katei ka temple man ka sngi, ha ka por mynstep bad janmiet.
“Ngi don lai ngut ki khun, ka tnga jongnga, ka dei kaba mane ia ka blei Durga bad ka la ot ia u thylliej jongka, hynnin ka janmiet, katba ka dang duwai ha katei ka temple" ula ong shuh shuh.
Shillong: Ka NPP ka la buh teng ia ka jingthmu ban iakren halor u Conrad K Sangma, la un iakhun ne em ia ka elekshon MLA ha kane ka jylla ne yn pynneh kum u MP ka Lok Sabha.
Ha ka jingshisha, la thmu ban iakren myn hynnin ka sngi ia kane ka kam, hynrei namar ba ka jingbun kam na ka jingdon ka jingialang pynkup burom ia ki MLA, la buh teng shwa ia kane ka kam.
Haba kren ha kane ka jingialang pynkup burom mynta ka sngi, u President ka NPP u Conrad K Sangma, u la pynpaw ia ka jingsngew lyngngoh haba u la shah pynkup burom lang watla um pat dei u MLA hynrei u la pdiang ia ka kum ka jingpynkup burom lypa.
Haduh mynta u Conrad, um pat shim ia kano kano ka rai la un bteng ia ka kam Myntri Rangbah da kaba iakhun ia ka elekshon ne yn bteng ia ka kam MP.
Ka por jinglong Myntri Rangbah u Conrad kan neh hynriew bnai bad un hap ban iakhun ia ka elekshon lada u kwah ban bteng ia ka kam Myntri Rangbah.
Ka por jinglong Myntri Rangbah jongu, kan kut ha u bnai Nailur mynta u snem.
Shillong: Hadien ka jingrisaiñ noh u bah Ardent M Basaiawmoit na ka kam President bad hadien ka jingrisaiñ jong kiba bun ngut ki dkhot CEC jong ka seng HSPDP, mynta ka sngi u President ba shipor jong katei ka seng u bah K.
P Pangniang u la lum ia ka jingialang CEC ban pyrkhat na ka bynta ki kam ba katei ka Party ka hap ban iaid shakhmat.
Haba kren sha ki nongthohkhubor hadien ba la wai katei ka jingialang u bah K.
P Pangniang MLA barim ka Rambrai u la ong ba la lum ia katei ka jingialang ban ia kren ia ka jingpynkhreh katei ka seng ban rakhe ia ka jingdap 50 snem jong ka bad kumjuh ban ia kren na ka bynta ka elekshon MDC ka ban sa long ha u snem ban wan bad ba jied ruh ia ki nongkitkam ba pura jong ka.
U Bah Samlin Malngiang, U bah KP Pangniang bad U bah Witting Mawsor, haba kren sha ki kotkhubor ha ka Sngi Balang:Rupang.
Ha ka sien kaba nyngkong, ka Iran, ka la hiar thma hynnin ka miet ia ka Israel bad katei ka jingleh jong ka Iran, ka buh ia ka jingma kaba khraw ba kan lah ban khie ka thma ha ki khyndiat sngi ban sa wan.
Ka jinghiar thma jong ka Iran ia ka Israel, ka dei na Syria, ha kaba ka pynher ia ki namding jongka sha ka ktem shipai jong ka Israel ha Tel Aviv.
Ha katei ka jinghiar thma ka Israel, ka la pynphai kylla, da kaba ka la sangah tyngeh ia ka Iran, ong ka khubor.
Ki namding jong ka Israel, ki la ther shwa ia ka nongbah  Quneitra jong ka Syria bad hadien kata, ki sa ther ia ka nongbah Damascus.
Kane ka dei ka sien ba nyngkong ba ka Iran, ka hiar thma dalade hi pyrshah ia ka Israel, wat la mynshwa, ka ju pyndonkam da kiwei pat ki seng lehnoh ban ialeh pyrshah ia katei ka Ri.
Ka Teheran, ka khie bitar jur ha kine ki sngi, hadien ba U President ka America, U Donald Trump, ula pynduh noh ia ka jingiateh bad ka Iran, halor ka jingpynmih niwkliar jongka.
La iathuh ba ka Iran, ka la ther 20 tylli ki namding ha ka ktem shipai jong ka Israel ha Golan Heights bad ki tiar siat namding jongki, lane kiba la tip kum ki  Iron Dome defence system ki la siat pynhap ia bun bah na kitei ki namding.
Ha ka jinghiar thma ha Damascus, ka Israel ka pyndonkam da ki jet ia pom bad ther ia katei ka nongbah.
Shillong: Ka jingiakhih kaba jai jai da kaba shong kyllaiñ mongor jong ka FKJGP kan long mynta ka sngi kumba la pynbeit, ong u President jong ka Shillong City u bah Elton Warjri.
U la iathuh ba katei ka prokram kan sdang ha ka por  11 baje mynstep haduh ka por 4:30 janmiet.
Katei ka jingiakhih ka FKJGP ka dei ban pyrshah ia ka Citizenship ( Amendment ) bill 2016.
Ka la ong ba katei ka bill  kan ailad ia ki phet wir na ki niam Hindu, Jain, Buddhist, Pharsi bad ki Kristan kiba na ka ri Bangladesh, Afhanistan bad Pakistan.
Lah ban kdew ba ha ka jingialang jong ka kynhun myntri sorkar kaba dang long shen ka sorkar kam shym treh ban pyntreikam ia katei ka aiñ, hynrei halor kane utei u nongialam FKJGP u la ong ba ka jingiakhih jai jai kan iaid beit bad nangtei ki nongialam katei ka seng kin leit ban ai ia ki mat jingdawa ha u myntri rangbah ka jylla u Conrad K Sangma lashai ka sngi.
Tura:Ka jingthep kyrteng na bynta ka elekshon shiteng samoi ha Ampati, kan kut lashai ka sngi bad haduh mynta kiba thep kyrteng, ki long ka Miani D Shira, kandidet jong ka seng Congress, kaba thep mynhynnin ka sngi bad nangta sa U Clement G Momin, kandidet jong ka seng NPP, uba thep kyrteng mynta ka sngi.
Kat haduh mynta ka sngi, ym pat lah satia ban tip, la ka BJP, ka ieng skhem ne em ban iakhun ia ka elekshon Ampati, wat la U Bakul Hajong, kandidet uba iakhun ia ka elekshon ha u rymphang ba ladep, ula kren thikna ba un iakhun biang mynta ka kynti ruh; hynrei la sngewthuh ba katei ka kam, ka sahteng ha ka rai kut jong U Nalin Kohli, uba dei U General Secretery, uba peit ia ka Meghalaya.
Ka jingiakren kaba iaid bha ha kine ki sngi ha Ampati, ka long ba ka seng NPP bad wat ka BJP ruh kumjuh, ki kynnoh ba U Mukul Sangma, ula leh niewbein ia ka Ampati, da kaba u shu ialeh elekshon bad pynbunkam kai ia ki nongthep vote ha katei ka Constituency, ha kaba ula iehnoh ia ka jinglong MLA jongu, tang hadien khyndiat sngi ba ula jop.
Shillong: Ka MDC ka Nongshken konstitwensi ka kong Grace Mary Kharpuri kaba dei ruh ka President Women’s Wing jong ka seng PDF ka la kynnoh ba u nongialam ka PDF uba dei ruh u CEM ka KHADC u bah Pynshngaiñ N Syiem u la byrngem ia ka ha ka por ba ka kylli ia ka daw ba u la knieh noh ia ka tnad khlaw kaba ka la bat ha ka por ba ka long Executive Member.
Ka la iathuh ba ha ka sngi saitjaiñ jong ka taiew u bah Pynshngaiñ u la phah message ia ka ha ka ktien phareng kaba u ong “"Just tell me either you will resign or I will drop" kaba mut, ‘shu ong beit ia nga phin risaiñ hi ne ngan weng’.
Ka la ong ba katei ka message u bah Pynshngaiñ ka dei kaba khor bad ka dei ruh ka jingbyrngem ia ka, kumta ka la dawa ba u dei ban pan map na ka.
“U bah Pynshngaiñ u la phah ia nga laisien ia kane ka message ha ka sngi saitjaiñ, kum ka President jong ka Women’s Wing jong ka PDF bad kumjuh ka President ka Zonal Body kane ka message ka la pynsngewsih kthang ia nga kum ka riew kynthei bad ka la pynsngewsih ruh ia ki nongkyrshan jong ka Party PDF" ong ka kong Grace.
Shuwa ban phah ia katei ka message ka kong Grace ka la ong ba u bah Pynshngaiñ u ong ba u kwah ban ia kynduh ia ka para marwei ban ia kren, “U ong ba u kwah ban ia kren para marwei, u la wan ruh sha ing jong nga hynrei ngam treh , nga ong ia u ba ngam kwah ia kren para marwei hynrei dei ban ia kren ha ka jingialang PP , hynrei u khlem leh ia kata u phah pynban da katei ka message" ong biang ka kong Grace.
Shuh shuh ka la ong ba katei ka jingleh u bah Pynshngaiñ ka la buh jingeh ia ka PDF ha ka elekshon MDC bad ka la ong ba ka PDF kam don ia ki nongialam kiba shlur ban kren pyrshah ia ka jingleh mon jong u bah Pynshngaiñ marwei.
Ka la ong ba kan ym risaiñ satia namarba ka dei ruh kawei na ki nongialam kaba la ia don bynta lang ban thaw ia ka Party PDF katba u bah Pynshngaiñ u shu wan rung ha katei ka Party shuwa ka elekshon.
Ka kong Grace ka la dawa ruh ba dei ban phah tohkit da ka CBI halor ka jingpyndonkam ia ka T.
28 klur tyngka ka pisa ba ka District Council ka la ioh song jingiarap kyrpang na ka sorkar pdeng.
Katei ka MDC ka la iathuh ba ka jingsdang jong ka kynrum kynram hapoh ka Executive Committee jong ka PDA ka la sdang na ka daw katei ka T.
28 klur bad ka la ong ba u CEM u la leh marwei ia katei ka pisa khlem da ia syllok ia ki EM.
Ka la ong ba ka rukom pyntreikam ia ka T.
28 klur kam shym wanrah jingioh nong eiei hynrei ka lah pynban ban leit sha ka pla jong uwei u briew bad ia ka jingai kam sha ki kontraktor ruh la leh marwei tang da u bah Pynshngaiñ.
Halor ka jubab u bah Pynshngaiñ ba u donkam ban phah kyrkieh ia ka Utilization Certificate khnang ba kawei pat ka song pisa kan nym sahkut, ka kong Grace ka la ong ba ka pisa ba poi ka dei T.
33 klur hynrei u donkam ban phah UC kyrkieh tang T.
28 klur tyngka, “Shano ka pisa ba tam la jah" ong ka kong Grace kaba la iathuh ba kam shym la don kano kano ka jingpyntip na u CEM ha ka EC haba ka UDP bad HSPDP ki wan ban ia treilang bad ka PDA.
Ka la kynthoh ruh ia ki MDC jong ka seng UDP  ,HSPDP da kaba ong ba dei ma ki hi kiba leit ban tied miej halor katei ka T.
28 klur tyngka hynrei mynta pat ki la kynran dien bad leit ban ia treilang bad u.
Ka kong Grace ka la ong ba ka kyrshan ia ka Signature Campaign jong u MDC ka Mawhati ban dawa ban pynlong dorbar kyrpang.
Lah ban kdew ba mynhynnin ka sngi u bah Pynshngaiñ u la weng noh ia ka kong Grace na ka shuki Executive Member bad la pynrung da u bah Morningstar Mawsor ha ka jaka jong ka.
Shillong: Ka la don ka jing khyllem ding mynta ka sngi ha ki bynta jong ka Marten, ha Mawlai Mawiong, kaba la pynsahkut ia ka leit ka wan ha ka surok bah Shillong Guwahati.
Katei ka jingkhyllem jong ki dieng, ka dei ha ka por ba ka don ka jinghap slap bad ka jingkhie eriong, ha ka nongbah ha ka por 10.
30 eiei mynstep.
Wat la ka eriong, kam shym la neh slem, hynrei ki dieng kiba don ha arliang surok hajan Marten, ki la khyllem sha surok bah bad ki la don bun tylli ki kali kiba la julor, kiba la shah ban ha ki dieng, kiba la pait ki iit jongki bad la iathuh ruh ba ki don 14ngut ki briew kiba mynsaw bad 3ngut na kitei kiba mynsaw jur.
Nongstoiñ: Hynnin ka shiteng synnia ha kapor kumba 1.
30 mynmiet, ka eriong kaba jur bha kaba la wan lang ha ryngkat u slap u ba jur kala ioh ban ther bad pynjulor ia ki katto katne tylli ki shnong ha ka thain West Khasi Hills District ha kaba ki ba bun ki iing ki sem ki jingthung jingtep bad ki wei ki wei ki la julor.
Katkum ka jingioh jingtip jong u nongthoh khubor la ong ba ki shnong kiba la shah ktah ha katei ka eriong ki kynthup ia ka shnong Mawkynbat, Mawsnairieh, Mawsngapwir, Mawkynrum bad kiwei kiwei de ki shnong kiba marjan jong ka thain Umyiap.
U sordar jong ka shnong Mawkynbat u bah Parius Wahlang haba iakren bad ki katto katne ki nongthoh khubor u la ong ba hapoh ka shnong Mawkynbat ki long iing kiba la shah ktah ha katei ka eriong kidon haduh kumba shiphew tylli.
Shuh shuh u la iathuh ruh ba kitei ki iing ki kynthup ia ka iing jong u bah Kyrshan  Nongsiej,  kong Thelbon Wahlang,  Bah Modes Wahlang,  Kong Wandahunlang  Maria Wahlang, kong Agnes Wahlang,  kong Victory wahlang, Kong Rekha wahlang, kong Melina Wahlang,  kong Elizabet Wahlang, bad jong ka kong Edwina Nongkhar.
Katba ha ka shnong Mawsnairieh katkum ka jingioh jingtip jong u nongthoh khubor ki long iing kiba la shah ktah kidon haduh lai tylli kiba kynthup ia ka iing jong u bah Wolping Mawriangbri, kong Jesanta Merry Nonglang, bad jong u bah Johnpaul Shangoi.
Ka khubor ka iathuh ruh ba katei kajing wan jong u eriong ha katei ka thain kala wanrah ruh ia ka jingjulor ia ki jingthung jingtep bad ha kaba iadei bad katei ka jingjia na ka liang jong ki nongialam shnong jong kitei ki shnong ki la iathuh ruh ba kila dep ruh ban pyntip sha ki ophis jong ki Block bad kumjuh ruh sha thanad Nongstoiñ na ka bynta ba kin sngewbha ban leh ei ei halor katei ka jingjia.
Ka Supreme Court, ka kwah ba ka sorkar India, kan rai halor ka kam tih dewiong ha Meghalaya bad ban pyllait ruh ia kane ka Jylla, na ka ain jong ka sorkar India, ka MMRD Act.
Katei ka kashari, ka buh por ban iakren biang ha ka 30tarik Naitung 2018, ha kaba kan dei ruh ka jingbishar kaba khadduh jong katei ka kashari.
Ka rai jong ka kashari, ka dei hadien ka jing bishar jong U Justice Sikri bad U Justice Bhusan, halor ka jing mudui mukotduma jong U Bah Lber Laloo, uba na Panaliar, Jowai.
Shillong: Ka sorkar Meghalaya Democratic Alliance (MDA) ka la rai ban ong beit, ’em’ ia ka jingthmu ka sorkar pdeng ban pynkylla ia ka ain nongshong shnong ne ka Citizenship Amendment Bill 2016 kaba shna ha u snem 1955, ban pdiang nongshong shnong ia ki Hindu, Sikh, Parsi, Buddhist, Khristan kiba na ri Afghanistan, Pakistan, bad Bangladesh ban wan sah sha India.
Ia kane la shim da ka rai jong ka jingialang ka kynhun myntri kaba shong bad iathir ia kane ka Bill myn hynnin ka sngi, hadien ba ka sorkar pdeng lyngba ka Joint Parliamentary Committee ka la pan jingmut na ki sorkar jylla bad kumjuh na ki paidbah.
“Ka sorkar ka la rai ban ong beit em ia kane ka jingthmu jong ka Bill bad ngin sa phah ia ka jingthoh sha ka sorkar pdeng halor kane", la ong u Symbud Myntri Rangbah Bah Prestone Tynsong haba kren hadien ba la wai ka jingialang ka kynhun myntri mynta ka sngi.
U la ong ba ka jingpyrshah jong ka sorkar MDA ia kane, ka long ba lada pdiang kan buh jingma ia ki rit paid khamtam ia ki briew jong kane ka jylla.
“Ka Bill kan buh jingma ia ki briew jong ka jylla", la ong u Bah Prestone.
U la ong ba ia kane ka rai, yn sa phah sha ka komiti ba la thaw da ka sorkar pdeng ba ka jylla Meghalaya kam pdiang satia ia ka.
Ia ka Citizenship Amendment Bill 2016 kaba thaw ha u snem 1955, la wanrah da ka sorkar NDA ba ialam ka BJP da ka jingthmu ban ai lad ia ki nongshong Hindu, Sikh, Parsi, Buddhist, Khristan da kaba pynshong nongrim katkum ki jait niam jongki, kiba sah ha Afghanistan, Pakistan, bad Bangladesh ba kin wan sah bad long nongshong shnong ha India.
Shillong: U Myntri Rangbah ka jylla u Conrad K Sangma myn hynnin ka sngi u la pyllait ia ka skhim Community Led Landscape Management Project (CLLMP) kaba la bei ka World Bank lyngba ka ram 48 million US Dollar na ka bynta ban iada ia ki sawdong sawkun jong ka mariang, kynthup ka rep ka riang, ka jingiada ia ka khyndew ka shyiap bad ki sim ki doh.
Ka jingmang ia kane ka projek ka long 60 million US Dollar ha kaba ka sorkar jylla kan sei 12 million US Dollar bad na kane ka 12 million, 90 percent yn bei ka sorkar pdeng bad tang 10 percent yn sei hi ka sorkar jylla ban siew sha ka World Bank.
Kane ka projek kan treikam haduh u snem 2023 ha kaba 400 tylli ki shnong yn sa jied ban pynrung ban ioh jingmyntoi na kane ka projek.
Ka jingthmu jong ka projek ka long ban kyntiew ruh ia ka thung ka tep, ka rep ka riang, ka jingpynneh bad iada ia ka jingtwa ka khyndew nalor kiwei ki lynti ban iada ia ka mariang da kaba iatreilang bad ki shnong ki thaw, ki paidbah bad ban pynbha shuh ia ki rukom ne ki rukom ba ki briew ki ju pynneh bad iada ia ka mariang ki dieng  ki siej, ki um ki wah ha kane ka jylla bad thaw kam thaw jam ha kaba ki briew kin ioh ia ka jingkyrshan ban pyndap pynbiang ia ki jingdonkam jongki.
Haba kren ha kane ka sngi, u Conrad u la ong ba kaba kongsan  ka long ba ki paidbah ki dei ban don ka mynsiem ban sngew trai ia kano kano ka kam namar ba kam myntoi ban pyntreikam ki skhim ne ban leh ia kano kano ka kam, lada kam don ka mynsiem sngew trai jong u briew.
“Kampher kano kano ka kam ba ngi leh ne pyntrei hynrei kaba kongsan, ka long ban don ka jingsngew trai jong ki briew khnang ba kan long kaba jop", la ong u Conrad.
U la ong ba ka jingpyntreikam ia ka skhim, ka dei shi bynta hynrei ka bynta kaba kham kongsan ka long ka jingpyntreikam ban long kaba jop na ka bynta katkum ka jingthmu.
“Ngi donkam ia ka jingiai buddien, iai peitngor ia ka jingiaid bad ka jingpyntrei ia ki kam, la ong u Conrad.
U la ong ba bunsien ki briew ki ong ban  pynduh jait ia ki kam pyntriem hynrei kim kynmaw ba ki kam lehnoh ki mih dei na ka jingbym biang ka kam ka jam, ka kamai kajih bad ka ioh ka kot.
“Kaba kongsan ka long ban plie ia ka lad na ka bynta ki samla khnang ba kin lait na kano kano ka jingshah ialam bakla", la ong u Conrad.
Shwa ia kane la ioh ruh ia ka jingkren na u Commissioner & Secretary u P Sampath Kumar uba la batai ba ka World Bank ka la bei ram 40 million US Dollar bad 12 million un sei ka sorkar jylla bad ka projek baroh ka long 60 million US Dollar.
U la ong ba haduh mynta ki don kumba 100 tylli ki shnong ha ka jylla kiba jied ban pyntreikam ia kane ka projek bad kiwei yn sa leh hadien.
U la ong ba ka jingtmu jong kane ka projek ka long ban iatreilang ban iathir bad ki dorbar shnong, ki paidbah kumno ban pynneh bad iada ia ka mariang nalor ki kam ban kyntiew ia ka ioh ka kot jongki lyngba ka rep ka riang, ka thung soh thung pai, thung jhur bad kiwei ki kam ban pynneh ia ka khyndew, ka jingthung dieng bad kiwei.
“Kawei kawei ka shnong yn sa mang T.
34 lak ba kin leh ia ki kam ba iadei ban kyntiew ia ioh ka kot bad ki kam ba lah ban kyrshan ia ki", la ong u Kumar.
La ioh ka jingkren na u nongpeit ka World Bank ha kaba iadei bad kane ka projek u Piyush  Dogra.
Nongpoh: Ha ka jingjia aksiden kali kaba la jia mynta ka step ha 14 Mer, Byrnihat, ha kaba kawei ka Maruti Car kaba don ia u number ML 05 K 0777, ka la leit ban tynrah ia kawei ka trok kaba don ia u number AS 01 GC 7657 kaba ieng ha surok bad ha katei ka jingjia ka la wanrah ruh ia ka jingjia ba sngewsih, ha kaba uwei u samla uba dei ruh u dkhot ba shitrhem ka KSU bad uba la tip kyrteng kum u Sabathani Lyngdoh na ka shnong Mawdiangum, Nongpoh, u la khlad noh shen.
La ioh jingtip ba katei ka jingjia ka la jia hynnin ka step ha ka por 7 baje ei ei mynstep, ha kaba utei u dkhot ka KSU lem bad u paralok jong u uba la tip kyrteng kum u Richard Maring uba niah ia katei ka kali, ki thmu ban wanphai sha Nongpoh, hynrei haba la poi ha katei ka jaka ki la mad ia katei ka jingjia kaba sngewsih.
Shillong: Ka Seng FKJGP Sengkmie kan pynlong ia ka jingshong kyllain mungor  kaba jai jai (Peaceful Sit in Protest ) ha u mot jong u Kiang Nangbah ha ka 10tarik Jymmang 2018, naduh ka por 10.
30 mynstep haduh 4.
00 noh phai sngi  pyrshah jong ka Civil Hospital kum ka dak jong ka jing pyrshah ia ka Citizenship (Amendment ) Bills 2016.
Ka daw bah jong ka jing pyrshah kaba ka Seng ka ieng ka long halor ka nongrim ba lyngba kane ka Bill kan ailad ia ki phetwir  kiba dei na ki niam Hindu,Jain,Buddhist, Pharsi bad kristan kiba na ka ri Bangladesh, Afghanistan bad Pakistan kiba don mynta ha kane ka ri India ba kin long noh ki nongshong shnong ba pura mar syndep ban pyn long ain ia kane Bill, namar kum ka jait bynriew ba rit paid ka jingma ka la ap lypa,  ha kiba bun ki liang kaba nyngkong,  kan wan rah ia ka jingrit paid ia ka jaitbynriew ha kane ka jylla kaba ar ka long haba iadei bad ka jingshah knieh noh ia ki kam ki jam jong ki trai jylla, ong ka kyrwoh na U bah  dundee C Khongsit, General Secrtetary, FKJGP.
ES Jyrwa (Essje)“Ka Meghalaya khlem u pud u sam"ka long ka jingpyrta jam ka juk mynta-khamtam lei ba la jan ka Election.
Ka rukom pyrkhat jong ki lehse ka long ba ki nongialam Hills State ki la pyngngat ia ngi ha ka State khlem u pud u sam.
Ki don ki samla ha kito ki por kiba ia bud ha kti ha kjat ia ki nongialam Hills State bad ki ba sah khyrdong hangne hangtai,ki la sngewdei ban pynshai ha kane ka bynta namarkata kane ka jingthoh khnang ba ka pyrthei u Khasi kan tip ia kiei kiei baroh.
Ka jingdawa Hill State ka mih hadien ka jingiakhih ki samla  pule ka ha ka 27th tarik June 1952,hapoh ka jingialam u Bah Hoover Hynniewta pyrshah ia ka jingthung shu sieh MDC(nomination)ia ki 6 ngut ki ba kynthup ia ki dkhar ruh.
Hadien kane ka jingiakhih u Riewrangbah ha kata ka por-ki shimti noh ia ka jingkit khlieh-lyngkor bad la pynlong ia ka u snem 1954 ia ka Seng Eastern India Tribal Union ban dawa Hill State-ka Tribal Union ka la sar lut ha ka Election 1957,lait noh ka Cherrapunjee ha kaba u (L)Rev.
J.
J.
M.
Nichols Roy u la jop salit ia u kandidet ka Tribal Union-shaphang kane ka bynta un sa thoh pat hadien.
Ki samla pule kila ia khih buk,ha ka snem 1960 pyrshah ia ka Asomnia kum ka ktien Sorkar bad la ia seng ia ka seng ki samla pule-Eastern Frontier Hills Student Union,ia kaba la tip kum ka  Hill Students Union.
Ki Rangbah nongialam ka Ri bad kiwei kiwei pat ki nongialam Riewlum kila ia lum lang kawei ha ka lama jong ka All Party Hills Leader Conference(A.
P.
H.
L.
C.
)ha ka snem 1960 bad la dawa Hills State.
Ki jingiakhih bad dawa Hill State ka la sdang biang naduh ka snem 1960,bad ka Hill State kala wan ha u snem 1971,ha ka kyrteng jong ka Meghalaya.
Namar ba don  ki jingkynthoh,ba ki nongialam jong ngi,kila pdiang ia ka Jylla(State)khlem u pud u sam katkum ka jingtip jong ngi-kine ki nongialam ki long kiba kynsai tam ha ki liang baroh naduh ka pule ka dangle,kiba paw khmat bha,ym lah ban nujor bad ka juk mynta.
Ka jingiohi jngai bad ka jingshemphang kaba palat liam.
Ban ong baka State Meghalaya kaba ym don u pud u sam,ka biang ia kita ki nongpyrta ieit Ri ka juk mynta,kumba ong mano re “ia ka ktien shu ong bad ka mat shu peit".
Hynrei ngi dei ban pynshong nongrim ia kiei kiei baroh.
Ka Meghalaya ka long ka State kaba kynthup ia ka Khasi bad Jaintia Autonomous District bad ka Garo Hills Autonomous Districts.
Ka Khasi District ka kynthup ia ki Khasi States etc.
Ha ka Constitution of India ka la pynbna ha ka 26th January,1950,la kynthup lang ia ka Sixth Schedule ha katei ka Constitution.
Ka United Khasi Hills and Jaintia Hills Autonomous District Council kaba la sdang naduh u snem 1982,kam don la u pud u sam la jong.
Kumno ka trei kam khlem  u pud?Ka Jaintia Hills  ka la ioh la ka jong ka District Council ha u snem 1967.
Ha ka por synshar phareng ia kine ki Rilum-ngi don la ki Hima-hato laki Hima ki don la u pud?bun kiei kiei kiba dang dei ban ia tai bniah -kan shim por.
MANO BA WAN SHUWA-KA MEGHALAYA NE KA UNITED KHASI AND JAINTIA HILLS AUTONOMOUS DISTRICT COUNCIL.
Ka Autonomous District Council ka trei kam naduh u snem 1952 khlem pud khlem sam?Ki C.
E.
M.
ka District Council kila leit la wan naduh u snem  1952.
Ha kito ki por  shuwa ban wan ka Meghalaya la ju don mo ban ong eiei halor kane ka phang.
Lehse un sa don u C.
E.
M.
-u Manga u ba la long teng,uba shait mlien ban pyndonkam iaka “Nga".
Nga la ong kumta kumta-hynrei um lah ban pynshisha da ka jingthoh ne resolution.
U don lei lei u MLA u ba byrthen manga bad u ba la ioh long Home Minister teng,katto katne por.
Ha ka por ba long Home Minister u thep noh hapoh pla ia u pud u sam.
Hato u pud u sam jong ka District Council ym dei u pud u sam ka Meghalaya.
Ka shnong Langpih kam ju paw pyrthei ha ka District Council ha kito ki por,balei mo?Un sa wan ha kane ka Election u ban ong ,"Nga la ong kumta kumta"-tang ka jingong kam biang-dei  ban da kyrshan da ki dulir ne jingthoh kiba biang,ym dei ban shu kren kumta,kumba ong,"ka ktien ioh ei,kam lut ei ei".
Don u ba nud ban ong ba u la leit thoh khanasamari-census 1951 ha Langpih.
Ka shong ha ki samla ban wad jingtip lyngba ka Internet ban tip ia ka jingshisha.
Ka Langpih kaba dang rben bha ki khlaw.
Ngi kynmaw ia ka shnong Mawlasnai,kaba ia khap bad u pud ka Mikir Hills-lehse ka long ha u snem 1984,ha ka por ba long C.
E.
M.
u bah B.
Wanniang(bam kwai ha dwar U Blei) ba ngi ia leit lang bad u Officer ka District Council(L)M.
C.
Blah,sha Amrem Karbi Anglong ban sei ia ki arngut ki Rangbah Ex.
MLA bad Ex.
MDC bad u Sordar Mawlasnai,bad ruh ia ki nongbylla pomdieng,ia ki rangbah ba shah kem la leit sei na Nowngong Jail.
Katei ka khlaw ka dei ka jaka ia knieh pud ka Assam bad ka Meghalaya.
Ka Block 1 & Block II jong ka Jaintia Hills ki la leit sha Assam ha u snem 1951.
Ka shong ha ki samla –scholars ban wad jingtip ia ki daw ba ka long kumtei.
Ban biah phongrai ia ki nongialam jong ngi ba ki pdiang la ka pdiang ia kata ka State khlem u pud u sam kam long kaba shongnia.
Kane ka long ,kumba buh ia ka kali ha khmat bad u kulai hadien.
Ki Rangbah kum u Capt.
W.
Sangma, B.
B.
Lyngdoh bad kiwei kiwei ki la ialeh shitom hala ka bor shemphang jong ki ban leh eiei halor katei ka bynta,wat u Rangabh(L)M.
N.
Majaw ruh,kitei ki Rangbah ki la pan jingmut na ki riewsaid ain ba paw khmat ka Supreme Court(ki Riewsaid Ain Constitution)la ka long ne em ben leit buh ia kane ka jingdawa u pud u sam ha Supreme Court?Ki Stad said Ain Constitutional Lawyers,kim nud ban pyntikna ban jop ha Supreme Court.
Ka rai ka Supreme Court ka dei kaba khadduh eh bad ka dei ka rai kut-kaba teh baroh arliang.
Dei na kane  ka daw bala wan rah ia ka Chandrachud Committee ban wad bniah halor kane ka bynta bad ka Chandrachud Committee ka la ai ia ka rai bad ka report ha u snem 1987,ka Meghalaya kam pdiang ia katei ka report ka Chandrachud Committee-kaba long pyrshah ia ka Meghalaya.
Ka jingiakajia pud ka don hi manla ki state-jylla ka Ri India-wat tang ka North East States ki bun ki jingiakajia pud-Ka Asom bad ka Nagaland, ka Manipur bad ka Nagaland,ka Mizoram-ka Arunachal Pradesh bad ka Asom,etc.
Hato lah ban ong na kine ki jylla baroh kiba khlem u pud u sam.
Ka ba pynlyngngoh ia ngi ba balei u Tarun Gogoi,u CM ka Asom u iai ban manla ka por ia ka Meghalaya ban leit noh sha Supreme Court.
Kat  haba iadei ha ka jingiakajia  bad ka Nagaland pat u ong,ia ka Nagaland “balei ban da leit sha Supreme Court, balei ym lah ban ia pynbeit para ma ngi"?Balei mo u ong kumne?kaei kaba don sha lyndet?Hato lah mo ban ia pynbeit?kane ka long ka jingkylli kaba thain bha.
U wei u Minister na Minister na Meghalaya u kren shai ba shi inshi kan ym leit na Meghalaya.
Ban pynsngewbha paidbah te ka biang,lait nangta ym don jingmih eiei ruh em.
Mynta la sngewthuh na u Chief Minister ba la thung da kata ka Boundary Commission.
Ka shong ha kita kiba pyrta shla ban ai jingmut ne iasaid ha kata ka Boundary Commission kin ia pyni nia hynrei ki dei ban don bad kyrshan da ki dulir kiba lah ban pdiang da ka Ain,ym ban shu kaweh kai tang ban pynhun paitbah.
Lait na ka Boundary Commission,dang don pat da kawei ka lad?Ngi shu pynkynmaw hangne ia ki jing ia kren phylliew jingmut jongki nongialam ki Samla Pule na Assam-U President,Secretary bad u Vice President ka Assam Student Union bad ki nongialam Hills Students Front hangne ha Shillong ha u 1967 halor ka Federal plan-baroh ar kine ki seng ki ia pyrshah-ki la ia kut lang ban ia kren ha ka conference ka Asom Student Union kaba long ha Tezpur ha u snem 1967.
Ha ka Open Session jong ka conference-la ai lad ia ki nongialam ka Hills Students kata ,(L)A.
B.
Roy,Arun Sangma bad u Chairman ka Hills Student,(u Arun Sangma ula rtd.
Kum u Addl.
Commissioner Taxes Meghalaya)ki nongkren  na ka liang ka Hills Student,ki ong ba la wan sha kane ka Conference ban wad ia ka jingkyrkhu kyrdoh jong phi shuwa ban thaw noh la ka jong ka iing-kata ka Hills State.
Ka Hills State kan wan bad ym don ba lah ban khang ia kata,ki la pyni ruh ba kumno ba ki Riewlum ki la iarap ia ki nong Asom ha ka lanot-ki ong ba ka jingiadei kine baroh ar ki long kiba ia jan haduh katta katta bad ngi hap ban shaniah iwei ia iwei.
Ki samla pule Riewlum ki ong-lada ka lieng jong phi kan ngam shano phin phai?Mangi ruh kumjuh.
Ngi dei ban tip ia ka History, khnang ba ngin lah ban ia phylliew jingmut kaba biang ia baroh arliang.
La iohi ruh ka jingiakren pynbeit hapdeng ki Jaintia Student bad ki Karbi Anglong Student halor ka jingiakajia pud ka don ka jingkyrmen lada ki samla ki ia sngewthuh jingmut.
[La sot na ki thup artikel barim jong U Rupang].
Ka la don ka jingkem ding ha ka dukan Delhi Mistan Bhandar, kaba don ha Khyndailad mynta ka nohsngi.
La iathuh ba ka jingkem ding, ka dei ha ka jaka buh mithai bad kumta ka jingbun than ka umphniang bad ka mithai, ka la pynkem ding ia katei ka kamra.
Ym shym don ba mynsaw satia, na katei ka jingjia.
Shillong:U Bing Dkhar na Jalaphet Bri-Sutnga (EJH), ula kynnoh ba U Mun Dkhar, uba peit ia ka kam khaii dewiong jongu, ula pyndonkam bakla ia ka pisa kaba haduh T.
3klur, kaba dei naduh ka snem 2006- 2012.
Hadien ba la weng noh ia u, na katei ka kam ula byrngem ban pyniap ia U Ma Bing Dkhar bad ula pynjulor ruh ia ka iing sah jongu, kabaa dei ka iing dewbilat.
Shillong:Ki pulit jong ka East Khasi Hills, ki la nang thwet tyngeh halor ki kam khaii droks ha kine ki sngi bad ha ka 27tarik Iaiong 2018, ki pulit ANTF, ki la ioh kem ia U bah  Slander Syiem (35) na ka shnong Tyrsad, katba u dang die kynja ha Paltan Bazar, ha kaba la ioh kurup na u  1kg 340grms u kanja.
Ha ka 28tarik u bnai ba ladep, ki pulit ka Madanrting, ki la ioh kem ia ka  Smti Sapthangi Chhak na Thembasuk, Madanrting bad ki la ioh kurup ia kawei ka  plastic box bad san tylli ki synduk Golden bad u heroin, uba khia 16.
50gram bad ka pisa kaba  T.
16,465.
Hadien ka jingioh kem ia ka, ki la ioh ban kem sa ia uwei uba don kti lang bad ka U  Shokhomang na Demthring bad la lap ia ki jingsong kiba la bret shadien jong katei ka iing, ha kaba la antad, ba la bret hi da U  Shokhomang.
La lap ia ki 13 tylli ki song synduk, ha kaba la song ia u heroin, uba khia 162 gram.
Ha ka 4tarik Jymmang ha ka por 9.
30 mynmiet, ki pulit ka Madanrting, ki la ioh kem ia U  Khualsuamtak (23) na Lumjingsuk Block – A bad la lap ia ka synduk sabon, kaba don 12.
19 gram u heroin.
Hadien kata, la ioh kem sa ia u Henry Neihsel (33) na ka iing sah wai jongu ha  Lumjingsuk Block- A bad la lap ia 30 tylli ki song sabon bad 32 tylli ki synduk golden ha kaba ka jingkhia jong baroh ki song ba don u heroin, ka poi sha ka  278grms bad ka pisa kaba T.
2,14,400/-.
Ki pulit ki lap ba kine ki nongkhaii droks, ki ju pyndonkam da ki iing wai jongki, ban leh ia kitei ki kam beain bad la ai jingmut ia ki trai iing, ba kin da peit bha ia ki briew, ha shwa ba kin ai wai iing iing, namar ba ki trai iing ruh kin ngat lang ha kajuh ka kyndon kaba la mana da ka sorkar lane ka  Narcotics, Drugs and Psychotropic Substances Act.
Shillong:Ka Grace Covenant Church, kan rakhe ia ka jubili rupa jongka, da kaba pynlong ia ki prokram jongka, naduh ka 9tarik haduh ka 13tarik Jymmang 2018.
La khot sngewbha ia ki paidbah ba kin leit ban shim bynta ha ki jingiaseng ha madan Malki, ha ka por 5.
30 janmiet ha kitei ki tarik haneng, ha kaba ka prokram ba kyrpang ia ki samla, kan long ha ka por 5.
30 mynmiet jong ka 12tarik bad nangta ha ka por 11 baje mynstep ha ka por 4baje janmiet, ong ka kyrwoh na U bah  D.
Diengdoh,  Secretary, Grace Covenant Church,  Shillong.
U Paresh Baruah, nongialam jong ka ULFA (Independent), ula kynnoh ia ka sorkar India, ba kam ailad ba un buh ia ki mat jingdawa jongu, ha ka jingiakren kaba shai na baroh arliang mamla.
Ha ka jingiakren bad kawei ka telebishon channel, U Baruah, ula ong hynnin ka sngi “Lada ka sorkar India, ka kwah ban iakren bad ka dei ban shim ba ki mat jong ka ULFA, ki dei ki mat kiba iadei bad ka sain hima sima, kmba dei bad ki mat jong ka NSCN (IM).
Ki mat jongngi, ki long ki bym lah satia ban iakhun, da ka bor jong ka suloi".
“Wat la ka jingiakren ia ka laitluid, ka dei ka mat kaba ha khmat bha, hynrei ka donkam ka jingiakren bad lada ka India, ka dei ka Ri synshar paidbah, kam long beain ia kawei ka jaitbynriew ban iakren ia ka jing laitluid" ong U Baruah bad ka shong ruh ha ka sorkar India, ba kan batai ia kaei ka jingeh lane ka nongrim, lada kam lah ban ai ia ka jinglaitluid ba pura ia ka jingdawa ka ULFA.
U Baruah, um shym la don shuh ha la ka jong ka Ri, naduh ba ula shim ia ka rai lem bad u bakha jongu, U Anup Chetia, ha kaba ki la thaw ia ka seng lehnoh ULFA ha Sibsagar ha u snem 1979.
Shillong:Ka result jong ka HSSLC Examination, 2018 ba la pynlong da ka MBOSE, na bynta ki sobjek Science, Commerce bad Vocational streams, yn pynmih ha ka 10tarik Jymmang ha ka por 10baje mynstep.
Kitei ki result, yn lah ban ioh na ka website jong ka Board, kaba kyrteng www.
mbose.
in.
Lah ban ioh ia ki result, na kiwei pat ki website kum ka   www.
megaresults.
nic.
in, www.
results.
shiksha, www.
meghalayaonline.
in, www.
results.
net/meghalaya, www.
indiaresults.
com, www.
jagranjosh.
com, www.
knowyourresult.
com and www.
timesofindia.
com.
Shillong:U Bing Dkhar na Jalaphet Bri-Sutnga (EJH), ula kynnoh ba U Mun Dkhar, uba peit ia ka kam khaii dewiong jongu, ula pyndonkam bakla ia ka pisa kaba haduh T.
3klur, kaba dei naduh ka snem 2006- 2012.
Hadien ba la weng noh ia u, na katei ka kam ula byrngem ban pyniap ia U Ma Bing Dkhar bad ula pynjulor ruh ia ka iing sah jongu, kaba dei ka iing dewbilat.
Shillong:Ka  Civil Society Women’s Organization (CSWO), ka dawa na ka sorkar Jylla, ba kan leh da kaba tyngeh ia kito ki taksi bad kumjuh ia ki maxi cab, kiba kyntait ban leit on ia ki paidbah, sha ki jaka ba ki donkam ban leit bad ba ki dei, wat ban knieh noh ia ki permit jongki ruh.
Katei ka jing dawa jong ka CSWO, ka long ba ka la ioh shibun ki jing ujor ba ki Taksi, ki don la ki jong ki jaka leit jongki, ban kit briew ban ioh kit haduh ban da dap smam, kumba leit sha Iewduh, Motphran bad Khyndailad.
“Ki paidbah, khamtam ki kyntheilane ki khynnah, ki hap ban ap slem slem bha, namar ba ki nongniah kim treh satia, wat tang ban jubab ruh, ha kaba ki leh ialade kum ki kynrad jong ka surok" ong ka kong Agnes Kharshiing.
Kam dei tang katta, hynrei ki ieng kat shaba ki mon, ki ieng hapdeng surok, ba ki ap briew bad don ki nongniah kali kiba dain haduh T.
250, tang ban leit na Motphran, Iewduh sha Polo, kaba dei ka jinglute kaba jubor na ki paidbah.
La ujor ruh ia ka jingiaid kamai ki Maxi Cab, ha kaba kim ju treh ban leit sha ki jaka ba ki nongleit jingleit ki donkam bad ka CSWO, ka shim ba kitei ki dei ki taksi jong ka sorkar bad ki dei ban nym kyntait satia, haba ki don kiba bat ba kin leit na Motphran sha Lumshyiap bad sha kiwei ki jaka.
Shillong: U MLA ba shah jied dang shen na Williamnagar, u Marcuise N Marak na ka NPP mynta ka sngi u la bam smai kum uwei na ki 59 ngut ki dkhot ka ïing dorbar thawain ka jylla.
U Marcuise N Marak, ka kurim jongu bad ki khun, kiba  ia shah shondur lang ha khmat jong ka ophis ka iing dorbar Jylla.
Shillong: U Myntri ka tnad pynroi nongkyndong u Bah Sniawbhalang Dhar u la sneng ia kito kiba seng ia ki kynhun iarap dalade ialade ne Self Help Group (SHG) ba kim dei ban pyrkhat tang ia ka ioh ei bad ka bam ei, hynrei ki dei ban don ka thong ba kin long ki nongai kam ia kiwei ha kawei ka sngi.
Haba kren kum u kongsan ha ka jingialang rakhe ia ka Gram Swaraj Abhiyan ka “Ajeevika bad ka Kaushal Vikas Diwas" ha kane ka sngi Saitjain, ha Multi-Use Convention Centre, NEHU, Shillong, u Bah Sniawbhalang, u la ong, “Phi dei ban don ka thong ban long ki nongthaw kam ki nongai kam ia kiwei ym tang ki nongtrei kam hynrei kaba sngew khia ka long ba bun ki Khasi ki Pnar ki sngew tynnad tang ha ka bam jem ne bam ei bad ki tang shu ioh ia ka pisa instalment ne jingsiew kaba nyngkong, ki la jah noh".
U la ong ba kane ka rukom pyrkhat dei ban pynduh noh, namar ba ka pisa ioh ei kam ju soi bad ka donkam ka jingtrei shitom ka jingiai shah.
U la ong bunsien ki Khasi, Pnar kim ju don ka jingiai shah bad ki don ruh kiba ngeit biej ia ka jingialam bakla jong kiwei.
“Ngim don ka jingiai shah, tang ban shon dur Aadhaar ruh ba jrong u lain, ngim ju lah ap shuh", u la ong bad u la bynrap, “ha kane ka elekshon ba la dep, ki don kumba saw tylli ki jaka thep ne ki polling station ha konstitwensi jong nga (Nartiang) kim wan thep vote namar ba tieng ia uta u number Aadhaar", la ong u Bah Sniawbhalang.
U la ong ba katkum ka jingtip ha thain Mawkynrew lei, ki don kumba 3 hajar ngut eiei ki nongthep vote kiba khlem leit thep vote namar ba ki tieng ia u 666.
“Ngim dei ban long ki briew kiba ngeit beij than hynrei ngi dei ban long kiba shai bad kiba shemphang", la ong u Bah Sniawbhalang.
Ha kajuh ka por u la kyntu ia ki samla, ki longkmie ba kim dei ban pyrkhat than beit tang ban ioh kam sorkar namar ba ha kane ka ri Khasi, ki briew ki ap thap beit kliaw tang ia ki kam sorkar wat la dei ka tulop kaba rit ruh tang ba la ioh baibam tymmen.
U la ong ba ka jingthmu jong ka sorkar ban pyntreikam ia ka National Rural Livelihood Mission (NRLM) kaba pyntreikam da ka Meghalaya State Rural Livelihood Society (MSRLS) ha kane ka jylla, ka long ban kyntiew ia ka ioh ka kot  jong ki briew ha nongkyndong khamtam ki longkmie.
“Haduh mynta, ngi don kumba 4 hajar duna ki SHG ha ka jylla ha kaba ka sorkar kan ai jingiarap ia ki ba kin lah ban kiew shuh shuh ha ka jingtrei jongki", u la ong.
Katkum ka jingtip, ka Meghalaya ka don 3923 tylli ki SHG ha ki 21 tylli ki Block ha ki 1194 tylli ki shnong bad 39230 tylli ki longing.
La thaw ruh 173 tylli ki Federation jong ki SHG bad 465 ngut ki longkmie ki la long kum ki Community Resource Person.
Ka sorkar ka la ai jingiarap haduh T.
457.
55 lak sha ki SHG, ki Federation kum ka Revolving Fund bad ka Community Investment Fund haduh mynta.
Ha kane ka sngi Saitjain, ka dei ruh ka jingpynkut ia ka jingrakhe ia ka jingpynsngewthuh paidbah ia ki hynniew tylli ki prokram ka sorkar pdeng ba kynthup ka PMUY-Pradhan Mantri Ujjwala Yojana, PMJJBY-Pradhan Mantri Jeevan Jyoti Bima Yojana, PMSBY-Pradhan Mantru Suraksha Bima Yojana, PMJDY-Pradhan Mantri Jan Dhan Yojana, Mission Indra-Dhanush, Unnat Jyoti (Ujala scheme), bad ka Pradhan Mantru Bijli Har Ghar Yojona-Saubhagya.
Ha kane ka sngi, u Myntri u la sam ruh ia ka work order sha ki 17 tylli ki kynhun ba kynthup ki SHG, Village Organisation na ka bynta ka jingleh bha jongki bad kumjuh la sam khusnam sha ki longkmie kiba la trei bad jop ha ki kam jingtrei ha ki kam lajong jongki.
La sakhi lang ha kane ka sngi da u  R.
S Chatterjee, Deputy Secretaryka tnad  Rural Development, u Bah R.
Ryntathiang u Under Secretary ka tnad Rural Development, u Bah G.
S Lyndem COO, DDU-GKY,  u D.
Kumar, Chairman, Meghalaya Rural Bank, u Bah S.
F.
Lyngdoh , COO, MSRLS bad ka director ka tnad nongkyndong ka IR Sangma nalor ki nongrep.
Shillong,  06 Jymmang:Ka jingkynnoh ba ka Meghalaya Board of School Education (MBoSE) ka shim beit tang ki kot pule ban pynrung ha ki skul ba la thoh da kiwei ki jaitbynriew bym dei Khasi, ka don daw ia ka Board ba kan leh kumta.
Ha ka jingiakren bad u Joint Director ka MBoSE, u bah M Marbaniang, u la iathuh ba lait na ki kot Khasi, kiwei ki kot ba thoh da ka phareng, ym ju don nongthoh napdeng ki Khasi bad kane ka la long ka daw kaba la pynlong lehse, ia ka Board ba kan jied ia ki kot ba la thoh da kiwei ki briew nabar.
“Ka jingkynnoh ba ka Board ka ju shim beit tang ki kot ba thoh da ki bym dei Khasi, kam dei satia hynrei ka daw ka long ba man ba khot tender ban aplai ia ki nongthoh ban jied ia ki kot pule, ym ju don ki Khasi kiba thep tender, lait noh tang ha ka subjek Khasi", la ong u Bah Marbaniang.
U la ong ba kane ka dei ka daw ba ka Board ka lap bad sa kawei pat, ka long ba ka jingjied ia ki kot pule ha ki skul, la leh bad la bynshet ha ka jingbishar ki nonghikai skul kiba la tbit ban jied ia ki, shwa ba kin phah pat sha ka Board ba kan leh ia kaba donkam.
“Ym don Khasi ba thoh kot, ki don tang kiba la thep tender ia ki kot Khasi", la bynrap u Joint Director ka Board.
U Bah Marbaniang, u la iathuh ba ia ka dor jong ka kot ruh la pynshong dor da ka Pricing Committee jong ka Board, bad kam dei ba la buh dor hi da u nongthoh jong kano kano ka kot.
Na ka bynta ki kot ba heh kat ka makasin (21x27cm), ia ka multi colour ka dor ka long 70 paise, bi-colour 60 paise, single colour 50 paise na ka bynta shi sla, cover pages T.
6 kawei ka kot.
Ki kot double crown 1/8size (18x24cm), ka long 65 paise, bi-colour 55 paise, single colour 45 paise shi sla, cover pages T.
5 kawei ka kot.
Ka Demy 1/8siz (14×22 cm) ka dor ka long, ia ka multi-colour 60 paise, bi-colour 50 paise, single colour 40 paise shi sla bad cover pages T.
4 kawei ka kot.
Ka jingbha jong ki kot ka long da ka art (glossy) pulp ia ka cover pages bad 64/70 GSM malitho paper (A Grade) ia ki sla kot pule shapoh.
“Ka Board kam siew eiei ia u nongthoh hynrei la pynshong da Pricing Committee ia ki dor jong ki kot", la ong u Joint director.
Ha kawei ka liang halor ka jingduna bad ka jingkyrduh kot ha ki iew bad ki dukan kaba la  buh jingeh ia ki kmie ki kpa ban ioh kot, u Bah Marbaniang u la ong ba haba ioh jingtip ba ki kot ki la duna ha iew, ka MBoSE ka la ju bthah ia u nongthoh ba ki dei ban shon bad ban phah wut wut.
U la ong ba ka donkam ruh ia ki nongdie kot ba kin iatreilang ba kin pyntip sha ka Board haba ki kot ki la duna ha ka stok khnang khnang ba kan bthah ia u nongthoh ban  phah shuh ia ki kot ban lait ka jingeh ia ki khynnah skul.
“Ia ka jingshon ia ki kot, la leh da u nongpynmih ia ki kot, bad mar ia tip ba duna kot, ngi la ju bthah wut wut ban shon ban phah bad ban pynpoi sha kane ki jaka die kot", la ong u Bah Marbaniang.
Shillong: Ka East Garo hills District Congress Committee (DCC) ka la takraiñ kylla ia ka Deborah Marak kaba la kynnoh ba ka jingrem elekshon jong ka dei na ka daw ba ki nongialam Congress ki leh arsap bad ki kanbas pynban ia u kyrtong shimet u Sengbath Marak ha ka jaka ban kyrshan ia ka.
Ki nongialam ka Congress na East Garo Hills ki la kynnoh ba ka jingrem elekshon jong ka Deborah ka dei na ka daw ka jingsarong palat ba ka don jingiadei ba iajan bad u Himanta Biswa Sarma ka BJP na Assam.
“Ka la sarong palat ba ka don jingiadei bad u Himanta biswa Sarma ka BJP na Assam, man ba ka kanbas elekshon ka pynmih beit ia ka kyrteng u Himanta, ka dei ka kyrtong Congress kumno ka pynpaw ialade ba ka don jingiadei bad ka BJP" ong ki nongialam ka EGH DCC.
Ki la dawa ba ka Deborah ka dei ban pynshisha ia ka jingkynnoh jong ka ba ki nongialam Congress ki khlem trei na bynta jong ka.
“Ka dei ban sei ia ki sabut bad ki jingshisha halor katei ka jingkynnoh jong ka" ong u Linderson Sangma u President  ka Congress ha EGH.
Lah ban kdew ba ka Deborah ka la kynnoh ruh ia u Dr.
Mukul Sangma halor katei ka jingshah rem jong ka hynrei halor kane ka Vice President jong ka Meghalaya Pradesh Mahila Congress ka Lenitha M Sangma ka la ong “U Dr.
Mukul u ju kwah ban leit ialap elekshon ia ka Deborah hynrei man ka por ka pynkynriah jingialang, ki nongialam na Tura bad SGH ruh ki wan ban ialap ia ka hynrei kam patiaw eiei ia ki", ka la ong.
Ki nongialam ka EGH DCC ki la kynnoh ba ka Deborah kam ju wad jingiarap eiei na ka DCC bad kane ka dei kawei na ka daw ka jingshah rem jong ka.
Shillong:Ha ka shnong Moojem, ki khynnah tang shu pass Klass III, bun kiba la pep skul noh bad ka daw, ka long namar ba ki hap ban leit bteng ia ka klass IV sha ki shnong kiba jngai.
Halor katei ka phang, ka Hynniewtrep Youth Council (HYC) ka la plie ia ka skul janmiet ha ka shnong Moojem, Block I, West Jaintia Hills District.
Ka jingplie ia katei ka skul, ka long ha ryngkat ka jingiatreilang bad ka HYC- Moojem Unit, ha kaba la plie ha ka 5tarik u Jymmang, 2018.
Ka jingplie ia kane ka Skul janmiet ka long ban ai jinghikai ia ki Nongshong shnong kane ka Shnong kaba don kumba 400 tylli ki longing ba kin nang ka thoh ka pule bad ruh ban khein jingkhein.
Na ka liang ka Seng ka lah buh ruh arngut ki Nonghikai ban ai jinghikai ha kane ka Skul bad siew ruh ia ki ia ka honorarium na ka bynta kane ka kam ka jong ki.
La plie ia kane ka skul da u Samla Roy Kupar Synrem, Education Secretary, CEC ha ka jingialang ba lyngkot ba la pyniaid da u Samla Rhembor Saibon, Assistant Secretary, CEC ha ka jingdon ryngkat u Waheh Shnong, ki riew Rangbah, ki Nongialam ka seng na Shillong bad Jaintia Hills bad ruh ki nongshong shnong ka Shnong.
La ioh jingkren na u Waheh Shnong, ka jingbuh jingduwai ba kyrpang na uwei na ki Tymmen basan ka Balang Presbyterian Moojem, jingkren na u Samla Dameki Lathong, President, HYC Jaintia Hills bad na u Samla Roy Kupar Synrem.
Ka Seng ka pynpaw ia ka jingsngew diaw ba haduh mynta kine ki paradoh parasnam, kiba don ha kine ki jaka ki shah ia shibun ki jingeh bad jingjynjar bad haduh mynta ki skul kiba don ha kane ka shnong ki lah ban ai jinghikai tang haduh Klas III bad ia ki klas ba haneng hap ban phah sha ki shnong ba jngai na Shnong.
Ka Seng ka lah noh synniang ruh ia kane ka Skul da ki kopi, ki kot bad kiwei ki jingdonkam ha kaba lah aiti ha u Waheh Shnong da u Bah Markos Marthong, HYC-CEC.
Shillong: Sa 3 taiew shuwa ba poi ka elekshon shiteng samoi ha Ampati konstitwensi ka tnad elekshon ka la ioh ban kurup pisa T.
4 lak tyngka, ka tnad ba peit pyrman ia ka elekshon ka Static Surveillance Team                                                     ryngkat ki pulit bad ki bor District ka la ioh kurup T.
4 lak ha ka sngi saitjaiñ jong ka taiew na ka shnong Garobadha, South West Garo Hills.
Katkum ki kyndon elekshon la khang iano iano ban rah pisa palat ia ka T.
4 lak tyngka , ki bor District jong ka SWGH ki la iathuh ba la ioh kurup ia katei ka pisa na kawei ka kali ha Garobadha bad haba ki talasi ia katei ka kali ki ioh bat T.
4,29,800 tyngka.
Ia katei ka pisa la ioh kurup na u Secretary jong ka VEC bad u la ong ba ka dei ka pisa jong ka skhim NREGS, ka jingtohkit halor katei ka bynta ka dang iaid shakhmat.
Shillong: Sa 3 taiew shuwa ba poi ka elekshon shiteng samoi ha Ampati konstitwensi ka tnad elekshon ka la ioh ban kurup pisa T.
4 lak tyngka, ka tnad ba peit pyrman ia ka elekshon ka Static Surveillance Team                                                     ryngkat ki pulit bad ki bor District ka la ioh kurup T.
4 lak ha ka sngi saitjaiñ jong ka taiew na ka shnong Garobadha, South West Garo Hills.
Katkum ki kyndon elekshon la khang iano iano ban rah pisa palat ia ka T.
4 lak tyngka , ki bor District jong ka SWGH ki la iathuh ba la ioh kurup ia katei ka pisa na kawei ka kali ha Garobadha bad haba ki talasi ia katei ka kali ki ioh bat T.
4,29,800 tyngka.
Ia katei ka pisa la ioh kurup na u Secretary jong ka VEC bad u la ong ba ka dei ka pisa jong ka skhim NREGS, ka jingtohkit halor katei ka bynta ka dang iaid shakhmat.
Shillong: Ka la don ka jingtwa khyndew ha ka shiteng miet jong ka sngi saitjaiñ bad katei ka la jia ha ka shnong Sunapur, East Jaintia Hills  hajan Mandir.
Ha katei ka jingjia uwei u lum u la twa bad ki maw, ki dieng ki khyndew ki la hap sbuk hapdeng surok.
Ka dei ka surok kaba pyniasoh sha Barak Valley, Assam, sha Mizoram bad Tripura.
Ka jingdheng kali ka la neh bun bun kynta ha katei ka jaka hynrei la lah ban weng ia ka khyndew ha ka janmiet sngi u blei hadien ba la wanrah da ka puh shilum.
Shillong: Ka Dorbar Shnong Nongpdeng, ka la buhteng shwa ia ka dorbar Kut Snem jongka, kaba dei ban long ha ka 12tarik Jymmang 2018 bad la pyntip, ba ki nong jngoh kai pyrthei, ki lah ban leit sha Shnongpdeng ha katei ka sngi, ong ka kyrwoh na U bah Bnai Syngkrem, Waheh Chnong Shnongpdeng.
Shillong: Ka la don ka jing ia tyngkhuh kali hynnin ka sngi ha ki ar jaka ha Lad Rymbai, ha kaba kawei ka trok, kaba don ia u number AP16TH /1257 ka la ia tyngkhuh bad ka trok kaba thylli, kaba don ia u number ML10A/0865 ha Kongong ha ka por 11.
30 mynstep bad ha katei ka jingjia, u nongniah bad u nongbud jong katei ka trok, ki la mynsaw, kiba kyrteng U K Nagaraju bad U Sri B Ashok bad kumjuh u nongniah jong ka trok thylli, U Bah Lemingstar Lamin lem bad u nongbud jongu, U  Ping Phawa, ha kaba kitei ki la mynsaw bad la leit rah noh sha Ialong Civil Hospital.
Ha kawei pat ka jingjia, kawei ka trok kaba don ia u number ML05E/1104 ka la ia tyngkhuh bad kawei ka Indica ha Sohshrieh petrol pump, kaba don ia u number ML04/A6225.
Ha katei ka jingjia ki arngut kiba shong ha Indica, kiba kyrteng U Shining Bareh bad ka Nidaemi Sungoh, ki la mynjur jur bad la leit kit mar mar sha  Civil Hospital Ialong.
Shillong: Ka Meghalaya Board of School Education (MBoSE) ka la sei nia ba ka jingpynkylla ia ki kot pule ia ki skul, ka long katkum ka jingdawa bad ka jingkylla ka juk bad ka por bad kane ka la long shiphew snem mynta ba ka Board kan wanrah ka jingkylla ia ki kot pule naduh u snem 2008.
Ban tip kham bniah halor kane, u Rupang, u la ioh ban iakren bad u Joint Director ka MBoSE u Bah M Marbaniang mynta ka sngi.
U Bah Marbaniang, u la iathuh ba ka jingpynkylla ia ki kot pule jongki skul ka long katkum ka jingkylla ka por bad kum ka nuksa, “Mynshwa ki hikai tang ban thoh shithi beit hynrei mynta la mih ki jingstad ha kaba ki briew ki pyndonkam da ka email, bad kiwei ki lad, bad kumjuh mynta ki briew ki iakren ia ka jingpynduh pisa ne ka demonetization, Aadhaar kiba dei jong kane ka juk mynta".
“Ha ka jingshisha kam don kano kano ka jingbuh por ban pynkylla ia ki kot pule hynrei ka shong beit ha ka jingiaid ka por", la ong u Bah Marbaniang.
Hynrei u la kubur ba ki lah ban don ka jingduna khamtam ha ka kot social science klas IX ha kaba la pynrung ia ki briew ba pawnam ka jylla, hynrei ki dang don ruh kiba dang jah bad ia kane, ka Board kan sa bishar  biang ruh lada donkam.
“Ka jingbakla kam dei, kaba mih ne leh khnang, hynrei ka dei ka jingbakla jong u briew bad ka donkam ban pynbeit", u la ong.
U Joint Director ka Board u la ong ruh ba katkum ka jingkylla ka por, la donkam ia ka jingpynkylla ia ki kot pule khnang ba ki khynnah kin lah pyniahap bad tip katkum ka jingkylla hynrei kam mut ba la shu ieh noh ia kiba rim ne kiba mynshwa.
Hynrei ha kajuh ka por, u la kubur ba hapdeng kane ka jingpynkylla ia ki kot, lah ban don ka jingbakla ha ka jingshon ia ki jingspel dak, namar ba kane ka dei ka sien shon kaba nyngkong bad ka Board kan pynbha bad pynbeit ia kiba bakla.
“Ki don jingbakla ha ki katto katne ki bynta ha ka kot Social Science klas IX bad klas II, hynrei ngi la shon ia ki bynta ba bakla da ki phew hajar bad la sam ei sha ki skul da ka MBoSE na ka bynta kane ka snem ba mynta", la ong u Bah Marbaniang.
U la iathuh ba ki don haduh 372 tylli ki kot pule ba ka MBoSE ka la pynrung ha ki skul naduh klas I haduh Klas X bad napdeng kine don ki jingbakla hangne hangtai ha ki kyntien ne spel dak bad yn sa pynbeit ha ka sien shon kaba ar.
“Ngi la bthah ruh ia ki nonghikai ba kin ai jingthoh sha ka Board haba ki shem ia ki bynta ba bakla ha kano kano ka bynta jong ka kot, khnang ba ngin lah ban pynbeit ha ka sien shon kaba ar", u la ong.
U la ong ba ka jingkynnoh ba ki jingjied ia ki kot pule kam biang, kam dei satia namar ba la jied ia ki kot da ki stad jong ki subjek bapher bapher ba la thung da ka Board bad la jied ruh da kiba biang tam.
U la ong ba ha ka jingjied ia ki kot pule, la pynkhreh ha ka rukom ba ki nongbishar ia ka kot bad ki nongthoh kim tip satia khnang ban lait na kano kano ka jingleh shiliang.
“Ngi la buh ia ki stad jong ki subjek ban bishar iaki kot ba la phah da kino kino ki nongthoh ia kano kano ka subjek bad ia kata ka jingthoh, ngi shna da ka code jong ka kot, khnang ba kiba bishar ia kata ka kot, kim lah ban tip mano ba thoh hynrei kin bishar peit tang ia ki kot ba bha tam", la ong u Bah Marbaniang bad bynrap, “Ka jingbishar ia ki kot ka long kumba korek ia ki nongialeh eksamin matrik ha kaba lah ban tip ia u roll number hynrei kim tip ia ka kyrteng u khynnah ne ka skul".
U la ong ba kawei kawei ka sobjek, la thung kumba 25-26 ngut ki nonghikai kiba la tbit bad kiba shemphang ban bishar ia ki kot kiba biang tam bad kin phah sha ka MBoSE ba kan pdiang ia ki na ka bynta ban pynrung kum ki kot skul.
Shillong: U William A Sangma, uwei na ki runar ba triem bha sha Garo Hills, uba dei u nongialam barim jong ka seng Achik National Cooperative Army (ANCA), ula pyndem mynta ka sngi, ha U Sachang Marak, Superintendent of Police jong ka Resubelpara, North Garo Hills.
Shillong: U Shri Raju Eknath Gaikwad na Mawlai Mawroh, Umsohkhlur , Shillong u la ujor sha ki pulit ba ki runar ki bym lah ban tip ki la pyndonkam bakla ia ka video iathoh shongkurim jong u kaba la pyniathoh ha ing mane Presbyterian, Mawlai Mawroh , Shillong ha ka 14 tarik u nailur, 2017.
U la ujor pulit ba ki kyntien kiba la buh da ka jingrwai ha katei ka Video ka la ktah ia ka kam shijur jong ki bad kumjuh ruh ia ka ing ka sem jong ki.
Nongstoiñ: Ka Angela Rngad nongialam jong ka Thma u Rangli Juki ha ryngkat ka kong Agnes Kharshiing na ka Women Rights Activist in North East India, kaba dei ruh ka President Civil Society Women Organisation, ki la wan ban iashim bynta da kaba ai jingkren ha ka jingialang ban pyrshah ia ka jingshah pynkynriah kam ba kyndit ia u DC jong ka West Khasi Hills u Arunkumar Kembhavi ia kaba la pyniaid da ki katto katne ki samla ka thain Nongstoiñ.
Haba ai jingkren ha katei ka jingialang na ka liang jong ka kong Angela Rngad dkhot nongialam jong ka Thma u Rangli Juki, ka la ong ba ia ka jingshah pynkynriah kam noh jong u DC tang hapoh 14 bnai, ka long ka bym lah ban pdiang, namar ka dei beit ka jingpynkhein ain bad ka la ong ruh ba ka Supreme Court ha u snem 2013 ka la pynmih ia ka rai ba lada ka don kane kano ka jingpynkynriah ia u ophisar hapoh ka 2 snem, hap ban shong da ka Civil Services Board (CSB) bad ka la buh ruh ia ka jingkylli ba ha shwa ban pynkynriah ia utei u DC, hato ka da shong ne me kata ka CSB ne shu leh donbor leh thurmur da ki katto katne ki briew bad lada kam don kata ka CSB, ka mut katei ka kam ka long kaba beain.
“Ka jingmih paidbah jong phi mynta ka sngi ka long kum kata ka sur ban ong ba sa shisien ngin iada ia ka synshar khaddar kaba laitluid bad ngin ym shah tap tyllep ha kita ki khwan myntoi ki ba kwah ban pynduh noh ruh ia ka jinglaitluid jong ka Bureaucracy" ong ka kong Angela Rngad.
Katba na ka liang jong ka kong Agnes, ka la pynpaw ba ka jingmih paidbah ban pyrshah kam shym mut ban shah liang ia ki politishan ne ia ki ophisar, hynrei lada iohi ba kano kano ka ain ka khlem iaid katkum ba la shna ia ka, dei ban pyrshah bad kala ong shuh shuh ba haba ki paidbah ki iohi ia ki jingdkoh kidei ban iatreilang ban weng ym ban iashah shuh shuh bad kala kyntu ruh sha ki paidbah jong ka District ba kin ai ka jingiatreilang bad ki samla kiba mih shakhmat ban iakhun pyrshah ia kita ki briew kiba pynkhein ain.
“Ngi dei ban pynpaw pyrshah ia kano kano ka jingleh thombor bad ngi don hok ban dawa ba ki dei ban pynkylla ia kiba kum kine ki jait jingpynmih hukum ba leh shilliang.
Lada pynkynriah kam khlem dei por dei ban pynshisha ia kata lane dei ban iaid lyngba ka Departmental Inquiry" ong ka kong Agnes.
U Samla Wanphailang Dkhar ba pyniaid ia ka jingialang u la ong “Naduh ba don u ne u DC shibun bah ki samla ki la iohkam iohjam khlem da donkam pynbam pisa lane hap iaid lyngba ki agent jong ki politician.
Ngi pynrem jur ia ki katto katne ngut ki khwan myntoi kiba donkti ban pynthohbria ia ka kam DSC bad u la ong ruh ba dang hynnin ka sngi u DC u la pyntip sha baroh kiba dei leit sha ka personal interview ba la hap pynsangeh shwa, namar kita ki dkhot ba shah jied thymmai jong ka DSC kim treh ban don bynta kaba la pynpaw ruh ba ka lah ban don kaei kaei sha lyndet".
U Sordar Upper New Nongstoin Bah H.
Marwein u la ong, “Ngi donbok palat ban ioh ia une u DC u ba la kner kti bad ialam ia ngi khamtam ha kaba ia dei bad ka khuid ka suba jong ki shnong ki thaw, u DC u dei ruh u briew u ba ki kam ki kren kham jam ban ia ka ktien bad ngi la dei ban ai ka burom kaba khraw namar ki kam ki jingleh jong u na ka bynta ka bha ka miat la ha sor ne nongkyndong kum ki nongsynshar shnong ngi sngew duh nong shibun ba kum u ne u Ophisar ba trei hok, un mih noh tang shiteng por.
Kum ki paidbah nongshong shnong jong ka District ngi dei ban pynpaw ia ka jingpyrshah halor kane.
"U Bah D.
Sun na ka seng WKSU u la ong, “Ngi la wad kam bad kwah kam sorkar baroh shikatta lyngba ki prokram shah thngan bad kiwei ki jingeh ba bun jait ba ngin la mad.
Hynrei u wan uwei u IAS Ophisar u bym dei na ka jaidbynriew jong ngi bad ym don kynrum kynram shuh hapoh DSC lane hap wad RTI ia ka jingdon ki post ba lait.
U la long ruh ka nuksa ia baroh ki para Ophisar bad ngi la iohi ia ka jingkylla ha ka District jong ngi sha ki kyrdan ba shajrong".
“Nga lyngngoh ba balei ki Nongmihkhmat jong ka District jong ngi, kim kloi ban iatreilang bad une u DC.
Lada ki kyntait ban iatreilang bad kiba kum kine ki DC kiba ia jan bad ki paidbah, ka dei ka jingnion bein jong ki ia ki paidbah" u la ong.
Shillong: 5 ngut ki kynthei kiba la tip kyrteng kum ka kong Lin Liting, Lina Langshiang, Nance Khongiong, Sbun Langshiang bad ka Synod Liting ki la shah kem mynta ka sngi na ka daw ka jingjai ba shah pynjor ki kper synsar ha Amlanai, katba mynhynin ka sngi pat ki pulit ki la kem 2 ngut ki shynrang kiba la tip kyrteng kum u Bahlung Khongiong bad u bah Jembis Khongiong.
La kem ia ki da ki pulit ka Muktapur bad Amlarem.
Lah ban kdew ba ha u bnai lber bad iaiong ka la don ka jingshah pynjulor ki kper synsar jong ki 52 tylli ki longing kiba rep synsar.
Dang shen ki pulit hapoh ka jingialam u SDPO Amlarem u bah J.
Mairom ki la hiar sha katei ka shnong ban tohkit ia ka jingjia bad ki la lap ba ki mih lai kynhun hapoh katei ka shnong, ka kynhun nongrep jong u Rangbah Shnong u bah Thomlin Surong, ka kynhun kiba shah pynjulor bad ki trai jaka.
La lap ba ki don haduh 9 tylli ki jaka rep kiba la shah pynjulor ha kaba la kheit ei ia u synsar, shah pom bad shah thang, ki nongrep ki la kynnoh ba ia katei ka kam la leh da ka kynhun kaba ialam da u Rangbah Shnong.
Kitei ki 9 tylli ki jaka rep ki dei kiba long trai da ka ka kong Persara Manar, Riwiar Manar bad kong Synta Philomina Manar  hynrei kitei ki la ai wai sha ki nongrep da kaba ki hap ban siew shisien shisnem katkum ka jingmih ba ki ioh, kaba long lada mih shi lak kin hap siew T.
10 ne T.
20 hajar tyngka sha ki trai kum ka bai jaka.
Ia katei ka rukom ai wai la tip kum ka Nongkhad.
La iathuh ba mynshuwa u bah Thomlin , Rangbah Shnong u ju lum pisa bai wai khyndew man u snem na ki nongrep hynrei kham hadien ki trai jaka ki la pynsangeh noh ia u bad ki la ong ba ki la aiti noh ha ki khun jong ki ba ki la heh mynta.
La ong ba na katei ka daw ka la sdang mih ka kynrum kynram ha kaba u bah Thomlin u la hukum ia ki nongrep ba kim dei shuh ban ai bai wai, hynrei don ruh ki bym ngeit ia ka hukum jong u bad ka mih ka jingiapait kynhun ha kaba kiba don ha ka liang u Rangbah Shnong ki thombor ia kiba siew bai wai sha ki trai.
La kynnoh ruh ba na katei ka daw ki nongrep kiba ia leh pyrshah ia u rangbah shnong ki sha pynduh sertiphiket shnong bad kumjuh u khaw rashon.
Shillong: Ka NPP ka la rai  ban pyniakhun da u Clement G Momin pyrshah ia ka khun u Dr.
Mukul Sangma ka Miani D Shira ha kane ka elekshon shiteng samoi na Ampati konstitwensi.
U Clement u dei u nonghikai skul barim ha ka skul jong u bad u dei ruh u dkhot ba pura jong ka Party NPP bad uba la don slem hapoh katei ka seng.
Ki la don haduh 4  ngut ki kyrtong kiba aplai tiket na ka NPP ha kane ka elekshon shiteng samoi bad kitei ki long u MDC barim u Binvichand D Sangma, u Walseng Sangma , u  Drember Ch Marak, u pyrsa kurim jong u MLA barim ka Ampati u Monendro Agitok bad u Clement G Momin uba la ioh ia ka tiket.
U Clement u dei u kyrtong uba la rim uba la ju ia khun pyrshah ia u Dr.
Mukul na katei ka konstitwensi.
Ki nongialam ka NPP ki la pyntip ba mynta ki dang don ha nongbah Delhi bad kin pynbna paidbah ia ka jinglong kyrtong jong u Clement ha ka sngi u blei ka sngi ba kin wan phai na Delhi.
Nongpoh: La ioh jingtip ba uwei u Rangbah na ka shnong Umran Dairy ha Ri Bhoi, u la khlad noh hadien ba u la shah lymbub bad iuh ha ki kali kiba iaid ba ieng ha ka Surokbah NH-6 kaba don ha katei ka shnong.
Katkum ka jingtip kaba la ioh ban lum da u nongthohkhubor, la ong ba ia ka met jong utei u Rangbah uba la tip kyrteng kum u Bah Phosper Mynsong (34) la lap nyngkong da ki nongmareh step bad hadien kane ki la ai jingtip pat sha ki nongialam shnong ka Umran Dairy.
La suba ba ka daw jong ka jingkhlah noh utei u Rangbah, ka lah ban dei na ka jingshah syllad bad shah iuh ha ki kali heh, ha ka por myntep ia kaba ym don mano mano ba iohi.
Shillong: Haduh mynta  don tang uwei u kyrtong uba la pan tiket na ka BJP ban ia khun na Ampati konstitwensi ha ka elekshon shiteng samoi ka ban long ha ka 28 tarik mynta u bnai, utei u dei u juh hi u kyrtong uba la ia khun ha ka elekshon ba dang shu dep u Bakul Ch Hajong.
Haba ia kren bad u Rupang u President ka BJP ha kane ka jylla u bah Shibun Lyngdoh u la ong ba u dang don shabar jylla bad um pat ioh jingtip eiei, hynrei haba ia kren pat bad u Vice President u bah David Kharsati utei ruh u la ong ba u dang ia don sha Bangalore  hynrei u bah David u la ong ba haduh mynta ym don nongpan tiket lait noh tang u Bakul Ch Hajong marwei.
U la ong ba kim pat ioh ia pynbeit bha ia ka kam elekshon ha Ampati namarba ki dang ia pynbeit kam shabar jylla.
Haba la kylli pat la ka don ne-em ka jingiapynbeit hapdeng ka NPP bad BJP na ka bynta ka elekshon ha Ampati, u bah David u la ong ba haduh mynta kim pat ioh ban ia kren bad ki nongialam ka NPP.
Lah ban kdew ba ha ka elekshon ba dang shu dep u Bakul Hajong  u la shah rem ha u Dr.
Mukul Sangma  ka Congress da 8104 vote ha kaba u la ioh tang 8617 vote katba u Dr.
Mukul u la ioh 16721 vote.
Shillong: U myntri ka tnad ka koit ka khiah ka jylla u Bah AL Hek u la pyllait paidbah ia ka kali test jingbam kaba shong dor T.
34 lak ha ka jingialang kaba long hynnin ka sngi ha phyllaw ka ophis ka tnad ka koit ka khiah kaba don ha Laitumkhrah.
Ia kane ka kali, la ai kyrteng kum ka “Food Safety on Wheels",  kaba don ki tiar ki tar ban tes ia ki jingbam, la ki long kiba bha kiba long ban bam ne em.
La ai pisa da ka Food Safety and Standards Authority of India (FSSAI) lyngba ka tnad Health and Family Welfare, ka sorkar pdeng ia kane ka kali bad la mang ruh T.
5 lak ka bai moramot shi snem.
U Bah Hek u la ong ba kane ka kali, kan tes ia ki jingbam ba die ha surok, ha dukan, ha kino kano ki jaka, kiba lah ban buh jingma ia ki briew ba bam ba dih.
Kin leit ruh sha ki jaka ba die marbam, jaka ba buh marbam, ki dukan die khutia, kiba iadei bad ki marbam kynthup ki doh.
Ym tang ban tes, hynrei yn ialam ia kane ka kali ban pyllong ruh ia ka jingpynshai paidbah shaphang ban tip ban ia ki jingbam ba bha, bad ka jingpynshai yn pyllong ia ki khynnah skul, ki nongkhaii jingbam bad kiwei.
La sakhi lang ha kane ka sngi da u P.
W Ingty u Additional Chief Secretary, Health and Family Welfare, u Pravin Bakshi u Secretary ka Health and  Family Welfare, Dr.
T.
Wahlang, DHS (MI), Dr.
(Mrs).
B.
Mawlong, DHS (MCH & FW), Dr.
T.
S Nongkhlaw, DHS (R), Shri.
S.
N Sangma, Joint Commissioner ka Food Safety bad Kong  D.
B.
S Mukhim, Assistant Commissioner ka Food Safety.
Shillong:U Conrad Sangma,  myntri rangbah ka Jylla, ula pynpaw ia ki jingeh, kiba dei bad ka jing pyntrei kam pura ia ka Act East Policy bad u pynpaw, ia ka jingdonkam ban don ka jing iakren kaba man ka por ban pyn urlong ia katei ka ain bad ban pynkhraw ia ka jingiadei jong ki Ri Asia bad ki Ri Pacific.
Haba kren ha ka jingialang, ba la pyniaid da ka Sushma Swaraj myntri kam iada ri jong ka sorkar India, ha kaba la wan lang ruh da ki myntri rangbah jong ki phra tylli ki Jylla jong ka dong shatei Mihngi, u myntri rangbah, ula pynpaw ia ka jingdonkam jong ka jingpynkhreh kaba kongsan bha ban pyntreikam ia ka  Act East Policy.
“Ka thain shatei lam mihngi, ka dei kaba la tip ba ka dei kawei ka thain, hynrei kawei pa kawei ka ain, kan nym iahap satia ia baroh bad ka jingiakren ka donkam ha kawei pa kawei ka Jylla, khamtam ha kito ki Jylla, kiba don khappud bad ki ri jong ka Asia ba shathie" ong u myntri rangbah.
U Conrad, u ai jingmut ban nang pynkhlain ia ka jing iasnoh jong ki surok kiba iaid saw kali sha ki jylla jong ka dong shatei lam mihngi bad ba kin iasoh bad ki Ri kiba marjan.
U Conrad, u kwah ruh ban nang pynkhlain bad pynbha ia  ki Land Customs Stations (LCS) ha Meghalaya, ha kaba u ai jingmut ban pynbiang da ki jingdonkam jong kane ka juk ban pynbiang ia ka jing ia khaii ia ki mar kiba dei bad ki para marjan jong kane ka thain bad ba kan iarap ruh ia ki nongrep jong ka Jylla, kiba shaniah beit haduh ha kine ki sngi ha ka rep ka riang bad kiwei ki jingmih, kiba don jingiadei bad ka rep ka riang.
U myntri rangbah, u pynsngew ruh ha ka sorkar India, ba kan buh ia ki jaka buh mar, ha ki kudam kiba bha bad kiba iarap ia ki nongrep.
Ki myntri rangbah jong ka  Arunachal Pradesh, Nagaland, Assam, Manipur bad na Tripura ki shim bynta lang ha katei ka jingialang.
Shillong:  Ka shnong Warmawsaw ka dei ka shnong kaba don ha ka thaiñ Jirang ha Ri-Bhoi District, katei ka shnong ka don kumhba 300 tylli ki tnum ïng bad la ong ba ka dei ruh ka shnong kaba rim tam hapoh Ri-Bhoi District.
Ka shnong Warmawsaw ka dei ka shnong kaba don ia ki aiñ kiba pyrkhing bha ha ka shongkha shongman bad ki don ruh ki kyndon ba ka shnong ka ju buh ia kiba ia poi kha poi man.
Haba ia kren bad u Rupang u sordar ka  Warmawsaw u bah Ping Lator u la iathuh ba kino kino kiba ia poi kha , ki hap ban pyntip sha ka bor shnong bad ka bor shnong kan khot ia baroh ar liang kiba haing bad kan pynskhem ia ka jingiapoi kha jong ki.
“Haba ki lah ia teh ktien, ne haba ki lah ia poi kha , ki nongshong shnong ki ju wan pyntip sha ka bor shnong bad ka bor shnong kan khot ia baroh arliang ban ia krne janai bha bad ban pynskhem ia ki" ong u sordar.
Haba ia phet lok ruh u sordar u la ong ba ki ar ngut shi lok ki dei ban wan pyntip sha ka shnong khnang ba ka shnong kan tip ba kim don jingiadei shuh, “Haba ia phet lok ruh, hap ban pyntip sha ka shnong, hynrei haduh mynta ha shnong jong ngi ym pat ju don kiba ia phet lok" ong biang utei u sordar haba ia kren bad u Rupang.
Ia ki bym leh kumta ki bym pyntip por ioh lok bad ki bym pyntip por phet lok ka shnong ka don la ka jong ka aiñ ban pynshitom ia ki, ong u sordar bah Ping Lator.
La ioh jingtip ba ha katei ka shnong haba don ka jingiathoh shongkurim, haba la poi ka por ban ia shad sngewbha ki ar ngut shijur kiba ia thoh ki dei ban sdang shuwa ma ki ban shad lym kumta baroh ki samla samhoi ki nongshong shnong kin phet na ïng ia thoh.
La kylli na u sordar hato katei ka jingioh jingtip u Rupang ka dei ne-em kaba shisha.
U Sordar u la ong “ho, oid ka long kumta, haba ia ia thoh briew ha shnong ki samla samhoi , ki nongshong shnong ki ia shad ia kmen, ki trai nong iathoh ruh ki hap ban shad,  hynrei kam da mut eh ba kin hap sdang ma ki, ki lah ban shad hadien ruh kam pher wat tang shiphang ruh hynrei ki hap beit ban shad" u la ong.
Hynrei ka aiñ kaba pyrkhing tam hapoh katei ka shnong ha ka shongkha shongman ka dei ka Klim lok.
U la ong ba ia kiba klim lok la ju don kata ka Kem Klim bad ka bishar klim, ka jingpynshitom iba ka shnong ka buh ia kiba klim lok ka dei kaba eh bad haduh mynta u la ong ba kam ju jia lait noh ka jingjia kaba dang shu dep jia ia ki 2 ngut kata ka kong Sabina Makri bad u bah Kening Syngkli.
Hadien ba la leit wah ia hynriew tylli ki lama IS NE, ha ki bynta jong ka Goalpara District, mynta la lap ia kitei ki lama ISIS, sa ha ki bynta jong ka Lower Assam, ha Nalbari District.
La lap ia katei ka lama ISIS, ha kaba la thoh ruh  ‘Join in ISIS’ ha kaba la wah ha uwei u dieng ha ki bynta jong ka Lower Assam District myn hynnin ka sngi.
Ar sngi mynshwa, la lap ia ki lama IS NE, ha ki bynta jong ka nongbah Goalpara, ha kaba la wah ha ki tnat dieng hajan kawei ka thanat pulit.
Ki pulit, ki la pynlong ia ka jingtohkit halor katei ka jingjia bad kim pat lap sabut satia, haduh ba thoh ia kane ka khubor.
Nongpoh: U Additional District Magistrate, ka Ri Bhoi District, u la pynjari da ka kyndon ain 144 CrPC ha ka District, ban maham ia ki Trok kit Dewiong ba kim dei ban iaid beain na surok Nongpoh-Umden sha Byrnihat, na Umsning-Jagi road, ka surok na Umrit-Umling bad na Mairang-Ranibari Assam.
Ka jingpynmih ia kane ka jingmaham, ka dei ruh hadien ba la ioh jingtip ba ki don ki kali kit Dewiong, kiba pyndonkam beain ia kitei ki surok, tang ban lait na ka jaka thew (Weigh Bridge) kaba don ha Shangbangla.
Ha kajuh ruh ka por, la maham ruh ia ki kali jon ki riew shimet ba kim dei ban ieng hajan jong katei ka Weigh Bridge ha Shangbangla.
Ka jingpynjari ia katei ka kyndon ain, kadei hadien ba la lap ba ki don ki briew lem bad ki kali shimet (Private) kiba ieng ha katei ka jaka, ki donkti ha ka ban pyllait tuh ia ki kali kit dewiong na katei ka Weigh Bridge bad kaba la wanrah ia ka jingduhnong ia ka khajna jong ka sorkar jylla.
La khang ruh ia kito ki briew kiba buh ia ki jaka pynhap Dewiong ba shipor ha shilynter ka surok NH-6, kane ka jingmaham ka la wan hadien ba la lap ba don ki trok kiba la kit palat pud, hynrei ki ioh pat ban pynhap ha kitei ki jaka tang ban lait na ka jaka thew.
Da katei kajuh hi ka section 144 CrPC, la khang pyrshah ia baroh ki Trok, la ka long ia ki trok kit mar ne kiba kit dewiong ba kim dei ban ieng palat ia ka 2 tylli ha kajuh ka jaka, kata la ka long ha ki Petrol Pump, ha ki Parking lem bad kiwei kiwei kiba dang hap hapoh ka NH-6.
Kiba leh pyrshah hadien kane ka jingmaham kin ngat ha ki jingpynshitom kiba katkum ki kyndon ain.
Shillong: Ka HYC Mawlai Circle myn hynnin ka sngi ka la leit ban beh krad ia ki 6 ngut ki bar jylla kiba trei bylla sngi ha ophis ka FCI bad ki la leit beh ruh ia ka trai Canteen ha katei ka ophis bad khang tala artad ia ka Canteen jong ka kaba don ha katei ka ophis.
U President ka HYC Mawlai Circle u bah donbok Kharlyngdoh u la ong ba ka HYC ka la shim ia katei ka sienjam dei hadien ba u General Manager jong ka FCI u A Kumar Gupta um shym la bat ia ka kular  bad ka jingiakren bad katei ka seng kaba la long ha ka 4 tarik u nohprah, 2017 ha ka jingialang kaba la long ha Old Building , Laitumkhrah.
Ha katei ka jingiakren ka HYC ka la ong ba ka ophis FCI ka la kular ba haba don kino kino ki kam , kin ai kam ia ki Khasi ki trai muluk bad hadien katei ka jingbeh krad katei ka seng ka la leit ia kynduh biang ia utei u General Manager ban pynkynmaw ba nangne shakhmat u dei ban ai kam ia ki Khasi.
Nongstoiñ: U Vice Chairman u ba dang shu shang thung thymmai ha ka District Selection Committee (DSC) WKHD, lem bad ki ar ngut ki dkhot ka DSC ki la kyntait ban iashim bynta ia ka jingpynlong ia ka interbiw ia ka kam Lady Supervisor kaba dei ban long ha ka 10 tarik mynta u bnai.
Ia katei la lah ban pyntikna hi da u DC Arun Kumar Kembhavi lyngba ka jingthoh ba u la thoh ha Facebook ha kaba u la ong ruh ba hadien ba la mih ki resol thoh eksamin, na ka liang jong u wut wut, u la phah ia ka shithi ban pyntip bad u la phun ruh ia kitei ki dkhot ka DSC ban ia syllok ha kaba iadei bad katei ka bynta.
Shuh shuh u DC u la ong ruh ba na ka liang jong u la ong ruh sha kitei ki dkhot ka DSC ba kala dier ka por ban ia pynkylla namar ia ki Advertisement ruh la dep ban pynmih, hynrei na ka liang jong ki pat kila pynpaw ba kin nym lah ban iashim bynta ha ka ban pynlong ia katei ka interbiw namar ba ki kwah ba ruh ban pynlong ia katei ka interbiw bad u DC u ba thymmai.
Yn tang katta u DC barim u la ong ruh ba katei ka jingleh jong ki dkhot ka DSC ka pynpaw ba kim don ka jingshaniah ia u DC u ba dei ruh ha kajuh kapor kum u Chairman ka DSC, kumta u la ong ruh ba namar kitei kiei kiei la pynkynriah lang noh sa ia ki ar tylli ki post kiba kynthup ia ka post dribar bad post pump operator bad ia ka tarik kaba thymmai yn sa pynbna kham hadien.
Shillong: Ka Skhem Rympei Tynrai (SRT) ka la lap ba ki don haduh 3,24,866 ngut ki khun pongkha kiba la mih ha kine ki 30 snem kata naduh u snem 1981 haduh u snem 2011.
Ka la lap ba kitei ki khun pongka ki dei tang na u dkhar ne u bar jylla, kitei kim tip kpa kim tip mei kha eiei ruh em, ong ka kyrwoh na u Sngiphyrnai Kurbah-Sngi u Lumphang ka Skhem Rympei.
U Symbud Shongknor katei ka seng u bah Apol Mawñiuh u la kren shaphang ka jingiashongkha khleh ka jaitbynriew hynniewtrep kaba mut ki kynthei Khasi bad ki bar jylla kaba katei ka seng ka la ong ki Kada khlaw bad ki masi khlaw, u la ong ba katei ka jingshongkha khleh ka la kynrei bha naduh u snem 1988 haduh u snem 2018.
Katei ka seng ka la shim ruh ia ki kyntien na ka jingthoh Bakhuid kaba ong ‘ki khun Pongka kim lah ban rung ha ka Jingialang u Trai haduh ka Pateng kaba shiphew’ kaba la sot na ka.
Dewteronomy (Dew 23:2).
Ka SRT ka la pynlong ia ka Dorbar kyllur jingmut jong ka halor ka phang ka ai jait kpa ka dei ka hok nongkynti u rangbah bad la pyngiaid ia katei ka dorbar da u bah Shining Warjri u Shongphang Shongpadiah jong ka dorbar.
U bah Snenglem A Kurbah u la pynphai nia ia ki jingkren u MDC ka Nongkrem u bah H.
S Shylla ba dei ban pynshitom ia kiba ai jait kpa katkum ka Khasi Social Customs of Lineage Act, 2005 hynrei katei ka seng ka la ong ba ka dei ka aiñ ka bym don bniat eiei ban dait.
U bah Kurbah u la pynshai ba u Bah H.
S.
Shylla, u la long uwei na ki nongkyrshan baradbah jong ka Skhem Rympei Tynrai naduh u snem 2000 haduh u snem 2004 ba la mih ka jingkren jong u ha ka Sourvenir jong ka Syngkhong Rympei Thymmai 2004 ba la thoh da u Lyngdoh Sylvanus Sngi Lyngdoh, sdb, ha ka Souvenir ïa ka jingkren jong u Bah H.
S.
Shylla.
“Lada u Bah Shylla u ong ba u khlem kren ei ei, kata ka la paw jler pynban ïa u Lyngdoh Sohblei Sylvanus Sngi Lyngdoh, uba la bam khawai (bam kwai) ha Ïieng u Blei.
Hynrei ka Jynthoh ka long kaba shaikdar.
Ka Dorbar jong ka Skhem Rympei Tynrai ka pynrem jur ïa ka jingkren laplah jong u Bah H.
S.
Shylla uba ju kylla khlieh khlieh tdong tdong" ong katei ka kyrwoh khubor kaba la kyrpad ia kiba wan dorbar hadien habud ba kim dei ban shondur ne ringdur namarba ki pyndonkam bakla ia ka jingleh jong ki.
Shillong: Ka sain pyrthei ha Khasi Hills Autonomous District Council (KHADC) ka lah ban khih biang ban pynkhyllem ia u Chief Executive Member (CEM) u Bah Pynshngain N Syiem uba la lait im bunsien na ka jingshah pynkhyllem ha kine ki sngi ba la dep.
U Bah James Sylliang, MDC haba kren sha ki kotkhubor, ha ka Sngi Palei:Wlytan.
Nongpoh: Wat la na ka por sha ka por na ka liang ka tnat Pulit, ki la iai maham ba ki nongniah kali ki dei ban deng ia u Seat belt ha ka por kaba ki niah ia ki kali, hynrei namar ka jingiai saitlah da ki Draibar, mynta ka sngi ki Pulit pyniaid kali ha Nongpoh, ki la pynlong ia ka jingjurip kaba kynsan kynsan bad ha kane ka jingjurip, ki la ioh ban bat da ki phew ngut ki nongniah kali, kiba la pynkhein ain bad bym shem la deng ia u Seat Belt ha ka por kaba ki niah kali.
Kane kan dei ka sien kaba nyngkong ba ki Pulit pyniaid kali ka Nongpoh bad kane ka jingjurip kan long  kum ka jingmaham kaba tyngeh ia kito ki nongniah kali, kiba iai pynkhein ia ka hukum kaba la iai maham da ki Pulit pyniaid kali ha namla ki jaka.
Kum ka jingsneng ia ki nongniah kali, ki Pulit pyniaid kali ka Nongpoh, ki la shain kuna T.
100, ia kito ki nongniah kali ki bym shem la deng ia u Seat Belt.
Namarkata, lyngba kane ka jingjurip kaba kyndit kyndit, kan long ruh ka jingsneng ia kito ki nongniah kali ba ki dei ban deng ia u seat Belt, namar kumba ka long mynta hi, bun na ki nongniah kali ha Ri Bhoi, kim pyndonkam ia u Seat Belt, uba iada ha ka por ba kynduh ia ki jingjia aksiden.
Shillong: Ka jingmih ka result eksam kam ba pyniaid ka Meghalaya Public Service Commission (MPSC) kaba la pynsaphriang ha ki social media (Whatsapp, facebook) ia ki kam junior engineer jong ki katto katne ki tnad sorkar, ka la paw ba ka dei kaba shu thaw bad shu shna thok da mano re.
Ha kane  ka result kaba la saphriang hynnin ka sngi, la paw ki kyrteng 87 ngut hynrei kiba long artatien bha ban ngeit, namar ba ki dei ki kyrteng kiba khampher bha, kum ‘Iwanto Mary’, ‘Adam Hell’, ‘Dohling Suting’ bad ki jait ruh kiba khampher kumba la paw ha ka thup.
Ha kaba iadei bad kane, la ioh ban iakren u Superintendent of Police (City) u bah SA Rynjah, uba la pyllong ia ka jingtohkit hadien ba la ioh ia ka jingujor na ka secretary ka MPSC ka Kong WAM Booth hynnin ka sngi.
U Bah SA Rynjah u la ong ba ka result ka dei kaba shu thok, kaba shu shna da mano re bad saphriang ha ka whatsapp, facebook hynrei kawei ka jingeh jong ki pulit ban lapdien ia ki briew kiba donkti ha kane ka kam thok, ka long namar ba ki hap ban pan ia ka jingtip na ki kompeni kum ka Google, facebook.
“Ha ka whatsapp, facebook, ka kham shem jingeh ban thwet ia ki briew kiba donkti ban thaw ne shna thok ia kano kano ka jingthoh bad kiba ioh jingtip lut ia kine, mano ba sdang bad naei ka wan, dei tang ka Google, facebook’, la ong u SP.
Katkum u SP, yn thoh sha kine ki kompeni ba kin ai ia ki jingtip halor jong ki briew kiba pynsaphriang ia ki kam thok ha ki social media.
Hynrei bunsien ka kham slem ba kin jubab bad teng teng don ki khep ba ki shu sngap bad kane ka long ka jingdkoh ia ki pulit ban thwet ia ka tynrai jong kano kano ka kam sniew ba la pynsaphriang ha ki social media.
Ki pulit ki la rejister ia kane ka kam ha ka kyndon 66 (d) ka Information Technology Act 2000 kaba iadei ka jingpynshitom da kaba set along lai snem bad ka kuna namar ki kam thok kam shukor.
“Watla kan kham shim por ban lap ia ki briew ba donkti hynrei ki pulit kin sa lap beit", la ong u SP.
Ha kawei ka liang, ka Secretary ka MPSC, ka la iathuh ba ka la ioh pdiang ia ka result thok hynnin ka sngi kumba ha ka por 8pm na ki nongtrei, kiba ioh na kiwei pat bad mar mar, ka la ujor da ka ejahar sha ki pulit.
“Nga la sngew lyngngoh ia kane ka jingmih result kaba shu thok namar ba ia ka jingkhein jingdiah ia ki mark jong ki kandidet kiba ialeh ruh, ym pat leh eiei, kumno lah ban mih ka result", la ong ka Kong Booth.
Ka la iathuh ba mar mar, ka la phun ia u SP ban ujor da ka ejahar namar ba ka dei ka kam beain ha kaba u briew uba pynsaphriang bad shna thok ia ka result, u la pyndonkam ruh da ka jingsoi kaba shu thok jong u chairman bad ka secretary.
Ka la ong ba ha ka kyrteng ka result thok, la don ruh ki kyrteng jong ki kandidet kiba la dep ia ka eksamin ba mynshwa nalor ba don ki kyrteng kiba kham kynsha kum ka Iwanto marry, Adam Hell, bad kiwei.
“Ka dei ka result kaba shu thok, kaba shu shna lehse da ki khynnah ba dang lung rta", ka la ong.
Ka la kyntait ba ia kane ka kam, yn don kiba leh da ki nongtrei hynrei ka dei beit da ki briew ba shu bud ia ka rukom ba ka MPSC ka ju leh, kaba lah ba ki shu shim na ka website bad sa thep ha ki social media.
“Ai ba ki pulit kin leh ia kam, ban tohkit ban lap ia ki briew kiba donkti ha kane ka kam’, ka la ong.
Ka la iathuh ba ia ka personal interview ia kane ka kam, dang shu dep ha ka 25 tarik u Iaiong mynta u snem.
Lah ban kdew ba hynnin ka sngi, bun ki paidbah khamtam kito ki samla ba la ialeh ia ka eksamin kam naka bynta ka kam junior engineer ha ka tnad Veterinary, Water Resource Department bad  P.
W.
D.
(R & B) ki la kulmar hadien ba  ka result thok da mano re, ka la saphriang ha ki social media.
Shillong: Ka Shillong Lajong Academy ka la pynliem ia ka Mohammedan Sporting Club da 1-0 ha ka jingialehkai kaba long mynta ka sngi ha ka lympung U-13 Youth League ka Group B Final Round kaba long ha madan Howrah Stadium ha Kolkata.
Ia kane ka kol, la thep da u Gladdy Kharbuli ban pynjop ia ka Lajong ha kane ka jingialehkai.
Ka Shillong Lajong ka la wan baar ha ka jingiakhien kamai point katba ka Mohammedan Sporting ka la don ha ka kyrdan ba nyngkong da kaba iapher ki kol bad ki la iasoi sha ka semi phainal.
Shillong:Ka Joint Parliamentary Committee, halor ka jing iadei bad ka jing long nongshong shnong lane ka Citizenship (Amendment) Bill,2016 kan wan jngoh ia ka nongbah Shillong, ha ka 10 bad 11tarik Jymmang ban ioh jingtip, la ki don ne em ki rit paid na  Afghanistan, Pakistan bad Bangladesh kiba dei na ka niam Hindu, Sikh, Buddhists, Jains, Parsis bad ki Kristan kiba shong ba sah ha Meghalaya bad kiba don jingiadei bad katei ka ain jong ka sorkar India,  ‘The Citizenship (Amendment) Bill 2016’.
Katei ka komiti kan ia kynduh ia kitei ki poi wir rit paidbah, ki sengbhalang, ki nong mihkhmat paidbah ha ka 10tarik mynta u bnai, naduh ka por 2baje nohsngi ha State Convention Centre, Shillong ban sngap halor ka mat jongki, kaba dei halor katei ka ain ‘The Citizenship (Amendment) Bill 2016’.
Kito kiba kwah kin phah da ka jingthoh sha U Deputy Commisisoner, East Khasi Hills, haduh ka por 5baje nohsngi jong ka 7tarik Jymmang, ong ka khubor sorkar mynta ka sngi.
Shillong:Ka kynhun jong ki nongtrei Congress ha Williamnagr, ki la mih myn hynnin ka sngi, ban pynpaw pyrshah, halor ka jing shah rem jong ka Deborah Marak bad kaba la ailad ban pynjop suk ia u kandidet jong ka seng NPP.
Ha ka jingialang, kaba la pynlong ha Congress Bavan ha Williamnagar, la dawa ba dei ban pynduh jait shi syndon ia kitei ki riew ialeh pyrshah seng bad ki da kdew kti ruh beit beit ia U Mukul Sangma, ba u donkti ha kaba pynrem ia ka Deborah Marak.
Ka jingialang, ka dawa ruh ba dei ban pynshitom da kaba tyngeh ai U Mukul Sangma bad ki la don ruh ki samla, kiba dawa ba dei ban thang ia ka dur jong U Mukul bad katei ka la pynlong ia ki nongialam, ba la kham rangbah ba kin pynthanda ia katei ka jingkhie bitar jong ki samla.
“Naduh u myntri rangbah barim, ka khun jongu bad u pyrsa kurim jongu, U Daryl, ki la wan sha ka konstitwensi ban kyrshan ia u kandidet shimet U Sengbath Marak" ong ki dkhot jong ka Block Congress bad la iathuh ruh ba U Mukul bad ka khun jongu, ki don ha Rongsak, hynrei U Daryl, u don ha  Nokil bad sha Williamnagar ban trei pyrshah ia ka Deborah Marak.
Ki nongtrei Congress na Ampati bad na Songsak, ba kynthup ia U Stevie Marak MDC, ki dei kiba bunkam bha ban kyrshan ia U Sengbath, ong ki nongialam Congress ka Williamnagar.
“Kum u nongialam jong ka kynhun ki MLA Congress U Mukul, ula dei ban sangeh shi syndon ka jingialeh pyrshah seng.
Kumno kin shu don ki ban ialeh pyrshah ia u kandidet jong ka seng, khlem da ioh ia ka jingmynjur jong u nongialam rangbah" ong ka Deborah Marak bad ka iathuh ba ki don bun bah ki dkhot jong ka seng Congress, kiba kyrshan noh sha ka NPP, haba la ai jingmut ia ki, ban kyrshan ia U Sengbath Marak.
Ka Deborah, ka pyni ruh ba ki vote jongka bad ki jong U Sengbath bad jong U Lahatson, uba ialeh pyrshah Congress, ki poi baroh sha ka 9,721 vote bad kumta, ka la dei ban jop da kaba suk, lada kam don ka jing ia pait jong ki kynhun Congress ha katei ka Constituency.
Mynta ki nongialam katei ka seng, ki dawa ia ka AICC, ba kan pyni da ki kam, ia kitei ki riew ialeh pyrshah seng.
U Karadu Narasimha Reddy (55), u lah dei ban ioh ia ka nam, ba u dei u nongtuh, uba la tuh tasam tam ha India, na shibun ki nongtrei sorkar.
Katei ka long hadien ba ka tnat pyrshah bamsap jong ka Jylla Andhra Pradesh lane ka  Anti-Corruption Bureau (ACB), ka la kem mynta ka sngi, ia u nong rah dak (Peon) jong ka ophis ka tnat ka kit ka bah, uba trei ha  Nellore, namar ba u kamai spah haduh T.
90klur.
Ka jingleit khynra da ka tnat Anti Corruption Branch (ACB), ha ka iing sah jong U  Karadu Narasimha Reddy(55) uba trei kum u nong ai dak ha ka tnat jong U Deputy transport commissioner, ka pyni ba u don 18 tylli ki ing ha Nellore, nangta sa  50.
36 acre ki jaka rep, ha kaba ula thied ha ka kyrteng jong kiba ha iing jongu bad nangta sa ka ksiar, kaba don 2 kilo bad sa ka rupa, kaba odn 7 kilo, ong ka khubor pulit.
La lap ruh ba u thep pisa insurance kaba shongdor T.
1.
1klur bad kiwei pat ki jingthep pisa bapher jongu, kiba shongdor T.
10al bad ki la ioh ruh ia ka pisa kaba T.
7.
5lak na ka jaka buh pisa jongu ha miej ophis, kiba don da ki kot T.
2hajar bad ki kot T.
500.
U Reddy, u trei kam naduh u snem 1984, ha ka tulop kaba T.
650 shibnai bad mynta u ioh ia ka tulop kaba T.
40hajar shibnai bad la iathuh ba um shym la kwah ban trei ia kiwei pat ki kam, wat la ka la don ka jingtyrwa ba un shimti ia kiwei pat ki kam kiba kham heh.
Haba ki tnat pulit, ki la kylli ia katei ka jinglum spah jongu, u iathuh ba u ioh na ka jinglum pisa tuh, na ki khyrdop lum pisa bad kumjuh na ka jingioh pisa na ophis ruh bad u ju ai ram pisa sha ki briew, ha ka dor jong ka sut kaba heh shibun.
Shillong: Ka Khasi Student Union (KSU) myn hynnin ka sngi, ka la ujor ha u myntri ba peit ia ka tnad pule dangle ka jylla, u Bah Lahkmen Rymbui halor ka jingbuh dor bai skul jong ki skul shimet katba ki sngew bit ha ka mon jongki.
Ka KSU ka la aiti ruh ha u myntri ia ka dorkhas kaba kynthup 17 tylli ki mat kiba iadei bad ka jingpynbha ia ka pule puthi ha ka jylla.
Nalor ka jingdawa ba ka sorkar kan tukar ia ka jingpynkiew khlem nongrim ki skul shimet ia ka bai skul, kiwei pat ki jingdawa ka long ba ka sorkar ka dei ban tuklar ia ka jingpynkylla khah khah ia ki syllabus ha ki skul naduh klas I haduh klas VI, ka jingdie bad buh dor hi jong ki skul ia ki jain skul uniphom, kot bad kiwei ki jingdonkam ha skul, ka jingbuh dor ba heh ia ka bai rung skul, ka jingpynmih biang por ia ki result ki khynnah ba dei ban ioh pule ha ki skul bapher bapher.
Ka seng ka la dawa ban thung da ka met kaba iasyriem kum ka Meghalaya Private Universities Regulatory Board (MPURB), ban khmih ia ka jingtreikam ki skul kiba don ha ka jylla bad ban thaw da ka ain kumba leh ka Tamil Nadu, Maharashtra bad Delhi khnang ban pyrkhing bad khmih ia ka jinglum bai skul.
Ha kajuh ka por ka KSU ka la dawa ruh na ka sorkar ba ka dei ban tuklar ia ka jingpynmih ka MBOSE dang shen ia ki kot pule ba bun ki jingbakla kaba la ialam bakla ruh ia ki khynnah, ba ka MBOSE  kan khmih bha ia ki kyntien hashwa ban pynmih ia kano kano ka kot pule.
Ia ka kynhun ka KSU la ialam da u General Secretary, u Bah Donald Thabah bad u Chairman ka education cell, u Bah Readyon Stone Nongrum.
Haba kren bad ki lad pathai khubor u Bah Readyon Stone Nongrum u la ong, nalor kine ki jingdawa ka seng ka la kyntu ruh ia ka sorkar ba kan pynkloi noh ban tei ia ka engineering college ba la buh ia u mawnognrim mynshem snem ha Shillong Polytechnic kaba don ha Mawlai, ban plie ki coaching centre ki ban ai jinghikai ia ki samal pule na ka bynta ki examin bapher bapher, ban pynneh ia ka subject Khasi (MIL) kum ka subject ba kongsan ha ki skul namar ka MBOSE ka la thmu ban buh ia kane ka subject kum kiwei pat bal ah ban jied, ban plie biang ia ki skul step na ka bynta ki khynnah ba duk.
U Bah Readyon Stone u la ong, ha kaba iadei bad ki briew kiba long kyrpang ki dkhot met ka seng ka la ai jingmut ba ka sorkar ka dei ban pynbiang ia ki tiar ba ki donkam ha ki skul khnang ba kin lah ban ia ryngkat kum kiwei pat ki para khynnah pule.
U la ong ruh ba ha ki skul LP badei jong ka sorkar, bunsien ia ki nonghikai la thung hi katkum ka jingibit ki Managing Committee, kumta ka seng ka la kyntu ia ka sorkar ba kan thung ia ki nonghikai kumba ju leh ha kiwei ki kam da ka ba pynbna ban khot application bad pynlong ia ki interview.
Ha kajuh ka por u la ong ba kiba bun ki skul adhoc ha ka jylla ki iaidlait ia ka rukom thungkam ha ki skul katkum ki kyndon ba la buh da ka sorkar, u la iathuh ba kla seng ka la kyntu ia ka sorkar ba kan khmih bniah bad btha ia kum kitei ki skul ba kit hung ia ki nonghikai katkum ki kyndon bad ka bhah thungkam ba la buh da ka sorkar jylla, bad lada lap ba ki don ki skul ki bym kohnguh dei ban pynshitom da ka ba tyngeh.
U Bah Readyon Stone u la iathuh ba na ka liang u myntri ba khmih ia ka pule puthi u la kular ban shim khia bad bishar ia kine ki mat jingdawa jong ka seng khnang ban kyntiew ia ka jingnang jingstad ha ka jylla.
Ha kaba iadei bad ka jingthung ia ki kam nonghikai u la iathuh ba u myntri u pynpaw ba ia ki nonghikai yn thung da kaba leh ia eligibility test bad kidei ban ioh 45 percent ha ka class XII.
U sohniamtra Khasi, un sa iaid iew sha kylleng ka pyrthei ha ki snem ki ban sa wan, ong ki lad khubor.
Ka India mynta ka la ia soi soskular bad ka  US, Canada, Chile, Ecuador, South Korea, Malaysia, Taiwan bad ka Iran, na ka bynta ban shalan ia u sohniamtra na Ri Khasi.
U sohniamtra, la shim, ba u dei uwei na ki soh, uba mih bha ha ka Jylla Meghalaya, ha kaba u mih ha ka jaka kaba  10,000 hectare bad u pynmih ia  50,000 metric ton ha ka shisnem.
U sohniamtra Khasi lane  Citrus reticulata, la shim, ba u dei uba bang bha, namar ba u thiang shngiam bad uba bit ruh, ban pynkylla umsoh.
Ki mar ki ban kit sha Dubai, kin iaid lyngba ka Varanasi bad kitei kin kynthup ia u sohmynken na Uttar Pradesh, u sohtrun na Guwahati bad u sohniamtra na Meghalaya bad na Arunachal Pradesh.
Mynta ka  Varanasi bad ka Guwahati, ki la nang pynbiang lut ia ki jingdonkam baroh khoit, na bynta katei ka kam khaii soh.
Mynta ka jingiakren, ka dang iaid bad ka Iran, na ka bynta ban shalan ia u sohpieng.
Ka Canada, ka la mynjur ban thied ia u sohpieng, soh krep, u  pomegranate, ka kait, u soh risa, u soh kynphor, u soh aplei, katba ka Chile, ka la mynjur ban thied ia u snepkor bad u walnut.
Ka South Korea bad ka Malaysia, ki la mynjur ban thied ia u sohpieng na India bad ka Ecuador, kan thied ia u khaw.
Nongpoh: Namar ka jingbymioh jingiarap na ka jingshah pynjulor ha ki snem kiba la leit, ki paidbah nongshong ka Umtyrnga bad khamtam kito kiba la jur ka jingshah pynjulor, ki la kyntait bad khnium da kaba pynpaw ruh ia ka jingdom, ia kito ki briew kiba wan ban shondur ia ki jingjulor jongki.
Kawei na ki iing ha Umtyrnga kaba la shah rat ha ka Eriong kaba la khie ha u 2017 bad ia kaba kim pat ioh jingiarap na ka sorkar:Rupang.
Shillong: Uwei u khynnah rit, uba kyrteng U Ammon Mannar (10), uba dei u khun jong U Bah Boni Nongrum na Lapalang, Shillong, ula jah na Rilang Shelter Home, naduh ka 21tarik Iaiong 2018.
U don ka jingjrong kaba lai phut shiphew inshi bad u phong da ka sweter kaba rong jngum, maroon bad kaba thoh lain bad ki patlun jeans kiba jrong.
Kiba ioh jingtip, kin phah ha u number 0364 2222277.
Shillong: Ki khun jong u Shyam Singhania bad ka Pearl Lyngdoh kiba la tip kyrteng kum u Varun S Lyngdoh bad ka Sheena S Lyngdoh kiba shong basah ha Rock Cliff, Cleve Colony , Dhankheti Shillong, ki la wan pynphai noh ia ki sertiphiket Schedule Tribe jong ki ha u Deputy Commissioner ka East Khasi Hills.
La kheiñ ia ki ba kim dei ki Khasi da ka Registration Authority jong ka Khasi Hills Autonomous District Council (KHADC) shisnem mynshuwa hynrei ka jingpeit bniah ban weng noh ia ka kyrteng jong ki ka dang iaid shakhmat hynrei kitei ki la leit ban pyndem hi noh ialade ha u iaiong.
Kitei ki la ioh sertiphiket ST ha u snem 2007, ki nongialam ka HYC mynta ka sngi ki la leit ia kynduh ia ka Additional Deputy Commissioner (ADC) kong I Majaw,  kaba dei ka khlieh ba peit ia ka komiti bad hadien katei ka jingiakynduh u General Secretary ka HYC u bah Robertjune Kharjahrin u la ong ba ka ophis u DC ka dang pynkhreh ba nweng noh ia ka kyrteng jong ki.
Ka Registration Authority ka KHADC ka kwah ba u Varun bad ka Sheena ki dei ban iaid lynti katkum ki kyndon jong ka  KHAD (Khasi Social Custom of Lineage) Act, 1997 hadien ba la ujor mukutduma da u bah Robert Kharjahrin  ha ka 21 tarik u kyllalyngkot, 2016.
La ong ba kitei baroh 2 ngut kim lah ban pyni ia ka sertiphiket na ki bor shnong bad setiphiket na ki Rangbah Kur Lyngdoh ban pynshisha ba ki dei na katei ka kur.
U bah Robert u la ong ba hadien ka jingujor, ka komiti kaba peit ia katei ka kam ka la khot hajir ia u ka Pearl S Lyngdoh, ka kmie jong u  Varun bad Sheena,  hynrei kam shym la wan , la khot biang ia ka ha ka sien kaba –ar hynrei kam wan.
U ba hRobert u la ong ba ka kur Lyngdoh ka dei ban mih shakhmat ban pyrshah ia katei ka jingpyndonkam bakla jong ki ia ka kur Lyngdoh.
U la dawa ruh ba u Dc u dei ban shim suo moto ia ka jingioh ST ki khun kiba la mih na kaba ia shongkha khleh khnang ba kiwei pat ki jaitbynriew kin ym shim kabu ban shim jait kulmar tang ban ioh ST.
Ka Registration Authority ka la ong ba katkum ka dustur u Khasi lada ka lok u shynrang ka dei ka bym dei Khasi kam lah ban shim jait na u shynrang bad ki hap ban tang jait thymmai da kawei pat da kaba buh ia ka kyntien Dkhar ne Khar.
U bah Robert u la ong ba ka JHADC ruh ka dei ban pynbit pynbiang bha ia ka  Social Custom of Lineage Act ong ka bad u la ong ba ka jingshim jait jong kiwei pat ki jaitbynriew  ka kham jur ha ri Lum Garo bad katei ka seng kan pynleit jingmut ruh ha ri Lum Garo.
Guwahati: Mynta ka sngi, la pynhap ia ka lama jong ki ehrang ISIS, haba la thoh IS-NE ha ka por mynstep ha Goalpara, Assam bad ki don hynriew tylli ki lama, kiba la pynhap, hajan kawei ka thanat pulit.
Kitei ki lama, ki dei kiba la leit wah ha ka por mynstep, katba ki briew, ki dang ia iaid kai step bad haba ki la pyntip sha ki pulit, ki pulit ki la leit mar mar sha katei ka jaka.
Kitei ki lama, ki don ki kyntien Arabic, ha kaba la thoh IS NE bad katei lehse ka thew na bynta ka  jingmut Islamic State North East.
Ka khubor pulit ka iathuh ba ia kitei ki lama, la leit wah ha ki dieng bad ha ki nar ilektrik.
Shillong: Ka la saphriang ha ki Whatsapp ba ka Meghalaya Public Service Commission ( MPSC) ka la pynmih ia ka resol jong ki samla kiba ia khun ia ki kam Junior Engineer Civil Grade I ha ka ophis jong ka Veterinary (CEW), Water Resource Department bad  P.
W.
D.
(R & B).
La pyni ha katei ka resol ba la saphriang ba ki don haduh 87 ngut ki samla kiba la ioh kam bad la pyni ruh ia ka jingsoi jong u Chairman bad Secretary jong ka Commission.
Hynrei phewse hadien la ioh jingtip ba katei ka resol ka dei kaba la shu shna thok da ki briew bym ithuh, tang mar ia ioh jingtip ia kane ki bor ka MPSC mar mar ki la leit ban ujor sha ki pulit ban lap ia ki briew kiba donkti ban leh thok ia katei ka kam.
Ka Secretary jong ka MPSC ka kong Wanrilin A.
M Booth ka la ong ba katei ka dei ka kam thok bad ka la ong ba ka Commission haduh mynta ruh kam pat pynkhreh satia ia katei ka Resol ki Enjiniar, ka la ong ba kam don jingtip eiei shaphang kane bad ka la iathuh ba ka la ujor sha ki pulit ba kin tohkit bniah ia katei ka kam.
Shillong: U MLA ka Nongstoin u Bah Macmilan Byrsat, u la ong ba kum u MLA um don bynta eiei ban tuklar ia ka mon jong ka sorkar ban pynkynriah ia u Deputy Commissioner ka West Khasi Hills District u Arunkumar Kembhavi, uba dang shong 14 bnai eiei ha ka district.
Haba iakren sha ki nongthoh khubor mynta ka sngi, u Bah Macmilan u la ong ba katkum ka ain, ka jingpynkynriah ia uno uno u ophisar ka shong beit ha ka mon bad ka jing i dei ka sorkar bad ka jingkynnoh jong ki katto katne ba don kti ki politishian ha kane ka kam,  kam dei satia kaba shisha.
“Ka West Khasi Hills ka don saw ngut ki MLA, kynthup ka Mawshynrut, ka Rambrai-Jyrngam, Mairang, Nongstoin bad kiba bun ki don ha ka sorkar", la ong u Bah Macmilan, bad bynrap, “Ka jingkynnoh ba leh u MLA ka Nongstoin, ka dei kaba bakla".
Hynrei ha kajuh ka por, u la ong ba ka jingdawa ban pynneh shwa ia u Arunkumar kum u DC, ka dei da ki katto katne ki briew, hynrei kiba bun kim don kano kano ka jingpyrshah ia ka rai ka sorkar.
U MLA ka Nongstoin, u la ong ba kumba ka paw, kiba bun ki paidbah ka district, ki kwah ia u DC uba lah ban kham sngewthuh da ka ktien Khasi ban lah ban iakren bad ki paidbah ba leit donkam donjam ha ka ophis namar ba ka jingbym iasngewthuh ia ka kren ka thylliej,ka la ktah ia ki kam ki jam.
“Kiba bun ki paidbah ki kwah ban ioh da u DC uba lah ban iakren da ki ktien ba ki sngewthuh khamtam ka ktien Khasi, khnang ban suk ka jingpyntreikam ia  ki kam", la ong u MLA ka Nongstoin.
Katkum ka jingong u Bah Macmilan, ka jingong ba u DC ba mynta u dei uba tbit ban treikam, kam da shong nongrim than, namar ba kiwei ruh ki DC mynshwa ki long kiba tbit, hynrei ka jingiapher bad une u DC ba mynta, ka long ba u smat bha ban thep ha social media kum ha Facebook ia kino kino ki kam kaba u la leh, katba kiwei kim ju kwah ban put turoi ia ki kam ba ki leh.
“Kiwei ki DC ruh ki long kiba tbit kumjuh hynrei ka jingiapher bad une uba mynta, ka long ba u smat ban pyntip lyngba ki social media kum ha Facebook ia ki kam ba u leh katba kiwei kim kwah ban pynpaw pyrthei", la ong u Bah Macmilan.
U la iathuh ba ia ki kam ba lait ruh dang shen, u DC u la khot aplikeshon tang da ka online, hynrei kane ka la buh jingeh ia ki paidbah ka West Khasi Hills namar ba bun ki shnong ki thaw kim pat don internet bad kane ka la pyllong ia u ban thoh ban dawa ba dei ban ailad ia ki samla ban aplai ruh da ka offline.
Lah ban kdew ba ka jingpynkynriah ka sorkar ia u Arunkumar Kembhavi kum u DC tang hapoh 14 bnai, ka la wanrah ka jingkynthoh na kiba bun ki paidbah ba ka dei ka kam sain pyrthei namar ba katkum ka kyndon, u ophisar u dei ban shong la kumno kumno 3 snem ha ka kam.
Shillong:Ka FKJGP ka pynpaw ia ka jingpyrshah jur jongka ia ka ‘Citizenship (Amendment) Bill, 2016’ ba la wanrah da ka sorkar pdeng ban ai ia ka hok nongshongshnong (citizenship) ia ki rit paid kiba dei na Bangladesh, Pakistan bad Afghanistan kiba la dep rung sha Ri India kynthup ha Meghalaya bad kiwei jylla shatei lam mihngi bad ka seng, ka shim ba katei ka ain, kaba dang don mynta ha ka jingbishar bniah da ka Joint Parliamentary Committee (JPC) ka long ka jingma ia ka thain shatei lam mihngi kynthup ia ka Meghalaya, namar da ki phew lak ki rit paid na Bangladesh, Pakistan bad Afghanistan kin ioh ia ka hok jinglong trai shnong.
Kumba ka long mynta ka Meghalaya lem bad kiwei ki jylla shatei lam mihngi, ki mad ia ka jingeh jong ka jingwanbuhai shnong ki mynder bad katei ka jingleh, kan long ka jingtim ia ki trai ri trai muluk.
Ka FKJGP ka kyntu ia ka sorkar u Conrad K.
Sangma ban tuklar halor kane ka ‘Citizenship (Amendment) Bill, 2016’ bad ban pynsngew sha ka sorkar pdeng ba ka Meghalaya kan ym lah ban pdiang shuh ia ka jingwanbuhai shnong jong kiwei pat ki jaitbynriew, ong ka kyrwoh na U bah Wellbirth Rani, President, FKJGP.
Nongstoiñ: Ka ishu pyrshah bar jylla da ki sengbhalang hapoh sor Nongstoiñ kala sdang ban khluit bha, ha kaba tang hadien shi sngi ba ka seng KSU kala lap ia ka jingioh ruh kyrteng thep vote ki spah ngut ki bar jylla hapoh ki shnong jong ka thain, mynta sa kawei pat ka sengbhalang, kata ka HYC kala pynher krad noh ia ki 8 ngut ki bar jylla kiba wan trei khlem kot  khlem sla hapoh Iew Nongstoiñ.
Katei ka jingpynher krad noh ka HYC ia kitei ki 8 ngut ki bar jylla ka dei hadien ba na ka liang jong ka seng HYC Nongstoiñ Circle hapoh ka jingialam jong u samla Lumlang Kharsyiemlieh President ryngkat u samla Chestar Kharbani, ka la pynlong ia ka jingkhynra bar jylla mynta ka sngi ha ki lai tylli ki jaka hapoh ka Iew Nongstoiñ.
