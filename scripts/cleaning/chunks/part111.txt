Halor kane ka phang, u bah Latiplang u la ong ka KHADc kan khot ia u Syiem ka Hima Mylliem, bad ban pan jingpynshai na u halor katei ka jingai pata ia saw tylli ki dukan bar jylla.
U EM u la ong ruh ba lada u Syiem u lah ban ai pata balei pat um lah ban ai ia ka NOC sha ki bar jylla, ki bym ioh Trading License namar ka jingbym don ia ka NOC.
U la ong ruh ba ki bar jylla kiba khaii pateng hapoh ka jingpeit ka KHADC ki donkam ban ioh ia ka jingiateh Agreement bad ki nongai wai dukan, ka NOC na ki bor synshar shnong bad kumjuh ruh ka Laisen na ka KHADC.
Haduh kine ki sngi naduh ba ka tnad Trade ka la khang dam noh ia ki dukan bar jylla, u EM u la iathu hba ki la don ki Khasi kiba la wan kam ba ka dei ka dukan jong ki, hynrei na ka liang jong u –u la ong ba lada ki kwah ban shong hi ne ban ai wai noh ha ki para Khasi ki donkam ruh ban ia soi ia ka jingiateh kular bad ka KHADC ba kin shong hi lane ai wai ha ki para Khasi.
U la ong ba haduh mynta ki la don katto katne ngut kiba la dep ia soi ia katei ka jingiateh kular.
Shillong, 8 Nohprah: Mynta ka sngi palei ki pulit ka South Garo Hills ki la ioh kem ia uwei u dkhot ka ASAK uba treikam napoh napoh bad katei ka seng , utei uba la shah kem u dei uba la tip kyrteng kum u Barash Sangma, 27 snem karta na ka shnong Namisikgre, SGH.
Ki pulit ki la ong ba u dei ruh u briew uba don jingiadei kaba jan bad u Commander In chief katei ka seng u Reding T Sangma bad la ong ba u dei u nongiarap ban pynpoi tiar siat bad kiwei pat ki jingdonkam katei ka seng bad u dei ruh u nongleit thep ia ka pisa kot 500, 1000 jong katei ka seng sha ki account bapher bapher.
U dei uba la shah thwet jur ha ki pulit bad la ioh kem tad mynta ka step da ki pulit ka Special Force 10 ( SF-10) Commando.
Shillong,2 Naitung: Ka Dorbar Lyiur ka KHADC kaba la sdang naduh ka 23 tarik u jylliew ka la kut noh ha ka 1 tarik u naitung, bad katei ka Dorbar ka la neh hynriew sngi.
Mynta ngin ia phai kyllum kaei kaba la jia ha katei ka Dorbar ba hynriew ka KHADC.
Tang ha ka sngi sdang Dorbar kata ha ka 23 tarik u jylliew, ka la don ka jingiathnam bad ka jingiathalain nia kaba jur kaba la neh katto katne por hapdeng ka liang pyrshah bad u CEM ka KHADC u bah Ardent Basaiawmoit, katei ka jingthalain bad ka jingia kdew kti ka la mih h a ka mat iatai kaba dei na bynta ka jingjied Syiem ha Malai Sohmat, kaba u nongia lam ka liang pyrs hah u bah P.
N syiem u la ther tyngeh da kaba kynnoh ba ka dei ka jingleh donbor ka EC, ba la shah ban ia leh elekshon Syiem na ka kur Iawrod.
Ha ka sngi kaba bud, ka 24 tarik u jylliew ka la don sa ka jingjia kaba ia thamula ha katei ka Ing Dorbar, namarba ki MDC khamtam na ka liang synshar ki pyni ba kim burom shuh ia ka shongknor jong ka Ing Dorbar ka kong Teilinia Thangkhiew, ha kaba la iohi ba ki MDC shiphang ki mih shabar bad shiphang ki rung shapoh, la iohi ba u CEM u bah Ardent uba la kylliang jaka shong na ka jaka shong u CEM sha ka jaka shong ki MDC ka liang synshar.
Kaba kham i thamula shuh shuh ka dei ka jingiarkhie pashait hapoh ing Dorbar, ha ka por ba u bah Adilbert Nongrum, MDC ka Jaiaw u la wanrah ia ka mat ia kren halor ka shongkha khleh, kaba u CEM ka KHADC uba la kynriah jaka shong bad uba la leit ban shong shadien u bah Adilbert u la rkhie iap ler iapang ha ka por ba u MDC ka Jaiaw u dang kren ia katei ka mat.
Ha ka 26 tarik u jylliew, ka la don ka jingthalain sa shisien biang bad la mih ki jingiakura miej bad ki jingiakdew kti hapdeng u CEM bad ki liang pyrshah, ha kaba ki liang pyrshah ki la mih jyndat noh na Ing Dorbar bad katei ka la jia ha ka por ba ka shongknor ka Ing Dorbar ka kong Teilinia Thangkhiew kam shym la wan, bad la pyniaid Dorbar da u Deputy Chairman ka KHADC ubah Pyniaid Sing Syiem.
Ka daw ba la mih ka jingiakhluit ha katei ka Dorbar ka dei namarba la ailad ban iatai halor ka jingthung Syiem ha Hima Bhowal, kaba ki liang pyrshah kim pdiang bad pyni ba ka dei ka kam ba dang sahkut hapoh Kashari katba u Deputy Chairman pat u la ong ba la dep ban ia syllok bad u nongiasaid ain bym don liang bad u nongiasaid ain u la ong ba kan ym don jingktah ban ia kren hapoh Dorbar ia katei ka mat.
Ha ka 1 tarik ka sngi kut jong ka Dorbar ka la don biang ka jingiathalain kaba jur bad ka jingiakura miej bad ka jingiakdewkti, kaba ki liang pyrshah ha katei ka sngi ruh ki la mih jyndat napoh Ing Dorbar, katei ka jingmih jyndat ka dei shuwa ba ka Dorbar kan pass ia 5 tylli ki Bill ba ia dei bad ki Hima bad Elaka.
Shillong, 8 Naitung: Mynta ka sngi ki MDC ka KHADC ki la pynlong ia ka jingialang ba kyrpang na ka bynta ban pyrkhat ia ka shongsuk shongshngain ki paidbah kiba shong ba sah ha khap pud ka Meghalaya bad As sam khamtam kito kiba shong ba sah ha ki thain ba hap hapoh ka block II, kiba bunsien ki la ju shah pyndik ha ki briew ka Assam bad kumjuh ruh ha ki pulit Assam.
Ha katei ka jingialang la wan da ki MDC ka liang synshar bad kumjuh ruh ki MDC ka liang pyrshah, ha katei ka jingialang kam shym la don kano kano ka jingiakren na ka bynta ka kam pud kam sam hynrei ka jingiakren ka long beit kumno ban ai jingiada ia ki trai muluk kiba shong ha kitei ki jaka khnang ba kin lait na ka jingshah pynthut kumba ju long ha ki sngi ba la dep.
Katei ka jingialang ka la shim ia ka rai ban thoh sha ka sorkar ha kaba ia dei bad ki lad ban ai jingshngain ia ki trai muluk ba shsong ha khappud bad shen hadien ba la ia dep buh sngi ban ia kynduh , baroh 29 ngut ki MDC ka KHADC kin leit ban ia kynduh ia ki bor sorkar ban ia kren halor katei ka phang.
Katei ka jingialang ka la shim ruh ia ka rai ba ka KHADC kan hiar sha kitei ki jaka kiba don khappud ka Assam bad ban leit jurip kham bniah ia ka jinglong jingman ki briew ha kito ki thain, ka la pynkhreh ruh ban dawa na ka sorkar ba ka dei ban pynbiang ia ki Police Out Post khamtam ha kito ki jaka ba jur bha ka jingiakynad.
Ka jingialang ka la rai ruh ba lada ka sorkar jylla kan ym sngap bad kan ym leh eiei ia ka jingdawa jong ki, ka KHADC kan leit ban ia kynduh ia u Lat ka jylla ban pynsngew ha u ia katei ka kam , kaba ka KHADC ka lah ruh ban leit ia kynduh ia ka tnad pohing ka sorkar pdeng ban ia kren halor katei ka mat.
Shillong, 23 Jylliew: U MLA shimet na Gambegre Constituency u Saleng M Sangma u la kyntu ia ka sorkar pdeng ba ka dei ban thung ia ka jingtohkit da ka CBI ban tih ia ka jingshisha halor ka jingkynnoh donkti jong ki politishian bad ki seng lehnoh ha ka jylla.
“Watla u Myntri Rangbah u Mukul Sang ma u la kam ba la don ki sakhi ba biang ba don ki politihsian ba donkti bad ki seng lehnoh ha ka jylla hynrei haduh mynta khlem leh eiei halor kane.
Ka jingtohkit jong ka CBI ka dei tang kawei ka lynti ban sei madan ia kane ka jingshisha", la ong u Saleng ha ka shithi sha u myntri kam pohiing ka ri u Rajnath Singh ha ka sngi Nyngkong.
U la kdew ba ki seng lehnoh, kum u dkhot ka ANVC (B), uba pynlait ia ki kyrteng jong politishian kiba iadei bad ki seng lehnoh, u la shah pyniap ha ka sngi ba la mih khubor tang ha ka sngi ba bud.
“Nga kwah ban pyntip sha phi ba ka jingbyrngem ba la leh da ki seng lehnoh sha ki katto katne ki MLA kynthup ha u 2011, ban kyrshan ia u nongialam sain pyrthei lane kin shah khang ban rung sha Garo Hills,", la ong u MLA ka Gambegre Constituency bad bynrap ba la don sa ki dorjon ki seng lehnoh ha Garo Hills ha kane ka por kiba pynthut ia ka shong suk shong sain.
“Ka ain ka la long ka jingeh namar ka jingmih bad ka jingkynrei ki kam pyntriem, haduh ba ki riew paidbah ki la long ki langknia ha ka thain Garo Hills.
Nga sngew ba ka jingtuklar biang por jong phi ka long kaba donkam palat ha kane ka por ban wanrah ia ka suk ka sain ha ka thain", la ong u Saleng ha kashithi sha u Rajnath.
U Saleng u la ong ba ka jingtreikam jong ka sorkar ba ialam da ka seng Congress ha kane ka jylla Meghalaya ka la synjor bad ka sorkar kam lah ban pynneh ia ka suk ka sain ban iada ia ki paidbah.
Katkum ka jingong u Saleng, ki kam lehnoh ki dei kiba ktah jur ia ka kam ka jam jong ki paidbah wat haduh ki nongtrei sorkar, ki riew pawkhmat, ki nongkhaii, bad ma nga kum u MLA.
U la ong ba ha u snem 2012, ki lehnoh ki la kawang bomb grenad ia ka iing jongu hynrei donbok ba lait na ka jingma.
“Hynrei da ka jingri u Blei, kiba haiing hasem jong nga ki la lait na ka jingma.
Ki lehnoh ki la ap thap ruh ban pynbthei da u bomb RDX ha ka lynti iaid jong nga hynrei nga lait im.
Kane ka jingjia ka la pynshaiong ia ki paidbah baroh, nga sngew lyngngoh ba u Myntri Rangbah um leh eiei", la ong u MLA ka Gambegre Constituency.
U la ong ba u myntri kam pohing ka ri u dei ban tip ia ka jingpyniap, ka jingbatbor, ka jingrahbor bad kiwei kiwei ki kam beain ia ki kynthei kiba jia man ka por ha thain Garo Hills.
“Halor kine ki jingjia, nga kyrpd ia phi ba kin tuklar ban weng noh ia kine ki jingeh da kaba pynlong ia ka jingtohkit jong ka CBI", la ong u Saleng.
Shillong, 25 Jylliew: Ki nonghikai ka skulbah NEHU kiba don hapoh ka lama jong ka North Eastern Hill University Teachers’ Association, ki la shim da ka rai ban deng lama iong lashai ka sngi ka 26 tarik, u jylliew, bad ha ka sngi kaba bud pat kin tur sha ophis ki bor pyniaid ka NEHU ban pynbor ban kyntiew kyrdan noh ia ki.
Shuwa ban shim ia katei ka rai ki nonghikai mynta ka sngi ki la pynlong ia ka jingialang kyrkieh jong ki ban shim rai halor ka jingkyntait ka NEHU Exectutive Committee ban kyntiew kyrdan noh ia ki kumba la mynjur da ka Review meeting bad ka UGC.
Ki nonghikai ka skulbah NEHU ki la ong ba ka jingpynkylla tarik ia ka por kyntiew kyrdan ia ki nonghikai ka la wanrah ia ka jingduhnong kaba bun bun snem ha ka jingshakri kum ki nonghikai , hynrei ha ka jingialang ba khadduh jong ka EC ha ka 17 tarik u jylliew 2014, ka la kyntait ia ka jingmynjur ka Review Meeting bad kumjuh ruh ka xjingmynjur ba la ioh na ka UGC ban pynbeit ia ka tarik kyntiew kyrdan.
Halor katei ka bynta , ki nonghikai ka skulbah NEHU ki la shim ia ka rai ban pynlong da ka jingiakhih naduh lashai ka sngi ka 26 tarik u jylliew , ha kaba ha katei ka jijgiakhih ba jar-jar kin deng lama iong kum ka dak ka jingpyrshah bad ha ka sngi kaba bud kin tur sha Administration ban pynbor ia ka EC ban pyntreikam noh ia katei k ajingmynjur ba ki la ioh na ka Review Meeting.
Shillong,30 Jylliew: Haba kren ha ka Dorbar lyiur ka KHADC kaba la long mynta ka lah sngi u Blei, u MDC ka Laitumkhrah uba don ha ka liang pyrshah u bah Antonio War, u la pynpaw ia ka jingsngewkhia halor ka jingshah khniot ki nongdie madan kiba dei ki trai muluk trai jaka ha ka Municipal, u la ong “Ki trai muluk ki trai jaka ki shah kynjat ha ka Municipal, ba ki shong die madan, kata ruh tang kito kiba die jhur tang ha ka por janmiet, ia kane nga la iohi ha Laitum khrah bad sha kiwei pat ki bynta, hynrei ki khar die madan pat naduh ki khar alumuri bad kiwei ki shong bad step bad miet ym don patiaw" ong u bah Antonio uba la kyntu ia ka KHADC ba kam dei ban ailad ia kum kitei ki khar die madan ba kin leh laitlan hapoh ki iew ki hat kiba hap hapoh ka jingpeit ka KHADC.
U la ong ba kitei ruh ki dei ban biang ka laisen.
Ha kaba ia dei bad katei ka phang u EM ka tnad khaii pateng ka KHADC (Trade) u bah Latiplang Kharkongor, u la ong ba ka tnad ka dang pynkhreh ban leh eiei ia kitei ki khar die madan, bad ban sam shithi pyntip sha ki.
U la pynpaw ka jingsngew khia kumba la kdew da ki MDC ka liang pyrshah ia ka jingshah khniot ki nongrep, bad u la ong ba ka EC kan sa buddien bad eksamin bha bad kan leh eiei ruh halor katei ka kam.
Ki MDC ka liang pyrshah ki la pynpaw ka jingsngew kmen ban iohi ba ha kine ki sngi u EM ka tnad khaii pateng u bah Latiplang Kharkongor u la shimkhia ban khang dam noh ia kito ki dukan ki bym biang ia ka Trading Laisen, hynrei ha ka juh ka por ki la ai jingmut ba kan bha ia ka KHADC ban leh husiar ia katei ka kam , namarba kumba ka jingsiew bai Laisen ka long kaba tad eh kata tang T.
15 hajar tyngka kawei ka Laisen, hynrei ki dukan bar jylla bunsien ki leit ban ujor sha kashari kaba wanrah pynban ka jingduhnong kaba da ki lak tyngka ia ka KHADc ban ia khun mukotduma.
Halor katei ka mat u MDC ka Mawkynrew ruh u bah Banteidor Lyngdoh u la pynpaw ka jingsngewkhia halor ka jingshah khniot ki nongrep, ha kaba ki mahajon ha iew ki ju khniot ia ki da kaba ot kilo ia ki jhur jong ki , bad katei ka jingot ka long palat kaba ki ju ai daw ba ki ot ia ka jingkhia ka byrni , hynrei ki ju ot da ki 5 kilo shajrong na kawei ka byrni phan, halor katei ka phang ruh u EM ka Trade u la ong ba ka tnad kan sa leh kloi ia kaba donkam.
Da u Collin Wanñiang Lada ki briew ki ong “Oh nga khlem kynmaw eiei…Nga klet lut baroh" kam thew sha kata ka Jingthylli Jingmut Jingpyrkhat; phewse ka mut ba ki kynmaw ïa ki katto katne bad ki klet noh ruh ïa ki katto katne.
Don kiei kiei kiba ngi kynmaw shilynter jingim katba don pat sa kiei kiei kiba rung bad mih noh bluit na ka Jingmut Jingpyrkhat jongngi.
Balei ka leit long kumta? Ym lah ban len ba manla uwei pa uwei, kawei pa kawei ki ïapher baklybak.
Kumne kumba ïapher ki briew, kumta ruh ka Jingïapher ha ka ban kynmaw ne klet ïa kiei kiei.
Ñiuma, watla ngi kubur ïa ka Jingïapher para briew; don pat ki Lad ïarap kyllum kiba lah ban ïadei bad ban thew kyllum ïa baroh.
Katto katne na kita ki Lad ïarap ngi kdew hangne: (1) Lada phi hap ban pynkynmaw ïa ki katto katne ki Mat ne ka Sobjek ban ïaleh Eksam, pyrshang ban sngewthuh ïa kata da kaba pynïashei lang bad kiwei.
(2) Pyrshang ban pynïashei hapdeng kita ki Mat ne kata ka Sobjek kaba phi hap ban kynmaw bad ki Briew, ki Jaka, ki tiar ki tar, ne bad kano kano ka Jingsngew ne Jingtip ba phi la tip lypa.
(3) Nangta, phi hap ban ïai syam ha kita ki Mat ne kata ka Sobjek da kaba ïai pule ne ïai thoh bunsien.
(4) Lada kata ka Sobjek ka heh palat, pyrshang ban phiah ïa ka ha ki bynta bynta barit.
Nangta khreh shibynta shibynta bad ha ka bakhatduh sa syrdoh lang ïa kita ki bynta bynta ban pynlong kawei.
(5) Ban kynmaw kham bha, donkam ban da pynbeit ryntih bha ïa kita ki Mat ba hap ban khreh.
Naba ka kham suk shibun ban kynmaw ïa ki Mat kiba la pynbeit ryntih ban ïa kiba shu khleh jaktung.
(6) Pyrshang ban pynwandur ïa kata ka mat pule hapoh ka Jingpyrkhat ka jongphi.
Ka long thik kumba phi ïohi biang ïa ka Phlim ne ïa kano kano ka Jaka kaba itynnad ha ka Jingmut Jingpyrkhat jongphi.
(7) Hadien ba la dep khreh, pyrshang ban leh eksamin da lade ïa lade da kaba thoh ïa ka Jingkylli hakhmat bad ïa ka Jubab halyndet.
Nangta, lada ym lah kynmaw, shu peit sha ka Jubab tiak tang lada kam wan shisha ha ka Jingkynmaw.
(8) Lada phi hap ban khreh ïa ki Mat ne ki Sobjek kiba don Jingïasyriem, donkam ban ym khreh pynbud para baïasyriem namar katba nang kham jan ka Jingïasyriem katta nang kham jur ka Jingïatuklar hapdeng jong ki.
Kum ka nuksa, hadien ba la khreh ïa ka Jingkheiñ, kam da bha eh ban khreh pynbud da ki Sobjek baïasyriem kum ka Chemistry ne Statistics.
Kan kham bha shibun ban khreh pynbud da kiwei pat, kum ka Sobjek Khasi, English ne Social Studies, tt.
(9) Haba phi hap ban kynmaw ïa ki Tarik, ki Bnai ne ki Snem donkam ban pynïashei ïa kita bad ki Tarik kiba phi la tip lypa.
Kum ka nuksa, lada phi hap ban kynmaw ïa u Snem jong ka Thma bah pyrthei ba-ar (1939-1945) kan suk shibun ban pynïashei ïa kata bad u Snem Jinglaitluid ka Ri India (1947).
Na une u Snem laitluid ka Ri India kaba ïai kynmaw barabor ha ka Jingmut Jingpyrkhat, lah ban shimnoh ne kheiñlang ïa kiwei pat ki Tarik.
Ïa kine ki Mat haneng lah ban shimlang kyllum ha ki 4 tylli ki “P" P1- “Pule" – Pule ïa kita ki mat kiba phi hap ban khreh na ka bynta ka Eksam ne ka Test.
P2- “Pynkynmaw" – Pynkynmaw ïa kaba phi la dep pule da kaba phi thoh ha ki khyndiat kyntien ïa ki Mat badonkam.
Lada phim leh ïa kane khalu khala hadien ba phi la dep pule, kata ka Jingkhreh jongphi kan shu sepei.
P3- “Puson" – Da ka “Pynkynmaw" phi la lah ban pynrung hapoh ka Jabieng, da ka “Puson" pat phi pynskhem ïa kata, thik kumba phi theh dewbilat ban shna Païa.
Ban leh ïa kane donkam ban pynïashei ïa kaba phi la pule bad kiwei ki Jingnang Jingtip ne bad ka Jingim.
P4- “Pynwandur" – U soh jong ka “Puson" dei ka “Pynwandur" kaba kdew sha kata ka Eksam ne ka Test kaba phi hap ban ïaleh.
Shillong,8 Naitung: U bah MA Chal lam, EAC, West Khasi Hills la ujor sha ki pulit ka Nongstoin ba ha ka 6 tarik mynta u bnai ha ka por 12:3o mynsngi, ba u la lap ba don ar tylli ki trok ba don ia u nombar ML-05H-0957 bad ML-06-3120 kiba dang kit dewiong ha nongpyndeng, WKH.
Hadien ba la ioh jingujor ki pulit ka Nongstoin ki la ioh ban kem ia u Bronsing Nongrum, uba dei u nongniah jong ka trok ML-05H-0957 bad u Tonsing Mynsong, u trai jong ka trok ML-06-3120, bad ki la kurup ia kitei ki trok.
Nongpoh, 09 Naitung: Ka Hynñiewtrep Achik National Movement (HANM), Ri-Bhoi district, mynta ka sngi ka la leit ban jurip ia ki katto katne ki jaka sumar nongpang ha ki thaiñ Ri-Bhoi mihngi, hadien ba la ioh ia ki jingujor na ki paidbah katei ka thaiñ.
Katei ka seng hapoh ka jingialam jong u Samla Bryan Sohkhlet, president ha ryngkat bad ka jingsynran lang kiwei ki nongialam na ka Bhoirymbong Circle ba kynthup ia u Bah M Kharbuki, president bad u Bah H.
S Syngkli, general secretary, ki la leit jurip shuwa ia ka Bhoirymbong CHC kaba la wanrah jingeh palat ia ki paidbah nongpang kiba wan shim dawai na katei ka jaka sumar pang.
Hadien kata, ki la leit ban jurip pat sa ka Mawlasnai PHC, ha kaba hangtei ruh ki la lap ia ka jingshitom palat ki paidbah ba wat tang u doktor ruh um don ban shakri ia ki paidbah kiba donkam ban ioh ia ka jingkoit jingkhiah na ki met ba pang ba swai jong ki.
U Samla Bryan haba kren bad u nongthoh khubor, u la kynnoh ba ka Bhoirymbong CHC watla ka la long kawei na ki CHC kaba ka sorkar jylla lyngba ka tnat ka koit ka khiah bad ka NEIGRIHMS ki la don ka jingiakren sngewthuh jingmut ban pynbiang ia ki doktor na ka bynta ban shakri ia ki paidbah man la ka sngi, pynban katei ka jingiakren imat kam poi shaei shaei ruh, kaba sngewthamula ka long ba kita ki doktor kumba la pynmang kat haduh mynta ki sngi kim pat poi satia kaba la wanrah jingkulmar ia ki paidbah kiba donkam ban ioh ia ka koit ka khiah.
U la ong ruh ba ka seng ka lap ba nalor ki doktor, kitei ki jaka sumar nongpang ki la wanrah jingeh ia ki paidbah namar ka jingbym biang ki jaka thiah nongpang, ki jaka leit shabar, ki dawai dashin, bad kiwei kiwei ki la long ki bym biang nadong shadong.
Ha kaba iadei bad kane, na ka liang ka HANM ka kyrpad bad kyntu jur ia ka tnat ka koit ka khiah bad ia u Myntri ba dei peit ia katei ka tnat ba kin phai khmat sha katei ka thaiñ na ka bynta ka bha ka miat ha ka koit ka khiah jong ka thaiñ bad ha district hi baroh kawei.
Shillong 9 Naitung: Ki nongkitkam bad ki executive member jong ka KSU Mawlai circle (girls wing) ki la phet noh na ka seng da kaba kam ba ki la shah pyn budnam ha ka kyrteng ka Girls Wing baroh ban pdiang ia ka rai beh seng ia u President ka KSU Mawlai circle Bah Donbok lang Kharlyngdoh bad ka jingpdiang ia ka jingpyn wai noh ia ka KSU Mawlai circle lyngba kawei ne ar ngut ki niangkohnguh ka CEC.
Ha ka shithi ba la phah sha ki nongialam sengkmie, kine ki dkhot ba kynthup ia ka Iba kordor Wahlng President, Deisy Gatphoh organizing secretary, Chris table Dkhar pub secretary, Bethesda Lyngdoh sports secretary, Deiphi Chyne Education secretary, Mercy Chyne, Baiarihun Bynnud, Nita Hujon, Deishisha Chyne, Dakerlin Biam, Daroma Mawphliang, Banisha L Nongrang bad Larimerbha Makdoh kiba dei ki EM, ki la ieh shi syndon ia ka seng.
Ki tyngab, ki dei kiba stad shibun bha bad ki saiantis, ki iathuh ba ki kham stet ka bor jabieng jongki, ban ia u khynnah rit uba la hynniew snem ka rta.
Ha kane ka kynti, la iathuh ba ki ar tylli ki tyngab, ki don ruh ia ka jingstad jongki, kaba kham pher bad kata ka long ba ki lah ban iathuh lypa, ia ki nongjop, ha ka jing ialehkai World Cup, ha kane ka kynti kaba mynta bad kitei ki ar tylli ki tyngab, ki kam, ba ka liang ka ban jop, ha kane ka jingialehkai World Cup, kan dei beit lyngba ka jing ia shut penalty.
Ki saiantis ha ka University jong ka Auckland, kiba peit ia ka tnat kaba dei ia ka ktien, ka kolshor bad ka jingsngew thuh ia kren, ki la pule na ka bynta shiphew snem kynthih, halor ka jingiadei bad ka bor shemphang jong ki tyngab.
Kitei ki lap ba ki tyngba, ki lah ban pynbeit ia ki phra tylli kino kino ki jingkhein kyllain, ha ka shisien pynbeit bad ha kane ka kynti, ki la iathuh lypa ruh ia ka Ri, ka ban jop ha ka jingialehkai World Cup.
Na kitei ki don ar tylli tyngab, kiba kyrteng ka Ricalli bad ka Crexa, ha kaba ki shim bynta ha ka jingialehkai ban iathuh lypa shaphang ka World Cup bad na ka bynta ban pynshisha, ba ka jingialehkai jongki, ka long kaba dei shisha, la pynlong da ka jingshut penalty, hadien ba ki la pynhap ia ka bol rit, na ka pela ba la buh lang shi jaka.
Kitei ki ar tylli ki tyngba, ki la iathuh lypa, ia ka jingialehkai hapdeng ka Brazil bad ka Germany, ha kaba ha ka jingshut penalty jongki, ka kdew shai ba ka Brazil, kan shah rem.
Nangta ki la iathuh lypa ruh ba ka Argentina, kan jop ha ka jing ia khun pyrshah ia ka Netherlands bad ba ka phainal, kan long pyrshah ia ka Germany bad ka Argentina.
Ha katei ka jingialehkai, ki tyngab, ki iathuh shai, ba ka Argentina, kaba dei ka team, kaba na South America, kan rah ia ka thong lah duh, ha kane ka jingialehkai.
Palat phew hajar u nongshong shnong ka Sohra shatei, kynthup ia ka Laitryngew, ka Maw kma, ka Laitlyndop, Rngi Mawsaw, Mawlyndiar, Sohrarim, Mawmihthied, un iap tyrsaw namar ka jingshah khang ka tih dewiong, tihshyiap bad thang rnga.
Ka jingiai ap ka lah jlan hynrei ki paitbah ki iaishah.
Lada ka NGT kam lah ban ai jubab kloi, ngi na ka liang ki paitbah ngin hap ban leit pan ja na ka sorkar, la iathuh ki nongshong shnong kine ki shnong.
Shuh shuh ki la iathuh ruh ba ka jingtih dewiong ha kitei ki thain ka lah dap spah snem bad ym ju don kano kano ka jingkyrduh um bam umdih ne ka jingpom pathar ia ki dieng ki siej.
“Ki law kyntang ki dang sah kumjuh, ka sorkar ka la khniot ia u pdot jong ngi, kan poi ka por ba ngim banse wat ban tuh ia ka bam" ong I bah Alex Synrem.
“Katba dang don I khaw ha ing, shu ia bam, tang lah lut ngin sa shu ia kyllon iap kum ki syiar" ong I kong Sai Khongphai.
I kong Jwodstina Kharsahnoh I ba na Laitryngew I lah iathuh ba in hap ban pynpep skul noh ia ki khun san ngut kiba lah leit ha ki klass kiba sha jrong.
Ka shnong Laitryngew ka dei ka shnong kaba im sngi na ka tih dewiong bad kam don jingiadei bad ki rukom tih dewiong sha Jaintia hills ne Borsora, West Khasi Hills.
Kane ka thain Sohra shatei ka tih dewiong tang ban ai sha ka MCCL, ( Mawmluh Cherra Cement Limited) bad ki khyndiat tylli ki pajwa thang shun kiba don ha ki thain Sohra shathie.
Ka jingpynmih dewiong kine ki thain Laitryngew bad kiwei pat ha ka South East Khasi Hills ka long tang 15 haduh 20 trok shi sngi.
“Lada ka jingtih dewiong ka pynjaboh ia ka mariang te ka jinpynlong ia ki karkhana ka pynjaboh mariang kumjuh," ong I bah Lo Lyngdoh Nongbri.
“Haba khang ia ka jingtih dewiong, dei ban khang ruh ia ki karkhana thang dewiong.
Kane ka dei tang ka kam ki lei san snem bad ki heh spah bad ki kompeni," ong I bah Lyngdoh.
Shillong: Ka  National People’s Party (NPP) mynta ka sngi, ka la sangah tyngeh ia ka seng Congress, halor ka jing kynnoh jongka ba ka seng NPP, ka dei ka Team B jong ka BJP bad halor katei la pyn kynmaw ba ka Congress ruh ka la ia treilang bad ka BJP, ha ka Executive Committee kaba dang shu dep ha Jaintia District Council.
“Ka Congress imat, ka la da klet kloi ba ka la ia treilang bad ka BJP, ha ka por ba thaw ia ka  Executive Committee ha Jaintia District Council ha u snem 2018", ong U Dr WR Kharlukhi, President jong ka NPP ha ka Jylla.
“Ha katei ka por ka BJP, ka sngap beit jar, halor ka jing ia don bynta jong ka bad ka BJP" ong U Kharlukhi.
U Dr Kharlukhi, ula ong shuh shuh “Ka Congress kam don jingsngew wit eiei, ban ia treilang bad ka BJP, haba ka dei na bynta ka jing myntoi jongki, mynta pat ki kdew kti ia ka BJP" ong U Dr Kharlukhi.
Haba kren, la ka jing iatreilang bad ka BJP, ka don jingktah ne em ia ka dur ka dar jong ka seng, U Dr Kharlukhi, ula ong “Ka NPP, ka ieng halor ka jingbha jong ki trai shnong nylla bad ngin ialeh pyrshah, lada ka dei ia ka Congress lane ia ka BJP, lada ka don ka jing ialeh pyrshah ia ki trai shnong nylla" bad ula ong shuh shuh ba ka seng ka kren shai ba kan mih noh ialade na ka NDA, lada yn mynjur ia ka  Citizenship Amendment Bill.
U Dr Kharlukhi, ula ong shuh shuh ba ka Congress, kam don ishu satia, lait noh kaba rah tang katei kawei ka mat.
“Ka Congress, ka la kren ia katei kajuh ka mat ha ka elekshon sha ka dorbar Jylla ruh ha u snem ba ladep.
Nga sngew ba U Mukul Sangma, uba iakhun mynta na Tura, u dei ban kren toi ia kiei kiei ki kam kiba ula trei ha ki phra snem ba ula don ha ka sorkar".
U Dr Kharlukhi, ula ong shuh shuh ba ki prokram bapher kiba la pyntrei ha ka sorkar jong U Mukul Sangma, ki long kiba la pulom lut khoit bad ula ai nuksa ia ka  Integrated Basin Development Programme.
“Kawei na kitei ka dei ka  State Aquaculture Mission.
Hynrei haduh mynta ka jingkyrduh dohkha ka long kaba jur bha".
Bah Monarch ShabongU Rahul Gandhi, nongialam jong ka seng Congress, ula sei madan ia ka skhim ban siew bai nong ia ki duk ki raitoi, kaba T.
72hajar shisnem lane lada ia khein ha ka shibnai, ka pyni ba U Rahul, un siew T.
6hajar shibnai bad katei kan dei lehse, ka jingsiew kaba la shu mlen hi malu mala ha ka jinghiran jong ka pyrthei ha kine ki sngi bad utei u nongialam jong ka seng Congress, u shim ba katei ka skhim, kan pynmyntoi ia ki 5klur tylli ki longiing lane kaba long sha ki 25 klur ngut ki briew.
Ha ka jing shisha, katei ka jing pynbna jong ka seng Congress, ha shwa ka elekshon, ka thew beit, ba ka dei na ka bynta ban pynngop ia u paidlang jong ka India, da katei ka skhim T.
72hajar bad ngim tip, la kan dang don ne em, ia kajuh ka jingbang, kumba la tyrwa da U Narendra Modi, ha shwa ka elekshon MP 2014 ia kiba bun bah ki jnit ki jnat bad kiba la wan rah ia ka BJP sha ka lynti ban ioh thaw sorkar syndon ha Delhi.
Kat haduh mynta, ka long kaba kham eh ban ngeit ia katei ka plan jong U Rahul Gandhi, namar ba um pat pyni ia ki jingkhein kiba shai ban pynmih ia katei ka T.
72hajar, wat la ha kajuh ka por, ngi shim ruh ba ka jing wanrah jongki ia ka skhim 100sngi, ka dei kawei na ki lad iohkam iohjam ia u paidlang ka Ri hi baroh kawei bad mynta lada ka wan sa katei ka T.
6hajar shibnai, kumta ngim tip, la kan kynthup lang ia katei ka 100sngi ne lehse ka seng Congress, kan wan rah sa kiwei pat ki kam kiba palat na katei ka skhim 100sngi ban pynmih ia katei ka kamai kaba T.
6hajar ha ka shibnai.
Lada kam don ka jing ia sngew politiks hapdeng ka BJP bad ka Congress, ka la i dei ban pyntrei kam bha ia ka skhim 100sngi, kaba la pynsmat pynsting ia bun bah ki nongshong shnong bad lada ka don katei ka jing kitkhia khlem pep, ka T.
72hajar lane wat ka shilak ruh kan lah ban mih na katei ka skhim bad ka nuksa ka long ban kham pynkiew ia ka bai nong bad ban ai kam kham bun sngi ia ki briew.
Ngin dang ia peit ia kiei ki jingshisha, kiba ka Congress, kan wan rah ha ki khyndiat sngi ban sa wan, hynrei kan long ka jing myntoi ia u paidlang ka Ri, lada kyntiew ia ka ioh ka kot, ka kamai kajih jong u luk u lak.
Shillong:Ka jing pynkhreh ia ka elekshon Lok Sabbha 2019, ka la nang sdang shongshit ha kine ki sngi, hynrei kat haduh mynta, ngim pat tip la U Pastor PBM Basaiawmoit, uba dei u kandidet ba wan ba ar ha u snem 2014, un kyrshan iano ha kane ka kynti kaba mynta.
Ha ka jingialeh elekshon ha u snem 2014, U Ma Vincent Pala, ula ioh da 209340, katba U Pastor PBM Basaiawmoit, uba ia khun kum u kyrtong shimet, u ioh 168961 bad U Ma Pala, ula pynliem ia U Pastor da 40hajar vote tam.
Ha u snem 2009 pat U Ma Vincent, u ioh 232270, katba U Bah John Kharshiing, uba dei u kandidet UDP, u ioh 124402 bad U Ma Vincent, u pynliem ia U Bah John, da kumba 1lak vote tam.
Haba kylli da ka email ia U Pastor PBM, iano ba un kyrshan ha kane ka kynti, ula jubab “Hap thew hap woh shwa mo" bad haba la kylli, la un shu thep vote ne un mih ban kanbas paidbah iano iano, U Pastor, ula ong biang “Ym pat buh jingmut eiei shata".
Shillong:Ha ka 24tarik Lber 2019, ki pulit lem bad ka Static Surveillance Team, ki la ioh bat ia kawei ka thuk thuk ka bym pat don number, ba la niah da U Witterson N Arengh ha Dinapara jong ka South West Garo Hills bad ki la ioh kurup ia ka pisa T.
1 lak na utei u briew, ong ka khubor.
Shillong: U Executive Member (EM) ba peit ia ka tnad dawai Khasi, u bah Titosstwer Well Chyne myn hynnin ka sngi u la ong ba ka kam ban shna ia ka medicinal garden ka la iaid shaid shaid mynta ha Lumsohpet bneng.
Ia kane ka kper kynbat la mang ha ka jinglut kaban long T.
5.
77 klur bad ka kam la sdang ban shna naduh u mynshem snem.
U Bah Titossterwell u la ong ba ia kane ka kam, kaba la thmu khnang ban pynneh bad ban pynroi ia ki kynbat dawai, la buh thong ban pyndep lashem snem 2020.
“Ki kam ki la iaid 60 percent haduh mynta", la ong u bah Titossterwell.
Ha kajuh ka por, u la iathuh ba ka Executive Committee ka la thaw thymmai ia ka Traditional Medicine Commission ryngkat ki dkhot.
Ki dkhot kane ka Commission kiba thaw thymmai ki long chairman u EM bah Titosster Well Chyne, secretary Kong A Nonghuloo, Joint secretary ka KHADC, bad ki dkhot ki long saw ngut ki nongai dawai Khasi ba kynthup ia u Dr DL Nongspung, Dr Mrs Alka Kharsati, Dr Boss Myrthong, bad Dr Dlas Rani.
Kiwei pat ki dkhot ki long u Dr JP Lyngdoh, Dr Balanstar Basaiawmoit, u Dr AK Nongkynrih, Bah Alantry F Dkhar, Bah Kitboklang Nongphlang bad Dr Don Syiem.
Nongpoh: Namar ba la jyllei palat ki kam thombor pyrshah ia ki riew kynthei, na ka liang ka Nehru Yuva Kendra Sangathan, Nongpoh, ha ryngkat ka jingiatreilang bad ka Group & Pound MMA Gym, Meghalaya, ki la pynlong syndon da ka prokram kaba la ai jinghikai kyrpang ia ki samla kynthei ba kumno ba kin nang ban iada ialade, lada don kino kino ki shynrang kiba thmu ban lehsniew.
Ki nonghikai na ka Group & Pound MMA Gym, kiba la hikai ia ki samla kynthei ban iada na ki kam shah thomborKatei ka jinghikai kaba la pynlong arsngi kynthih, la pynlong ha ka shnong Lumsohphoh Nongpoh, ha kaba ki la don kumba 54 ngut ki samla kynthei na ki jaka bapher bapher, ki la wan ban iashimbynta shitrhem bad ha katei ka prokram, ki la ioh ruh ia ka jinghikai kum ka Mix Martial Arts, Fitness bad ba kumno kin nang ban iada ialade (Self Defense).
Ia kitei ki 54 ngut ki samla kynthei, la ai jinghikai kyrpang da ki nonghikai kiba tbit, kiba kynthup ia u Bah Cores Marwein, President ka Ground & Pound Gym, u samla Anthony Syiem, ka samla Apdalin Marwein, ka Jenny Ingtih kum ki Instructor lem bad kiwei kiwei.
Ka jingthmu jong ka NYKS bad ka Group & Pound MMA Gym, Meghalaya ban pynlong ia katei ka prokram ai jinghikai ia ki samla kynthei, ka dei hadien ba ki la iohi ia ka jingjyllei ki kam thombor pyrshah ia ki riew kynthei.
Kumta na katei ka jinghikai ba arsngi, kitei ki samla kynthei ki la ioh shibun ki jingtip ba kin iada ialade na ki kam shah thombor.
Shillong: Ha ka rai kaba lah ban ktah ia u kyrtong ka Khun Hynniewtrep National Awakening Movement (KHNAM) ha kane ka elekshon MP, ka High Court Meghalaya ka la pynmih ia ka hukum ba ka la pynksan ia u bah Pyndap Saiborn kum u president jongka.
Haba kren sha ki lad pathai khubor myn hynnin ka sngi, u bah Pyndap u la iathuh ba ka High Court ka la pynmih ia ka hukum ha ka 7 tarik mynta u bnai.
Hadien ba ngi la ioh ia ka jingthoh na ka Election Commission of India kaba bthah ban pynbeit hapoh ka party ne ban leit sha Kashari, ngi la leit sha ka kashari bad ha kane ka 7 tarik ka kashari ka la pynmih ia ka hokum ban pynneh ia nga kum u president", la ong bah Pyndap.
U la ong ba u bah Adelbert um don hok ban kam kum u president ka KHNAM, namar ba u la dep iehnoh kam kum u working president bad kumjuh um dei shuh u dkhot ka Central Executive Committee ka KHNAM, hynrei un dang dei hi u dkhot bad u MLA ka KHNAM.
Hynrei ha kajuh ka por, u bah Pyndap u la kyntait ruh ban beh seng ia u bah Adelbert da kaba ong ba ka seng ka sngew bynnud ia u namar ba u dei tang u MLA ba marwei.
“Ngim beh seng ia u namar ba ngi bynnud ngi don MLA tang uwei uban pynsngew ia ki jingeh jong ngi ha iing dorbar", la ong u bah Pyndap.
U la ong ba u bah Adelbert un dei tang u dkhot ka party bad um dei shuh u dkhot ka Central Executive Committee (CEC) ka seng.
Halor ka jingthep kyrteng u bah THS Bonney na ka KHNAM, u bah Pyndap u la ong ba kane kan shong ha ka rai ka Election Commission namar ba ki la dep ai jingthoh halor kane.
“Ngi la dep rai ban nym iakhun ia ka elekshon MP namar ba ngim don ki tnat ba khlain bad ka jinglong kyrtong u bah THS Bonney, ka shong ha ka rai ka Election Commission namar ba ngi la dep ai da ka jingthoh halor kane", u la ong.
Katkum ka jingong u bah Pyndap, lada ka Election Commission ka ailad ia u bah THS Bonney ban iakhun MP ha ka kyrteng ka KHNAM, ka mut ba ka la pynkhein ia ka hokum ka Kashari bad ka seng kan sa ujor ia kane.
Shillong: Ki Nongthoh khubor ka Jylla myn hynnin ka sngi, ki la rai ban kyntait ban thoh khubor halor ka mang tyngka jong ka Khasi Hills Autonomous District Council (KHADC) namar ka jingbym lah jong ka Council ban pynbiang ia ki kot ki sla ba iadei bad ka mang tyngka.
Ka KHADC kala wanrah ia ka mang tyngka jong ka Council mynta ka sngi nyngkong kaba dei ka sngi sdang jong ka Dorbar Mang tyngka bad ia kane ka mang tyngka la wanrah da u Deputy Chief Executive Member (CEM) Bah Pyniaid Sing Syiem.
Ki Nongthoh khubor kiba ju leit lum khubor ia ka Dorbar jong ka KHADC hynne ka sngi kila sah ha ka umdum namar ka jingkyntait jong ka Council ban ai ia ki kot ki sla ba iadei khamtam ka jingkren maitphang jong ka Mang Tyngka (Budget Speech) ka bym pat ju jia mynno mynno ruh.
Ha ka jingshisha, la ju ioh lypa ia ka kopi jong ka jingkren maitphang halor ka mang tyngka ban ioh pule bad buh dak ia ki mat kiba donkam hynrei ha ka sien ba nyngkong, la kyntait ban ai da ki nongtrei ka Council wat hapdeng ka jing leit pan bad jingpynsngewthuh ia ki.
Ki Nongtrei ka District Council ki la kyntait ban ai ia ki kot ki sla halor ka jingkam ba kim pat lah satia ban ai ia ki kot ki sla katba ym pat wanrah ia ka mang tyngka hapoh ka Iingdorbar.
Watla ki Nongthoh khubor kila pynshai ba ka jingdonkam jong ki ka long tang ia ka jingkren maitphang ia ka mang tyngka (Budget Speech) ym ia ka Budget Book, hynrei ki Nongtrei ka Council kim shym la pynsngap satia.
Ym kumba long ha ki Dorbar jong ka Iingdorbar Thaw Aiñ ka Jylla, ha KHADC ka jingpynbiang iaki kot ki sla na ka bynta ki Nongthoh Khubor ka long kaba dkoh haduh katta katta bad bunsien ki Nongthoh Khubor kim ju ioh satia ia ki kot ki sla ha ka por kaba biang.
Haba nujor bad ha Iingdorbar Thaw Aiñ ka Jylla, ki nongtrei jong ka Iingdorbar ki shim ia ka kam ban pynbiang ia ki kot ki sla haduh ha shuki shong jong ki Nongthoh Khubor bad ia kine ki kot ki sla ruh la pynpoi hashuwa jong ka por ban sdang ka jingiatai kynthup ruh wat ia ka Budget Book.
Na ka liang ki nongthoh Khubor ki la rai ba lada ka KHADC ka dang bteng ban nym pynbiang ia ki kot ki sla, ki lah ban nym thoh eiei shuh halor kane ka Dorbar ba mynta.
Tura: U Mukul Sangma, nongialam liang pyrshah, ula thep kyrteng mynta ka sngi, kum u kandidet jong ka seng Congress na Tura MP Constituency.
Hadien ba ladep thep kyrteng, U Mukul, u ong sha ki kotkhubor “Ngan iathuh iaphi, ba u paidlang ka Ri, un sa bret ia kane ka jingsynshar".
U Mukul, u kren thikna ruh ba ka jingjop kan dei ia ka seng Congress, namar ba u shaniah ba u paidlang ka Garo Hills, un ai ka jingjop ia u.
Kane ka jingialeh kan dei ha ka sien kaba lai ia U Mukul Sangma, ba un iakhun pyrshah ia ka iing jong U PA Sangma.
Haba kren shaphang ka sain hima sima, U Mukul u ong “Lada phi iakren ia ka Ri, phi iohi ba mynta ka don ha ka jingbym thikna bad mynta la iohi ia ka jingsngew jong uba bun balang ban iatreilang kawei ban pynneh ia ka synshar paidbah, namar ba ka synshar paidbah ka don ha ka jingma ha kine ki sngi".
Haba kren halor ka jingbuh kandidet jong ka seng BJP ban iakhun na Tura, U Dr Sangma, u khot ia ki nongthoh khubor, ba kin tohkit, ba kumno kane ka leit jia long ha kane ka dur “Tohkit ba kumno la kha ia ka NPP bad mano ba ri ba sumar ia ki" ong shuh U Mukul Sangma.
Nangta U Mukul, u kren sngewkhia halor ka jingkyrduh um ha kine ki sngi ha Tura, “Nga sngew diaw shibun ba nga hap ban siew na ka bynta ban ioh um, namar ba kane ka dei ka Constituency jong u myntri rangbah ka Jylla.
Ka don ka jingeh ha ki kam ki duk, ha ka jinglong ki jingtrei ia ki kam bapher bad kine ki dei ban pynbiang noh mardor bad ka jingsngew iajngai ha ki paidbah ka jur bha bad ia ki jingdonkam halor kane, ym shym la leh eiei satia" ong U Sangma.
U Mukul, u kyrmen ba un ioh ia ka jingjop ha kane ka kynti bad u ong ruh “Kynmaw ba ka dei ka Congress, kaba la pynheh pynsan ia ki".
U Conrad, u thep kyrteng ha ka jingsynran lang jong U Zenith Sangma, uba dei u para jongu lem bad kiwei de ki nongialam Congress, ong ka khubor.
U bah Toiler Higher Singh Boney, u dei u khun jong U bah Lasping Rodborne bad u shong u sah ha Mawtap, Sohiong, East Khasi Hills.
U bah Toiler, u don 58snem 9 bnai bad u dei u kandidet jong ka KHNAM, ha kane ka elekshon MP 2019 na Shillong Lok Sabbha Constituency.
U Bah Toiler, u don pisa T.
50,000 ha kti jongu, ha ka sngi ba u thep kyrteng ha ka 20tarik Lber 2019 bad ka kurim jongu, ka kong Sitalin Thabah, ka don pisa T.
10,000.
Ka kurim jongu, ka kong Sitalin, ka don u loket uba 8 tola uba shongdor T.
2,40,000 bad nangta 3 tola ka khadu ksiar kaba shongdor T.
90,000 bad nangta sa ka sati ksiar shi tola, kaba shongdor T.
90,000 bad ka don ka jaka kaba 2.
5 acre ha Mawtap bad baroh ki jaka kiba ka long trai ka kurim jong U Bah Boney ka long 6,53,400 square feet bad haba khein lang ia baroh ki jingdon jingem naduh ki iing ki sem bad ki jaka puta, la pyni ba U Bah Boney, u don ia ki mar kiba shongdor T.
2,50,00,000 katba ka kurim jongu, ka don T.
2,20,00,000.
Nangta sa kiwei pat ki jingdon jong U Bah Boney kiba la tip kum ki moveable asset, ki long T.
20,03,610, katba ka kurim jongu pat ka don T.
39,87,939.
00 bad ula pyndep ruh ia ka jingpule ha ka Masters Degree in Mathematics na North Eastern Hills University ha u snem 1982.
U Bah Jemino Mawthoh, u khun jong U Late Arun Kumar Das, u shong u sah ha Nongrim Hills bad u don 54snem ka rta bad la tyrwa ia ka kyrteng jongu, da U bah Prestone Tynsong, uba don ka kyrteng thep vote jongu ha Pynursla Constituency bad u thep kyrteng ban iakhun na ka seng United Democratic Party (UDP).
U bah Jemino Mawthoh, u pyni ba u don pisa T.
2,00,000 ha met jongu bad ka kurim jongu, ka kong Evamon Nongrum ruh ka don mat katjuh hi bad haba khein ia baroh ki jingdon jingem jong U Bah Mawthoh na ka ksiar, ki jingbuh pisa ha Bank bad kiwei ka poi sha ka T.
40,41.
828.
37, katba ka kurim jongu, ka don baroh T.
13,10,446.
97.
U bah Jemino, u pyni ba um don jaka puta satia (lait na ka jaka kaba don bad ka iing) bad u dei ruh u nonghikai jong ka North Eastern Hills University (NEHU) bad u shim tulop ruh ialade na katei ka University bad ka kyrdan pule jongu, ula pyndep ia ka Doctor of Philosophy (Adult and Continuing Education) ha u snem 2009.
U Bah Jemino Mawthoh, u don ia ka iing bad ka jaka kaba 1,850 square feet ha Mawdiangdiang, Lumheh kaba shongdor T.
28,30,000.
U Bah Jemino u don kawei ka kali Bolero, kaba ula thied ha u snem 2014.
U Ma Vincent H Pala, u khun jong ka kong Hermelinda Pala, u shong u sah ha Khayyam Bungalow, Nongrim Hills, Shillong bad u don 51snem ka rta bad ka shnong trai jongu, ka dei na Lamyrsiang, Jaintia Hills District.
U Ma Vincent, u don pisa ha kti T.
10,00,000 katba ka kurim jongu, ka Dimorine Tariang, ka don pisa T.
5lak.
U Ma Vincent, u don ia ka baje ksiar kaba shongdor T.
9lak, nangta ka revolver 0.
38 kaba shongdor T.
3lak bad sa kawei ka suloi DBBL, kaba shongdor T.
15,000 bad baroh ki jingdon jongu, haba khein lang ki long T.
94,26,671.
67, katba ka kurim jongu, ka don ia ki shoh shkor, ki loket bad kiwei kiba shongdor T.
6,50,000 bad ka don ia ka revolver 0.
32, kaba shongdor T.
15,000 bad baroh ki jingdon jongka, ki long T.
86,742,89.
29.
Kiwei pat ki jingdon jingem kum ki jaka, ki jingtei iing bad kiwei jong U ma Vincent Pala, ki long T.
39,72,00,000 katba ka kurim jongu, ka don T.
13,34,00,000 bad U Ma Pala, u pyni ba ula pyndei ia ka Bachelor of Engineering ha u snem 1990 na ka University of North Bengal.
U Ma Vincent u don ruh ia ka kali Honda kaba T.
7lak, ka Toyota kaba T.
10lak nalor kiwei pat bad nangta sa ki jaka ha Keatinge Road, kaba 5,238.
53 square metre, nangta ha Kahikuchi, Kamrup District Assam kaba 1 Katha 17 Lechas, ha Nongrim Hills kaba 52,000 square feet, ha Baridua, Khanapara kaba 31,000 square feet, ha Umthurong Rymbai kaba 135 acre, ha Maheskola Nongstoin kaba 24 square kilometre, ha Sutnga Elaka kaba 30 mines surface rights bad kaba don 2,000 ton u dewiong.
Nangta ki jaka jong ka kong Dimorine Tariang, ki long 667.
97 square metre ha Lachumiere, nangta sa 14 square kilometre ha Langmar, Wakmai, Iawaw bad 1,98,040 ha Mawlai Mawiong Rim, nangta 30,937.
7 sq.
mt ha Halibakan, Byrnihat bad 852.
623sq metre ha Mookyrdup, Jowai bad 177.
18square metre ha Mookyrdup, Jowai bad 24442 square feet ha Dong Shaneng Umpling bad 4,077 square metre ha Mut Shullai Colony, Jowai bad 400.
05 square mt ha Moosalyngkat, Jowai.
U Bah Samuel Hashah, kandidet independent, u don 32 snem ka rta bad u shong u sah ha Umlyngka Sepngi, Upper Shillong bad u don pisa T.
1lak ha kti jongu bad u don ka Bajaj Pulsar, kaba shongdor T.
1,05,000 bad U bah Hashah, ula pyndep ia ka jingpule Class XII ha u snem 2010.
Ha ka website jong U Chief Electoral Officer, jong ka Meghalaya, ka don ruh ia ka kyrteng jong U Bah Kennedy Cornelius Khyriem (50), kum uwei na kiba thep kyrteng, na bynta ka elekshon MP, ha kaba u thep kyrteng na ka seng Congress hi bad la khmih lynti ba un weng noh ia ka kyrteng jongu, ha ki khyndiat sngi ban sa wan.
Ka Agatha K Sangma, ka dei ka kandidet jong ka seng National Peoples Party (NPP) bad ka don 38snem ka rta bad ka shong ka sah ha Walbagkre, jong ka sor bah Tura.
Ka Agatha, ka don pisa T.
25,000 ha kti bad nangta sa T.
10,10,413.
93 ha State Bank of India, Araimile,Tura bad ka don kawei ka Scorpio kaba shongdor T.
11lak bad ka don ka ksiar kaba 15 tola kaba shongdor T.
5,70,000 bad haba khein lang ia baroh ki jingdon jingem jongka ki poi sha ka T.
37,91,562.
74 bad ka don sa ki mar ki bym lah pynkhih kiba shongdor T.
50,00,000 bad ka Agatha K Sangma, ka la pyndep ia ka Masters Degree in Environmental Management, School of Geography, University of Notingham, UK ha u snem 2007.
Ka Sapna Choudhury, kaba dei kawei na ki nongrwai ba pawnam bha bad kaba la kam kham mynshwa, ba kan iasoh Congress, ka la ia kynduh pat ia U Manoj Tiwari, uba dei u nongialam jong ka seng BJP ha Delhi bad ia katei la pynthikna, da ka riam jongka, ha kaba ka phong da kajuh ka riam rong saw ha ka por ba ka iakren ruh ia ki kotkhubor.
Ka Sapna bad U Manoj Tiwari, u nongialam ka BJP ha Delhi.
Kham mynshwa ka Sapna Chaudhury, ka la pyniasoh ialade bad ka seng Congress bad la pdiang sngewbha ia ka, da U Raj Babbar bad ka kynnoh pynban ba la pyndonkam da ki dur barim jongka, ha kaba ka ia shondur lang bad ka Priyanka Gandhi Vadra.
“Nga pdiang sngewbha ia ka Sapna sha ka iing jong ka Congress" ong U Raj Babbar, ha ka tweet jongu ha ka Sngi Saitjain bad ha ka Sngi U Blei, ka Sapna, ka pynshai ba kan nym kanbas satia iano iano ruh ha kane ka elekshon Lok Sabbha.
Na ka liang jong u nongialam, uba hajan eh bad ka Congress, u kam ba ka Sapna, ka la pyndap ruh ia ka phom rung Congress jongka.
Ki lad khubor ki iathuh ba ka Sapna, ka kwah ban ia khun ia ka elekshon Lok Sabbha na Mathura kaba ka iakhun ka Hema Malini na ka seng BJP, hynrei  ka seng Congress, ka la pynbna da U  Mahesh Pathak kum u kandidet jongka, hynnin ka sngi bad katei lehse, ka lah ban pynsngewsih ia ka Sapna.
Ka jingkieng wah umngot ka don hapdeng ka jingma namar ka jingkit palat ki trok ba kit maw  ki ba wan na pynursla shaneng.
Da ki spah tylli kine ki trok ha ka shi sngi ki iaid lyngba kane ka jingkieng.
Hynrei ki homeguard ki ba ap pahara ia ka jingkieng ban peit iakane ka jingkit palat kim leh ei2 namar maki ruh ki ioh pisa.
50 ne 100 ha kawei ka trok.
Ngi ieh ba la don ki sengbhalang ruh ki ba la maham ia kane ka jingma ka jingkieng, hynrei ngim tip kine ruh ki shuh jah ha ka jingmaham, ym tip ioh ia kine ruh la pynbiang pisa daki exporter ne.
Te ngi kyrpat ia phi ba phin iarap lem ban wan peit ia kane ka jingma ia ka jingkiengai number phone jongphi.
Shillong: Mynta ka sngi, ka la dei ka sngi thep kyrteng ba khadduh na bynta ka elekshon Lok Sabbha ha Shillong bad Tura.
Ka elekshon, kan long ha ka 11tarik Iaiong 2019.
Ki kandidet ki ban iakhun haduh mynta ka sngi, ki long –Vincent Pala: CongressKennedy C Khyrem (Congress-Substitute candidate)Dr Jemino Mawthoh: UDP/MDAShanbor Shullai: BJPSamuel Hashah: IndependentJustice Kharbasanti: CPIRomeo Phira Rani: IndependentTHS Bonney: KHNAMAgatha Sangma (NPP)Dr Mukul Sangma (INC)Rikman G Momin (BJP).
Ki nongkyrshan jong MLA ka Yachuli, U Likha Saaya, ki la leit ban thang ia ka iing sah jongu, ha ka Sngi U Blei bad ka daw, ka long namar ba ula kyntait ban ialeh elekshon biang ha kane ka kynti.
Katei ka jingjia, ka la jia ha ka por 9baje hynnin ka miet, ha ka iing sah jongu, kaba don ha  Papum Pare district jong ka Arunachal Pradesh.
U paidbhur, uba la khie bitar, ula thang ia ka iing bad kiwei ki tiar ki tar jong U Saaya bad ki la pynpait ruh ia ki miej ki shuki bad kiwei de ki tiar bad la lynthem maw ia ka iing jongu.
La iathuh ba u paidbhur, um shym la thang satia ia ki bynta ba shapoh jong ka iing bad kumta ym shym la don mano mano ba mynsaw ia ki briew kiba shong ba sah hapoh.
U Saaya, ula jop khlem ialeh pyrshah na Yachuli Constituency ha u snem 2014 bad ka rai jongu ban weng noh ialade na ka jingialeh, ka la pynbitar ia ki nongbud jongu.
U Saaya, u dei u dkhot jong ka seng People’s Party of Arunachal.
Shillong: Ka Dr H Gordon Robert Hospital, Jaïaw, ka la plie ïa ka bynta ai jingsumar kaba dang shu dep pynthymmai ïa kaba la tip kum Emergency & Trauma Unit kaba don hapoh compound jong kane hi ka hospital.
Ka jingplie paidbah ïa kane ka Emergency & Trauma Unit ka la long ha ka sngi nyngkong jong ka taïew, kata ka 25 tarik u Lber 2019, ha kaba i kong Hiarmon Pyrtuh, Chairperson jong ka Jingïaseng Kynthei KJP Assembly, iba long ruh ka dkhot jong ka Governing Board jong kane ka Hospital, ila long ka kongsan.
Ha kane ka hospital mynta ka don ruh ka Licensed Blood Bank, ka Respiratory Therapy, Physiotherapy, Occupational Therapy, Radiology Department bad 24 kynta ka Laboratory Department, bad Pharmacy Department.
Kane ka long ruh shi bynta jong ka jingrakhe ïa ka lyngkhuh snem kaba 97 jong kane ka jaka sumar.
I Rev RM Kharshandy, chaplain jong ka hospital, i la pylong jinduwai kaba kyrpang na bynta kane ka sngi.
Kane ka jaka sumar ka don ïa ki doctor kiba la pyntbit ïalade ha kane ka phang kata kum Dr.
Banhiam Carey Kharrngi (Fellowship in Accident and Emergency Department), Dr.
Banteilang Nonglang (MS Ortho, CMC Vellore), Dr.
R.
Nongrum (MS Surgery), Dr.
I.
Syiemlieh (MS Surgery), Dr.
Kenneth R.
L.
Nongpiur (MS Surgery,MCH Paediatric Surgery), Dr.
Meban Aibor Kharkongor (MD Medicine), Dr.
Ibakordorshisha  Sun (DCH from CMC Vellore), kumjuh ruh 4 ngut ki nurse kiba la ïoh jingpyntbit na ka Accident and Emergency Services, CMC Vellore, kum i Sr Banricity Mond, Sr Aibabiang Dkhar, Sr Lana Careen Dorphang bad Sr Ibandarishisha Dohtdong.
Lah ban kdew hangne ba ha u snem 2018 ki don haduh 14,576 ngut ki nongpang kiba la shah sumar, kata 9,554 kiba la shah bat, bad 5022 kiba shu ai dawai lane phah sumar noh shawei.
Ha u snem 2017 pat ki don 11,857, kata 7974    kiba sah bad 3883 kiba la shu ai dawai.
Ki bynta ba dang shu dep pynthymmai hapoh kane ka department ki long ba la buh shuh sa 6 tylli ki jingthiah, ka jaka khreh na bynta ki nurse jong ka Emergency & Trauma unit, ka Consultation Room, ki almari bad shuki ba thymmai, nalor ba la ai rong, la siang ruh da ki tiles, ki wiring ba thymmai, kumjuh ki kamra ba long katkum kane ka juk, lem bad ka jaka ban ap ki nogsynran nongpang.
Ki tiar ba la thied thymmai ki kynthup ïa 8 tylli ki trolley, kawei ka Cardiac Monitor, 3 tylli ki Pulse Oxymeter bad 5 tylli ki Wall mount stand.
Josper S Dura, NongshkenKa jinglamphrang:Ka tyllong jong ka District Council ha ki jaka rilum (tibal Area) jong ka Assam ka dei ka Sixth Scheduled- Article 244(2) bad 275 (1) jong ka constirution jong ka Ri India.
Hadien ka jingphiah iaka Assam sa wan mih ki jylla Nagaland bad Meghalaya bad ka Union Territory jong ka Mizoram.
Ki District Concil –Garo Hills bad Jaintia Hills ki ha noh hapoh ka u pud u sam jong ka jylla Meghalaya.
Ka Jaintia Hills district Council ka la wan mih da ka jingphiah noh iaka United Khasi Jaintia Hills Autonomous District.
Iaka Executive jong ka Jaintia Hills District Council,ha ka sien kaba nyngkong eh (1965), la ialam da u Ma Eduringson Bareh kum u Chief Executive Member.
Ka constitution jong ka Ri India kaba la kdup ia ka Sixth Scheduled ka la long ain haka 26 tarik November 1949.
Naduh ka 26 tarik January 1950, ka United Khasi-Jaintia Hills Autonomouss District la pyniaid shipor da u Governor katkum ka bor ba la pynkup ha u da ka paragraph 19 jong ka Sixth Scheduled.
Ha ka 27 tarik u June 1952 la plie iaka United Khasi-Jaintia Hills Autonomous District Council ha Dinam Hall,Jaiaw Shillong da u Governor ka Assam,u Daulatram Jairamdas.
Na kano re kano ka jingsngew ne ka daw, ki rangbah ba kham pawkhmat bad ba kwah Sixth Scheduled kim shym sngew donkam, ha ka ba nyngkong ban ia long ki member jong ka District Council.
Haba kren shaphang ka Sixth Scheduled, ngi ki longdien long bteng ngim lah khlem da kynmaw burom iaka Federation of Khasi State (ba la shu ong lyngkot Federation) bad ka Khasi Jaintia Federal National Conference (ba la shu ong lyngkot Federated)Watla kine ki kynhun ki iapher ka nongrim,ki rishot jong ka Federation ne Federated ki la don hi tang kawei ka thong: ban iada bad pynimia la ka jaidbynriew.
Ka por ba la leit kan ym wanphai shuh.
Ka Sixth Scheduled ka la treikam bad dang iai treikam.
La ki District Council kin dang neh ne lano yn pyndkut noh iaki.
Ka la long ka jingkylli kaba tang ka por kaba la lah ban jubab.
Ka hynnin ka la khyllait noh; ka mynta ha ki lynghoh-kti jong ngi,bad ka lashai kan sa wan-I iangi.
Ka mynta bad ka lashai ki dei ki jongngi.
Ka hynnin kan ai nongmuna.
Kan long kaba myntoi ba ngin ia pyrkhat sani ia kine ki mat jingshisha harum khnang ba ngin bishar la ngi dang donkam ne em iaki District Council ha ki por mynta.
1.
Hapoh ka jylli jong ka jylla Assam:Ha ka por ba ngi dang sah hapoh ka jylla Assam, ngi don bad ngi im hapdeng kiwei pat ki Jaidbynriew ba heh paid.
Ka la don lypa ka jingsngew-syier na ka liang jong ngi hato ka por ba ioh ngi ki riewlum,khamtam mangi ki Khasi Pnar bad ki Garo ngin shah pynduh pyndam noh bad ba ioh ngin jah rngai noh na kine ki lum ba ngi la ju shong ju sah,bad ba la im la man baroh shi katta.
Dei na kaba kum kata ka jingiohi bad jingpyrkhat ba sa wan mih ka Sixth Scheduled kaba long ka tyllong jong ki District Council ha ki distrtrict Rilum jong ngi khnang ban iada iaka khyndew ka shyiap, ka dustur ka riti bad iaka rukom im jong ngi.
2.
Hapoh ka jylli jong ka jylla Meghalaya:La khlong iaka jylla Meghalaya naka met-bah jylla Assam.
La kha iaka Autonomous State of Meghalaya ha ka 2 tarik April 1970 bad iaka jylla Meghalaya bapura (Full fleged State of Meghalaya) haka 21 tarik January 1972.
Ki rishot jong ka Sixth Scheduled kin jyn da la kham sngewbha bad kham sngew-iohnong lada ki la iohi iaka jingwan jong ka jylla Meghalaya.
Ka Meghalaya ka long ka shatri kaba kham rben bad kham khlain ban iaka Sixth Scheduled ha kaba iada iaka jaidbynriew.
Hapoh ka jylli jong ka jylla Meghalaya ngi la kylla long ki trai kiba synshar iaka.
Ngi don mynta 56 ngut ki MLA Khasi Pnar bad Garo.
Tang 4 ngut ki MLA ki dei kiwei pat ki Jaidbynriew.
Nangta la buh tyngkai khnang 55 tylli ki Constituency MLA bab ialeh tang da ki candidate Scheduled Tribe(ST) bad ha ki 5 tylli kiwei pat ki Jaidbyriew ruh kiba shong ha Meghalaya ki lah ban ialeh(Genl).
Kumtaa ka mut ba ka sorkar hi kan dei ka jong ki MLA trai maluk watla ki dei na kano kano ka party ruh.
3.
Ki ar syrtap sha ka juh ka thong:Ka thong jong ka sorkar Meghalaya bad ki District Council ka long hi ka juh, kata ban pynroi pynsan bad iada ia ki nong shongshnong hapoh ka jylla.
Hynrei ka iktiar kaba kham khlain bad kham donbor ka don ha ka kti jong ka sorkar jylla.
Ban pynduh noh iaki District Council kam da long eh ka jingma iangi.
Hynrei lada pynduh noh ia ka jylla Meghalaya, ka mut ka jingpyniap suki iangi kum ka jaidbynriew.
Iaka bor jong ka District Council lah ruh ban shim noh da ka sorkar jylla bad pyntreikam da ka.
Da ka jingioh iaka jylla Meghalaya, ki District Council kim kham don jingmut shuh mynta kumba ki don ha ka por ba ki dang sha hapoh ka Assam.
Ar kyrdan ne syrtap (Jylla bad District Council), haba ka jingthmu ka long kumjuh, ka shu long tang ka jingpynsyrwa kai iaka pisa u paidbah.
La ju iohi ruh ba la mih bun ki kynrum-kynram haba iapher ki seng (political Parties) kiba synshar ha jylla bad ha District Council- uba duhnong te dei u paidbah.
Lada don tang shi syrtap ka sorkar, ki kam kin kham iaid jlih- uba iohnong te dei u paidbah.
4.
Ka jingiadei ki District Council bad ki Illaka (Elaka ):La pynkup bor iaki District Council ba kin thaw ain ha ka jingiadei bad ka jingthung iaki Syiem (Chiefs) lane ki Headmen,kum ki sordar,ki Doloi, ki Nokma bad kiwei kiwei ki nongsynshar Ilaka ne shong bad iaka jingbud pateng jong ki (Paragraph 3 (g) jong ka Sixth Scheduled).
Halor kane ka phang,ki la don bun bah ki khep ba ki District Council ki la kjit bad pynrit noh iaka bor jong ki Chief bad ki headmen.
Don ki por ha kiba ka syrngiew jong ka jingsngew-party jong ka sorkar District Council ka shat wat ha kane ka kam ruh.
Ka Hima Mylliem ka la kham jur ka jingsangah khlieh bad ka Khasi Hills District Council ha ki bun ki kam jong ka Hima.
Nangta ka long ka jingkylli kaba ju mih –la ka rukom thung Syiem ka hap hapoh ka bor thaw ain, kumba kdew haka paragraph 3(g) jong ka Sixth Scheduled, “Appiontment or Succession of Chiefs or Headmen",ne ka hap hapoh ka paragraph 3 (g) jong ka Social Customs.
5.
Ka jingiadung markylliang jong ki arbor- ka Dorbar Thaw-ain jong ka Meghalaya Pyrshah iaki District Council:Ka Paragraph 12-A bad ka Paragraph 3 jong ka Sixth Scheduled ki pyniadur masi hapdeng ka sorkar Meghalaya bad ki District Council.
Nangta mih sa ki jingiatan tyllai,tang ba khlain hi ki Ain ka Dorbar Thaw-ain jong ka jylla.
Ka Dorbar Thaw-ain jong ka Meghalaya ka donbor ban thaw ain ha ka jingiadei bad ki kam ba la kdew thikna wat la da ki District Council ki la thaw ain ha ka jingiadei bad kita ki kam.
Ki ain ka Dorbar Thaw-ain jong ka Meghalaya ha ka jingiadei bad kita ki kam ki ieng bad ki jong ki District Council duh noh.
Nangne ruh ka kyan bad sa kha ia kiba bun ki jingwit bad ki jingsuhsot kiba pynthut ia ka manbha man miat jong ki paidbah.
Dang shen ha u bnai September mynta u snem 2011,u CEM ka Khasi Hills Autonomous District Council u la dawa na ka sorkar Meghalaya ba kan kdew shai kino ki subject I ADC bad kino ki subject ka Sorkar Jylla.
Shuh shuh ha ka paragraph 14 jong ka Sixth Scheduled,u Governor, ha kano kano ka por u lah ban thung ia ka commission ban leit peit bniah bad ai jingtip haka jingiadei bad ka jingpyniaid (administration) iaki Autonomous District bad Autonomous Regions haka jylla,kynthup ia ki kam bala kdew thikna haki clause (e),(d),(e) bad (f) jong ka sub-paragraph (3) jong ka paragraph 1 jong ka Sixth Scheduled.
Ka paw tyngkrein ba ki District Council ki duna than- ka iktiar.
U Governor u lah ruh, katkum ka paragraph 15 jong ka Sixth Scheduled, ban pynduh noh (annul) lane pynsangeh ban treikam (suspend) iaki ain jong ki District Council.
6.
Ka jingiadei kam ki paidbah bad ki District Council:La ju ioh sngew hangto hangne iaka jingud na ki paidbah kiba iadei kam bad ka Khasi Hills Autonomous District Council ba ka don ka jingpynslem eh ha kaba rai iaki mukotduma ne ha ka District Council Court kaba la iaid mynta 24 snem lynter,hynrei khlem pat pynmih iaka rai.
Hapdeng kine ki 24 snem.
la um jhor ka tyngka jong ki mamla bad la don ruh ka jingia-pyniap briew.
Ka “Lawyers’s Paradise"ka don ha District Council ruh.
Nangta ki don ki contractor kiba la khnium bad ud bha ha ka jingtrei jong ki iaki kam contract ba la ai da ka KHADC namar ka don than ka jingleh kyllain iaki kam da ki nongtrei hangta,kat haduh ba kim sngew myntoi shuh haba ki ioh iaka bill ynda la kit ka kam.
Ha kaba iadei bad ka jingai iaka Scheduled Tribe Certificate,bun bah na ki Khasi kiba leit shim beit iaka ST Certificate naka office jong u Deputy Commissioner namar ki ia ong ba kaba ai da ka District Council kam da iaid iew eh.
Shillong: U Bah Sanbor Shullai, ula thep kyrteng mynta ka sngi, kum  u kandidet jong ka seng BJP na Shillong Lok Sabbha Constituency, ha kaba la synran ia u, da U Bah AL Hek lem bad kiwei de ki nongialam jong ka seng.
Haba kren ha ki kotkhubor mynta ka sngi, U Bah Shullai, u kren thikna ba un jop ha kane ka kynti bad u ong shuh shuh ba u paidlang ka Ri India, u don ka jingkyrmen ha ka jingialam jong U Narendra Modi, myntri rangbahduh.
“U paidlang ka Khasi bad Jaintia Hills, ki dei ban vote ia ka seng, ka ban thaw sorkar ha Delhi" bad u ong ba lada un jop kum U MP, un trei tyngeh ban pynbeit ia u pud u sam uba la sahteng naduh u snem 1972.
Halor ka kam dewiong, U bah Sanbor, u ong ba ka seng, ha ka mat ilekshon jongka, ha ka elekshon MLA 2018, ka la kular ban pynbeit ia ka jingshah khang tih dewiong, lada kan wan ha ka sorkar ha ka Jylla “Hynrei hadien ka elekshon, ngi jop tang ar ngut ki MLA.
Mynta ngin jin da la lah ban pynbeit ia katei ka kam, lada ngi la thaw ia ka sorkar la ka jong ha ka Jylla" ong U Bah Shullai.
Halor ka jingkylli, ba ka BJP, ka iakhun hi marwei ha kane ka kynti kaba mynta, U bah Sanbor u ong ba ka BJP, ka dei ka seng heh jong ka India bad ka rai jong ka MDA ban pyniakhun ia u bah Jemino Mawthoh, ka dei ka jing ia pynbeit kaba hapoh jong ka kynhun sorkar MDA bad ka BJP, kam kwah ban kynthoh eiei, ong U Bah Sanbor.
U Bah Sanbor, ula ong shuh shuh ba ha ka por elekshon, baroh ki seng sain pyrthei kin kren pyrshah ia ka BJP, hynrei ynda haba la kut ka elekshon, kin kwah ban ia treilang bad ka BJP “Kim kwah ban ia pyllait sanshyieng bad ka BJP, namar ba kin donkam ia ka BJP ha Delhi, na ka bynta ban ioh shibun ki jingmyntoi ia ka Jylla" ula ong shuh shuh.
Ha shwa jong kane, U bah Romeo Phira Rani, ula thep kyrteng ialade mynta ka sngi, kum u kyrtong shimet.
New Delhi: U Rahul Gandhi, President jong ka seng Congress, mynta ka sngi, ula pynbna iar, ba un pyntrei kam ia ka jingsiew bai sngi kaba T.
72 hajar shisnem, na ka bynta ki 20 percent ki long kiba duk tam ha India.
Haba kren ha ka jingialang jong ka  Congress Working Committee, U Gandhi, u iathuh ba katei ka skhim, kan trei kam ia ki san klur ki long iing bad kan pynmyntoi ia ki 25 klur ki nongshong shnong.
U Rahul, um shym la batai bniah ia ka rukom jied ia kitei kiba duk tam, hynrei, la shaniah ia katei ka kam ha U  P Chidambaram, myntri pla pisa barim jong ka sorkar India, ba un ai jingtip kaba shai kham hadien.
“Nga kwah ban iathuh ia ki duk ki raitoi ba u lain, un long T.
12,000.
Ka Congress, ka kular ba 20 percent na kiba duk tam ha ka Ri, kin ioh T.
72,000 shisnem" ong U Rahul Gandhi bad u iathuh ba ka seng Congress, ka la ia syllok bad ki riewstad ha ka ioh ka kot, ha shwa ban pynthikna ia katei ka skhim.
La iathuh shuh ba katei ka skhim, kan long beit ia baroh kaba T.
12hajar bad la ong ba lada katei ka long iing, ka la ioh T.
6hajar, kumta ka sorkar kan siew ia ka T.
6hajar ba duna, ba kan poi sha ka T.
12,000 shibnai.
Bah Monarch ShabongKa elekshon ha India, ha kine ki san snem, ka la iaid, da ka jing shim ia ki nuksa kiba rit ba rit suda bad kitei ki kynthup ia ka nuksa jong ki riew sain pyrthei, kum ki nongdie sha lane chaiwala bad mynta pat ka la mih sa ka jingshim kyrteng ialade kum ki showkidar, kaba la ialam da U Narendra Modi, nongialam ka BJP bad kaba la iahap jingmut lang da kiwei pat ki nongialam jong katei ka seng, kiba dei ruh heh jong ka sorkar India.
Kitei ki jingkren, ki dei kiba la leh shongshit bad pynleit jingmut pat, tang ki nongialam jong ka seng BJP, lyngba kitei ki kyrteng sin, katba kiwei pat ki nongialam jong kiwei pat ki seng sain pyrthei, kim shym la kynmaw satia ban jied ialade da ki kyrteng sin, kum ki shaiwala lane ki show kidar, kumba la jied ki BJP.
Kumta ngim sngewthuh ia kaei ka jingmut, ban sin ialade kum ki shaiwala lane ki showkidar, haba ka la don ka kyrteng kum ki member of parliament lane ka Lok Sabbha bad ka Rajya Sabbha, kiba dei ki iing ba khraw tam jong ka synshar paidbah jong ka Ri India bad kumta ngi dei ban hun da kitei ki kyrteng, kiba la pdiang bad ithuh da ka riti synshar ri bad ha kaba ki nongialam ki lah ban tuklar lut ia baroh ki jingeh kiba don ha ka ri bad kam dei satia, tang kaba long nongdie sha lane kaba long showkidar.
Ngim kren hangne, ba ngi pyrshah ne ngi kyrshan ia kano kano ka seng sain pyrthei, hynrei, kaba donkam ka long ba ngi la don la ki jong ki kyrteng, ngi la don la ki jong ki seng sain pyrthei bad ngi donhok ban jied ia la ki jong ki ishu, kiba ngi dei ban leit sha u paidlang jong ka Ri bad ia kiei ki mat kiba ngi sngew dei ban pashat, hynrei ban ia buh noh ialade da ki kyrteng sin, lehse kam da don than ka jingmut bad ki dei ruh tang ki nia pynlut por, hynrei lehse kiba u paidlang ka India, um da sngew don jingmut ban ia tuklar than.
Ngin dang ia peit ia kaei ka mat, kaba u paidlang ka India, un sa jubab hadien ka 23tarik Jymmang 2019, hynrei lehse, ka kyntien shaiwala, kaba mut ka dei ka kam die sha bad uba duk u hap ban trei shitom ban die ia ka sha jongu man la ka sngi bad ka kam chowkidar, ka dei kaba kham eh bad kata ka long ban pahara ia la ki kynrad kiba ai bylla, tangba ngim tip pat la u showkidar, u dei uba ap thap ban ioh vote ne ioh lehse, u dei uba ap ia kiba rben tyngka.
La iathuh ba U Rikman G Momin ruh uba dei u kandidet jong ka seng BJP na Tura, un thep kyrteng lang mynta ka sngi.
Na bynta ka Selsella Constituency, ka seng BJP, ka la jied ia U Adorsho Sangma, kum u kandidet jongka.
Ka jingialeh ha Selsella, ka long hapdeng U Adorsho, ka June Eliane R Marak, na ka seng Congress, ka Ferlin CA Sangma, na ka seng NPP  bad U Bah Sayeedullah Nongrum na ka seng UDP.
Ka Sapna Chaudhary, ka aktres Bhojpuri, ka la leit pyniasoh ialade sha ka seng Congress bad ka jingleit jong katei ka aktress sha ka seng Congress, ka la pynlong ai U MLA jong ka seng BJP, U  Surendra Singh ba un kynthoh tyngeh ia katei ka aktress.
U Surendra, ha ka video, kaba ula phah sha ka ANI, ula ong ka Sapna, kam iapher ka jinglong jingim jongka, na ka Sonia Gandhi bad kitei ki don kajuh ka jait kam ba ki trei.
U Surendra, u ong ba ka kam jong ka Sapna, ka long kum ha ka por ba ka Sonia ka dang don ha Italy.
Ki briew BJP kiba kumne suda ki tuklar sha khmat ki tuklar shadien ki tynruh sha kamon ki tynruh sha kadiang.
Balei ki mushlia ki la tieng ki la sngewthuh ba ki la thok la shukor ia lade ki mut ba kiwei ruh ki long kumjuh.
Kiba sniew ia lade ki pyrkhat ba baroh ki long kumjuh.
Shillong:  Myn hynnin ka janmiet, 2 ngut ki dkhar ki la shah bat ha uwei u rangbah hadien ba la kynnoh ba ki la kren ki ktien khlem akor ha ka thain Mylliem.
Ia kine ki dkhar kiba don kumba 6 ngut, la ioh bat 2 ngut na 7Mer hadien ba uwei u rangbah, u la kthong ia ki da ka kali naduh thain Mylliem namar ba kila kren da ki tien sih hakhmat ki kynthei, ki rangbah.
U president ka KSU Lummawbah Unit, u bah Hopefullborn L Mawnai u la iathuh ba ba ki dkhar kiba la wan da kali, bad ki la pynmih da ki tien sih tien sang.
U bah Hopefullborn u la iathuh ba une u rangbah u la ujor ejahar ia kine ki dkhar bad ki pulit ka Jhalupara Beat House, ki la shimti ia ki bad rah sha Shillong Civil hospital ban leh ia ka eksamin ia ki.
Watla ka jia ha thain Mylliem hynrei une u rangbah u la beh da ka kali ia ki bad dei ynda la poi ha 7Mer ba la ioh bat ia kine ki dkhar namar ba ka don ka jingtalasi kali ki pulit.
“Ki don 6 ngut hynrei la ioh ban bat 2 ngut", la ong u president ka KSU Lummawbah.
Shillong:Ha ka 20tarik Lber 2019, ki pulit ki la ioh bat ia saw tylli ki trok kit dewiong kiba don ia ki number AS-01J-0964, ML-07B-1226, AS-25BC-0921, AS-01D-8069 bad kawei ka Bolero Camper (AS-18C-8662), kaba synran ia kitei ki trok ha Me’millam area (North Garo Hills).
Ki pulit ki la ioh kem ia saw ngut ki briew bad kitei ki kynthup ia U Sanjay Sangma, uba dei u trai dewiong, U Kesual D Sangma, uba dei hi u trai dewiong, nangta U Rokunath Boro (40) bad U Arpul Sobha, katba u nongniah jong katei ka trok ML-07B-1226, ula lait phet noh.
La kurup da ki pulit ia kitei ki trok lem bad kitei ki nongkhaii beain, namar ba ki la pynkhein ia ki kyndon jong ka Supreme Court bad ka NGT, kaba la khang pyrshah ban dang kit dewiong lane ban shalan bad die ha kine ki sngi, haduh ban da pynbeit da ka Kashari.
Jowai: Ka seng ki nongniah kali ha East Jaintia Hills ia kaba la tip kum ka East Jaintia Hills Drivers’ Association kaba don ka jingthmu ban peit ia ka bha ka miat jong ki nongniah kali, ka la pynlong ia ka jingialang ha Ophis Treikam jong ka hynnin ka sngi Saitjain bad ha kane ka jingialang ka la jied pynthymmai ia ki nongkitkam jong ka kumne.
U President, Sakilan Chyrmang, Vice President, u Kyntang Phawa, Secretary u Geral Phawa, Asst.
Secy, Heimon Manner, Tresurer Lambormi DKhar bad Executive Member 7 ngut kiba kynthup ia u Shanbor Rymbai, Simpleming Rymbai, Somli Pyngrope, Kynsailad Kharbina, Rikil Chyrmang, Yooki Dkhar bad u Tairos Dkhar.
Mawkyrwat: Haduh 17 tylli ki long ïing ki la shah pynjulor ha ka eriong kaba jur kaba la khie kynsan kynsan ha ka miet jong ka 22 tarik mynta u bnai hapoh ka shnong Nonglang South West Khasi Hills District.
Katkum ka tyllong khubor bala ioh lum la ong ba ha katei ka jingjia ym shymla don kano kano ka jingjia kaba sngewsih ne ka jingmynsaw ha katei ka jingwan ka eriong lait noh tang ka jingjulor jong ki ïng bad ki jingthung jingtep.
Shuh shuh ka tyllong khubor ka iathuh ruh ba katei ka jingjia ka la jia ha kapor 12 baje eiei shiteng miet katba ki briew kila ioh thiah lyngngai bad don ruh kiba dang sdang khreh thiah bad ha katei hi kapor ka lyer kaba jur kala wan kynsan bad rat naphang ia ki ïing briew bad ia ki dieng ki siej.
Shillong:Ka Khasi Jaintia Deficit School Teachers Association (KJDSTA) ka la lyngngoh ia ka jing kyntait ka District School Education Officer (DSEO) ka East Khasi Hills ia ka jingthung ka School Managing Committee (SMC) ia ki nonghikai  ba la pyndep ia ka kyrdan jingpule Bachelor of Education (B.
Ed) ban shim kum ki Principal ne Vice Principal ha ki Secondary bad Higher Secondary school.
Ha ka jingpyllait khubor, u President ka KJDSTA, babu Kular Khongjirem u la ong “Wat ka Draft Service Rules ia ki skul bym dei sorkar ruh, ka la kdew shai ba ia ka kam Principal ne Vice Principal ia ki Secondary School ne ia ki Higher Secondary School kam da donkam ban dei kiba pyndep ia ka Post Graduate hynrei ka shu pynmih ia ka ktien ‘kham mon’ (preferably), katkum ka jingsngew bit ki SMC".
U la ong ba ki nonghikai skul deficit kim ju ioh jingpynkiew kyrdan sha ka kam Principal ne Vice Principal bad kata ruh wat hadien ba ki la shakri palat ia ka 25-30 snem.
Bun na ki, ki la rung kam kum ki Assistant Teacher bad ki shongthait ruh ha kane kajuh ka kyrdan.
Dang shen, ka District School Education Officer (DSEO) ka East Khasi Hills ka la kyntait ia ka jingthung ka School Managing Committee (SMC) ia ki nonghikai kiba la trei slem bad kiba la pyndep ia ka kyrdan jingpule Bachelor of Education (B.
Ed), da kaba ka la ai daw ba ia ka kam Principal ne Vice Principal dei ban shimti ne thung tang kito kiba la pyndep ia ka kyrdan Post Graduate.
Ha ka jingshisha, kam don satia kano kano ka kyndon ne ka hukum kaba la pynmih na ka sorkar sha ki skul halor kane.
Ka Education Policy ka jylla ruh kam kren eiei halor kane.
Halor kane, ka KJDSTA, ka la iakynduh ia ka DSEO ha kane ka sngi Saitjain ban twad jingtip halor kane ka jingshah kyntait ki nonghikai ba la pyndep ia ka B.
Ed ban shah thung kum ki Principal ne Vice Principal khlem kano kano ka hukum ne ka kyndon na ka sorkar.
“Ka DESO ka la pynthikna ia ki nonghikai ba kan rah ia kane ka kam sha ka tnad Directorate, khnang ba kito ki nonghikai kiba dei hok, kim nym shah ktah na ka bynta ka jingbit jingbiang ka pule puthi", la kam u Babu Kular.
Jowai: Mynhynnin ka sngi Saitjain u Nongbishar ka Meghalaya High Court u Chief Justice, Mohammed Yaqoob Mir, u la wan ban buh ia u Maw-Nongrim na ka bynta ban tei ia ka Iing Bishar jong u District bad Session judge kaba don ha Khliehtyshi, West Jaintia Hills District.
Ha kane ka sngi la iadonlang ruh u Justice Harmarsan Sngih Thangkhiew ha kaba ki la pynlong ruh ia ka jingjurip ia katei ka jaka kaba ka jingtrei ka dang iaid shait shait.
Haba kren ha ka jingialang ban buh ia u Maw-Nongrim, u Chief Justice ka Meghalya High Court u la iaroh ia ka bor District kaba la leh shitom ban pynioh ia katei ka jaka bad u la kyntu ruh ia ki bor badei peit ba kin pynsted ia ka jingpyntrei ia katei ka Iing.
U la kyntu ia ki nongtrei baroh hapoh ka Judiciary Department bad ruh ia ki nongiasaid Ain lyngba ka Bar Association jong ki ban iasnohkti lang ban pynlong ia katei ka jingthmu kaba iaid beit bad kaba dep kloi.
Haba kren pdiang, u District Session Judge u bah E Kharumnuid  u la pyntip ba ka District Session Court ka la wan ha Jowai naduh u Naitung 2013 bad haduh mynta ka dang treikam na DC Ophis Jowai namar ka jingpyntrei ia ka iing ka dang iaid ha ka jaka kaba heh haduh 11.
162 acres bad ia ka jingpyntrei la peit da ka tnad PWD.
Mynta ka sngi ki ar DC East bad West Jaintia Hills, u bah   FM Dopth bad u CP Gotmare ha ryngkat ki Superintendent jong ka Tnad Police u Lakador Syiem jong ka WJH bad u Vivekananda Singh ka EJH nalor u Secretary DLSA, DS Marbaniang, ki officers ka tnad Judiciary bad ruh ki EAC ki ladon lang ha   katei ka jingialang nalor u Rangbah shnong ka Khliehtyrshi.
Shillong, 17 Naitung: U Lamphang ka Iing dorbar thawain u Abu Taher Mondal khadduh u la ithuh ia ka kynhun liangpyrshah ka Megha laya People’s Front (MPF) kum ka kynhun liangpy rshah ha iing durbar.
Haba pynthikna ia kane, u nongaiktien ka UDP uba dei ruh u working president u Bah Paul Lyngdoh u la iathuh ba u la ioh pdiang ia ka jingthoh na u Lamphang lyngba u secretary ka iing durbar ka Kong H Mylliemngap halor ka jingithuh jong u Lamphang ia ka kynhun MPF kum ka liangpyr shah.
Ia kane ka shithi la iohha kane ka sngi Hatmajai.
“Ka jingithuh ia ka MPF la pynbna da ka tnad Assembly’, la ong u Bah Paul.
Hynrei ha kajuh ka por, u la pympaw ia ka jingsngew kmen ba u Lamphang u la ai ia ka jingithuh ia kane ka kynhun k MLA liangpyrshah ha iing dorbar thawain hadien ba la ap bad dawa slem bha.
Lah ban kdew ba ia ka MPF la pynslem ban ai ia ka jingithuh namar ba ka UDP ka don 8 ngut ki MLA kaba duna sa ar ngut ban khein kum ka liangpyrshah ha iing durbar katkum ka kyndon.
Shwa ia kane, ka Iing dorbar ka la ithuh ia u President ka UDP u Dr Donkupar Roy kum u nongialam liangpyrshah.
U Mondal u la bud ia ka nuksa jong u Lamphang barim Bah EK Mawlong (bam kwai ha duwar u Blei) uba ai jingithuh ia ka kynhun kaba heh tam hapoh ka iing durbar thawain hadien ba ym don ba lah ban kot ia ka number kumba la buh ha ka kyndon pyniaid dorbar.
Katkum ka ain, ka party ban shah jied ia u nongialam liangpyrshah ka dei ban don ki MLA haduh 10 ngut ha ka iing kaba don 60 ngut.
Hynrei ka UDP ka duna sa ar ngut bad ka la thaw ia ka MPF ryngkat ka jingdon ka NPP (2 ngut MLA), GNC (1 MLA) bad ki MLA shimet.
Halor kane, u Mondal u la bud ia ka rukom pyniaid jong u Lamphang barim kaba ong ba kano kano ka party kaba don wat 6 ngut ki MLA ha ka iing durbar, lah ban ithuh kum ka liangpyrshah bad lah ban jied thung na kata, ia u nongialam liangpyrshah.
Shillong:Ki lad khubor ki iathuh ba ka seng synrop ha Khasi District Council, ka  Regional Democratic Alliance (RDA), kan pyn iakhun ia U bah Alvin Sawkmie, MDC ka Mawsynram, kum u kandidet na bynta ka shuki Deputy Chairman jong ka Council.
Ka dorbar jong ka Khasi District Council, kan sdang naduh ka 25tarik Lber 2019, ong shuh ka khubor.
New Delhi: Ka Smriti Irani, nongialam jong ka seng BJP, ka la kynthah jur ia ka jing ia treilang jong ki ar tylli ki seng sain pyrthei ha Uttar Pradesh, kiba kynthup ia ka SP bad ka BSP bad ka ong shuh shuh, ba lada u hati, u shong noh da ka baisikil, kumta ki shaka ki la pharia syndon artad.
“Jis haath ne varshon tak Bharat ki tijori ko saaf kiya uss haath ko Bharat ki tijori ke aas pass bhi bhatakne na dein.
Jab haathi cycle par sawaar hota hai toh puncture hona nischit hai (Ka kti ka la lute ia ka India da ki phew phew snem bad wat shah ba kan kham jan sha ka pla pisa.
U hati pat (shap jong ka BSP), lada u shong noh ha ka saikil (ka shap jong ka SP), kumta ki shaka kin sa pharia lyngkhot lyngkha" ka la ong.
Ka Smriti Irani, kan ia khun pyrshah ia U Rahul Gandhi, ha Amethi bad ka la pynlut por bha ban don ha katei ka Constituency bad ki nongialam ka BJP, ki khmih lynti ba kan buh jingeh shibun ia U Rahul ha kane ka kynti.
U Rahul, ula mihkhmat na Amethi, naduh u snem 2004, katba ka Sonia ka la mihkhmat na Rae Bareli naduh u snem 1999.
Hynnin ka sngi, ka tnga kaba dang shu ia shong shen, ka la shah thang im ha Goalpara District jong ka Assam bad ka daw, ka long ba ka khlem lah ban siew ia ka bai dowry, kaba dei ka jingsiew ba kan siew ka kynthei sha ka iing jong u tnga jongka.
La iathuh ba la thang im ia katei ka briew, da u tnga jongka lem bad ki kynsi jongka.
Katei ka jingjia, ka dei ha Krishnai jong ka Goalpara District.
La leit kit mar mar ia katei ka briew sha(GMCH) ban sumar bad kiba ha iing jongka, ki la ujor halor katei ka jingjia.
Kito kiba thang ia ka, ki dei U  Shahjahan Ali bad U Jamal Ali.
La iathuh ba katei ka briew, ka shait shah pynsaja man ka por, namar ba ki kynsi jongka, ki dawa ia ka dowri na u kpa jongka.
Shillong: Ka seng BJP, ka la rai ban pyniakhun ia U Rikman G Momin, kum u kandidet jong katei ka seng, na bynta ka elekshon Lok Sabbha 2019 na Tura Constituency.
Katei ka long katba kum ka kyrwoh jong U Basu Chakravorty, uba dei u nong ai ktien jong ka seng BJP na Meghalaya.
Katei ka long tang ka kyrwoh, kaba shu pynmih na Shillong, katba ia ka kyrteng jong U Bah Sanbor Shullai, ba un ialeh na Shillong Lok Sabbha Seat, la pynmh da ka seng na Delhi, ha kaba la soi da U Jagat Prakash Nadda, uba dei U Secretary, ka Central Election Committee bad la don lang ha katei ka komiti da U Amit Shah, President jong ka seng, ha ryngkat U Narendra Modi, myntri rangbahduh lem bad kiwei pat ki dkhot.
Ka Seng Khasi Kmie Shillong  ka la rakhe ia ka Seng Kut Snem kaba 119  mynta ka sngi ka 23 tarik u Naiwieng 2018 da kaba pynlong ia ka jingiaid paidbah na madan Iewrynghep, Laitumkhrah shaduh lumpung Weiking, ha Jaiaw.
Ki dkhot ka Seng Khasi Malki, ba sam kwai ha Dhankheti sha ki nongiaid Seng Kut Snem shi bynta na ka rukom u Khasi.
Ka Seng Khasi ka la lah ban jam ia ki shibun ki raieh raidam ha kine ki palat snem ban iakhun pyrshah ia ki bor kiba wan ban pynthame ban ialam sha ka jingbud tynneng ka jong kiwei.
Ha kane ka jingiaiaid paidbah la wan sakhi da ki hajar ki riew seng na kylleng ka ri Khasi bad Jaintia ne ka Bri u Hynniewtrep, kiba la iaid kjat ryngkat ka put ka tem tynrai, ka phawar ka kynhoi.
Haba kren ha kane ka sngi, u Rgh Puramon Kynjing Dolloi Elaka Jowai, u la ong ba dei ban nym hun ka mynsiem tangba la don ha ka Seng Khasi hynrei dei ban pynjanai ia ki kam jongka.
“Ka kam babha ba ki la aiti, dei ban pynjanai shuh ma ngi kiba bud nadien", la ong u bah Puramon.
Katba u Rgh.
Synroplang Kharshiing u Asst.
Secretary ka Seng Khasi Kmie, uba la pynpaw ba ka jingleit bud tynneng, ka dei ka jingbiej, da kaba u la kyntu ia ki riew seng ban long kiba skhem ha ka niam tynrai kumba la ai bynta u Blei Nongbuh Nongthaw najrong hatbian.
U Bah Synroplang u la ong ba ka jingkhraw ka wan na ka jingkyrpang  bad ka jaitbynriew Khasi ka dei kaba kyrpang.
“Kylli ka riti dustur, jubab ka niam, namar ba ka niam ka dei kaba im ha kaba ka jingngeit Blei ha u Khasi, ka la longdoh longsnam", u la ong.
La ioh ruh ia ka kaiphod na u General Secretary ka Seng u Rgh PD Nongrum bad ka jingkren pdiang sngewbha na u President u Rgh DK DKhar, ka jingrwai na ki tnad seng bapher bapher ban pyndonburom ia kane ka sngi.
Shwa ia kane, ka jingrakhe la sdang da ka jingduwai kaban long haka por 8 baje mynstep ha Ïing Seng Mawkhar bad jingkyntiew ia ka Lama Seng.
Hadien kane kan don sa ka jingÏaid  Pyni Riti’ kaban sdang na madan Ïewrynghep haduh lympung Weiking Jaïaw kaban sdang naduh ka por 10 baje mynstep.
La pynlong ia ka prokram ba kyrpang ha ka por 1 baje nohphai sngi ha Lympung Weiking, Jaïaw.
Nalor kata kan don ruh ka jingpynkup burom ïa ki khun samla kynthei bad shynrang kiba la pass bad wan shakhmat ha ki kyrdan pule bapher bapher.
Ka prokram ban pynkut ïa ka jingrakhe ïa ka Seng Kut Snem kin dei da ka jingïashim bynta ki khun samla kiban kiew rynsan ban ai ïa ka rwai ka siaw ka put ka tem bad phawar.
Hadien ba la dep na Madan weiking pat lah pynlong ia ka jingiaid sha ing seng ha Mawkhar ha ka por janmiet.
U Deacon( Dikon) James Eleazer Bareh u dei uwei na ki khun synrap jong u ma Wnbor Lato bad ka kong Adelinda Bareh kiba shong basah ha Ladthadlboh Jowai.
La kha ia u ha ka 14 tarik u Rymphang 1987.
Ki don hynriew ngut shipara, saw ki shynrang bad ar ki kynthei.
La phah skul ia u naduh dangrit bad u la pule ha Tome Memorial Secondary School, Mooralong Jowai naduh Class A rit haduh Class X.
Naduh dangrit u don ka mynsiem kwah long Lyngdohniam bad hadien ka jingpule Class X bad ka Vocation Camp, u la jied ban leit pyrshang ha ka jingiasyllok Salvatorian.
Ki ar ngut ki Lyngdoh ba la dep pynkyntang.
Ha ka 10 tarik Jylliew 2007, u la leit sha Bangalore ban long Aspirant n ka bynt shisnem.
Nngta ha ka snem 2008-2010 la phah ia u sha Nagaon Assam ban pyndep ia ka ningpule Class XI-XII bad ha akane hi ka snem( 2010) u la mihnoh na ka jingiasyllok Salvatorian bad da ka jingiarap jong u(L) Most.
Rev.
Vincent Kympat, u la leit ban pyniasoh ialade bad ka kynhun jong ki Diocesan.
Hadien ba u la pyniasoh ialade bad ka kynhun jong ki Diocesan Priests, u la leit sha sha Christ King College naduh ka snem 2010 haduh ka snem 2013 bad pyndep syndon ia k jingpule Philosophy ha Christ King College bad B.
A.
h St.
Anthony,s College Shillong.
Ha ka 01 April 2013, la pynphong jainlieh ia u d u Rev.
Hilarius Lamare, Diocesan Administrator ka Jowai Diocese.
Nangta la phah ia u sha Blessed Joseph Nardini Seminary bad sah ha Ummulong haduh ka snem 2015.
Hapdeng ka snem 2015 haduh ka snem 2018, u la leit pule ia ka Theology ha Orien Theologicl College Shillong.
Hadien b u la pyndep ia ki jingpule kiba donkam na ka bynta ka jinglong Lyngdohniam la pynkyntang Deacon ia u h ka 23 June 2018 ha Orien Theological College Shillong da u Most.
Rev.
Joseph Ain DD, Bishop ka Dibrugarh bad yn pynkyntang Lyngdoh sohblei ia u ha kane ka 9 tarik December 2018, da u Most.
Rev.
Victor Lyngdoh DD, Bishop ka Jylla Niam Jowai, kaba dei ruh ka sngi pynhap pyrda ia ka jingrakhe dap shispah snem ka jingwan ka Balang Katholik ha Mihmyntdu bad ka Proseshon Iukharist ka Parish Jowai, ha shnong Mimyntdu, Jowai.
DEACON EBORMITRE HENRY LAMAREU Deacon Ebormitre Henry Lamare, u dei u khun jong u ma (L) Iainehskhem Bamon bad ka kong Valaria Lamare, kaba ki briew ki kham iatip kum ka kong Seven Lamare.
Lakha ia u ha ka 20/9/1984 ha Mission Compound Jowai.
U la sdang ia ka jingleit skul ( 1989-1995) naduh Nursery haduh Class IV ha St.
Mary,s Mzzarello Girls Secondary School Jowai.
Nangta ia ka Class V haduh Class VI (1996-1998) ha Marianhill Hill Secondary School Jowai.
U la rung ha St.
Paul’s Apostolic School Upper Shillong ha u snem 1999.
Hangne u la pule ia ka Class VIII-X.
Hadien ka Matrik u la pule ia k aClass XI-XII Science (PCB) ha Kiang Nangbah Govt.
College, Jowai (2002-04).
Ynda u la pass ia ka Class XII ula hikai ha St.
Hugh English School Mihmyntdu ia kaba la pynkylla mynta sha ka Don Bosco English School.
Hadien shi snem u la iehnoh ia ka kam hikai bad bteng biang ia ka jingpule 1bad 2year (CBZ) ha Kiang Nangbah Collehge hi (2005-2007).
U Dikon Ebormitre u la long u samla uba shitrhem ha ka Balang bad ha ka Seng Samla.
Ha u snem 2005 u la long u President ba nyngkong eh jong ka Seng Samla Katholik Mihmyntdu Jowai-Sohmynting Sub-District bad u Join Vice-Presedent jong ka Seng Samla Katholik Parish Jowai.
Ha u snem 2006 la pynkha ia ka Balang Shnong Salini Colony.
U Dikon Ebormitre u la long u President ba nyngkong eh jong ka Seng Samla haduh u snem 2007.
Dei ha kane ka por ba u la rai ban buddien ia ki dienjat jong u Khrist bad pyrshang ban long u nongtrei ha ka brisohwain jong u.
kumta, u la rung kum u aspirant ha ka jingiasyllok jong ka Seng Salesian ha Pathialaghat ha u bnai May, 2007 bad Pre-Novitiate ha u bnai may 2008 ha Mariamnagar (baroh ar ha Tripura).
Ha u snem 2009 u la long Novice hapoh Sunnyside, Upper Shillong hynrei ha u bnai May 2010 u la don ka jingsngew ba u dei ban long u Lyngdoh Trai Ri (Diocesan Priest).
Kumta, da ka jingiarap jong u Most Rev.
Vincent Kympat, D.
D (bam kwai ha ïing u Blei) Bishop ka Jowai Diocese, ha u bnai June, 2010 la phah ia u hapoh Parist Jowai khnang ba un lah ba leit pule ia ka Computer Course ha Bosco Pnar Technical School.
Ia ka Philosophy u la pyndep na Christ King College, Shillong bad ia ka B.
A na St.
Anthony’s College, Shillong (2011-2014).
Na ka bynta ka Regency la phah ia u ha Blessed Joseph Nardini Seminary.
Ummulong (2014-2015).
Ia ka Theology u la pule ha Oriens Theological College, Shillong (2015-2018).
Ynda u la lah pyndep lut ia baroh ki jingpule kiba donkam na ka bynta ka jinglong Lyngdoh, la pynkyntang Dikon ia u ha ka 23June, 2018 ha Oriens Theological College, Shillong da u Most Rev.
Joseph Aind, D.
D Bishop ka Dibrugarh bad la pynkyntang Lyngdohsohblei ia u ha kane ka 9/12/2018, da u Most.
Rev.
Victor Lyngdoh DD, Bishop ka Jylla Niam Jowai, kaba dei ruh ka sngi pynhap pyrda ia ka jingrakhe dap shispah snem ka jingwan ka Balang Katholik ha ka shnong Mihmyntdu.
U ma Moonlight Daw, u Vice President ka Bharatiya Janata Party (BJP) jong ka 3 Raliang Mandal bad uba bat ruh ia ka kam President jong ka Polling Booth Nongjngi-Iongluwit, ha ka jingpynllait khubor hynne ka sngi ha Jowai, u la ong ba u la mihnoh na ka Party Bharatiya Janata Party(BJP) hynnin ka sngi bad ia ka shithi phet seng jong u, u la pyntip sha u President jong ka 3 Raliang Mandal ma Biangshwa Shylla.
U ma Moonlight Daw haba kren ha ki Nongpathai khubor mynta ka sngi ha Jowai, u ong ba ka jingmih noh jong u na ka party Bharatiya Janata Party, ka dei na ka daw shimet jong u.
U ma Moonlight-Daw-Vice-President ka 3 Raliang-MandalHa ka juh ka por u ma Lakhon Biam, u Kyrtong jong ka Bharatiya Janata Party (BJP) ha kane ka elekshon MLA kaba dang shudep na ka 3 Raliang Assembly Constituency, une u Rangbah ruh u la mihnoh na ka Party Bharatiya Janata Party (BJP) hynnin ka sngi 16/11/2018 bad ia kane ka jingmihnoh jong u na ka Party BJP la pyntip sha u President jong ka 3-Raliang Mandal.
U ma Lakhon Biam ha ka Kyrwoh la ong ba ka jingmihnoh jong u na ka party BJP, ym don kano kano ka daw hynrei na ka daw shimet jong u.
U ma Biam wat lada um pat pynpaw ha ka kyrwoh, hynrei pat na ki khubor kiba la iohlum na Nangbah, la sngewthuh ba une u Rangbah un ia khun ha kane ka elekshon MDC 2019 bad ym pat tip un ia khun na kano ka party lane un iakhun kum u Kyrtong shimet na ka Nangbah MDC Constituency.
Lyngba ki 100 ron u Raj Biswa bad u Yogesh Nagar ka la pynlong ia ka Meghalaya ban kamai 338/5 ha ka jingiakhun ba nyngkong ka lumpung Ranji Trophy ka plate group pyrshah ia ka Nagaland ha madan ka Meghalaya Cricket Association, Polo Shillong mynta ka sngi.
U Sudhir Sahani bad U Nirdesh-BaisoyaKane ka dei ka jingkamai kaba bun tam jong ka Meghalaya ha kane ka lumpung Ranji trophy.
Ha kawei ka jingialehkai ha ka U-16 Vijay Merchant Trophy, ka Meghalaya ka la pynliem ia ka Arunachal Pradesh, katba ha ka U-19, ka la pynliem ia ka Mizoram ha ka Cooch Behar Trophy.
Haba phai sha ka Ranji Trophy, ka Nagaland kaba jop ia ka kynting pisa ka la kam ban ap ktem shwa bad kala lah ban pynhap 3 wicket.
Hynrei ka Meghalaya lyngba u Biswa bad u Nagar ki la tied 231 ron haduh ka 4 wicket.
U Nagar u tied 22 tylli ki 4, 2 ki 6 ha ka 166 ron na ki 197 bal.
Katba u  Biswa u la tied  111 ron kynthup 12 tylli ki 4.
Ha ka jingialehkai ka U-16 Vijay Merchant Trophy, ka Meghalaya ka la pynhap 5 wicket ia ka Arunachal Pradesh ha kane ka sngi ba kut ban rah ia ka nam lahduh ka Nort East Zone da 156 ron ha ka jingialehkai kaba long ha madan Mangaldai, Assam.
Ha ka jingialehkai ka U-19 Cooch Behar Trophy, ka Meghalaya ka la jop da 157 ia ka Mizoram ha ka jingialehkai kaba long ha madan Dibrugarh, Assam.
Shillong: Ki dkhot ka Meghalaya Pradesh Congress Committee (MPCC) ki la pynlong ia ka jing iaid pyrshah ia ka sorkar u Narendra Modi bad leit tur sha ophis ka CBI, ha Shillong, ha kaba ki la kynnoh ba ka la shu weng beain ia u Director ka Central Bureau of Investigation (CBI) u Alok Verma.
Ki la pyrta, ‘Modi Hai Hai, BJP hai hai, NDA hai hai.
‘Sangeh ban pynkylla kompeni shimet ia ka CBI’.
Ki la iaroh ia u Rahul, Sonia da kaba pyrta, ‘Rahul Gandhi, Sonia Gandhi, jindabad’.
Ki la dawa ban tohkit ia ka kynnoh bamsap halor ka jingthied ia ki liengsuin iapom na ka kompeni Rafale kaba na France.
Shillong, 11 Nailar: Ka seng ki nongiew Ka Iewduh Khasi Pnar Association (KIKPA) ka la kyrpad ia ka seng HNLC ba kan pynjynsur noh ia ka kynta pakhang shnong na ka 48 kynta sha ka 24 kynta.
Ha ka kyrwoh ba la pynlait, u Secretary ka seng u Bah KR Lyngdoh u la ong ba kwah ban pynsngew ia ki jingeh ba kynduh khamtam ban ioh ia ka pakhang shnong kaba khah khah tang hapoh ka shi taiew.
“Tang ha kane ka shi taiew, ka iew ka la hap ban khang haduh lai sien", la ong u Bah Lyngdoh bad bynrap, ha ka 6 tarik la pakhang shnong ki nongkhaii dewiong, ha ka 12 tarik kan don ka jingkhang iew namar ba don ka jingialang ba khot jong ka KHADC bad u Syiem Mylliem bad ka pakhang shnong ka HNLC naduh 14 bad 15 tarik.
Halor kane ka jingkhang, ka seng ka la kyntu ia ka seng ba kan pynjynsur ia ka pakhang shnong namar ba ki nongrep kin iakynduh jingeh shibun khamtam kiba wan die ia ki jhur ki jhep kiba lah ban pyut kloi.
Ka seng ka kyntu ka ka HNLC ba kan pynlait noh ia ka pakhang shnong ha ka 14 tarik khnang ba ki nongrep kin lah ban wanrah ia ki mar rep jongki, la ong ka kyrwoh na u secretary ka KIKPA.
Shillong: U Ram Madhav, uba dei u National Secretary jong ka seng BJP, ula ia kynduh mynta ka sngi, ia U Bah AL Hek bad U bah Sanbor Shullai ruh kumjuh, ha kaba U Madhav, ula pynpaw ia ka jingsngewlem halor ka jingkhlad noh jong ka kmie jong U bah Hek.
Ha ka jingthoh jong U Madhav ha ka twitter, u ong “La ia kynduh ia  Ba A L Hek, Minister for Health in Meghalaya, Govt bad u nongialam ka seng BJP ha Shillong ban sngewlem halor ka jingkhlad noh ka kmie jongu.
La ia kynduh ruh ia  Ba Shanbor Sholai, BJP candidate for Shillong Lok Sabha.
— Chowkidar Ram Madhav (@rammadhavbjp)Ha kawei pat ka liang, U bah Sanbor Shullai, ula pynpaw ba ka ishu jong ka Citizenship Amendment Bill, kan nym ktah satia ia ka seng BJP, ha kane ka elekshon MP 2019.
“Nga dei U MLA uba nyngkong eh ban her sha Delhi bad ai dorkhas sha u myntri rangbahduh ban pyrshah ia ka bill.
Nga dei u nongmihkhmat paidbah bad ka jingsngew jong ki paidbah, ka dei hi ka jingsngew jongnga".
U Bah AL Hek, myntri ka koit ka khiah ka sorkar Jylla, u kren thikna ba ka BJP, kan jop ia ka Shillong Seat bad ba ka seng BJP, ka trei shitom ban wan rah ia ka jingjop ha kane ka kynti.
U Bah Hek, u pdiang ba ka por ka lyngkot eh bad kumta kin hap ban trei shitom shibun ban iaid sha ki jaka bapher bapher.
New Delhi: U Rahul Gandhi, nongialam jong ka seng Congress, u lah ban iakhun ia ka elekshon Lok Sabbha na Wayanad Constituency jong ka Kerala, lada jia ba katei ka seng na Kerala, ka rai shisha bad ki nongialam jong ka seng Congress, ki iai pynbor ba un iakhun na katei ka Constituency.
U Dinesh Gundu Rao, nongialam jong ka Karnata Congress,  u khot ia U Rahul, ba un iakhun na katei ka Jylla bad ki nongialam Congress na Kerala ruh ki iai pynbor ia U Rahul, ba un iakhun na  Wayanad constituency.
La iathuh ba ka la don ka jingiakren kai, ha ka por ba pynthikna ia ki kandidet, ha kaba la don lang U President jong ka PCC, U  Mullappally Ramachandran bad u nongialam liang pyrshah ha katei ka dorbar Jylla, U  Ramesh Chennithala bad kiwei de ki nongialam jong ka seng Congress na katei ka Jylla.
Ka Wayanad, ka ju dei ka ktem bah jong ka seng Congress bad kumta lada pynialeh ia U Rahul ruh, la thikna ba un jop beit bad U Rahul, ula pynpaw sha kitei ki nongialam, ba u kwah ban iakhun na Amethi, kaba dei ka Constituency, kaba ula ju iakhun baroh shi katta.
Shillong: Uwei u samla pule jong ka  Union Christian College, Shillong ula shu iap ei, haba leit bam khana ha Assam, ha ka 18tarik mynta u bnai ha Gossaigaon Sub Division, ong ka khubor.
Utei u samla, u dei uba na Arunachal Pradesh bad ki ia leit kai sha  Fakiragram, ha kaba ki ia leit bam khana ha  Jamduar.
Hadien kata, ki ia leit sha kawei ka krem ban ia peit kai, hynrei utei u samla, ula syntuid bad hap hapoh wah bad ngam jyllop.
Ki shipai SDRF, ki la shimti ia katei ka met iap ha ka sngi kaba bud, ong ka khubor.
AIS SujaLada u Jisu um shym la mihpat, kata ka mut ba ki Khristan ki la ialam bakla ia ki billion ngut ha kane ka pyrthei mynta, kata 2000 snem tam mynta.
Kaei kaba u Apostol Paul u ong? To ngin ia peit – “Lada ia u Khrist ym shym la pynmihpat, te kumta ka jingialap jong ngi ka long kaba lehnohei, bad KA JINGNGEIT jong phi ruh kaba lehnohei.
Nalor kata ruh yn khot ia ngi ki nongsakhi lamler shaphang u Blei namar ba ngi iaphla shaphang u Blei (shaphang u Jisu Khrist) ba u Blei u la pynmihpat ia u Khrist, ia uba um shym la pynmihpat" 1 Corinth 15:14-15.
Katto katne, ki ong ba uta u Jisu um shym la mihpat, u dei u briew, u la iap te u la iap khlem mihpat, bad kane ka rukom ong ka jia wat mynta ruh ba ngi sngew dalade.
Te kumta, lada ia u Khrist ym shym la pynmihpat da u Blei, ka long lehnohei ka jingialap ia ka Gospel u Khrist lyngba da ki bun ki lad ki lynti lyngba ki Media bapher bapher khamtam ha kane ka juk thymmai, bad ba kata ka jingngeit jong ngi ruh kaba lehnohei, kumba ong u Apostol Paul, bad yn khot ia ki Khristan ki nonglamler Blei ba lada ia u Jisu ym shym la pynmihpat!.
Hynrei ngi nud ban phla ba u Jisu u la iap na ka bynta ki briew baroh ka pyrthei bad ba u la mihpat.
Ki don shibun bah ki sakhi ba u Jisu u la iap bad ba u la mihpat.
Haba ki kynthei, ka Mari nong Madala, ka Mari ka kmie u Jakob bad ka Salomi ki la leit sha kata ka jingtep, haba ki la bsut, ki la iohi arngut ki rangbah ha ki jainkup phyrnai, bad ki la ia sheptieng artad.
Kita ki rangbah kiba dei ki angel ki ong – “Balei phi wad ia uba im hapdeng kiba iap? Um don hangne, u la MIHPAT.
Kynmaw kumno u la ong ia phi mynba u dang don ha Galilaia" Loukas 24:4-7 / Markos 16:1-6.
Hangne nyngkong, la sakhi da ki angel jong u Blei ba u Jisu “U la mihpat", bad kumjuh ruh da kito ki kynthei.
Kiwei kiwei ruh ki iohi ia u Jisu hadien ka jingmihpat jong u ba u ia bam, u iaid bad u kren.
Ha kaba khadduh, la iohi ruh ia u da ki 500 ngut ki synran.
Lada tang katne kiba la iohi lehse ki briew kim ngeit, hynrei u Blei u la leh da shibun ki kam phylla (wonders) ba ki briew kin tip bad kin ngeit ba uta u Jisu uba la iap, u la mihpat.
Ha kane ka juk jingstad saian, u Blei u pynpaw ruh lyngba ka science ba la shem ba uta u Jisu uba la iap ba la tep ia u ha ki jain linen bani ka jingmong ha ka met hynrei ba u la mihpat.
Kumta, shibun bah ki sakhi ki pynshisha ba u Jisu u la mihpat.
Balei ki briew kim ngeit ne ki dang artatien? Lada ia u Khrist ym shym la pynmihpat, ki briew ba la iap ruh kin ym mihpat.
“Te lada ia u Khrist ym shym la pynmihpat, ka jingngeit jong phi kaba thala, bad phi dang sah ha ki pop jong phi" 1 Korinth 15:17.
Ka mut lada u Jisu u khlem mihpat shuh, te ym don uta u nongbah ia ki pop, namar ba u Jisu u la iap na ka bynta ka pop ki briew baroh bad ba u la im pat sha ki bymjukut.
Haba u Jisu u la dep mihpat, ym shym phong shuh ia ka met ba kynja doh, u phong da ka met ba kynja mynsiem.
Namar, “Kumba don ka met ba kynja doh, don ruh ka met ba kynja mynsiem" 1 Korinth 15:44.
Dei na kata ka daw ba u Thomas u ong ia kita kiba la iohi ia u Trai, da ka ba ong – “Lymda ngan iohi ha ki kti jong u, ia ki dien jong ki prek, bad buh ia ka shynriah ti jong nga ha ka dien jong kita ki prek bad buh ia ka kti jong nga de ha ka krung jong u, NGAN YM NGEIT".
Hynrei u Jisu u la ong ha u Thomas – “Wat long te u bymngeit hynrei uba ngeit".
Ong u Jisu – suk ki bym shym la iohi, bad kiba ngeit pynban" Ioannis 20:24-29.
Kumta, ym baroh kiba iohi ia ka jingmihpat u Jisu, hynrei da ka Jingngeit ngi tip ba u Jisu u la mihpat, da kaba ngeit ha ka ktien u Blei kein.
Namar kata, ki briew baroh ki donbok kein namar ba u Jisu u la iap na ka bynta ki briew baroh ban siewspah ia ka pop na u soitan, bad ba u la mihpat bad u la kiew sha bneng nalor u lum ki Olives.
Kumta, u Jisu, u la iap, u la mihpat, bad u la kiew noh sha bneng ha u lyoh.
Bad ka khubor hangne kaba ai jingkyrmen ia ki briew baroh, dei namar ba u Jisu uba la kiew noh sha bneng, un sa wan pat ha kajuh ka rukom ha u lyoh bad un hiar halor u lum Olives pyrshah Jerusalem.
Ki kam Apostol 1:9-11 / Sekharaiah 14:4-5.
Shillong:Ka Kur Khonglam ka la pynlong ia ka jingiakynduh lang lyngba ka dorbar kur ba nyngkong eh ha Ri Khasi Jaintia ha ka 21tarik Lber 2019 ha khasi jaintia National Dorbar hall Mawkhar Shillong ha kaba la don bun spah ngut ki kur khonglam na kylleng ki jaka ka Ri Khasi kiba la poi sha kane ka jingialang ba la pyniaid da u Mr.
Begood Khonglam.
Ha kane ka sngi la shim ia kawei ka rai ban don noh da ka seng kur khonglam ban kdup lut ia baroh ki Kur Khonglam ha ri Khasi Jaintia bad ka ophis heh duh, kan long ha shillong.
La pynskhem ruh ia ki Unit kiba la don lypa kum ha ki thain Sohra, Pynursla, Sohryngkham bad thain ri bhoi ki ban trei ia la ki bynta ba la buh ia ki.
Ha kane ka sngi la jied ruh ia I Dr.
Aidrolin Khonglam kum I Proterm Chair person ban pyniaid ia ka jingia jied ia ki nongkitkam ka central body na ka bynta ka snem 2019-2020 bad ki nongkitkam ba la jied ki long, President – Mr.
Begood khonglam, Vice president – Mr.
Adamson Khonglam, General secretary- Mr.
P.
Extender Khonglam, Assistant General secretary – Mr.
Aplaimon Khonglam, Organising secretary – Smt.
Mary Adlyne Khonglam, Assistant Organising secretary- Mr.
P.
Kynphamlang Khonglam,Publicity Secretary – Smt.
Darleen Khonglam, Assistant Publicity Secretary – Smt.
Evandaline Khonglam, Treasurer – Dr.
Aidrolin Khonglam, Adviser – Mr.
Edmund Khonglam, Mr.
Transing Khonglam, Mr.
Seprin Khonglam, Mr.
Sarmavaley Khonglam,Smt.
Ester Khonglam, Smt.
Irismary Khonglam , Auditors – Smt.
Berylda Khonglam bad Smt.
Dolly Khonglam.
La jied ruh ia ki Colectors ryngkat ki Dkhot ka Executive Committee, ong ka khubor na U Bah Extender Khonglam General secretary.
Phone No 7005802384.
Shillong: “Ngam pat tip te phi, ki shu pynbna, te officially te ym pat ioh" ong U bah Sanbor Shullai, haba jubab ia ka jingkylli jong U Rupang.
com, la ula ioh tiket ne em ban iakhun ia ka elekshon MP na Shillong Lok Sabbha Constituency.
Haba la kylli biang la ula pdiang ne em ia katei ka tiket bad ula jubab “Ngin sa ia peit, ngin sa ia phone shibit janmiet, ynda la long officiall, kumto ioh 5baje eiei hi officially, ioh ki la phah".
U Bah Sanbor Shullai, u dei U MLA jong ka South Shillong na ka seng BJP bad lyngba katei ka jingpynbna jong ka seng BJP, ka la paw shai ba ka seng ka la jied da U Bah Shullai, ha ka jaka jong U Bah AL Hek, uba la bna bha ha ki sngi ba ladep, ba un dei u kandidet jong katei ka seng na Shillong Lok Sabbha Seat.
U Donald Trump, President jong ka America, u kam hynnin ka sngi ba ki shipai jong katei ka Ri, ki la lah ban pynjot thiaw ia ki ktem jong ki ehrang ISIS ha Syria bad u da pyni khyllew ruh ia ka map jong katei ka Ri, kaba pyni ia ki jingshisha ba ki ehrang ISIS, ki la jah rngai na katei ka Ri.
Ka map kaba ruid dak saw, kaba pyni ia ka jingdon ki ISIS bad kaba rong lieh, kaba pyni ba kim don shuh.
Haba pyni ia katei ka map, ula ong “Kane ka dei ka dur jong ki jaka ba ki don ki ISIS, ha ka sngi ialeh elekshon bad mynta ka long pat kumne" U Trump, ula ong ha ka jingiakren ha  West Palm Beach, Florida, ha kaba u pyni ia ki dur kiba don jingiapher ha ki juh ki jaka.
“Lada phi peit, kane ka dei ka dur jong ki ISIS bad mynta kane ka dei ka dur, kaba haduh hynnin ka miet" ula ong biang.
Ula ong ruh ia ki nongthoh khubor “Maphi shim kane ka map.
Khublei bad sa pyntip sha ka pyrthei baroh kawei".
Ki lad khubor ki iathuh ba ki ehrang ISIS, ha ki khyndiat sngi ba ladep, ki la rieh ha ki krem ki kroh ban lait na ka jingshah siat bad shah ther bom.
Na ka liang jong ki shipai jong ka  Syrian Democratic Forces (SDF), ki la ia khun tyngeh ia kitei ki ehrang ha ki bynta jong ka  Baghouz, ha kaba la kyrshan ruh da liengsuin iapom jong ka America.
La iathuh ba ki ISIS, ki la phet rieh bad shong ha ki krem kiba don ha syndah jong ka Wah Euphrates ha Baghouz, ban lait na katei ka jingshah ther ha ki shipai jong ka America.
Kat haduh mynta ka SDF, kam pat shym la pynbna ia ka jingjop ba pura, hynrei kan sa pynher ia ka lama jong ka jingjop, ynda haba ka la thikna ba kitei ki ehrang ki la jah duh na ki bynta jong ka Baghouz.
La iathuh ba ki poiwir, kiba mih na katei ka nongbah, ki la nang tuid sha  al-Hol bad haduh mynta ki don  72,000 ngut ki briew, ba kynthup ia  40,000ngut ki khynnah rit ha katei ka jaka sah ki poiwir bad kiba iap ha kitei ki jaka rieh, ki long 138ngut haduh mynta bad kiba bun na kitei ki dei ki khynnah rit bad ki khyllung.
U Secretary bar ri jong ka America, U  Mike Pompeo, u kam ba U President Donald Trump, u dei uba la phah da U Blei, ba un pyllait im ia ki Jew na ka jingshah pynjot ha ka Iran.
Haba kren ha ka  Christian Broadcast Network, U Pompeo, u ong “Nga sngew thikna ba ka dei ka jingphah jong U Blei".
Ha ka jingiakren ha  David Citadel Hotel, kaba ha Jerusalem, U Pompeo, u pynkynmaw ba kumno ka Syiem Esther, ka la pyllait im ia ki Jew na kaba shah pynjot thiaw, ha kaba ula ong “Ki Jew ha kylleng ka pyrthei bad hangne ha Jerusalem ki iakren ba kumno ha ki 2,500 snem mynshwa, ka Syiem Esther, ka la pyllait im ia ki Jew, da ka jingai bor jong U Blei na U Haman bad mynta ula mih da uwei pat U Haman, uba kwah ban pynjot thiaw ia ki Jew bad kata ka dei ka Iran".
“Kum U Khristan, nga neit ba ka don hangtei ka jingshisha" ong shuh U Pompeo bad ula ong shuh shuh ba ka long kaba kongsan shibun eh, ba ka United States, ka don ka jingsngew kitkhlieh ia ka synshar paidbah jong ka Israel, kaba dei ka Ri jong ki Jew.
Shillong: La ioh khubor ba U bah Sanbor Shullai, un dei u kyrtong jong ka seng BJP, na bynta ka elekshon MP 2019 na Shillong Lok Sabbha Constituency.
La shim ia katei ka rai mynta ka step ha Delhi, ong ka khubor ba dang shu ioh lum.
La iathuh ruh ba ka BJP, kan nym buh kandidet satia, na bynta ka Tura Constituency, hynrei kan buh ban iakhun ia ka Selsella MLA Constituency.
Shillong: Ka Seng All Jaintia Dancers Association lyngba ka kyrwoh ba la phah da u President jong ka, u Samla K.
Rymbai, ka pynbna ban pynkynriah ia ka Dance Reality Show ba heh duh hapoh Jaintia.
Ka daw ba ka seng ka la rai ban pynkynriah tarik ia kane ka show namar ba bun ki khynnah bad ki kmie ki kpa ki shem jingeh ban phah da ki video na ka bynta ka Audition bad ruh bun kiba kwah ban leh beit da ka Audition kaba mut ban pyni beit markhmat ia ki jingshad hakhmat ki nongbishar bad na ka liang ka seng hadien ka jingialang ba kyrkieh mynta ka sngi, da kawei ka jingmut ka la rai ban shim beit da ka Audition ha ka 13tarik Iaiong 2019 ha ka por 10baje mynstep ha District Librabry Mynthong Jowai bad ruh ka seng ka pyntip shuh shuh ia ki khynnah ba wan Audition ki dei ban wanrah lang bad ka syrnot sngi kha (Xerox Copy) ban pyntikna ia ka tarik kha jong ki bad ia ki phom pat ka seng kan ai ha kato hi ka sngi Audition.
Shuh shuh ka seng ka pyntip ia kito kiba la dep phah video ruh ba ki dei ban wan lang ha kata ka sngi na ka bynta ka Audition.
Ia ka Semi Final ka Seng kan pynlong ha ka 20tarik Iaong 2019 ha ka juh hi ka jaka.
Shillong: Ki riew runar, ki la rong tuh ia ka Scooty kaba dang thymmai, kaba dei ka jong U bah Arisbornson Manbha Nongkhlaw, hynnin ka sngi na Nongrimbah, Laitumkhrah, Shillong.
Shillong: Ka Synjuk Ki Rangbah Kur ka pynkynmaw ba kat kum ka Section 3 para (iv) jong ka KHADC(Social Custom & Lineage) Act 1997 ba la pynmih ha ka Meghalaya Gazzette ha ka 25tarik Rymphang 2005, la kren shai ba kino kino ki briew kiba la pdiang ia ka personal law jong u kpa bymdei Khasi ne tnga bym dei khasi, ka bym iadei katkum ka dustur khasi, kim dei shuh ki khasi.
Kumta Ka Synjuk ka maham ba lada don kiba kam ialade ba ki dei ki khasi tang ban ioh jingmyntoi shimet, ka long kaei kaei kaba beain bad kim lah ban dawa ba ki don hok ban ioh ia ka Khasi Schedule tribe certificate ne ioh ka reservation kaba la mang thik tang na ka bynta ki ST kum ha kaba thep kyrteng na ki constituency ba dei ki reserved seat.
Shuh katkum ka Section 6 & 7 jong kane ka Act baroh ki to ki dei kpa ia ki bymdei khasi ki dei ban leit register ialade hapoh kane ka Act hapoh 5 snem naduh ka sngi ba sdang jong kane ka Act bad ia kito kiba la kha shwa ban treikam kane ka Act bad hapoh 3 snem ia kito ki ba la kha hadien ba la pyntreikam ia kane ka ain, lym kumta kim lah ban ioh ka jingmyntoi kum ki ST.
Ka Synjuk ka kyntu ruh ia ki ADC baroh ba ki dei ban buddien pyrkhing ia ki Ain ba la thaw baroh bad ia ka jingpyntreikam bajanai lymkumta kam don jingmut ban bad ia ki kam bad long nongmihkhmat ha ki Autonomous District Council, ong ka kyrwoh na U bah Aristotle Lyngdoh, General Secretary.
Nongpoh: Ha kaba rakhe ia ka ‘Shad Sajer’ ha Ri Bhoi, myn hynnin ka sngi la pynlong ha ki ar-tylli ki jaka bad kata ka long ba ka Raid Nonglyngdoh ka la pynlong ha u Lum ka Law Kyntang jong ka Raid Nonglyngdoh, katba na ka liang ka Hima 12 Lyngdoh Confederation on Sport, Arts & Culture, ka la pynlong ha Madan Pahamsyiem, Nongpoh.
Ha ka jingrakhe kaba la pynlong ha Madan Pahamsyiem, ka Deputy Commissioner ka Ri Bhoi, ka Kong R.
M Kurbah, ka la shim ia ka bynta kum ka kongsan, ha ryngkat ka jingdonlang u Sirdar ka Nongpoh Sirdarship Elaka, u Bah Wanphrang Syiem Nongshai, u Paiem barim ka Hima Mylliem, u Paiem Laborius Manik Syiem, u Bah C.
B Syiem, Chairman ka Nongpoh Town, u Samla Ferdinald Kharkamni, President ka KSU, North Khasi Hills district lem bad kiwei kiwei.
Katba ha ka Shad Sajer, kaba la pynlong ha Law kyntang ka Raid Nonglyngdoh ha Mawjong, u Bah Plielad Tiewsoh, kum u kongsan bad u Bah Bipul Thangkhiew, President ka RBYF kum u symbud kongsan, ki nongkitkam ka Raid, ki longsan ki mansan lem bad ki khun ki hajar ka Raid.
Bun na kiba ai jingkren ha kane ka sngi, ki pynpaw ia ka jingkmen halor ka jingpynbna Shuti da ka sorkar ha ka sngi ‘Shad Sajer’ ha Ri Bhoi, kaba long ruh kum ka dak jong ka jingburom ia kane ka Shad tynrai, kaba kum ki paidbah ne ki khun ki hajar ki lah ban pynneh pynsah ia la ka riti ka dustur bad ka tynrai kiba la ialam naduh ki longshuwa ki manshuwa.
Nongpoh: U Tymmen Basan Wornington Lyngkhoi (79) snem ka rta, ba shong basah ha shnong Mawroh, Nongpoh, u la khlad nohmyn hynnin ka sngi ha Nongpoh.
Ka jingleit ontep ia u kan long ha ka 24 tarik ha u Lum jingtep ka Balang Presbyterian Nongpoh.
Shillong: Myn hynnin ka miet ha ka por 6:30 baje eiei ki la don 11 ngut ki shynrang kiba shong ha ki 3 tylli ki kali, kiba la shah bat ha ki bor Shnong ka Lyngkyrdem, la bat ia ki ha Mawlieh.
La bat ia kitei ki briew namar ba ka Shnong ka la suba sniew ia ka jing pynher sted jong ki ia ki Kali hapoh shnong.
Hynrei haba la tohkit kitei ki 11 ngut ki la jubab ba ki wan bamkhana.
Napoh Kali la lap ia ki wait tyngkrong kiba la antad ba ki pyndonkam ban ot doh haba wan bamkhana.
Ia kitei baroh 11 ngut la ialam sha ing Shnong bad hadien la wan ban shimti da ki pulit ka Pynursla PS.
Dimapur: Ka jingdawa jong ka NSCN-IM ka dei ia ka Nagaland kaba heh, ka ban don ia la ka jong ka lama bad ka riti synshar ri ruh, ong U Thuingaleng Muivah, General Secretary jong katei ka seng hynnin ka sngi bad katei ka dei ia kiwei pat ki jaka ba marjan, kiba ki shong ki sah ki Naga ha kiwei pat ki Jylla.
Ka jingdawa jong ki Naga, ka long halor ka hok jongki hi bad “Ngin nym pyndem satia, na ka bynta la ki jong ki hok" ong U Muivah.
“Ka jingdawa jongngi, ka dei ia ka lama ba kyrpang jong ka Nagaland, ka riti synshar ri la ka jong bad lada ka sorkar India, kam pdiang, kam don da kawei pat ka lynti ban poi sha ka jingiasuk" ong U Muivah, ha ka jingialang kaba la long ha ka ktem jong ka NSCN-IM ha Hebron.
U Muivah, u ong ba ka NSCN-IM, ki la ia soi soskular ha ka 3tarik Nailar 2015, hynrei ka sorkar India, ka nang pynslem ia katei ka soskular, ula ong shuh shuh.
“Ka dei ban don namarkata ia ka lama la ka jong bad kam dei tang ka lama ban shu buh dur bad ka riti synshar ri ruh".
U Muivah, u ong ba ka NSCN-IM, ka la poi sha ka jingiakren bad ka sorkar India bad u khmih lynti ba u muktiar jong ka sorkar India, U RN Ravi, un lah ban sa wan phai shen ban iakren bad u paidlang Naga.
Shillong:U Bah Sayeedullah Nongrum, ula thep kyrteng ialade myn hynnin ka sngi, kum u kandidet jong ka seng UDP, na bynta ka elekshon shiteng samoi ha Selsella.
Nangta ka Ferlin CA Sangma ruh ka la thep kyrteng myn hynnin ka sngi, kum ka kandidet jong ka seng NPP, na bynta katei ka elekshon shiteng samoi.
Shillong: Myn hynnin ka sngi, kawei ka trok kaba kit synsar kala kem ding hadien ba ka la tyngkhuh ia u waiar ding elektrik na ka jingkit kynton shajrong.
Kane ka la jia ha Mawlai Mawiong, Shillong ha ka por 11 baje eiei myn sngi.
Haba kren bad ki pulit, la iathuh ba ka jingjulor kam dei kaba jur namar ba ka ing tang ki bynta ba kham shalor ba tap da ka turpar namar ba ka shu takhuh ia ki waiar ding elektrik na ka jingkit kynton shajrong.
Ki shipai Assam Rifles, ki la ioh kurup ia ka pisa kaba T.
57lak na Dimapur, ha Nagaland.
La iathuh ba ia katei ka pisa, la lap ha ka por 9baje hynnin ka miet na uwei u briew bad la aiti ia katei ka pisa bad ia utei u briew sha ki bor pyniaid elekshon, na ka bynta ba kin tohkit bniah.
Kane ka dei ka jingioh kurup pisa kaba bun tam ha ka thain shatei lam mihngi, naduh ba la pynbna ia ka elekshon.
Kat haduh mynta, ym pat tip satia ia ka kyrteng jong utei u briew, uba rah ia katei ka pisa.
Shillong:Ka Kickboxing Association jong ka Ri Bhoi District, ka lah sdang myn hynnin ka sngi ia ka 6th District Level Kickboxing Championship 2019 ha Umkon Nongtluh, ha ryngkat ka jingiatreilang bad ka Kickboxing jong ka Ribhoi District, kaba don hapoh ka Meghalaya Association Kickboxing Organized (MAKO), ka long kaba jop.
Ha katei ka jingialehkai la wan iashim bynta da kiba bun ki samla na kylleng ki shnong kiba hap hapoh ka Ri Bhoi District.
La plie ia katei ka jingialehkai da u Bah V.
d.
Sangahiwot Rymbai, uba dei u Dy.
SP (HQR), Ri Bhoi, Nongpoh.
Haba ai jingkren u la kitbok kitrwiang ia katei ka seng Kickboxing kaba don ha Ri Bhoi bad pynshlur ruh ia ki khynnah samla kiba iashim bynta ha katei ka lympung.
Ia kane ka lympung 6th District Level Kickboxing Championship la ialam da u Thomas Rangthaluh uba dei u president ka Association.
Shillong: Ka Spartants, NFU, Sputnik bad ka Riatsamthiah ki long saw tylli ki kynhun kiba la rung sha ka semi ka Shillong League Super Division T20 ba la pyniaid da ka Shilong Cricket Association ha madan ialehkai cricket ha JN Stadium Polo.
Ka Spartants kan iakhun pyrshah ia ka NFU ha ka semi ba nyngkong katba ka Sputnik kan iakhun pyrshah ia ka Riatsamthiah mynta ka sngi.
Ka Sputnik Spartan ka la pynliem ia ka Langsning da 88 run lyngba ka spah run na u Kush Agarwal ha ka jingiakhun mynta ka sngi.
Ka Sputnik ka tied 172 run bad shah pynhap noh 4 wkt ha ki 20 over.
U Kush Agarwal ula lah ban kamai 106 run na ki 71 bol bad u Prashan ula bynrap 31 run na ki 25 bol na bynta ka Langsning katba na ki nongkawang bol u Proklin Phanjom bad ki Aiborlang ki la khur mar 1wkt na ki 4 over ha ki 19 bad 27 run.
Ka Langsning haba wan ban beh ia ka thong ka la ioh ban kamai tang 84 run na ki 20 over bad shah pynliem noh 9 wkt.
Na ki nongtied u Lakhan Singh ula khur 2 wkt na ki 3 over ha ki 5 run bad Arbin Singh ula khur 2 wkt ha ki 8 run na ki 4 over ban pynjop ia ka Sputnik da 88 run.
Tura: Ka Garo Hills State Movement Committee (GHSMC)  bad ka(GNC), ki la rai ba kin nym kyrshan satia ia ka NPP, ha kane ka kynti, hynrei kin kyrshan ia u kandidet jong ka seng Congress, ha ka elekshon Lok Sabbha, ka ban sa long shen.
Ha ka jingialang ha  Ruga Doni Bajar ha Chokpot ha ka sngi thohdieng, UNikman Ch Marak, u nongialam ka  GHSMC, ula kren shai ba katei ka seng kan nym kyrshan satia ia ka  Agatha Sangma ha Tura, namar ba U PA Sangma, ula shu thok ia u paidlang ka Garo Hills.
“U PA Sangma, ula kren ia katei ka jingdawa Garoland tang shisien ha Parliament bad hadien kata u shu sngap jar.
Ha ka sien ba ladep, ngi kyrshan ia ka NPP, hynrei ha kane ka kynti, ngin nym kyrshan shuh ia ka Agatha Sangma, namar ba u kpa jongka U PA Sangma, ula shu thok iangi bad ngin nym ailad ba kin dang thok biang mynta ruh" ong u nongialam ka  GHSMC.
U Marak, u ong shuh shuh ba lada ka NPP, kan jop ha kane ka kynti, kan wan rah biang ia ka  Citizenship (Amendment) Bill, namar ba ka don ha ka sorkar synrop jong ka NDA bad kumta ngi la rai ban kyrshan ia u kandidet ka seng Congress ha kane ka  kynti" ong U Marak.
Shillong: U Ma Vincent Pala, MP ka Shillong bad uba dei ruh u kandidet jong ka seng Congress, ula thep kyrteng mynta ka sngi kum u kandidet ka Shillong Lok Sabbha Constituency.
Haba kren sha ki lad pathai khubor, u bah Pala u la ong, “Kum u briew nga sngewthuh ba ngam lah ban trei haduh ban pynhun ia baroh hynrei nga la pyrshang ban leh bun ki kam tangba ngam kwah ban put puroi ialade bad nga ngeit bad shaniah ba ki kam ba nga leh, kin put puroi hi".
U la ong ba u pdiang ba um lah ban leh katkum ka jingkhmih lynti jongki,hynrei lada peit ia ka jingiashim bynta jong u ha parliament, ka la palat ia ka jingkhein kyllum (average) ha kaba u la rah bun ki mat hynreium ju ai khubor, namar um kwah ban put turoi ialade.
“Nga la kren bunsien ia ki kam khappud ka India bad Bangladesh bad kumjuh ka Meghalaya bad ka Assam.
Ka jingbym lah ka Assam ban kren ia ka National Register of Citizen (NRC) ha ka rukom kaba dei, nga la kren ba ka dei ka jingma ban wan tuid kiwei ki briew sha ka jylla", la ong u bah Pala.
U la ong ruh ba u la dawa plie 48 ki iew khappud ne haat hynrei dang plie tang 4 tylli, kyrmen yn plie bun ki iew khappud ha kine ki snem ban wan.
U la kynthah ia ka BJP ba ka dei kaba mushlia ia ka CBI, RBI, Income Tax, ECI bad kiwei kiwei bad ki paidbah ki dei ban stad ban jied ha kane ka kynti.
“Nga la rah ha Parliament halor ka 6th scheduled, nga la shim bynta, nga la iakren bun sien ha kaba iadei bad ka jingkhang dewiong ban pyllait noh ha kane ka jylla hadien ba la shah khang ha ka NGT namar ba ia u dewiong ym dei ba khang ka  sorkar Congress ne BJP",u la ong.
Haba kyntu ia ki paidbah ban jied biang ia u ha kane ka kynti, u bah Pala u la ong ba ka Congress ka la ai ia ka jinglait luid ban bam, ban mane, ban kren laitluid ym dei ban khang ban bam doh masi, ban mane blei, ban khang ia ka jingiarap jong ki kynhun niam da ka FCRA.
Hynrei kawei ka jingeh kaba um lah ban pynurlong kam, ki dei ka jingsahkut ka lynti rel, ka surok na Nongstoin sha Wahkaji namar ka jingpyrshah ki seng bhalang.
Ka lad ioh kam ioh jam ruh ka dei kawei kaba u la angnud bha ban kyntiew na ka bynta ban ioh kam ki samla.
“Ka jingeh jong nga ka long ba ngam lah ban pynngeit ia ki sengbhalang ban wanrah ia ka lynti rel, ka surok sha West Khasi Hills watla nga la ong ia ki wat shna surok sha ba don u uranium hynrei ki nong-wahkaji ki dei ban ioh surok", u la ong.
U la ong shuh, “Kawei pat ka dei ka ioh kam ioh jam, nga la khot ia ki briew naduh ri Australia hynrei ka suki bha ka rukom ha ka jylla namar ba ka dei ka rukom, ngam dei ba kynnoh iano iano ruh bad kawei ka dei namar ba ka sorkar jylla kam dei kaba riew spah  kumba long kiwei ki jylla",u la ong bad bynrap, “Kine ki dei ki jingduna, tharai lada ngan jop biang ngan kham ioh jingshemphang ban wanrah bun kiwei ki kam pynroi".
Ka Agatha Sangma, kandidet jong ka seng NPP, kaba ioh ruh ia ka jingkyrshan jong ka Meghalaya Democratic Alliance’s (MDA), kala ther kyrteng mynta ka sngi ha Tura, na bynta ka elekshon Lok Sabbha na Tura Constituency.
Ka jing iakhun na Tura, kan long hapdeng ka Agatha K Sangma pyrshah ia U Mukul Sangma, uba dei u kandidet jong ka seng Congress.
Haba kren sha ki kotkhubor, hadien ba ka la dep thep kyrteng, ka Agatha, ka kren skhem, ba kan jop biang ha kane ka kynti, wat la ka ka seng Congress, ka la pyn iakhun da U Mukul Sngma bad ka la kren shai ruh ba ka thong jongka, ha kane ka kynti, ka dei na bynta ban trei ia ka roi ka par jong ka Garo Hills.
“Ka thong jongnga, ka dei na bynta ka roi ka par jong ka Tura bad nga iohi ba ha kane ka shisnem ba ladep, ba ka sorkar Jylla, ha ka jingialam U Conrad Sangma, myntri rangbah ka Jylla, ka la trei kam bha shibun.
Ki paidbah kin ai jingiaroh bad kin ai ka jingkyrshan, halor ka jingtrei kam jong kane ka sorkar MDA" ong ka Agatha.
“U kpa jongnga, ula trei shitom shi katdei, na ka bynta u paidlang ka Garo Hills bad nga ngeit skhem bad nga shaniah ha u paidlang ka Garo Hills" ong ka Agatha.
U Mukul Sangma, la khmih lynti, ba un thep kyrteng ha ka Lah Sngi U Blei, kaba dei ruh ka sngi khadduh.
Nongpoh: Myn hynnin ka sngi ha ka por 10:30 baje mynstep, ki pulit ka Ri Bhoi ki la ioh ban tam ia kawei ka metiap jong u Rangbah briew, kaba la per ha sla um jong ka pung Umiam ha Ri Bhoi District.
Ka khubor na ki Pulit, la ong ba katei ka metiap kaba la iohtam da ki Pulit, la tip kyrteng kum u Bah Teilang Khongphai na Riatsamthiah, Shillong.
Ki Pulit ki la iathuh ruh ba la tam ia katei ka metiap, ki la pynkit noh ia ka met sha Civil Hospital Nongpoh na ka bynta ka postmortem bad ki Doctor ki la lah ruh ban pyndep ia ka postmortem examination.
Kat haduh mynta hi, ki Pulit kim pat lah ban pynshisha la utei u Rangbah u la shu iap ngam jyllop ne shah pyniap, hynrei na ka liang ki pulit ki dang pynlong ia ka jingtohkit bad ki dang ap ruh ia ka kaipod jong ka postmortem, khnang ban lap ia ki jingshisha baroh.
Shillong:Ka PRS Legislative Research, ka website kaba buddien ia ka jingtrei kam jong ki MLA, MP ha ka Ri India, ka don lut ia baroh ki jingshisha halor ka jing shim bynta jong ki MP, ha ka dorbar Parliament ha ka jingshong dorbar jongki, ha ka dorbar kaba 16 jong ka Lok Sabbha.
Katba kum ka jingthoh ha katei ka website, la pyni ba U Ma Vincent Pala, MP jong ka Shillong Lok Sabbha,u shim bynta 32 sien ha ki jing iatai nia kum u dkhot jong ka Lok Sabbha bad nangta u kylli jingkylli 264 tylli bad u leit rah ia ki Private Member bills 4 tylli bad ka jingleit dorbar jongu, ka long 92 percent.
Na ka liang jong U Conrad K Sangma, uba leit sha ka dorbar Lok Sabbha ha u Jymmang 2016, hadien ka jingkhlad noh jong U PA Sangma, la pyni ba u leit sha ka dorbar Lok Sabbha 48 percent bad nangta ba u shim bynta ha ki jing ia tainia san sien bad nangta ba u buh 16 tylli ki jing kylli bad um shym leit rah satia ia ki Private Members bill ha kitei ki sien ba lyngkot ba u don ha Lok Sabbha.
U Conrad, ula iehnoh kum u dkhot jong ka Lok Sabbha ha U Nailar 2018, hadien ba ula jop kum u dkhot jong ka dorbar Jylla na South Tura Constituency, kaba la mihkhmat da ka Agatha Sangma, ka para jongu hi.
Katei ka website ka pyni ba ka kong Wansuk Syiem kum ka dkhot jong ka Rajya Sabbha, ka shim bynta 84 sien ha ki jing ia tainia ha katei ka dorbar bad nangta ka kylli jingkylli 616 sien bad kam shym leit rah satia tang kawei ruh ka Private Member bill ha ka dorbar.
U Ramesh Kumar, u lamphang jong ka dorbar Karnataka, ula ong mynta ka sngi, ba um donkam ban ia thiah bad ki shynrang, namar ba u don ia la ka jong ka tnga.
Ka jubab jong U Kumar, ka dei halor ka jingkren jong U KH Muniyappa, u nongialam jong ka seng Congress, ha kaba u ong “U Ramesh Kumar bad nga ngi ia long kum shi tnga".
“Ngam ju thiah bad ki shynrang, nga don ia la ka jong ka tnga.
Lehse u lah ban i mon ianga, tangba nga te ngam mon satia ia u" ong U Ramesh Kumar.
Baroh arngut kitei ki nongialam jong ka seng Congress, ki kwah ban iakhun na ka Kolar Constituency, ha kane ka elekshon Lok Sabbha 2019 ha Karnataka.
U Muniyappa, ula ju mihkhmat na Kolar Constituency naduh u snem 1991 ban leit sha ka dorbar Lok Sabbha, katba U  Ramesh Kumar, u pyrshah ban dang ai tiket biang ia U Muniyappa ha kane ka kynti ba mynta.
Dimapur: Ka jingdawa jong ka NSCN-IM ka dei ia ka Nagaland  kaba heh, ka ban don ia la ka jong ka lama bad ka riti synshar ri ruh, ong U Thuingaleng Muivah, General Secretary jong katei ka seng hynnin ka sngi bad katei ka dei ia kiwei pat ki jaka ba marjan, kiba ki shong ki sah ki Naga ha kiwei pat ki Jylla.
Ka jingdawa jong ki Naga, ka long halor ka hok jongki hi bad “Ngin nym pyndem satia, na ka bynta la ki jong ki hok" ong U Muivah.
“Ka jingdawa jongngi, ka dei ia ka lama ba kyrpang jong ka Nagaland, ka riti synshar ri la ka jong bad lada ka sorkar India, kam pdiang, kam don da kawei pat ka lynti ban poi sha ka jingiasuk" ong U Muivah, ha ka jingialang kaba la long ha ka ktem jong ka NSCN-IM ha Hebron.
U Muivah, u ong ba ka NSCN-IM, ki la ia soi soskular ha ka 3tarik Nailar 2015, hynrei ka sorkar India, ka nang pynslem ia katei ka soskular, ula ong shuh shuh.
“Ka dei ban don namarkata ia ka lama la ka jong bad kam dei tang ka lama ban shu buh dur bad ka riti synshar ri ruh".
U Muivah, u ong ba ka NSCN-IM, ka la poi sha ka jingiakren bad ka sorkar India bad u khmih lynti ba u muktiar jong ka sorkar India, U RN Ravi, un lah ban sa wan phai shen ban iakren bad u paidlang Naga.
Sngew jawdud baki Naga ki don ki nongialam kiba shlur ban dawa iaka hok jongka jaitbynriew.
Mangi pat ym don satia kiba shlur bad shynrang mynsiem kum maki ! Lehnohei ka jongiasoi soskular jongki Syiem hyndai bad ka Sorkar India.
Mynta ngi la shah iuhroit tangba ym i don ba salia ia kane!.
U MDC  jong ka Mynsngat Khanduli Constituency u bah Dawan Lyngdoh u la ong ba ka Nartiang constituency, ka dei kawei na pdeng ki constituency kaba sah dien tam haph ka jylla ha kaba ia dei bad ka roi ka par naduh ka puli puthi, ka rep ka riang, ka koit ka khiah ki jaka kynshew pisa (bank) bad kiwei kiwei, une u MDC haba kren mynta ka sngi sha ki lad pathai khubor u la ong ba ka pule puthi ka long kaba kordor tam ha kane ka juk mynta hynrei haba ianujor ia kane ka jaka jong ngi kam iahap shuh bad kiwei ki jaka khamtam naduh mynsngat khanduli ngim don ka jaka pule kaba biang katkum kane ka juk lait noh ki skul private hynrei haba thew ia kane ka juk stad mynta kine ki jaka kim lah ban ai ka jinghikai kaba biang ia ki samla jong kane ka thain bad ngi lap shibun ki khynnah samal ki bym ioh lad ban pyndep ia ki jingpule jong ki khamtam ha dien ka selection jong ki namar ki la hap ban ,mih na shnong ban leit thoh matrik shaduh ummulong kaba jngai haduh 40  – 50 Km na ka shnong jong ki kane ka jing jngai ka la pyllong ia shibun ki samla ban sahkut ha shiteng ka jingpule jong ki, ha ka juh ka porn a ak daw ka jingduh kim ioh lad shuh ban leit pyndep ia ki ningpule tang na ka daw ka jingjngai.
Ha kaba ia dei bad ka koit ka khiah ka thain Namdong khanduli ka la shah ieh khun swet haduh katta katta namar shibun ki nongpang ki ba dei ban sumar hapoh Namdong PHC ki la hap ban leit sha duh Nartiang PHC, Jowai lane shillong tang na ka daw ka jingbym don ki doctor man ka sngi bad ka jingduna dawai bad ki nurse hapoh kane ka PHC, ha ka juh ka por ka Namdong PHC kaba la dei ban kyntiew kyrdan CHC (upgrade) sha ka CHC naduh u snem 2012 bad ia ka Khanduli sub centre sha ka PHC hynrei kaba sngewsih ban iohi haduh mynta u snem khlem lah ban leh eiei halor kane wat lada ki nongshong shnong jong kane ka thain ki la mad shibun ki jingeh ha ka pang ka shitom hynrei ym don nongiarap ban pynsuk ia kane ka jingeh u paidbah, ka jingjngai jong ki shnong na kawei ka sub centre sha kawei pat kam iahap shuh katkum ka jingbun briew (population) bun ki jaka kiba la don ar shah ia kaba dei ban don kum ka namdong Subcentre kat kum ki kyndon jong ka health department ka jingbun briew ha kawei ka sub centre ym dei ban palat ia ak 3,000 lai hajar ngut hynrei kumba ka long ha namdong mynta ka la don palat 7,000 hynniew hajar ngut kum juh ka sanaro sub centre khanduli sub centre bad kiwei kiwei ki sub centre kiba don ha kane ka PHC ki long kum juh.
Kane ka la pyllong ia ki nong shong shnong ban duh ei shibun ki mynsiem ba kordor tang na ka daw ka jingbymbiang ki jaka sumar katkum ba ki dei ban don.
Ha kaba ia dei bad ka C&RD Block kaba la mut ban plie naduh u snem 2014-15 ha ka shnong Namdong ha kaba wat ia ka jaka la dep ai sngewvbha sha ka department ban pynsuk ia ki briew kane ka thain hynrei haduh kane ka por kam pat urlong satia wat lada ki paidbah ki la dei ban ioh ruh haba ia nujor katkum ka jingjngai bad ka jingbunbriew kane ka thain jong ngi ka la shong hok ban ioh ia ka C&RD Block ha Namdong namar tang na ka daw ka jingjngai jong kane ka C&RD Block ki paidbah bun sien ki la duh ei ia ki jingmyntoi kiba ki dei hok ban ioh khamtam ia ki nongrep namar ki la hap ban pyllut por da ki sngi ban leit khamtam naduh lapangap khanduli ki la hap ban leit da ki 100Km ban poi sha Block kaba don ha Thadlaskein, kane ka ka jingjngai bad ka jingbun briew ha kane ka C&RD Block ka la pynshitom ia ki paidbah nongkyndong jong kane ka thain ha kaba ia dei bad ki jingmyntoi kiba ki dei ban ioh ha ki bynta bapher bapher.
Ha kaba ia dei bad ka bank ka shnong Namdong kaba kynthup naduh mynsngat shaduh sanaro ka la dei ban don ki bank hapoh kline ki jaka khnang ban pynsuk ia ki paidbah jong kane ka thain jong ngi ha kaba ia dei bad ka jingkynshew kyndiap ia ka pisa tyngka khamtam ha kane ka juk mynta kaba la donkam Ia u wei pa u wei ban don ia ka bank passbook na ka bynta ki jingdonkam jong u hynrei kine baroh ki la sahkut tang ha ki jingiakren khlem da poi shano shano kane ka la pynduh nong ia ki paidbah jong kane ka thain jong ngi.
Ha kaba ia dei bad kane na ka liang jong nga kum u nongmihkhmat uba ki paidbah ki la jied nga dap da ka jingsngew sih ban mad ia kine ki jingeh hynrei da kawei ka sur bad da ka jingiatrei lang  nga khmih lynti kine baroh kin wan urlong hapoh kine ki snem na ka bynta ka jingmyntoi ka imlang sahlang  jong kane ka thain jong ngi.
Kane ka long katkum ka khubor ba la pynmih da U Bah Dawan Lyngdoh MDC 10 –Mynsngat – Khanduli Constituency.
Shillong:Ki nongialam jong ka Dorbar Kur Nongrum, ka Khasi Students Union lem bad ka dorbar Shnong Lawmali, ki la tohkit myn hynnin ka sngi, halor ka jingkam jait Nongrum jong uwei u briew, U Justine Jamatia, ha kaba ula kylla kyrteng ialade na U Amar Jamatia, sha U Justin Nongrum, uba dei u tnga jong ka Mun Mun Marbaniang, kiba shong ba sah ha Iew Polo.
Haba iakren bad U bah Ajoy Nongrum General Secretary, ka Kur Nongrum, ula ong “U Justin Jamatia, um dei U Khasi, um dei u kur jongngi" bad ula iathuh ba mynta ka sngi, na ka liang jong ka Dorbar Kur, ha ryngkat ka jingiatrei lang jong ka KSU bad ka Dorbar Shnong Lawmali, ki la tohkit ia utei u briew, uba kren Khasi bad uba sah ha ki rud surok jong ka iew Polo.
La iathuh ruh da U bah Ajoy, ba na ka liang jong ka Kur, ka la khot hajir ia utei u dkhar, uba don kumba 35snem ka rta jongu, ba un pynsakhi ialade ba u dei na ka kur Nongrum bad na ka liang jong utei u nongialam Kur, ula kren shai, ba kin sa lah ban kren shai halor katei ka kam, ynda ki la ioh ia ki jingshisha kiba biang na utei u dkhar, namar ba u kam ba u don ruh kiwei pat kiba ha iing jongu, kiba dei hi ki jait Nongrum.
Shillong: Ki pulit ki la ioh sei myn hynnin ka sngi, ia ka met iap jong U bah Dominic Kharkongngor (23) na kawei ka wah kaba don ha Laitkroh, East Khasi Hills.
U Bah Dominic, ula jah naduh ka 15tarik Lber bad u dei uba shong ba sah ha Mawjrong, ong ka khubor.
Na ka liang u SP (city) bah Steve A Rynjah u la ong ba kim pat iohi dak ban shah pyniap hynrei kim pat lah ban pynthikna eiei haduh ban da leh ia ka jingeksamin post mortem.
Shillong:Kat haduh myn hynnin ka sngi, ka seng BJP, kam pat shym la pynbna satia ia ki kandidet jongka na Shillong bad na Tura ruh kumjuh.
Ki hamsaia ki don kiba pynher ba na Shillong, katei ka seng, kan pyn iakhun ia U Bah AL Hek, uba dei U MLA jong ka Pynthorumkhrah, katba ia ka Tura pat, la sngewthuh ba kin nym buh kandidet satia, hynrei katei ka shu long tang ka jing ia kren antad, namar ba ka khubor kaba shai, kam shym pat la mih na ki nongialam jong katei ka seng na Shillong.
Kiwei pat ki iathuh ki iathuh ba ka seng Bharatiya Janata Party, ka la pynmih ia ka thup jong ki kyrteng ki ban iakhun ia ka elekshon Lok Sabbha 2019 bad kitei ki kynthup ia u Narendra Modi, u ban iakhun na Varanasi bad U Amit Shah, un iakhun na Gandhinagar, ha ka jaka jong U LK Advani, uba ju mihkhmat na katei ka Constituency.
U Rajnath Singh, myntri korbar ri, un iakhun na Lucknow bad U Nitin Gadkari, un iakhun na Nagpur.
Mynta ka sngi, la pyllait ia ka thup jong 184ngut ki kyrtong, ong U JP Nadda bad sa tylli ki thup, kin sa mih kham hadien.
Shillong: U Secretary ka Hima Langrin u bah AS Lyngdoh u la pyntip ba kito ki nongkhaii, na Borsora Land Custom Station, kata na Borsora bad Cherragoan ki bym don ia ka jingmynjur, na u Acting Syiem bad ka Executive Dorbar Hima Langrin, ka Hima kam shah shuh ba kin dang shalan ne export na kitei ki ar tyllli ki jaka shalan mar.
Ha ka jingpynbna u Secretary u la ong ba la kyntu ia ka Khasi Hills Autonomous District Council (KHADC) Shillong ba kam dei ban pynthymmai ia ki Trading License khlem da ioh shwa ia ka No Objection Certificate (NOC) na ka ophis u Syiem Langrin.
U la ong ba katkum ka rai ka executive dorbar kaba 17 tarik Lber, 2019, ka Hima ka la pyntip bad bthah ia baroh ki nongshim wai par dewiong, mawshun, jingkieng thew, surok shimet bad kiwei, kiba hap ha Lawlynngam Tilla Lawsyiem, ki dei ban pynpoi ia ki kot ki sla sha ka ophis u Syiem ha Phlangdiloin khnang ba ka jingtreikam jong u Acting Syiem bad ka Executive dorbar Hima Langrin kan iaid beit iaid ryntih.
“U Acting syiem bad ka executive dorbar kan nym don jingkitkhlieh ia kino kino kiba ialeh pyrshah ia kane ka jingpynbna", la ong ka kyrwoh na u Secretary ka Hima.
Nongstoiñ: Ka Seng jong ki Nonghikai SSA, ka AMSSASTA jong ka West Khasi Hills District ha ka jingïalam jong U Babu Peter Thyrniang, ka ïai kyrpad jur ïa ka Sorkar Meghalaya ba kan pyllait noh kloi kloi hapoh mynta hi u bnai Lber 2019 ïa ka tulop ba san bnai’ ryngkat de bad ka arrear ba dang sah phra bnai’.
U Babu Thyrniang u la ong ba ki Nonghikai ki la weng noh ïa ka jingkhot khang skul ba shitaïew kynthih, naduh ka 18 tarik haduh 22 tarik Lber 2019, na ka jingkular jong u myntri pule puthi, U Ma Lakmen Rymbui myn ha ka Sngi Palei 14 tarik, 2019 hapoh iing dorbar.
