Ki heh pulit kiba kynthup ia ki Dy.
SP bad IC ka Ladrymbai ki la wan hiar sha katei ka jaka ban kyntu ia kitei ki nongiakhih ba kin ailad ia kitei ki trok ban iaid namar kitei ki trok ki dei kiba la dep thep ia utei u dewiong naduh ka 5 tarik.
Hadien ka jingiatai kaba la neh katto katne por, ki nongiakhih ban pyrshah ia katei ka jingwan hiar u dewiong na Assam sha EJH, ki la ailad noh ia ki ban iaid, hynrei ki la rai pat ban pyrkhing naduh lashai ka sngi kin nym ai lad shuh.
“Ia kitei ki 22 tylli ngi la pyllait namar ka la don ka jingiakren ruh bad u DC ka EJH, hynrei naduh lashai te ngin nym ailad shuh ia kino kino ki trok kit dewiong ban wan sha Assam sha EJH", la ong u ma Helping Phawa, President ka JARF.
Guwahati: Sa saw ngut ki briew, ki ioh jingpang coronavirus ha Assam bad mynta kiba ioh jingpang virus, ki la poi sha ka 49 ngut ha katei ka Jylla.
U Himanta Biswa Sarma, myntri ka koit ka khiah ka sorkar Assam, u thoh ha ka tweet jongu, ba kitei ki briew, ki dei kiba ia leit jingleit lang da kajuh ka bos, kaba u leit uwei u nongpang covid ha Cachar.
Haduh mynta, ki don 34 ngut kiba la jem na ka jingpang ha Assam, ha kaba la shim ba kiba jem ki long 75.
56 percent bad kaba long palat ban ia kaba long ha ka ri hi baroh kawei.
Haduh mynta, u don tang uwei uba iap, uba dei na Hailakandi.
Shillong:U Bah Prestone Tynsong, symbud myntri rangbah ka jylla, u la iathuh ba ka test ka ba 4 ka ban leh ia ka briew ka ba ioh ia ka jingpang Covid -19 ha ka Jylla yn sa pyndep lashai ka sngi,ha ka ba ki test ki ba ki ladep ban leh ka la long 3 sien ha kaba ka test ba nyngkong ka long negative hynrei ka test ka ba 2 bad ka ba 3 ka long positive.
Kumta kat kum ki kyndon, yn hap ban leh biang ia ka test ka ban long hadien 3 sngi ha ka ba na ka liang ka tnad ka koit ka khiah kan sa shim biang ia ka sample ban leh ia ka test khnang ban tip ba kane ka briew ka la ioh ne em ia ka jingkoit na u khniang jingpang Covid-19.
U la pyntip ruh ba ki 10 ngut ki ba ioh ia kane ka jing pang, ki la long ki ba la koit pura na u ne u khniang jingpang bad ki sample ki ba ladep phah ban test ki long 2054 tylli, ki ba long negative ki long 1967 tylli bad ki ba dang ap ia ki result ki long 75 tylli.
Haba ia dei bad ki ba wanphai myn hynnin ka sngi ki ba pyni ia ka dak jingshitom la dep ban leh ia ka PCR test ha ka ba ka result kaba ki ioh mynta ka sngi ki long Negative, la iathuh da u bah prestone Tyngsong u symbud myntri rang bah ka Jylla.
Mynnin ka sngi la ialam noh ia kine ki long kmie sha SIRD kaba don ha Nongsder bad sha CTI kaba don ha Byrnihat RiBhoi District kat ba ki dang ap ia ka result jong ka PCR test ban tip ba ki don ne em ia u khniang jingpang Covid-19.
Mynta ka sngi ka result ka ba ki la ioh na ka PCR test ka long negative ha kaba ki ne ki long kmie kim don ia ka jing pang Covid -19, hynrei ki ne ki long kmie ki hap ban bud pyrkhing ia ki kyndon ba la bthah da ka tnad ka koit ka khia.
Ki don ki por ia kiei kiei baroh.
Ka por ban kha ka por ban iap bad ka por ban thung ka por ban rat noh, ka por ban pyniap bad ka por ban pynkhiah ia kaba la thung, ka por ba pynpra bad ka por ban tei pat.
Ka por ban iam ka por ban rkhie, ka por ban sngew sih ka por ban shad, ka por ban bret ia ki maw ka por ba lumlang pat ia ki maw, ka por ban piam ka por ban ym piam ka por ban wad ka por ban jah noh, ka por ban ri ka por ban bred noh, ka por ban kad ka por ban suh, ka por ban sngapjar ka por ban kren, ka por ban ieit ka por ban isih, ka por ialeh thma ka por iasuk.
Eklesiastis 3:1-8.
Hangne ngi iohi ka ktien u Blei ka kren shaphang ki por baroh.
Bad kine ki por kidon ha ka jingtip bad jingpyniaid jong u Blei namar u Blei u bat ia ki por bad ki por kidei ki jongu Blei.
Hapoh kine kipor, u briew umlah ban pynduna ne pyntam thik kumba u Blei u la buh ki dei ban jia bad ki jia hapoh ka por bad ka jingtip jong u Blei.
Kaei kaei ba u Blei u leh ka neh bymjukut.
Ymlah ban pyllang eiei haka (Addition) bad ymlah ban shim noh eiei na ka (substraction).
U Blei u leh ia kine kiei kiei ba ki briew kin tieng ha khmat jong u.
Eklesiastis 3: 14-15.
U Blei u la leh ia kiei kiei, u la pynjia ia kiei kiei kiba ha kane ka pyrthei.
Kiei kiei kim lah ban jia khlem ka jingtip jong u.
Ka pyrthei mynta baroh kawei (globally) kadon hapoh kipor ki jingtynjuh ba khraw na kane ka khlam (Pandemic, coronavirus).
Ka pyrthei mynta kadon hapoh kata ka por duh jingkyrmen, jingsheptieng bad kutlad.
Ka pyrthei mynta kadon haka jingkynjah bakhraw namar la lockdown nakadaw kane ka khlam kaba shim da ki lak ngut ki mynsiem briew na kane ka pyrthei.
Ki samla kidon hapdeng ki jinglynga bajur bad jingkutlad bad bunsien ki lalong kum kiba biej namar ka la ktah ia ki jingmut jingpyrkhat jong ki.
Ki rangbah ki don hapdeng ki jingsheptieng.
Da kaba burom, ki riewstad ki lyngngoh bym pat lap ia ki dawai pynkhiah, ki nongsynshar ki bunkam, ki police ki doctor ki nurse ki bunkam kat haduh ba ki hap ban pha la ka jingim naka daw ban pyllait ia kiba bun na kane ka khlam ha sawdong pyrthei.
Ki ba khrawbor ki duh bor noh, kiba riewspah ki sheptieng ia ka spah jong ki u riewstad u la lyngngoh.
Balei kane ka jia hato ka jia khlem ka jingtip u Blei sha phang kaba kum kane ka por? Em.
Kine ki jingjia ki don hapoh kapor u Blei ia kaba u Briew um lah ban pynbeit ne pynkdor ia ka por kaba u Blei ula buh banjia.
Eklesiatis 7:13Ka ktien u Blei ka ong – “u Blei u la leh iakane la ki briew kin tieng ne em hakhmat jong u.
Eklesiastis 3:14.
Ka daw ba kajia dei namar ba u Blei ba u iohi bun ki briew haka pyrthei kim tieng kim pyrkhat shuh shaphang jongu, ki briew ki sngew ba kane ka pyrthei ka dei ka jongki.
“kim sngewthuh ba la thaw ia kane ka pyrthei ban shong u Briew".
U Blei u ong – Nga la pyllong ia ka khyndew, Nga la thaw ruh ia u briew halor jong ka".
Isaiah 15:12.
U Blei um shym lathaw suda iaka pyrthei hynrei ban shong briew.
Hynrei ki briew ha pyrthei kim ithuh ia u.
Nakata kadaw ki wanmih kine kipor kiba kum kine ki jingtynjuh ba khraw ba mehding khnang ba ki briew kin sheptieng ha khmat uta uba donbor, U Blei kein.
Ka lad kaba khraw kalong satang ban pynrit ialade ban duwai kyrpad ha u Blei, namar ula kren shai u ong- “Lada ki briew jong nga, ki ba la khot da ka kyrteng jong nga KIN PYNRIT ialade, KIN DUWAI, kin wad iaka khmat jong nga, KIN PHAI NA KI LYNTI BYMMAN, te ngan sngew na Bneng- Ngan map iaki pop jongki ngan pynkhiah ruh iaka Ri jong ki.
2Khronikl 7:14.
Ymdon dakawei pat kalad hapoh kaba kum kane ka por, namar ba u Blei u la buh ia ki por bad ka por kaba kum kane ba kan jia ha pyrthei.
Pan na U Blei sa shisien pat ia ki por kiba mynshwa ba un pynsangeh shi syndon iakane ka khlam kaba mynta ha pyrthei, da kaba pynrit ha khmat jong u, ong ka ktien U Blei.
Namar ymdon ka jingpyllait/ jingpynim hano hano ha u wei pat; naba ymdon kawei pat ka kyrteng ha bneng, ia kaba laai hapdeng ki briew da kaba dei ba yn pynim ia ngi (laitnoh haka kyrteng Jisu).
Ki kam kiApostol 4:12.
Kumta kan don ruh ka por ba u Blei un pyllait noh ia ngi na kane ka khlam ha ka por ba u labuh.
Shillong: Uwei u samla u ba la tip kyrteng u Bring Lyngdoh, u la duh ei iala ka jingim hadien ba u la shah thombor ha ka miet jong ka sngi balang ha ki briew ki bym lah ban ithuh ha ka shnong Mawdwar ka ba don ha RiBhoi District.
La iathuh ba ia u Bring,  la lap ia met jong u ha ka por mynstep bad marmar la pynkit noh ia u sha Bhoirymbong CHC ha kaba ki la pynbna ba u la khlad.
U Samla Bring Lyngdoh, 26 snem ka rta u dei na ka shnong Nongtarian hapoh jong ka Ri Bhoi District bad u leit sha ka shnong Mawdwar ban leit bylla, hynrei ki riewbymman   kiba ym lah ban ithuh  ki la bom ia u ha kane ka  khlaw haduh ba un da duh ei ia la ka jingim ba kordor.
Na ka liang jong ki pulit ka Khapmara EIC, ki la iathuh ba kane ka jingjia kala jia ha ka por mynmiet bad la lap ia ka met mynstep bad la pynkit sha Bhoirymbong CHC ha kaba ki la pyntip ba u la khlad,kumta ia ka met jong u la pynkit noh sha Nongpoh Civil Hospital ban leh ia ka post mortern.
Na ka liang jong ka seng Hynniewtrep People Front jong ka Ri Bhoi Distirct lyngba u President ka seng kala pynrem jur ia ki briew kiba la leh ia kane ka kam sniew bad ki dawa na ki pulit ba ki dei ban kem  ia kine ki nongleh kam sniew bad ban pynshitom katkum ka ain.
Na ka liang jong ki pulit ki la sdang ia ka jingtohkit ban lap ia ki ba donkti ha ka kam ban shim ia ka jingim u samla.
Ka hynniewtrep achik national movement HANM east jaintia hills district ka dawa naka sorkar jylla ba ka dei ban pynlait noh da kato ka arlak ton kaba la approve daka panel NGT committee kaba la recommends daka supreme court khnang ban lait ka huri hura bad ruh ban lait ka wan rah ia u khniang jingpang Covid-19 ha jylla jong ngi lyngba ka jing wan tuid ki kalli kit dewiong na assam sha meghalaya namar ka long kaba ma eh ban ailad ban wan u dewiong naka wei ka jylla  sha ka jylla jong ngi ioh lehse kan long ka jingeh ia ngi ki paitbah nongshong shnong ka jylla meghalaya baroh ba lah ban kharoi u ne u khniang jingpang Covid-19 ha poh ka jylla jong ngi.
bad kumjuh ka sorkar ka dei ban shim khia ban pynlait shisien don daka to ka arlak ton u dewiong khnang ba ki paitbah nongshong shnong ka jylla meghalaya kin ioh kamai kajih ha kum kane ka por ba ki ba bun ba lang kila kyrduh kam kyrduh jam haka liang ka pisa pisi ka long ka jingkyrkhu ym tang iaki paitbah hynrei ka jingioh nong ruh iaka sorkar.
hynrei ban ailat pat iaki cement factory kiba don ha east jaintia hills district ba kin wan rah mar nakiwei pat ki jylla ka long ka bymlah ban pdiang namar kat ki mar ki mata ki don haka thain jong ngi ki cement factory ki dei ban shim na poh jylla lym kumta kam don jingmut ba kin don haka thain jong ngi.
Ong shuh shuh u bah shaniahlang suchen general secretary HANM east jaintia hills district lada ngi nujor ka dor dewiong kaba ki COMPANY cement ki thied naki wei ki jylla kaba rit eh kin ioh 7hajar shiteng haka shiton hynrei kaba phylla pat ba u dewiong u ba don haka jylla jong ngi ki COMPANY cement ki thied haka dor kaba rit eh  kumta ngi kyntu iaki paitbah nong khaii dewiong ba nangne sha khmat dei ban iatylli kawei dawa naki cement factory ki dei ban thied dewiong naka poh jylla haka dor kaba ki thied naki wei pat ki jylla namar ngi tip shai kham bha palat mar jong ngi ban u ba wan na sha bar.
Sa shisien ngi dawa naka sorkar ban ailad noh iaki paitbah ka jylla ban khaii dewiong lyngba kato ka arlak ton dewiong kaba la approve daka panels committee ka NGT haka jaka ban wanrah dewiong nabar jylla ladei ba ka sorkar kan ailad noh iaki trai jylla ban supply khnang ban ioh bylla bad Ka sorkar jylla kam dei ban long ka niang kohnguh haka jingpyniaid ki cement factory ka sorkar kadei ban peit bniah bha kat kum ka jinglong jingman ka jylla la jong namar baroh ki nongshong shnong ki kwah ba ka jingwan ki cement factory haka thain jong ngi kan long ka jingmyntoi ia baroh lang ki paitbah ong bah Ency shadap President seng.
Shillong: Ka khajna kaba la ioh ban lum da ka sorkar jylla, na ki dukan kyiad ha ki ne ki 4 sngi ba ka la shah ban plie ka long  T6 klur tyngka ia ka ne la iathuh da u symbud myntri ka jylla u bah Prestone Tynsong.
Ha ba iakren bad ki lad pathai khubor mynta ka sngi u la iathuh ba kane ka jingioh lum ai kane ka khajna na ki dukan kyiad ka long naduh ka 4 tarik u Jymmang 2020 haduh mynta ka sngi ka sorkar jylla ka la ioh ban lum ia ka khajna na ki dukan kyiad ka long T 6 klur tyngka na baroh kawei ka jylla.
Na ka liang ka sorkar jylla ka la pyllait ia ki dukan kyiad ban plie, ha kaba ka la buh ruh ia ki kyndon ba ki hap ban bud ia ki kyndon ba la bthah da ka tnad ka koit ka khia ha ka por ba leit ban thied kyiad bad kala maham ruh ba lada ka don ka jingpynkhien yn khang khyrdep biang ia ki.
Ha dien ka sorkar jingmaham na ka liang ka sorkar ban khang khyrdep ia ki dukan kyiad lada ki pynkhein la lap ba ha kine ki 3 sngi ka la don ka jingbud ryntih ia ki jingbthah ba la pynmih da ka tnad ka koit ka khiah ha ki dukan kyiad.
KA JINGLAMPHRANG:(1) Ka ktien Mission ka dei kaba iar.
Ka jingmut tynrai kum ka noun ka mut ka jingphah khnang na ka bynta kano kano ka jingthmu.
(2) Ka kynhun jong ki briew kiba la phah kyrpang na ka bynta kano kano ka jingthmu.
Nuksa: kawei na ka mission ha ka pyrthei jong kane ka juk kaba sah jingkynmaw ka dei ka jingphah kem ba jar jar ki shipai Amerika ia u Osama Bin Laden, ka dei ka mission kaba jop lah ban ong.
Ha ka mission ba nyngkong u Jisu Khrist u la jied ia ki nongtong dohkha kiba long ki briew kiba khlain, ba shlur, bad doh satar ha ka kam bad kiba iar ka jingmut jingpyrkhat hadien ba u la dep ai jinghikai (training) ia ki 3 (lai) snem tam bad u la phah ia ki ban pyndep ia ka mission jong u ban leit pynsngew ia ka khubor jong ka jingpynim ia ki mynsiem sha ka pyrthei baroh kawei.
Namar kata kein, “To khie da leit noh ma phi to pynlong synran ia ki bynriew baroh, da pynbaptis ia ki ha ka kyrteng ka jong u Kpa bad ka jong u khun bad ka jong u Mynsiem Bakhuid".
Ia ki jinghikai u Jisu la thoh ha ki saw Gospel jong ka Testament ba thymmai.
Da hikai ia ki ban sumar ia kiei kiei baroh kat kiba nga la hikai ia phi (Math 28:19-20).
Lah ban ong ba ki synran u Jisu Khrist ki la pyndep ia kaei kaba u Jisu Khrist u la phah ha ka por jong ki.
“U te u la ong ha u, don uwei u briew uba khreh ia ka jingkhawai miet kaba khraw bad u khot bun ki briew, bad u la phah ia la u shakri ha ka por kata ka jingkhawai miet, ia ka ban ong ha kita kiba la khot: “To wan, naba la khreh ia kiei kiei baroh"Hynrei kita kiba la shah khot kim treh ban wan namar ba ki don la ki jong ki jong ki daw.
Ynda kumta uta u Trai ing ba u da sngewbitar, u la ong ha la u shakri, “Khie leit kumne kumne ruh sha ki lynti bah (street) bad lynti rit, lynti lyngkha (lanes) ka shnong bad wallam shapoh shane ia kiba duk, kiba kynriang, kiba matlah bad kiba dkoh.
Uta u shakri te u la ong, Ko kynrad, la leh kumba me la hukum, hynrei dang don jaka.
Uta u trai ing u la ong te ha uta u shakri “khei leit sha ki lynti bah (highway) bad lynti lyngkha (hedge) to pynbor ia ki ban wan shapoh, ba yn pyndap ia ka ing jong nga" (Luk 14:16-23).
Pule ia baroh ka bynta khnang ban suk ban sngewthuh.
Ka jingmut jong kane ka pharshi ka long kaba iar haduh katta katta.
Ka dei hi ka bynta kaba ar bad balai jong ka mission u Jisu Khrist, kaba don hapoh u pud u sam jong ka mission hi baroh kawei.
Hynrei, wat la ka dei ka pharshi, sngew kumba kam dei ka pharshi namar ba ym shym don kano kano kaba la buhrieh ha ka.
Ka long kaba suk ban sngewthuh bad ba jem ban leh ha la ka jong ka jong ka bor.
Ka long kaba lah ban leh wat tang marwei, haba don ka mon ban leh.
Don lai ki mat ba kongsan ban ia bishar bad ia sngewthuh.
Kane ka hukum ka dei kaba kham khor bad kham eh ban leh.
Uta u kynrad u ong, ba dei ban khot ia ki bad lada kim treh dei ban da pynbor ia ki.
Kumno phin pynbor ia ki briew kiba phim ithuh ithaw.
Lah ban pynbor ia u paralok ba ia jan, hynrei ym lah ban pynbor ia u bym dei paralok.
Ynda iadei paralok bha badno badno lah ban pynbor ha kano kano ka rukom.
Kumta ngi sngewthuh ba ngi dei ban len ia ka lade jong ngi khnang ba ngi lah ban wallam ia ki sha ka jingkhawai shongkurim u Khun Langbrot u Blei.
Ngi dei ban leit kylleng kylleng sha sor bad sha nongkyndong ban shong ban sah bad ki, ban ialong paralok bad ki, ban ia shah shitom lem ha ka pang ka shitom ha kino kino ki jingeh bad ki.
Lada ngim leh kumta ngim lah ban pynbor ia ki ban wan sha ka ing u Trai.
Ki Missionary haba ki wan shane sha ri jong ngi ki leh thik umba la phah u Trai.
U Dr.
Robert ka Hospital Jaiaw, um don ki nongpang, u don tang ki paralok (ki nongpang ki dei ki paralok jong u).
Ha kane ka pharshi, uta u briew uba la khreh ia kata ka jingkhawai miet u dei u Jisu Khrist hi “Na ba nga ong ia phi ba ym don uwei na kita ki briew ia kiba la khot u ban ioh mad ia ka jingkhawai jong nga".
Kita kiba la khot ki dei ki VIP, kiba riewspah, kiba ka imlang sahlang ka burom, tangba ki dei ki briew kiba bunkam, kiba don ka spah ka phew, ka jaka ka puta, kiba heh ka kamai kajih bad kiba wad ia ki jingsngewbha jong ka doh.
Pule bniah na ka jingthoh, phin shem ia kata.
Kine ki kyntien ki long kiba shai bad kiba shisha (Luke 14:24).
Ym lah ban thoh bniah ia ka jingmut jong kane ka phang ha kane ka article, hynrei tang ki mat ba kongsan ruh ka la biang hi.
Kiba kwah ban shai pule hi na ka Bible.
“To ngin ia kmen bad ngin ia shad kmen bad to ngin ia ai burom ha u, naba ka jingshongkurim u Khun Langbrot ka la jia bad ka tnga jong u ka la pynkhreh ialade" Jingpynpaw 19:7.
U Jisu u ong ia la ki synran, ha ing u kpa jong nga don bun ki pulit shongneh, naba ngan sa leit noh bad ba nga la khreh ia phi ka jaka, ngan wan pat bad ngan shimti ia phi halade hi, ba ha kaba nga long ma nga, phi ruh phi lah ban long.
Ioannis 14:2-3.
U Jisu Khrist u la kren shai bad kular shai ia la ki synran bad shakri.
“Ha ka ing u Kpa jong nga don bun ki pulit shongneh (permanent resident place).
Lymda kumta, nga la iathuh ha phi, naba ngan sa leit noh ban khreh ka jaka ia phi, bad ba nga la khreh ia phi ka jaka, ngan wan pat bad ngan shimti ia phi ha lade hi, ba ha kaba nga long ma nga, phi ruh phi lah ban long".
Ym don uno uno ruh u nongseng niam uba lah ban kular ia kine kiei kiei kiba u Jisu Khrist u kular.
Kane ka pynshisha ia ka jinglong Blei ba shisha jong u hi.
Bad u la pynkhreh ruh ia kata ka jingkhawai ynda un wan shaw ia la ki jong ki briew ban ialam sha kata ka jingkhawai shongkurim u Khun Langbrot.
To ngin ia kmen bad ngin ia shad kmen bad to ngin ia ai ka burom ha u, naba ka jingshongkurim u Khun Langbrot ka la jia bad ka tnga jong u ka la pynkhreh ialade.
Te la ai ha ka ba kan da ioh kup ia ka jain linen bani, bakhuid bad ba tyngshain, namar kata ka jain linen bani ka long kein ki jingleh hok jong ki riewkhuid.
“Namar kane ngi ong ha phi da ka ktien u Trai, ba ma ngi kiba dang im ia kiba la pynsah haduh kata ka jingwan u Trai, da lei lei ngin ym ioh leit shuwa ia kita kiba la iohthiah (kiba la iap ha u Trai).
Naba u Trai hi un wan hiar na bneng bad ka jingrisa, da ka ktien sawa u angel rangbah bad da ka turoi u Blei bad kita kiba la iap ha u Khrist kin ia mihpat shuwa.
Ynda kumta ma ngi kiba dang im, ia kiba la pynsah, yn rong noh ia ngi lem bad ki ha ki lyoh, ia kaban ia shem ia u Trai ha suin bneng.
Te kumta ngin iai long junom junom lem bad u Trai.
Bad u ong ha nga “TO THOH; SUK KITA IAKIBA LA KHOT SHA KATA KA JINGKHAWAI MIET KA JINGSHONGKURIM UTA U KHUN LANGBROT".
U ong ruh ha nga, kine ki long ki ktien bashisha jong u Blei.
La pynskhem shuh da kine ki ktien.
KIBA LA SHAH KHOT SHA KA JINGKHAWAI BAD KIM WAN KI DEI KIEI?Ki dei ki riew donburom, kiba bunkam ha ka ialum spah, kamai spah,beh spah bad jingsngewbha jong ka doh.
Ki kham khein kor ia ki kam jong ki ban ia kaba leh ia ka hukum u Trai Jisu Khrist.
KABA DONKAM BAN TIPHadien ka jingrongnoh u Jisu Khrist ia la ka balang sha kata ka jingkhawai ha bneng, kin don shibun ki Khristan ba la shu khot kin sah shadien.
Kan don ka jingkyndit jong kiba bun ki briew jong baroh ki kynhun balang bapher bapher.
Ha kata ka por kan don ka jingkyndit bynriew jong kiba bun ki khristan ba shu khot.
Ha i por ba lyngkot kan sdang kata ka por jong ka jingjynjar bah ba khraw ka bym pat ju jia bad ka ban nym jia shuh lano lano ruh Math 24:21.
Hapoh ka jingsynshar lahduh uta u briew jong ka pop, u khrist lamler ka ban neh 7 (hynniew) snem.
Baroh ki khristan bym shah rong kin hap ban shah shitom haduh ka jingiap.
Kin don shibun ki ban shah pyniap na ka bynta ka jingphla jong ki, ha ka por ba synshar u khrist lamler.
Yn tip ia ki kum ki martal jongka jingjynjar bah bakharaw.
“BAD LA AI HA U IA KA BOR SYNSHAR BAN SAH SAWPHEW AR BNAI" bad yn pynkut ia ka jingsynshar jong u da kata ka jingwan arsien u Jisu Khrist ha Jerusalem.
“SUK UTA U BAN BAM JINGBAM HA KA HIMA U BLEI" LUKE 14:15Jer 30:5, Dan 12:1, Math 24:21-29Kane ka jingthoh barit ka kyntu ia ki balang khristan na sor ban leit sha ki jaka nongkyndong kiba ka jingshai jong ka Kospel u Jisu Khrist kam pat ioh jaka shisha.
Ka thain Raid Mawja ba tang 10-15 km na Pynursla, ka dang dei ka thain kaba donkam eh ia ki khristan na sor ba kin pynpaw ia ka jingieit Blei ba shisha ha kito ki briew.
Plie ia ki jaka ai jingsumar (health care centre) ha ka rukom ne ka dur ba kynja khristan, bad kiwei kiwei ki lad ki lynti kiba donkam, kiba lah ban pynpaw ia kata ka jingieit jong u Blei ba kynja khristan.
Lada ki balang khristan ha sor ki lah ban tei ia ki ingmane ba rem dor da ki klur, kan eh aiu ban phah ia ki shipai khristan (Christian soldier) sha kito ki jaka ba dang dei ban leit, ban pynbor ia ki ban wan ha ka jingkhawai shongkurim u Khun Langbrot u Blei.
Pynlut bun shah sha ki kam leh isynei, ban ia kaba tei ingmane.
,.
Haba nga pule ia kane ka dkhot na ka salm 22:6, nga shem ia kawei ka jingphylla ha ka Salm baroh kawei, haba nga pule ia ki Salm na kiwei kiwei ki lynnong nga shem ba ki kham bun ki thoh shaphang ki jingduwai kyrpad, ki jingiaroh, bad ki jingsngew thuh u brw ia la ka Pop.
Hynrei kane ka salm 22 ka long kaba khampher na kiwei pat ki Salm, namar ka syriem ia ki pharshi ka jingiathuhlypa kum ki prophet ia kaei kaei ka ban sa wan bad ka ban sa long hadien ha bud.
Bad haba nga pule kham bniah ia kine ki kyntien ha kane ka dkhot kine ki kyntien ki pynphalang ia nga sha ka Diengphna U Khrist naduh ki kyntien sdang Jong kane, ha ka dkhot kaba 1 nyngkong bad kumjuh ruh ha ka dkhot 16 – 18 ki thew beit sha ka jingshah shitom u Khrist.
Ngin ia phai khynniat sha kane ka dkhot ba 6, U Dabid haka ne ka dkhot u pynshong dor ia u briew bad u Khñiang ka long kaba eh shibun ban pyrkhat ia kane ka kyntien, ka jingkylli ka mih hangne,, Hato bad u Khñiang aiu kein yn pynshong dor ia U Briew? Namar hangne la shu thoh beit tang u khñiang khlem da jer kyrteng u khñiang aiu aiu.
Nangta haba pule shuh shuh nga shem ruh ba u Dabid u thoh ia kiwei kiwei ki jait mrad ha kane ka salm 22 shaphang U Masi (12 dkhot) U Sing (13) bad ki ksew (16) hynrei kaba kham phylla bad sngewshem jingeh pat ka long halor kane ka dkhot 6 ba u ong Hynrei nga, Nga long U Khniang te ym u briew.
Nga la pyrshang ban wad bniah na kiwei kiwei ki jingthoh halor kane ka dkhot hynrei ka eh ban ioh bun kim don jingbatai bad kaba nga shem tang kawei ka kot kaba la thoh da U Wyatt I Yatborn u thoh khyndiat shaphang ka wei na ki jait khniang.
Kata ka Khñiang saw hain hain (Crimson Grup) Kane ka khniang ia kaba la tip ha ka sobjek Saian kum ki Coccus Ilicis kaba don mynta ha ki thain duriaw Mediterranean bad kham bun eh ha ri Israel.
Kane ka jait khñiang ka long ka Jing thaw barit, bad haba nga la pyrshang ban wad bniah na ki kor ki bor Jong ka Internet nga shem ba kane ka khñiang ka jingheh jong ka kam palat ia u Shying Motor, bad haba pyrshang wad bniah shuh shuh ia kane ka khñiang katkum ka jingthoh u Yatborn nga shem ia kane ka khñiang ka don ia ka jinglong ba phylla bad ka don ia kine ki jinglong :-Haba nga pyrkhat ia ki jinglong jong kane ka khñiang nga shem ba ka don ka khubor ba phylla ha ka jingpyni ne pynpaw ia ka dur jong ka namar ba ka pyni ia ka jingshah shitom U Khrist ha ngi.
U Isaiah u ong (,52:14) Ka khmat jong u kaba kham sniew ban ia uno uno u briew.
Kumba long katei ka khñiang kaba kiew ha u dieng ban pynmih ia ka um saw na ka bynta ban ia da ia ki khun bad iap noh ialade kumjuh ruh u Jisu Khrist u leit mon sngwbha (Ioan 10:18) ban kiew ha ka diengphna ban pynmih ia ka snam ba kordor na ka bynta jong ngi ki nongpop kiba iap ha ka jingleh palat ban pyllait im ym dei ki prek kiba bat ia u ha ka diengphna hynrei dei ka jingieit bah Jong u ia ngi.
Kum ia Ka jingsuit rong jong kane ka um saw ka khniang la pyndonkam ha ki Tabernacle kumta ruh da ka snam u Khrist la siewspah ia ngi bad la pynkup ia ngi da ka jinglong lyngdoh ba kynja mynsiem (1pet 2:9) Kum ka bthing lieh ba mih na ka khñiang ka thew ia Ka jingjngem snam u Jisu Khrist kaba la pynkhiah ia ngi (Isa 53:8) Ngi ioh long Kiba sait lieh na ki pop, dei ba kum kane u Dabid u pynsyriem ia U Jisu Khrist bad ka Khñiang.
Para samla baieit tengteng bunsien ha ngi ka jingshah U Trai Jisu halor ka diengphna ka long tang kum ka khana sngwsynei kaba ngi pule sngewtynnad ia ka hynrei ngi klet ba ka dei ka jingshah namar jong nga jong phi.
Ngi ju pyrkhat mo ba U Jisu u pyrta Ko PA Jong nga (2)Kane ka ka kyntin ka long ka jingiam u briew ba la not khop bad ka jinglanot jong u kam dei namar ki kam ba u leh hynrei namar ki Kam ba ngi leh.
(2Kor 5:21) Hynrei ha ka Diengphna namar ba u long ka pop Jong ngi.
To Ngin puson bad pyrkhat ia la ka jingim wat shah ba yn ialam noh ia ngi da ki bor bymman Jong u Soitan kumba u la siew spah ia ngi da ka jingieit wat shah ia Ka mynsiem kan long kum u Judas ba die noh ia la u kynrad.
Shwa ban pynkut ia kane ka jingthoh halor kane ka phang to Ngin puson ka ktien u Blei ka ong ha ka gospel (Ioannis 3:16) Naba u Blei u la ieit katta katta ia ka pyrthei katba u la aiti noh ia la u khun ba la kha marwei, Ba u ei u ei u ba ngeit ha u un ym jot shuh………….
hynrei un ioh ka jingim kaba bymjukut.
U Blei un kyrkhu ia phi.
Ka Jaiñtia Dorbar ka dei kawei na ki Seng kaba la rim tam ha Rilum Jaiñtia kaba la palat shispah snem mynta.
Ka jingseng ïa ka Jaiñtia Dorbar ka long da ka jingthmu ban pynïatylli lang ïa ki khun ka Ri Jaiñtia baroh kawei kum kawei ka jaitbynriew, ha kaba ki jingthmu jong ka, ka long ban ïada, ban pynneh pynbha ïa ki hok ki riti jong ka jaitbynriew, ban kyntiew ïa ka longbriew manbriew ha ka ïoh ka kot, ha ka bam ka sa, ha ka koit ka khiah, ha ka jingnang jingstad, ha ka shonglang ka sahlang, ban kdup ïa ka jinglongkhuid longsngur ka jaitbynriew bad kiwei de ki kam ki ban kyntiew ïa ka jaitbynriew na ka por sha ka por.
Ha ka por ka jingsynshar ki Phareng, ka Jaiñtia Dorbar ka long ruh ka Nongkren (Organ) na ka bynta ki paidbah jong ka Ri Jaiñtia ha kaba ïa dei kam bad ka Sorkar Phareng.
Ha ki Dulir kiba une u Nongthoh u ïoh na ka Ophis u Doloi Nangphyllut, Labang-Nongphyllut Doloiship, la shem ba ïa ka Jaiñtia Dorbar ïa kaba la tip ha kata ka por kum ka “ JAIÑTIA UNION" la seng ïa ka ha kaba sdang jong ka snem 1900 (shihajar khyndai spah) ha kaba ki Nongseng jong ka, ki kynthup ïa u Woh Hamilton Gatphoh, Rev Siang Blah, Rev.
Samuel Challam, Rev.
Shai Roberd Manner, u King Gatphoh, u Kiri Dkhar, u Siangkdung Laloo, u Jones Passah, u Blung Tamaha bad kiwei de ki Rangbah.
Ïa ka “JAINTIA UNION" la pynkylla sha ka JAINTIA DORBAR" ha ka snem 1921 (shihajar khyndai spah arphew-wei) ha ka jingïalang jong ka kaba la long ha Iungwalieh Lulong (Dulong) Jowai.
Naduh kane ka snem kumba paw na ki jingthoh, ka Jaiñtia Dorbar ka long ka Synjuk jong ki Doloi ka Rilum Jaiñtia.
Ka Jaiñtia Dorbar hapoh ka jingïalam jong u Woh Lowel Gatphoh (uba long ruh u MLA uba nyngkong jong ka Ri Jaiñtia hapoh ka “NEW REFORM"), u Hamilton Gatphoh, u Blung Tamaha bad kiwei.
Ka Jaiñtia Dorbar ka la trei shitom naka bynta ka jingbha, ka jingroi jong ka Ri Jaiñtia, ka Jowai Sub-division ha kata ka por.
Na ki jingthoh la shem ba naduh kane ka snem 1921, ka Seng ka la don la ka jong ka Riti treikam (Constitution) kaba teh, kaba khum ïa ki dkhot jong ka Seng.
Ha ka jingïaid stet bad kylla jong ka juk na kawei ka por sha kawei ka por, ka seng ka la sngewdonkam ban thaw thymmai ïa ka Riti treikam jong ka khamtam kaba ktah ïa ka Aiñ bad ka nongpateng jong ka jaitbynriew ïa kaba ki Phareng ki shu pynrung jubor na ka bynta ka jingbit jingbiang ka jingsynshar jong ka, ïa kaba ym shym la long kumba la buh la seng kat kum ka saiñpyrkhat da ki longshwa manshwa.
Ha ka snem 1934, ka la don ka jingdawa kaba jur na ki dkhot jong ka seng ban revise ïa ka Riti treikam jong ka seng, hynrei ym shym la lah tat haduh u September 1940, ha kaba la aiti ïa ka kam ban krat lynti ïa ka Constitution ha ki ‘riew rangbah kiba la jied kynsai kiba kynthup ïa u ma  Iang Pariat, ma L.
Khyriem ( u MLA kham hadien), ma W.
S.
Shullai M.
A, B.
L bad ma R.
K.
Tariang L.
M.
P.
Da ka jingtrei shitom jong ki la lah ban pyndep ïa ka Riti treikam ha ka 12 tarik December 1940, phewse ïa kane ka Riti treikam jong ka seng ym shym la lah ban pynlong kam kat kum ka jingthmu jong ka Seng na ka daw ka jingkylla stet ka por, ka Thmabah pyrthei kaba ar bad ka jingïaleh laitluid jong ka Ri India na ka jingsynshar ki Phareng.
Ha ka jingwan jngoh u Premier jong ka Assam ïa ka Jowai ha ka snem 1948, la pynim biang ïa ka Jaiñtia Dorbar ha kaba ka Seng (Jaiñtia Dorbar) ka la buh hakhmat u Premier jong ka Assam ba ïa ka Ri Khat-ar Doloi ym dei shuh ban pynpait pynpra, hynrei kan long kumba ka long mynshwa.
Ka Jaiñtia Dorbar ka la ujor tyngeh halor ka jingthmu jong ka Sorkar Assam ban phiah ïa ka Ri Jaiñtia ha ki ar- bynta ïa kaba la tip kham hadien ka “DISTRICT MIKIR BAD NORTH CACHAR HILLS.
"       Ha ka 1st August 1951, la pynim bad pynskhem biang ïa ka Jaiñtia Dorbar, ha kaba ka la revise biang ïa ka Riti treikam (Constitution) jong ka kaba ïadei dur bad ka por.
Ka Seng ka la jied ruh ïa ki nongmihkhmat kiba kynthup ïa u ma L.
Khyriem, ma S.
Bareh, ma J.
Roy, ma B.
M.
Shulai, ma N.
Rymbai, ma Katsing Challam, ma Kistibin Rymbai, Dr.
D.
Pyrbot, ma Span Suchiang (Doloi Raliang), Dr.
K.
R.
Tariang bad kiwei.
Haba pule na ka Constitution jong ka Seng (Jaiñtia Dorbar) ka kyndon kaba 111 (2) jong ka Riti treikam jong ka Jaiñtia Dorbar ka la kren shai ba kino kino ki ban long ki dkhot jong ka Jaiñtia Dorbar ki lah ban long dkhot tang kito ki bym dei jong kano kano ka Seng Saiñ   pyrthei (Political Parties).
Lada uno uno u dkhot ka Seng Saiñpyrthei, u kwah ban rung dkhot ha ka Jaiñtia Dorbar u la dei ban iehnohkam (resign) na ka party kaba u don pynban wat la katta ruh ha ka snem 1960, ka Jaiñtia Dorbar baroh kawei ka la pynïasoh ïalade (affiliated) bad ka seng Saiñpyrthei, ka All Party Hills Leaders Conference (APHLC).
Ka Umsaw jong ka All Party Hills Leaders Conference, ka la rah kynting ïa ka Jaiñtia Dorbar na uwei u Mawlong sha uwei u Mawlong bad ka la pynthiah ïa ka kaba ïap bad na ka liang ki dkhot ka Jaiñtia Dorbar ki la rah Krong bad thang shnong dep rukom ïa ka Jaiñtia Dorbar pynban ka tynrai jong ka kam pat ïap.
Ha ka snem 1969, ka Jaiñtia Dorbar ka la im biang ha kaba ka pyrshah ïa ka jingpdiang ki Rangbah APHLC ïa ka Autonomous State, kaba la pynhap biang ïa ka Thaiñ Labang-Nongphyllut (Block-I) bad ïa ka thaiñ Nongtung Khyrwang Block-II ki bynta ba dei hok jong ka Jowai Sub-division jong ka Unted Khasi & Jaiñtia Hills bad ka Mikir Hills (Karbi-Anglong ba mynta) ha kaba u ma I.
Gilbert Lytan (I.
G.
Lytan) u long u Secretary jong ka bad kham hadien la nangpynskhem da u ma Edwingson Bareh bad pynmih de ïa u Kot Khubor “U JAINTIA".
Katba nangïaid ka por ïa ka Jaiñtia Dorbar la pynim bad pynkylla kyrteng na ka por sha ka por.
Na ka Jaiñtia Union sha ka Jaiñtia Dorbar bad na ka Jaiñtia Dorbar sha ka Jaiñtia National Union (JNU) bad ka la kylla na ka Sengbhalang sha ka Seng Saiñpyrthei hapoh ka jingïalam jong u ma H.
Britain Dan (H.
B.
Dan), ma G.
D.
Pde bad kiwei.
Haba ka Jaiñtia National Union (JNU) ka la pynduh pyndam ïa ka kyrteng jong ka Jaiñtia Dorbar, ki Doloi jong ka Rilum Jaiñtia kim kwah ba kane ka Jaiñtia Dorbar kan duh kan dam noh bad hapoh ka jingïalam jong u Doloi Laian Kynjin, Doloi Elaka Jowai, Doloi Oni Dkhar, Doloi Elaka Raliang, Acting Doloi Brit Mikhael Samaiang, Acting Doloi Nongphyllut, Doloi Yiang Dkhar, Doloi Nartiang bad kiwei, ki la mih na ka Jaiñtia National Union (JNU) bad pynim biang ïa ka Jaiñtia Dorbar, ha kaba u Doloi Laian Kynjin u long u President jong ka.
Hadien ka jingkhladnoh u Doloi Oni Dkhar, ïa ka kam Doloi ha ka Elaka Raliang la shimti da u Doloi Kwor Suchiang bad ka Jaiñtia Dorbar hapoh ka jingïalam jong u Doloi Laian Kynjin bad u Doloi Kwor Suchiang, ka Jaiñtia Dorbar ka la pynïasoh bad ka Jaiñtia Welfare Union (JWU) hapoh ka jingïalam jong ka kong Phidalia Toi.
Ha kane ka por i kumba ka Jaiñtia Dorbar ka la duhnoh hadien ba ka la pynïasoh bad ka Jaiñtia Welfare Union, pynban ka Jaiñtia Dorbar ka khie im biang hapoh ka jingïalam jong ki katto katne ngut ki Rangbah, kiba kynthup ïa u ma Kat Pde, ma Tngen Dkhar, ma Kartus Lakiang, ma Bran Suchiang, ma Noren Talang bad kham hadien sa ki jong u ma Sawang Lamurong MDC, ka Jaiñtia Hills Autonomous District Council bad kiwei.
Ïa ka Jaiñtia Dorbar la seng ha ka snem 1900, ka Seng kaba ieng na ka bynta ka Jaitbynriew, kaba pynneh pynsah ïa ki Riti ki Dustur jong ka.
Haba nga la ïoh pule na ki jingthoh kiba don ha ka Bui jong ka Elaka u Doloi Nongphyllut bad haba la pyrshang ban buddien ïa kane ka seng (Jaiñtia Dorbar), la shem ba ha ka jingphaloh jong ki Seng Sainpyrthei kane ka Seng (Jaiñtia Dorbar) ka shah rah kynting ha kiwei pat ki Seng Sainpyrthei bad hating hating la ïohi kumba ka la ïap, ka la duh ka la dam, phewse ka dangim haduh kine ki sngi naba ka tynrai jong ka kam pat ïap.
Hapoh ka jingïalam jong u ma H.
E.
Pohshna MLA, kane ka seng (Jaiñtia Dorbar) ka la ïoh mynsiem ha kaba ki dkhot jong ka ki la nangbun nangbun bad la nangplie ïa ki Sub-dorbar ha manla ki Elaka Doloi jong ka Rilum Jaiñtia.
Hadien ka jingkhladnoh u ma H.
E.
Pohshna, ïa ka Jaiñtia Dorbar la shimti da u ma Tngen Dkhar kum u President jong ka, hadien ka jingkhladnoh u ma Tngen Dkhar, ïa ka kam President la shimti da u ma Sawang Lamurong MDC, JHADC bad hadien ka jingkhlad jong u ma Sawang Lamurong ïa kum ba long mynta haduh ba pynmih ïa kane ka jingthoh, ïa ka kam President ka Jaiñtia Dorbar la shimti da u ma Wonderful Shullai.
Ka Jaiñtia Dorbar ka dei ka Seng bhalang kaba la rim tam ha Rilum Jaiñtia, kaba la seng naduh kaba sdang jong ka snem 1900 bad don ka jingkyrmen ba hapoh ka jingïalam jong u ma Wonderful Shullai ba kane ka seng (Jaiñtia Dorbar) kan nangïaid shaphrang.
Sa shisien pat, nga ai khublei ia phi ki nongpule baieid, kiba long ki paradoh parasnam jongnga bad nga kwah ban iakren ne iasam lem ia kaei kaba don hapoh ka dohnud jongnga kaba nga don ka jingsngewkhia kaba jur kaba ngam lah ban shu kun tang halade, khlem da pynpaw pyrthei lem ba kiwei pat kin sngewthuh shaphang kane ka bynta kaban long ka jinghikai bad kum ka jingsneng jingkyntu ban bishar ia ka long briew manbriew ha ka imlang -sahlang, ki shnong -ki thaw, ka RI bad ka jaidbynriew hi ruh.
Nga ngeit phin pule da kaba pynshongdor bad bishar thik pa thik ,ka long ne em ka jingshisha kumba ngi iohi da la ki Jong ki khmat jongngi.
1.
Kawei ka jingiohi jongnga ka long ba ka ktah ia ka bormet -borphad jongngi.
Ka rta badang ki khat kata 15 shaneng la ia shongkha,teng teng nga iohi ba bun ki shu pynheh wat ka certificate ruh namar sheptieng da leit ha ki hospital ne kiwei ki kam ioh shah pynshitom ha ki bor sorkar.
Ka rta dang dei ban heh ban san ha ka rynieng-ryniot, hynrei la shu kut noh namar ba kyrkieh ka shongkha.
Ka jingmut jingpyrkhat ruh kam pat iar ne kotbor bad bunsien ka wanrah ia ki jingeh babun ha ka longing- longsem.
Tang ka por samla ym pat kynjoh ne ban lehkmen ia ka aiom samla ruh khlem pat iohbha ,la poi sha ka jinglong tymmen, duh lut ki jingkmen ha ka por samla.
Sa sdang sa ka bynnud ba la iaidlait ia ka aiom samla haba kiwei ki ioh ban lehkmen ba sa babe shyrta.
2.
Kawei pat kaba nga shem ka dei ka jingpepskul shiteng por(drop out).
Ki kmie ki kpa bapli ki pynlut da ki hajar ban pynnang pynstad bad khmih lynti ia kaba bha na bynta ki khun, hynrei lehnohei haba ki khun ki pynsepei ia ka spah jongki da kaba ki jam noh shakhmat ha ka shongkha- shongman bad shu iapoi hi, sa iathuh da ladep ka kam.
Katno ki kmie- ki kpa ki jaw ummat bad pangnud na bynta la ki khun,bad don ruh ba hap kit khunrei namar bym shong bym sah ryngkat bym pat lah bsa namar dang khynnah.
Bun ki longing hap kit ki kmie- ki kpa khamtam ki khun kynthei.
Ka jingpule shu sepei tang shiteng por khlem phuitda eiei ia ki kmie- ki kpa.
3.
Kawei pat ka dei ka jingduk- jingkyrduh kaba wan lynshop ha ka longing- longsem bad imlang – sahlang.
Bun ki longing namar ka shongkha khynnah, sa bym donkam – donjam ynda la ioh sa ki khun tang ban pyndap ka bam- ka dih la shitom, lada dei lei bym biang ka bylla, bun da ki khun la bun sa ka jingiania iamai bym lah pyndap,ngam sa ha ka dih -ka bam (kyiad),jot ka jingim bad iap shiteng por namar ka jingduk- jingkyrduh bad bym shongsuk ha ing- hasem.
Ban phah skul ia ki khun -ki kti ruh jynjar, rem sa bai skul, yn pyndap ka bam ne bai skul, sa ka juk mynta hap pynbiang sa ka mobile ynda ki la pule kham shajrong ne leit pule shabar shnong.
Kane ka dei ka jingeh ba ngi hap pyrkhat bha ko ki samla khamtam kiba dang rit ka rta shuwa ba ngin ryngkoh sha ka kyrdan longkmie- longkpa.
Teng teng ngi shem ba namar bym lah bsa ba la bun sa ki khun ym banse hap phah shong shakri ingbriew noh ia ki khun heh ne phah pep skul shiteng bym lah bsa.
Katno ka jingsngewsih ia ki khun bapli kiba thrang ban trei shitom bad angnud ban kynjoh sha ki kyrdan ka nam ,hap sangeh noh shiteng por.
Hato ngi ju pyrkhat ne em ia kane ka bynta kum ki paradoh – parasnam ha ka jingim jongngi.
4 Kaba khatduh pat ka jingioh jongnga kadei ka jingpyniap shiteng por ia ka jingim.
Kata ka long namar bym suk ki kmie- ki kpa ba dang khynnah palat ,jaka ban kohnguh ia jingsneng jongki, hynrei kwah ban iaid hala ka mon, bad lada ym suk kloi ban pyniap noh ialade (suicide) da ki bun rukom.
Don ruh kiba kloi ban pyniap ia I khyllung ha kpoh da kaba buhrieh ne ym kwah pynpaw pyrthei, kane ka wanrah ia ja jingduhnoh is ka jingtiplem bad sa mih ki jingsniew laiphewjait- laiphewrukom ha ka imlang- sahlang.
Dei halor kitei ki daw ba ka wan ka jingeh – jingjynjar , jingjot- jingpra ha ki longing- longsem jongngi bad kumjuh ha ka imlang- sahlang.
Ngin da khan da it bniah ban lait na jingjynjar babun bad bad ban nym babe hadien ba ngi la kynjoh sha ka kyrdan longkmie- longkpa,to ngin kyndit bynriew bad pynshongdor iala ka jingim kum ki paradoh-parasnam bad kum ka jaidbynriew baroh ban kiar na kane ka shongkha khynnah khnang ba ka lawei jongngi kan long kaba suk – basain bad ki khun – ki kti kin iaryngkat lem bad kiwei pat ha ki bynta bapher bapher.
Khublei shibun ia phi ki nongpule baroh.
sngewbha seh pynthaw kawei ka poitri na ka bynta jong nga shaphang ka shongkha khynnah.
sa phah ha u email id-.
Nongpoh: Mynta ka sngi ki bor distrik ka Ri Bhoi ha ryngkat ka jingiatreilang bad ki bor Pulit, ki la pynlong ia ka jingsam Mask sha ki paidbah ha kylleng ki bynta jong ka sor Nongpoh, kaba dei ruh ka jaka kaba bun ki nongleit nongwan bad kiba thied ba pet.
Ha katei ka sngi, ki briew na ki Bor Distrik bad pulit ka Ri Bhoi, nalor ka kam kaba ki la leit ban sam ia ki mask ne ki jingkah shyntur, khnang ba ki paidbah kin ioh ban pyndonkam, ki la pynsngewthuh ruh sha ki paidbah halor ka jingdonkam ba kin deng ia ki mask, ban leh ia ka Social Distancing, kaba sait kti khah khah, khnang ba ka jingthmu ka sorkar ban tehlakam ia ka jingsaphriang u khniang jingpangwCOVID-19 kan long kaba jop.
Ki briew na ki bor distrik ki kynthup ia ka Kong F.
M Lakiang bad ka Kong H.
Hynniewta, kiba dei ki EAC jong ka Ri Bhoi District, katba na ki pulit ki kynthup ia u Bah P.
S Marwein, CI ka Nongpoh Police Station, u Bah N.
Wahlang, OC ka Nongpoh Police Station lem bad kiwei de.
Haba iadei bad katei ka jinghiar surok na ka bynta ban sam mask bad pynsngewthuh halor ka Social distancing, ka Kong FM.
Lakiang, ka la ong ba ka daw hi kaba la pynlong ia ki bor distrik bad pulit bad kin hiar hi dalade ban sam mask bad ruh ban pynshai halor ka social distancing, ka dei hadien ba la iohi bad lap ba bun ki paidbah kim kohnguh ia ki jingbthah ka sorkar, kata ban deng ia ki jingkah shyntur bad ruh ban leh ia ka social distancing, kaba long kum kawei na ki lad ban iada na ka jingsaphriang u khniang jingpang COVID-19.
New Delhi: Ka tnat ka koit ka khiah jong ka sorkar India, ka iathuh ba kiba ioh pang  coronavirus, ki la poi sha ka 52,952 bad sa 1783 ngut kiba iap.
Haduh mynta kiba don jingpang, ki 35,902ngut bad kiba la jem ki long  15266 ngut.
Ha Pakistan, ki don 1,523 ngut kiba dang ioh pang thymmau bad baroh kiba ioh pang ki long 24,073  bad kiba iap ki poi sha ka 564ngut.
Ngeit ne phim ngeit paralok ba ki briew jong ngi ki sheptieng tang ia u lathi jong ki pulit, ym ia ka khlam.
Ïa kata nga la iohi da la ki jong ki khmat hangne ha shnong jong ngi ha Seiñduli ba ki briew ki deng mask bad leh ia ka social distancing tang haba don ki pulit.
Ynda haba ki pulit ki la leit phai noh sha Riangdo ki paidbah ki la loit noh ia ki mask bad ka jingleh social distancing kam don shuh.
Ynda haba ki volunteer ki kylli,"Balei phim kohnguh ia ka aiñ ba la buh da ka sorkar?" Ka jubab jong ki ka long,"Ba ki pulit ki la leit.
Ngi tieng tang ia ki pulit, ia kata ka khlam ngim tieng namarba ngim iohi da ki khmat.
"Nga la iohi ia ka khubor na US kaba 4th.
May 2020, ba namarba ki nong US ruh ki tieng tang ia ki pulit, mynta hapdeng jong ka khlam corona la wan sa kita ki ngap bih ba la khot “Murder Hornets".
Kata ka khubor ka ong, “Murder Hornets with sting that can kill, landed in US.
" Published – May 4, 2020 by Doughlas Main and M.
Weisberger.
Ym pat don ba lah ban pynshisha la ia kita ki ngap la phah da U Blei ne da ki briew.
La iathuh ba kita ki ngap ba la khot ‘Hornets’ ki lah ban her ha ka jingstet kaba 40 km shikynta.
Kita ki jait ngap ki iapher shibun na kiwei ki jait ngap ne bees.
Ki bee haba ki dait briew ki iap noh.
Hynrei ki Hornet pat kim iap.
Uwei u hornet u lah ban dait bun ngut ki briew.
Bad u briew uba la shah dait ha u ngap hornet u kyllon iap beit tang mar ia shah dait.
Katkum ka khubor na Bangalore kaba 4th.
May 2020, la ong ba ki pulit ki la thait eh namar naduh ba sdang ka khlam bad ka lockdown kim pat ioh shongthait.
Kine ki pulit ki la donkam ia ka jingpynjah thait shwa shipor ba kin leit iakynduh ia kiba ha ïing ha sem bad kiba ieit bathoiñ bad kin lait ruh na ki jingpang.
Lehse ha ka jylla jong ngi ruh ka sorkar kan hap ban ailad shwa shipor ia ki pulit ba kin leit pynjahthait sha la ki ïing.
Lada kan long kumta, kine ki paidbah ha ka jylla jong ngi kiba sheptieng tang ia u lathi jong ki pulit kin sa kmen bad kin sa ioh leh mon ynda haba ym don shuh ki pulit kiba ju pyndik ia ki.
Hynrei ki paidbah ki dei ban sngewthuh ba ka jingtied lathi ki pulit ka long tang ia kiba ialeh pyrshah ym ia kiba kohnguh.
Bad ka jingtied lathi ki pulit ka pyntyrha tang khyndiat por, katba lada wan kita ki murder hornet kumba la jia ha US te ki briew jong ngi kin ym nud shuh ban mih shabar.
Namar kat kiba mih shabar kin shah kynthah beit ha kita ki jingthaw bad kin sa kyllon iap ha surok.
Ynda la wan poi kita ki murder hornets te ki briew jong ngi kin sa long kum ha ka por thma mynhyndai.
Ha ka por thma hyndai te wat lada ia ki ïingmane la plie rynghang hynrei ym don shuh kiba nud ban leit jingiaseng.
Namar kat kiba mih shabar la iohsngew sa tang ia ka jingsawa ki ktang suloi.
Kat kiba sniewbok te ia ka met jong ki la rung beit da u kuli.
Ki briew jong ngi mynta ki khñium bad sngewsih ia ka sorkar bad ia ki pulit namar ym pat shah ban plie ia ki ïingmane.
Ki la don bun ki balang ha nongkyndong kiba la pynlong jingiaseng ha ki sngi Sunday.
Tangba kim pat nud ban teh mait namar ki tieng ioh ba ki pulit kin iohsngew.
Lada ki pulit kin leit surprise visit ha ki ïingmane ha kane ka sngi Sunday ban wan ha ki balang nongkyndong, thikna kin lap ba kiba leit jingiaseng ki dap ia ka ïingmane khlem deng mask wat iwei ruh.
Hynrei ha ka por thma mynshwa te wat lada pynbor mano mano ban leit jingiaseng ki briew ki kyrngah namar ba sma kuli.
Ka long kumjuh ha ka por jong ka khlam rakot, ki briew ki shu iashong rieh khop ha ki ïing ki sem, namar ia kat kiba mih shabar u rakot u kem im bad bam beit.
Thik kum kita ki jakoit pan syiem hyndai na u blei Jupiter ki bym hun ia u thlong, ynda la wan sa u kbeit pat kat kiba mih shabar kin shah bam beit.
Haba phai sha ki kam niam ruh ki briew jong ngi ki tieng tang ia ki Pastor, ki tymmenbasan, ia ki Phadar, ki sister…ia u Blei te ym don ba tieng.
Don kiba ong, “Ïa u Blei ngim iohi, katba ia ki nonghikai niam jong ngi te ngi da iohi da la ki khmat.
" Kita kiba smat ban leit jingiaseng ruh ki leit tang ban pynsngewbha ia ki nongialam niam hynrei ym ia U Blei ubym lah ban iohi.
Ki long thik kum ki khynnah skul kiba khreh kot tang haba iohi ki nonghikai bad ki kmie ki kpa.
Kane ka jinglong ki briew jong ngi ban sheptieng tang ia kiba da iohi da ki khmat doh ka buh jingma shisha ia ka ri bad ka jaitbynriew.
Ka por ka dang plie ia ngi ba ngin kyndit bynriew noh shuwa ban dier bad ha shuwa ba kaba kham shyrkhei kan wan jia.
To kyndit thiah noh ko para ri ioh ba ngin babe dier por.
Sa uwei u nongpang COVID-19, uba dang shu ioh hynnin ka sngi ha Assam bad baroh kiba ioh pang, ki la poi sha ka 45 ngut.
U Himanta Biswa Sarma, myntri ka koit ka khiah ka Assam, u iathuh ba utei uba dang shu ioh pang, u dei uba na  Cachar district.
Haduh mynta, kito kiba dang don ia katei ka jingpang ha katei ka Jylla, ki long 10 ngut.
La iathuh ba ki don 34 ngut kiba la ioh jingkoit, kiba shah sumar ha ki hospital bapher jong ka Jylla.
Katei ka jingpang, ka la shim ia ka jingim jong uwei u briew ha Assam.
Lehse kin don kiban ong: kane kalong kabym lah long.
Hynrei da kaba pynshongnongrim bha īa kane ka jinglong jingman kaba mynta pat kabym pat itikna, kane ka phang kan long ka mat kaba ngin hap ban īapyrkhat biang sa shisien shuwa ba ngin ong ba kalong ‘kabym lah long.
’ Ne hato ngin īa-ong lang kumba ong u Delhi Chief Minister ba ka Delhi kan hap ban plie noh bad ba ki briew kin hap ban īa-im lang bad ka Khlam COVID-19?Hato ka nongpynīapbriew (killer) namarba kadei ka nongpynīapbriew kan pyllait-im īangi, haba ngi la ailad hi īaka ba kan pynīap īangi? Kumno kan lah ban long ba ngin hap ban īa-im lang bad ka nongpynīapbriew? Kumno ngin shlan thurmur ban kheiñ kamkai īa kaei kaba ki riewstad ki ong ‘Ki biej ki īatur sha kaei ba ki angel ki tieng’ ne “The fools rush where the angels fear?" Hato mangi ha kane ka Jylla ruh ngin īa lehbiej lang ne ngin īabud lang īa kiwei pat kat hapdeng jong kat kane ka saw ka sian kaba itieng da shisha shisha? Balei ngi dei ban shu ailad beit tang īa kito ki ‘high profile persons’ bashitengkhlieh ba kin rai hi beit katba ki mon halor ka lynga ka pisa jongngi? Kum ki kmie ki kpa jong ki khynnah skul, ngi donkam ba kin da kylli lem shuwa nangi lada kala long ne em ban pynlong skul noh.
Balei ki kwah ban pynlong skul noh, ban kñia da ki khun jongngi sha kane ka Khlam? Ki kwah aīu na kane ka Khlam – ki scheme, ki project bad ki fund ban pynriewspah īano īano? Hato ka lahbiang ba kin īapyrkhat stad hi tang para maki? Hato ha kano kano ka State la ai ‘hok’ tang īa ki riewpawkhmat ba kin shim rai? Hato ngin shu īahun beit kumto wat lada kin pynbor īangi ba ngin long beit tang kum ki mraw bakohnguh-sneng jong kane ka ‘Inflated and Corrupt Commodified Education System’ (ICCES) kaba kyrkieh lynter? Kane ka “ICCES" bakyrkieh lynter jong kane ka juk DEVIL-LOVE-MEN (development) leilei, namarba kalong kaba ‘khlem Blei-khlem moral,’ kam nang shuh ban pynīajngai īalade na ka pap ka sang (taboo) bad na ka saw ka sian (dangerous evil).
Balei? Namarba ka khlehbiej pisa! Kane, nyngkong ka kyntiew stet īa ki briew wutwut kum ka ding baklang da ka bor jong ka pisa, bad ynda ki briew kila ingkhong ne kylla riewbymman pat ka sa pynhap īaki arsut shapoh pyrthei kum u dpei bapynjakhlia (polluting ash) ban lehsniew shuhshuh īa ka pyrthei.
Dei na kata kadaw ba ki sa mih ki briew kiba pyrta shla: ‘JINGSTAD, JINGSTAD, JINGSTAD, WAT LADA NGIN KYLLA MRAD!’ Nga pat nga ong “ym donkam jingstad da kaba thom īa ka pap ka sang bad īa ka saw ka sian, namar ka basniew kam ju pynkha īa ka babha.
" Bad mynta ngim donkam shuh ban pynkynmaw ba ngi don hapdeng jong ka jingīalehpyrshah bad ka bor jong ka pap ka sang bad jong ka saw ka sian, na kadaw jong kane ka Khlam Coronavirus.
Hato kam dei ka pap ka sang bad ka saw ka sian ba ngin pynngat jingpang-khlam halade bad ba ngin pynbit pateng pat īaka sha kiwei de? Hynrei kidon pat ki ‘riew-khlem-khlieh (headless philosophers) ha kane ka juk ‘devil-love-men’ kiba kwah ban ai jingnang jingstad īa ki briew da kaba thom khnang īa ka sang jong ka saw ka sian (ignore taboo and head towards danger).
Kiba kum kine ki briew kidei kitei ki biej kiba īatur larlar sha kata kaei kaei kaba ki angel ki tieng, namar katba kidang pynnang pynstad īa ki briew, kidang pynlong ruh īaki ki mrad baehdohnud bad bymsngewthuh (hard hearted and indifferent brutes) jong ka imlang-sahlang.
Hato katei ka “ICCES" bakyrkieh lynter bad kitei ki headless philosophers jongka kim la wanrah sha ngi īa kane ka Juk Riewkhlaw bathymmai (Modern Barbarism) kaba pynehdohnud bad kaba pynlong khlemakor (īa ki briew)? Kumta wat hapdeng jong kane ka Khlam bashyrkhei ruh ki buid kti buid kjat ban plie skul noh, khnang ba ka PROJECT EVIL jongki kan dup jop khambun ban īa ka PROJECT GOOD jong u Blei.
Nangta, hato ki bor-skul (kiba dei ki atiar bakhlaiñbor jong katei ka ICCES bakyrkieh lynter) kin lah ban pyntreikam īa ka ‘Social Distancing’ hapoh classroom jongki? Hato ki classroom jongki kilong kum ka pla-jri (flexible rubber duct) kiba lah ban pynheh bad ban pynrit ha kajuh kapor, khnang ban pynngiam lut īa ki khynnah skul baroh ha kawei ka klas na kadaw jong ka Social Distancing ne ka Jingpynīajngai kaba ymdei ban duna īa ka shi mitar iwei na iwei pat? Hato ruh kin lah ban block ne ban khanglad īa kane ka Lyer-Khlam hapoh classroom ne hapoh ki madan īalehkai (playground) jongki? Hato kin pynlong skul hapoh madan wat lada kan slap ne lyer? Lada ki khynnah skul kin īohpang flu ne khieshoh lane baīongkhlieh bad suhkhriat namarba la pynshah (expose) īaki ha u slap bad ha ka lyer, kin leh kumno? Hato kin siew bai dawai, ne hato kin phah īaki sha ki quarantine centre, namarba ki dak ki shin (symptoms) jong ka Khlam COVID-19 ruh kilong kum kitei ki jingpang?Khyndiat sngi mynshuwa, kumba nga la thoh ha kato kawei pat ka article jongnga, nga la īoh jingtip ba kadon kawei ka skul ha kane ka Jylla kaba la pyrshang ban pynbor īa ki bor District, da kaba thoh shithi sha ki Deputy Commissioner, ba kin ai jingbit īaka ban pynlong skul noh wat hapdeng ba ka ri India bad ka pyrthei hi baroh kawei kidang don hapdeng jong ka Lockdown ban īakhun pyrshah īa ka Khlam Coronavirus.
Balei ka leh kyrkieh kumne, hato kadei ka skul jong ka jingbiej ne kadei ka skul jong ka jingstad? Hooid, kadei ka jingshisha ba ngam don kano kano ruh ka jingsngewshun īa katei ka skul bad ngam don hi ruh kano kano ka jingīaithuh-ithaw bad katei ka skul.
Kadaw kaba nga la wanrah īa katei ka skul ha ki kotkhubor kalong tang namarba nga don īa ka jingthmu bakyrpang, bad kata kalong ban īakyllur lem ne ban pynpeitmat lang īa kiwei kiwei ki skul baroh.
Kumta ngi hap ban kylli īa kine ki jingkylli: Hato ki skul kiba kum kitei ki burom ne em īa ka jingim bakordor jong ki khynnah skul? Hato ki skul kiba kum kitei ki tip ne em īa kato ka jingong kaba ong “Health is Wealth" bad ka mut kumno? Hato kane ka kyntien imsngi ka thew khim jinglong (narrow view) beit tang īa ka jingīoh spah jong ki briew ne ka kham thew īar-jingmut (broad view) īa ka jinglong bakoit bakhiah pura jong ka met bad ka mynsiem jong ki briew shimet-shimet bad jong ka imlang-sahlang baroh kawei (wholesome health of both the individual person and the society as a whole)? Lada ki skul kiba kum kitei ki burom īa ka jingim bakordor jong ki khynnah skul bad ba ki tip ne sngewthuh ruh īa katei ka jingong “Health is Wealth," balei pat ki mut ban thom īa ka sang jong ka saw ka sian kaba don ha kane ka jingma bakhraw, ka Khlam Coronavirus, da kaba ki kwah ban pynlong skul noh?Ha u snem 2002, kata 18 snem mynshuwa, lakhie ka khlam SARS (Severe Acute Respiratory Syndrome) hapoh Guangdong province jong ka China kaba la pynīohpang īa palat 8000 ngut ki briew bad kaba la pynīap īa kumba 800 ngut tam naki.
Tang katta.
Ha u snem 2012 pat, lakhie biang sa kawei ka khlam ha Saudi Arabia īa kaba latip kum ka MERS ne ka Middle East Respiratory Syndrome.
Kane ruh kala pynīohpang īa 2,494 ngut ki briew bad kala pynīap 858 ngut ki briew ha katei ka ri.
Kane ruh, tang katta.
Hadien kumba 2 snem eiei, kata ha u snem 2014-15, kala mih pyrthei biang sa kawei pat ka jait khlam ha Boenda District kaba don hapoh jong ka Democratic Republic of Congo, īa kaba latip kum ka Ebola.
Kane ka khlam Ebola kalong kaba kham khlaiñ ban īa kitei artylli haneng namar kala pynīohpang haduh 28,000 ngut tam ki briew ha katei ka ri bad kala pynīap īa kumba 11,000 ngut tam napdeng jongki.
Katba kane ka Khlam COVID-19 pat kala sar syndon īa jan baroh kawei ka pyrthei – kala pynīohpang khlam īa kumba 38,22,860 ngut ki briew bad kala shim īa ka jingim jong haduh kumba 2,65,076 ngut ki briew ha ka pyrthei kat haduh mynta (Worldometer data), bad kadang īai bteng ruh ban īaid shaphrang ha kaban pynīohpang bad ban pynīap īa ki briew bad ym pat lah ban ong tip haduh lano kan kut ne īap noh.
Na katei, ngi lah ban sngewthuh ba kane ka Khlam COVID-19 kam dei tang ka khlam rit kaba kum kitei ki khlam ba lajer kyrteng haneng, hynrei kadei ka Khlam rakot (Great Pandemic) kaba bam briew ym tang īa kano kano ka ri hynrei kaba bam briew naphang kat īa kiba lehsting bad kibym biang ha ka jingpynkhreh ban īakhun pyrshah īaka.
Kane ka pyni ba ka pyrthei baroh kawei kadang don ha ‘ka saw ka sian’ bajur (grave peril of uncertainty) kabym pat long ban sngewtikna tip kan jia aīu lashibit lashai, ynda haba ka miet basangem kala leit noh bad ka step bapynkthang kala wanphai biang da ka jingtim bathymmai.
Wat long kiba ehdohnud ban kheiñtroiñ īa kane ka Khlam Corona kaba mynta namar kadon haka īa ka jinglong kaba sangem bha – nalorba kalong kaba lah ban buhrieh īalade, kalah ruh ban dang khie-im biang bun bunsien wat haba ki briew kila dep koit.
Kham pyrkhat khia īa kane, ba ngim lah ban buh īa ka jingim jong ki khun jongngi ha kaei kaei kaba long kum jingkhalai nusib.
Namarkata, ngim dei shuh ban pyrkhat shaphang ka jingpynlong skul noh mynta u snem.
To tip ba une u snem 2020 udei u snem PANEMIC YEAR ne u snem jong ka Khlam bah.
Kumta īa une u snem bamynta baroh uwei ngi dei ban aiti lut noh (totally dedicated) tang ha kaba īakhun tyngeh īa kane ka Khlam Coronavirus.
Lada ngi bynnud īa une u snem basniew, ngin sa dang lutksan shuhshuh ha baroh ki liang, naduh ka pisa tyngka jong ka sorkar (government exchequer) haduh ki jingim briew bad kane kan sa pynbabe sah īangi shi jingim.
Ka Sorkar kadei ban pyndonkam īa ka bor jongka ban khang noh shisyndon īa baroh ki skul ha kane ka Jylla īamynta u snem!Ka khlam COVID-19 kumba la ong, kam dei kum kano kano ka jait khlam kaba rit ne tlotbor, kaba ktah tang īa kano kano ka ri ne tang īa kano kano ka kyntoit-ri, īa kaba ngi lah ban kheiñsting.
Kane ka Khlam kadei ka khlam bah jong ka Pyrthei salonsar ne ka Global Pandemic.
Kumta, lada ngi kheiñsting ne lehshngaiñ, kan thwet kylla biang īangi nadien kum ka dngiem kaba la shah pynthut hano hano, lane, kan wanphai biang sha ngi kumba shad tawiar ka Pyrthei ha u axis jongka, ne kumba wanphai biang ka step ba pynritmynsiem na ka miet badum īongngit kaba lah dep leit.
Īamynta hi, ngim pat dei eh ban shu shaniah byrie-shala beit tang ha ki jingong jong ka sorkar ba ngi la jan jop īa kane ka khlam, hynrei ngi dei ban da īohi dalade shuwa bad ba ngin sngewhun ruh īa kata ka jingīohi jongngi, ba kane ka khlam kala dep kut ne duhjait.
Ka sorkar ruh kam dei ban sngewpoh (humiliated) da kaba ka pynsngap lang īa ka sur jong u paidbah shuwa ba kan pynmih īa kano kano ka hukum kaba īadei bad ka jingplie noh īa ki skul, kam dei ban pyrshang ban shu ‘dictate’ beit namar ka jingstad bapynseisoh (meritorious insight) bunsien ka ju wan na u paidbah paidlang (ymdei u paidbhur).
Īa ki course/syllabus ngi dang lah ban pyndep lano lano ruh; kaba kongsan eh mynta kalong ba ngin īada ne tyngkai (preserve) shuwa īa ka jingim bakordor jong ki khun jongngi namar kidei maki kita ki “Lawei" jong ka ri bad ka Jaitbynriew.
Ki longshuwa jongngi ki ong “Prevention is better than cure," kaba mut ka jingsumar lypa ka kham bha ban īa ka jingpynkhiah.
Mangi ki longmynta pat kiba īohi īa ka jingtriem jong kane ka khlam ngi ong: ‘Protection is better than school,’ kaba mut, ka jingīada ka kham bha ban īa ka jingleit skul.
Bad kine baroh artylli kine ki jingong kidei ban īaīaid lang ryngkat-ryngkat ha kine kisngi katba kane ka khlam kam pat kut ne īap, namar ka jingsumar lypa kaba khlem don ka jingīada kam lah ban long kaba pura ha kaban pynīoh īa ka jingshngaiñ ha ki khun jongngi kiba dang leit skul bad kumta, ka jingleit skul kadei ban wan hadien ynda haba kiei kiei baroh kila shngaiñ biang (ban īamih paidbah sha ki lynti bad ki surok).
Hynrei na kaei kaba ngi la īohi ha ki kotkhubor, kiba pynsngew synjor mynsiem, la sngewthuh ba ka sorkar ka kwah ban pynlong skul noh ha kine ki bnai ban wan, malumala ha ki bnai June-July.
Kane ka jingpyrshang (attempt) kalong kaba ma! Hato ka sorkar ruh ka kwah ban īohi īa ki khun jongngi ba ki īohpang bad īap ha kane ka Khlam? Hato ka sorkar ruh ka sngap tang īa ki jingaijingmut jong kitei ki bor-ICCES bakyrkieh lynter bad ba ka ñiewbeiñ pat īangi ki kmie ki kpa? Hato kito ki kmie ki kpa kiba ha kajuh kapor kidei ki nonghikai skul kim sngewthuh khambha īa kane ka jingma bad īa ki jingeh jingdiaw kiban mih naka? Maki ruh kidei ban pynmynjur īa ka Sorkar Jylla ba, na kadaw jong kane ka Khlam bah Pyrthei, ka jinglong jingman kumba kalong mynta kam pat shah ba ngin plie noh īa ki skul mynta u snem bad ka Sorkar Jylla kadei ban pynmih īa ka hukum kaba long katkum kane ka jingaijingmut.
Ban sot na ka article bamynshuwa: “Ka jingshisha ka sah, ba ki khun jongngi kin ym īap ne kin nym kylla biej noh wat lada yn khang īa ki skul baroh shisnem mynta u snem; hynrei dei ban pynkiew klas beit īaki da kaba pynjari da ka Jingpyrkhat bakham kyrpang na ka bynta īabaroh ki khynnah jong ka skul (Extraordinary General Grace system should be considered).
Katba īa ka jingminot jongki pat, khlempep, ngin sa īohi ha ka result jong u snem uban bud ynda haba kila shong ha ka klas kaba kham hajrong – kiba minot te kin pass beit, hynrei kibym minot te kin fail ne sah klas.
" Ñiuma, īa Ka batam baduna na kane nga ieh ha ka jingstad jong ka Sorkar ba kan shat kan kheiñ pynbiang.
Ha kajuh kapor, ki bor-skul baroh kiba don hapoh jong kane ka Jylla kidei ban klet noh shuwa īa kaban pynlong skul mynta u snem, kum ka jingīaleh baradbah pyrshah īa kane ka Khlam bah!Kaba dei!!!!.
Ka don ka jingbthei jong ka lyer ha ka jaka shna dawai jong ka  LG Polymers ha  Visakhapatnam, kaba la pyniap ei ia 5 ngut ki briew, ba kynthup ia uwei u khynnah.
La leit kit mar mar ia ki spah ngut kiwei pat, sha hospital ha katei ka nongbah, namar ba ki king khlieh, ki kynroi prie bad ki shitom ban ring bad pynhiar mynsiem.
Ka jingbthei jong katei ka jaka shna dawai, ka dei ha ka por 2.
30 mynstep bad la iathuh ba ki don sa 20 ngut kiba shitom jur.
La pyni ha ki dur bad ki video, ba ki don bun phew ngut kiwei pat kiba ia kyllon ha surok bad ha lynti iaid, namar ba ki khie tlot, na ka jing her katei ka lyer.
Nongpoh: Ka khubor kaba la ioh ban kren na kiba bun ngut ki riew paidbah, la ong ba ki don ki Nonkhaii jhur kiba dei ki Khasi, ki bteng ban leh ia ki kam Khaii jhur jong ki, da kiba ki iatreilang bad ki bar jylla kiba sah ha ki thain Sunapur Assam, kata da kiba ki pyndonkam lyngba ka surok 14Mer Byrnihat bad mih sha ki shnong kiba don ha katei ka thain Sunapur.
Ki la don kiba ong, ba ki iohi bad lap ba kitei ki Nongkhaii ki shah leh ia katei ka kam khaii ha ki por kaba baroh ki briew ki dang iohthiah lyngai, kata ha ki por 2 haduh ki por 4 baje ei ei mynstep, da kaba shim kabu halor ka jingbym don kiba ap pahara ia katei ka surok, ha kaba ynda ki la dep ban thied jhur na kitei ki briew kiba sah ha katei ka thain Sunapur, ki la wan pat ban die ha ki shnong bapher bapher kiba don ha Ri Bhoi.
Lah ruh ban kdew hangne, ba ka sorkar jylla ka la pyrkhing bha ia ka leit ka wan ki riew paidbah, kata da ka jingthmu ban khanglad ia ka jingsaphriang u khning jingpang COVID-19, ha kaba la khang wat ban leit na kawei ka Distrik sha kawei pat kiba don hapoh ka jylla, hynrei kitei ki riew shim kabu kiba khlem pyrkhat ne burom shuh ia ki jingbthah ka sorkar, kim salia ban leit kam wat shaduh u pud u sam ka Assam, kaba dei ruh kawei na ki jylla hapoh Northeast kaba don bun kiba la ioh ia u COVID-19.
Ha ka jingshisha katei ka surok na 14Mer sha Sunapur, la dep ban khang na Meghalaya bad Assam ruh kumjuh, hynrei ka long pat kaba sngewlyngoh ban iohsngew na ka sur jong kiba bun ki riew paidbahm, ba ki dang don ki Nongkhaii Khasi kiba dang bteng ia ki kam Khaii jhur ka jong ki, da kaba ki iatreilang bad ki Bar Jylla kiba na Assam.
Jowai:Ka jingpynkiew dor ia ka Petrol bad Diesel ka la pynlong ia ka Jaintia Cement and Clinker Transporters’ Association (JCCTA) ban sngewbitar namar ka jingduhnong ha ka kit ka bah ban pynpoi ia ki mar ki mata kylleng ka jylla bad wat sha kiwei pat ki jylla lada kut noh ka lockdown.
“Kumba long mynta ka dor jong ka Diesel ka long T.
67.
45 tyngka shi litar katba ka petrol pat ka long T.
74 tyngka shi litar.
Kane ka jingkiew dor ka umphniang kali ha kane ka jylla ka long na ka daw ba ka sorkar jylla ka la pynkiew ia ka khajna jong ka Added Value Tax", la pynpaw u ma Balen Thubru, President ka JCCTA lyngba u kyrwoh khubor.
“Ngi kum ki trai trok kiba pynpoi ia ki mar ki mata kylleng ka jylla bad sha bar jylla ngi don hapdeng ka jingduhnong kaba khraw namar kane ka jingkiew dor ka umphniang kali", u la bynrap.
Utei u nongialam ka JCCTA u la kynthoh ia kane ka sorkar ka bym shym la pyrkhat satia ia ka iap ka im ki trai trok.
U la iathuh ba ka sorkar ka la dep ban buh ia ka dor bai kali haba shallan ia ki cement bad clinker hapoh jylla bad shabar ruh katkum ka Notification jong ka tnad Transport hynrei ki company dewbilat bapher bapher kiba don ha East Jaintia Hills kila pynkhein bad khlem da burom satia ia kane ka hukum jong ka sorkar jylla.
Katkum ka dor jong ka sorkar lyngba ka Notification kaba naduh u August 2018, ki Company Cement ki dei ban siew ia ka bai kali kaba shongdor T.
0.
70p ha ka shiton na ka bynta shi kilometer.
“Hynrei kitei ki Company ki la kyntait ban burom bad ban pyntreikam ia katei ka hukum ka sorkar", la ong u ma Thubru.
Ka JCCTA ka la dawa ba ka sorkar ka dei ban pynhiar dor ia ka umphniang ban im lang u paidbah bad ki trai trok bad ban hukum tyngeh ia kitei ki Company ba kin pyntreikam noh ia katei ka dor ba la buh da ka tnad Transport.
Shillong: U myntri rangbah ka jylla Meghalaya u Conrad K Sangma, uba dei ruh u National President ka National People’s Party (NPP) mynta ka sngi u la ong ba ka jing mih noh saw ngut ki MLA ka NPP na ka sorkar Manipur kan nym don jing ktah ia ka sorkar Meghalatya ba lamkhmat da ka NPP.
Lah ban kdew ba ka sorkar Manipur ba lamkhmat da u myntri rangbah u N Biren Singh jong ka BJP ryngkat bad ka jing iatreilang bad ka NPP, ka la khyllem noh hadien saw ngut ki MLA ka NPP bad lai ngut ki MLA ka BJP ki la weng noh ka jing kyrshan iaka sorkar Manipur bad thmu ban ai jing kyrshan noh ia ka Congress.
“Ka jing mih ka kynrum kynram hapoh ka jylla Manipur kadei na ka daw ba kam biang ki nongialam bad ruh na ka jing bymhun shimet jong ki MLA kiba weng noh ka jing kyrshan ia ka sorkar u N Biren Singh" la bynrap u Conrad K Sangma.
Na ka liang u Coinrad K Sangma u la ong ruh ba ka jing jia ha Manipur kam don jing ktah ia ka sorkar Meghalaya ba lamkhmat da ka NPP, namar baroh ki seng sainpyrthei kiba don haka sorkar synroplang ki ia sngewthuh jingmut.
U Conrad K Sangma u la ong ruh ba ka jing jia ha Manipur kam don jing ktah ia ka NPP, ha ka ilekshon MP sha Rajya Sabha kaban long ha ka 19 tarik jylliew 2020 namar baroh ki MLA ka sorkar synroplang MDA ki la shim ka rai ban ai jing kyrshan beit ia u kyrtong ka NPP u Dr.
W.
R Kharlukhi.
Haba jubab halor ka sienjam ba u MR un shim kum u National President ka NPP, U Conrad K Sangma u la iathuh ba shen ar ngut ki National Secretaries ka NPP kin hiar sha Manipur na ka bynta ban iakren halor ka kynrum kynram.
Ka jingdie kyiad ha Rajasthan, ha ki ar sngi ba ladep, ka la poi sha ka T.
196klur.
La iohi ba ki don bun bah kiba ieng lain ha ki dukan bapher, na ka bynta ban leit thied kyiad bad la iathuh ba ki don haduh 85 percent, kiba thied da ka kyiad phareng, katba kiba dih kyiad lieh, ki duna bha, namar ba kim don shuh ki nongbylla.
Ka sorkar Rajasthan, ka kwah ban plie noh ia ka jingdie ia ka kyiad phareng, namar ka ai khajna haduh T.
10,000 ia ka sorkar bad ka pynmih pisa T.
1,200 klur ha ka shibnai ha katei ka Jylla.
Ha kawei pat ka liang, U  Gulab Chand Kataria, u nongialam liang pyrshah, ula ai jingmut ia U Ashok Gehlot, myntri rangbah ka Jylla, ba un ailad ban leit on ia ka kyiad ha tyngkong iing jong ki nongdih bad la iathuh ba katei ka jingai jingmut jong U Gulab, ka ioh ruh ia ka jing kyrshan jong kiba bun ki kynthei ha katei ka Jylla, namar ba ki kham sngew shngain ban dih kyiad ha iing, ban ia kaba leit thied hi na ki dukan.
U myntri rangbah ka jylla u Conrad K Sangma, mynta ka sngi, u iathuh ba ka sorkar shen kan sa sdang noh ban die lilam noh ia u dewiong ba 2 lak MT lyngba ka Coal India Limited (CIL).
U myntri rangbah ka jylla u iathuh ba dang shen ka sorkar ryngkat bad ka Coal India Limited (CIL) bad ka Metal Scrap & Trading Corporation Ltd (MSTC) ki la pynlong ia ka jing ialang na ka bynta ban wad ki lad lynti na ka bynta ban ioh die noh ia u dewiong.
“Lehse ha ki 10 sngi hadien ba ka MSTC ka la dep ban pynbiang ia ki kyndon na ka bynta ban ioh die noh ia u dewiong, ka sorkar Meghalaya lyngba ka CIL ka lah ban sdang noh ia ka jing ia die lilam" la bynrap u Conrad K Sangma.
U myntri rangbah u la iathuh ruh ba ka sorkar Meghalaya lyngba ka jing lah die ia u dewiong ba 2 lak MT ka lah ban ioh nong haduh 20 klur tyngka bad haduh 500 klur tyngka na ka jing shalan ia u dewiong ba 32 lak MT.
Kumban shu pynkynmaw tang hapoh ka East Jaintia Hills u dewiong ban die u don haduh 75,000 MT, 50,000 MT ha West Khasi Hills, 25,000 MT ha South West Khasi Hills bad kumba 50,000 MT ha South Garo Hills.
Shuwa ban poi sha katei ka phang ba nga la pyni haneng, nga kwah ban pynpaw tiak ia ka kyrdan jong ki nonghikai skul kiba la nangkylla katkum ka jingtyllun ki shaka jong ka por.
Ha ka por ba nga dang khynnah rit eh, ha shnong jong ngi ha Nongkrong la wan hikai skul nyngkong da u babu uba dang pass class-I uba na ka shnong Patharkhnang.
Kham hadien pat, la pynsangeh noh ia uta u babu namar u dang rit kyrdan.
Kumta la wan sa u babu ba la pass class-III.
Hadien katto katne snem la pynsangeh ia u namar ba u dang rit kyrdan.
Kumta la wan hikai sa da u babu ba la pass class-VI uba na Nongmyllam.
Ha ki M.
E.
School ruh uba bit ban long Headmaster u dei uba la pass class-X.
Hynrei ha kane ka juk thymmai pat, ka sorkar kam shah shuh ia kiba dang rit kyrdan ban hikai skul.
Wat ia kito ki nonghikai kiba la trei 20 bad 30 snem, hynrei kiba ioh duna 45% ia ka P.
U.
C ne class-XII ka sorkar kam shah shuh ban hikai.
Hangne nga kwah ban kylli ia ka sorkar jong ngi bad ia ki nongmihkhmat – Hato phi thaw aiñ tang ia kiwei? Ïalade pat balei phim thaw aiñ, ka kyrdan kaba kumno ba ki nongmihkhmat ki dei ban don? Katkum ka jingiaid jong ka por, la dei ban da buh da ka kyrdan ne qualification na ka bynta ki nongmihkhmat jong ngi khnang ba ka jylla jong ngi kan kiew stet ha baroh ki liang.
Haba nga pyrkhat marwei, nga iohi ba ka kyrdan jong ki nongmihkhmat jong ka jylla jong ngi ka kylla khongpong haba ia nujor bad ki nonghikai skul.
Haba ngi kyrtiang dien ia ka mynnor, ki nongmihkhmat ka jylla jong ngi ki long shisha kat ki nongmihkhmat.
Peit ia u J.
J.
M.
Nichols Roy, u Martin Majaw, u H.
Hadem, u B.
B.
Lyngdoh, u G.
G.
Swell, u S.
D.
Khongwir, u Garnol Massar, u H.
S.
Lyngdoh, u B.
Pakem, u Peter Marbaniang, u Capt.
Williamson Sangma, u Purno A.
Sangma bad kiwei kiwei, ngi da i hun shisha.
Ki long shisha kiba stad, ba shemphang bad ka kyrdan ruh kaba biang.
Hynrei nga lyngngoh ba mynta pat ki la nang bun ki nongmihkhmat kiba nangrit nangrit ha ka kyrdan pule.
Hato kane kam long mar pyrshah bad ki nonghikai skul?Ka sorkar ka la buh ryntih shuwa ia ki nongtrei sorkar naduh khlieh haduh kjat ha la ki kyrdan kyrdan.
Hynrei katba nangiaid ki por, wat kito kiba la pass M.
A, M.
Phils, etc.
ki hap ban trei ia ka kam chowkidar, peon, driver…Haba ka sorkar ka buh da ki kyrdan ia ki nongtrei bapher bapher, balei mo kam buh noh da ki kyrdan sa ia ki nongmihkhmat? Ka kam saiñ hima sima ka dei kaba kongsan tam ha snieh pyrthei.
Kumta, la dei ka por ba ka sorkar kan da buh noh da ki kyrdan ba thikna na ka bynta ki nongmihkhmat.
Kita ki kyrdan ki long kumne: M.
P.
dei ban long kiba la pass M.
A ne M.
Com ne MSc shaneng, MLA dei ban long kiba B.
A.
ne B.
Com ne BSc shaneng bad MDC dei ban long Class-XII shaneng.
Ka long kaei kaei kaba pynlehraiñ ia ka jaitbynriew Khasi, Jaiñtia bad Garo hapoh kane ka jylla jong ngi ba katba nangiaid ki sngi ki por, ba ia ki nongtrei sorkar bad ia ki nonghikai skul la thung sa tang ia kiba la biang kyrdan, katba ki nongmihkhmat pat la nangjop kham bun pynban da kiba dang rit kyrdan kiba long ki heh saipan.
Kane ka pyrthei ka dei ka pyrthei Social Media.
Kumta ia ka jingduna jong ki nongmihkhmat haba ki kren phareng la iohsngew, iohi bad peit da baroh ki briew ha kylleng ka pyrthei.
Hato kane kam dei ka jinglehraiñ ia ka jylla jong ngi?To ngin ia kylli mynta.
Balei ba ki nongmihkhmat jong ngi ki nangrit nangrit ha ka kyrdan katba nangiaid ki por? Hato kane kam dei da ka jingbieit ki paidbah nongjied?Nga iohi ba wat ha ki jaka sor bad khap sor ruh ki paidbah mynta ki khmih lynti tang ia ka bainong shisngi ha ka sngi thep vote, kim pyrkhat shuh na ka bynta ka burom jong ka ri bad jaitbynriew.
Kumta bun ki nongmih khmat jong ka jylla jong ngi ki nang tang ban sam skhim, hynrei kim nang ban saiñdur na bynta ka ri.
Nga kynmaw ia uwei u nonghikai uba la pass B.
A.
naduh ka snem 1963, uba hakai ha kawei ka Upper Primary School Adhoc.
Hadien ba u la trei ha kata skul 45 snem ka M/C ka la pynsangeh noh ia u namar ba u la tymmen.
Nga isynei ia u namar ba ha ka por u la shongthait u la jaw ummat namar um ioh eiei shuh.
Ka sorkar jylla jong ngi imat kam sngewsynei ia ki nonghikai skul.
Imat ka sorkar ka kwah ba ki nonghikai skul adhoc kin iap noh mar ia kut ka kam hikai.
Ka la dei ka jingong jong uwei u paralok jong nga uba ong, “Give us pension or poison.
"Katba ki nongmihkhmat jong ngi pat wat lada kim ler katno katno ruh, haba ki jop tang shisien bad hapoh 5 snem kim shym kren ha ki dorbar assembly wat shi kyntien ruh, ka pension jong ki pat ka nangkiew nangkiew.
Hato kane kam dei ka jingleh shiliang khmat?Ban pynkut ia kane ka khubor, nga kwah ban pynkynmaw ia ka khubor kaba dt.
16 tarik Jylliew 2020, ba kat u myntri jong ka sorkar um tip ia ka shnong Ampata la ka hap ha ka jylla Meghalaya ne Assam.
Kumta u shu ong ruma ba katei ka shnong ka hap ha ka Assam.
Namar ka jingkren ruma jong u myntri sorkar, ka la pynlong ia u Syiem ka Hima Jirang ba un hap ban pynshai bad pynshisha ba katei ka shnong ka hap ha Meghalaya.
Hato kata kam pynlehraiñ ia ka jaitbynriew?Para ri, hato phi hun ba ka kyrdan ki nongmihkhmat kan nang hiar arsut? Ne phi kwah ba kin nangkiew artet kum kiwei ki nongtrei sorkar bad ki nonghikai skul? Ki nongmihkhmat jong ngi ki dei ban long kiba stad, bashemphang bad kiba la biang ka kyrdan khnang ba ka ri jong ngi kan kiew stet ha kiba bun ki liang.
Lada ki nongmihkhmat ki kham duna ban ia ka kyrdan jong ngi, kata ka mut ba ngi dang long kiba bieit, kiba matlah bad kiba kyllut.
Kaei kaba phi kren, ka dei lut.
Kumban bsuh shi laiñ ia kaba phi thoh, ka jingbym don kyrdan ne jingpule ki nongmihkhmat, hateng hateng ka pynshlur ia ki nongshong shnong ban ym ia leit skul noh, namar khlem jingpule ruh lah ban long nongthawaiñ lada don ka pisa.
Balei kim buh kyrdan iaki nongmihkhmat namar ki shaniah ha ngi ki paidbah namar iaki la jied ma ngi te ka shong ha ngi ki nongjied ban bishar tangba ki nong shong shnong jong ngi pat ha baroh hi ki constituency namar ba biej pisa palat kimbna shuh shaphang kata tang ba dei u candidate riewspah ym pher la u long kumno2 ruh ia uba lah nang lh stad,ba shemphang bad donburom pat klet noh shwa namar ba um long uba pahuh pahai.
Na kata ka daw ka jylla jong ngi ka hiar ha ki liang baroh bad ym pat I don jingkyrmen ba Kan kiew ne don jingkylla.
Ko ki nongjied sngewbha ia kynditbynriew noh khnangba ka jylla jongngi kan ym iap.
U Amarinder Singh, myntri rangbah ka Punjab, ula ong ba ka sorkar India, ka dei ban bthah ia ki shipai jongka, ba kin pyniap ia 3 ngut ki shipai jong ka China, lada jia ba ki siat iap ia uwei na ki shipai jong ka India.
U Amarinder Singh, u jubab ia katei, halor ka jing iadei bad ka jing ia kynad, kaba jia ha the Galwan, hapdeng ka India bad ka China.
Ha kawei pat ka khubor, ka tnat kam poh iing ka sorkar India, ka iathuh ba ka jing iakren, ka dang iaid mynta hapdeng ki ar tylli ki Ri, ban pynduna ia ka jingdon ki shipai ha ki jaka khappud hapdeng ka India bad ka China, khamtam ha Ladakh.
U Anurag Srivastava, uba dei u nongkren jong ka tnat bar ri, u iathuh ba ym don satia, uwei ruh u shipai, uba jah ha ka jingialeh ha ha Galwan.
Ha kawei pat ka khubor, u myntri iada ri, U Dr S Jaishankar, ula iathuh mynta ka sngi, ba ki shipai, kiba don ha khappud, ki dei kiba don tiar siat suda.
Haba jubab ia ka jing kynnoh jong u Rahul Gandhi, U Jaishankar, u ong “Kito kiba don ha Galwan, ha ka 15tarik Jylliew, ki don ia ki tiar siat.
Hynrei ka dei ka jing iateh, kaba naduh u snem 1996 bad 2005, ba ym dei ban pyn donkam da ki tiar siat, haba don ka jing ia kynad".
Ha Asansol jong ka jylla West Bengal, ki dkhot jong ka seng BJP, ki la khie bitar jur ia U Xi Jinping, President jong ka China, na ka jing ia shoh kaba dang shu jia ha Ladakh, hynrei ha ka jingthang tyngshop, ki la kum thang bakla, ha kaba ki la thang pynban da ka dur jong U Kim Jong Un, uba dei u nongialam jong ka North Korea.
La sngewthuh ba kitei ki dkhot jong ka seng BJP, ki ithuh bakla ia ka dur jong U Xi Jinping, da kaba ki shim da ka dur jong U Kim Jong Un.
Kitei ki la ia mih paidbah bad ki la thang ia katei ka dur bad ki da ia pyrta ruh, ba dei ban sangeh noh ia ki tiar ki tar, kiba la pynmih na China.
Shillong: Hynnin ka sngi ka Sohra, ka ioh slap haduh 243.
4milimetre bad katei ka dei ka jingkhein, kaba naduh 8.
30 mynstep haduh 8.
30 mynmiet.
Ha katei kajuh ka por, ka jing hap slap ha Shillong, 33.
3mm, katba ha Umiam, ka jinghap slap ka long 32.
4mm.
Mynta ka sngi ka jinghap slap ha Sohra, haba khein naduh ka por 8.
30 mynstep haduh 5.
30 janmiet, ka long 63.
2mm, katba ka jinghap slap ha Shillong, ka long 9.
1mm bad ha Umiam, ka long 8.
9mm.
Ka tnat peit mariang jong ka sorkar India, ka iathuh ba ka jinghap slap lashai ka sngi, kan long kaba jur bha ha ki bynta jong ka Jylla.
Hadien ka jing ia shoh ki shipai India bad ki shipai China, kaba la pyniap ia 20 ngut ki shipai India, U  Ramdas Athawale, myntri ka sorkar India, ula ai jingmut mynta, ba dei ban khang lut noh ia baroh ki restaurant bad ki hotel, kiba shet bad kiba die ia ki jingbam China bad nangta ba dei ban sangeh noh ruh, ha kaba pyndonkam ia ki tiar kiba mih na China.
“Ka China, ka dei ka Ri, kaba la shet kylla.
Ka India, kam dei shuh ban pyndonkam ia ki tiar kiba shna ha China.
Ki jingbam China ha ki restaurant bad ki hotel, dei ban sangeh shi syndon bad nangta ki dukan ba die ia kitei ki jingbam, dei ban khang shi syndon" ong U Athawale, ha ka tweet jongu, hadien katei ka jingjia jong ka jing ia shoh ki shipai India bad ki shipai China, ha ka them Galwan jong ka Ladakh.
Shillong: Ka Jylli Pyrkhat Kam (Executive Committee) jong ka Dorbar Khliehshnong, Hima Sohra ka la shim ïa ka rai halor ka jingïataisani bha ba ka jingwan tuid khah khah jong ki nongwanjngohkai pyrthei ha kum kane kapor ba don ka jingsaphriang jong u khñiang jingpang corona virus ka buh shibun ka jingma ïa ki nongshnongshnong bad ïa ka Jylla hi baroh kawei.
Te kumta ka Dorbar Khliehshnong, Sohra ka la hukum ba kam pat shah ïano ïano ban wan shangkai ha ki jaka da dang hap hapoh ka adong synshar jong ka,kum sha kshaid Noh-Ka-Likai ter ter, lynti ban leit sha kshaid Daiñthlen bad baroh ki jaka jong ka Dong Khliehsnong, Sohra.
Te da kane la hukum ba kino kino kiba leh pyrshah yn ai sha ka bor jong ka aiñ ryngkat bad ka kuna.
Te na liang ka Dorbar Khliehshnong ruh kyrpad ïa ki shnong ba marjan ruh ban peit pyrman bha bad trei ryngkat ha kaba ïa dei bad ka jingwankai beaiñ jong ki briew na kiwei pat ki jaka khnang ba kan ym wanrah kano kano ka jingsyier jingsmiej ïaka thaiñ hi baroh kawei.
Shillong: Ka JSU Mynso unit mynnin ka sngi ka lah ioh biang ban bat sa san tylli ki truck ba kit palat palat pud kiba wan na ka shnong Barato kiba iaid lyngba ka jingkieng wah myntang kaba don ha ka shnong Mynso.
Kine ki truck kiba don ia u number ML 04 B 8721, ML 04 B 2274, ML 11 2113, ML 05 F 3671, ML 04 5847 kidei kiba kit shyiap ia Lakhon Phawa.
Ka seng ha ka lai tarik jong mynta u bnai ka lah kem ia ki artylli ki truck kit palat pud jong u Lakhon Phawa, hynrei sngew lyngngoh ban iohi ba une ujuh hi briew ulah phah biang ia ki truck mynnin ka miet khlem da burom shuh ia ka kyndon ba lah pynmih da u District Magistrate.
Kane ka jingkieng kala ai jingshakri ia u paitbah da ki phew snem bad kaba pyniasoh ia shibun tylli ki shnong.
Ka seng ka lah ong ba lada kane ka jingkieng ka khyllem noh ha kano kano ka por mano ban kitkhlieh ia ka hato yn maramot ia ka da ki riewshimet ne da ka tnad PWD jong ka Sorkar.
Ka seng ka lah buh da ka ehjahar pyrshah ia kine ki truck ha 8mer Police Outpost ban leh ia ki katkum ka ain.
Shillong:  Ka District Magistrate, Ri Bhoi District, ka la weng noh ia ka jingteh kyndon ia ki 13 tylli ki long iing, kiba don ha Umsamlem, ha ka dong Khliehshnong, kiba don jing iadei bad u tymmen, uba leit sah hospital ha H Gordon Robert Hospital, Shillong.
Ka kyndon, ba la buh ia kitei ki long iing, ka long na ka bynta 14 sngi bad mynta la ailad ba kin ia leit ia wan, kumba ju long.
Katei ka hukum, la pyn kylla noh hadien ba la lap ba u tymmen, uba dei na katei ka shnong, ba um dei satia, uba ioh pang Covid 19 bad utei u dang shah sumar ha katei ka Hospital, haduh ha kine ki sngi.
Ha kajuh ka por, la bthah pat ia ki paidbah, ba kin dang iai bteng ban ia jngai para briew, ban nym ia shong bun briew hajan jong ki dukan,  ban sop khmut sop khmat  bad ban nym biah ha ki jaka paidbah.
Ka World Health Organization (WHO), ka la rai ban pyn sangeh shwa, ha kaba pyndonkam ia u dawai hydroxychloroquine, na ka bynta ban sumar ia ka khlam  Covid-19, namar ba kam lah satia ban pynduna ia ka jingiap jong ki briew.
Katei ka dawai, ka la don ha ka jing iakren bad pyrshah, da ka WHO, ha ki khyndiat taiew mynshwa, wat la U President Donald Trump jong ka America, u ai jingmut ba utei u dei u dawai, uba lah ban pynjem ia ka jingpang Coronavirus.
Ha India, ka jingpang coronavirus, ka la kiew stet shibun ha ki 24 kynta ba ladep, ha kaba kiba ioh pang, ki don sa  12,881 ngut bad baroh kiba ioh pang, ki la poi mynta sha ka 3,66,946 ha ka ri baroh kawei.
Ha ki 24 kynta kiba iap, ki long 334 ngut bad baroh kiba iap, ki la poi sha ka 12,237 ngut.
Haduh mynta, ki don  1,94,324 ngut kiba la jem na katei ka jingpang bad kiba dang shah sumar, ki long  1,60,384ngut.
Ka Maharashtra, ka dei ka jylla, kaba bun tam ki nongpang, ha kaba haduh mynta, ki don  1,16, 752 bad nangta ki don sa  51,935 kiba dang shah sumar bad kiba iap ki long  5,600 ngut.
Ha Delhi, ki don 28,000 ngut kiba ioh pang haduh mynta bad sa 1,900ngut kiba la iap.
Ka China, ka don 28 ngut kiba ioh pang thymmai ia ka jingpang covid 19 bad kitei ki kynthup ia 2 ngut ha Beijing bad baroh kiba dang shu ioh pang ha ki khyndiat sngi ba ladep, ki long 161 ngut.
Nongpoh: U Bah Mayrald Born Syiem, MLA ka Nongpoh, ha ryngkat ki MDC kiba kynthup ia u Bah Balajied Ranee MDC ka Nongpoh bad u Bah Charles Marngar MDC ka Mawhati lem bad ki ophisar na ka tnad PWD, hynnin ka sngi ki la leit ban jurip ia ki surok kiba dang sahteng, ia kaba ka sorkar hi ka la pynmang ban pynbha ia kitei ki surok kiba don ha ka thain Umden bad kiba la pyniasoh sha kiba bun ki shnong kiba don ha khappud bad ka Assam.
Kitei ki surok kiba la leit ban jurip da u MLA bad ki MDC, ki kynthup ia ka surok na Umden sha Mawlong 10 km, kaba la pynmang kumba 4 klur shiteng, ka surok na Umden sha Umrang 8 km, kaba la pynmang T.
4 klur duna, nangta ka surok na Umjari sha Umtrai bad kaba la pyniasoh shaduh Umsiang, kaba la pynmang haduh T.
3 Klur tam, kiba dei ruh ki surok kiba donkam tam na bynta ki paidbah kiba sah ha katei ka thain.
Ka nongrim kaba la pynlong ia u MLA bad MDC ka Nongpoh, khamtam eh eh ia u MDC ka Mawhati ban leit jurip ia kitei ki surok kiba dang sahteng, ka dei hadien ba ki la lap ba kitei ki surok ki dei kiba donkam eh na bynta ki paidbah bad khamtam eh ia kito kiba sah ha ki shnong khappud ka Meghalaya bad Assam.
Ha katei ka jingleit jurip, nalor kitei ki nongmihkhmat paidbah, la iohi ba ki la don ruh ki nongialam shnong bapher bapher jong katei ka thain, ha kaba ki la ioh ban pynpaw lem ia ka jingeh halor ka jingbymbiang ki surok ha kitei ki shnong, kiba pyniasoh na kawei sha kawei pat ki shnong kiba don ha kitei ki thain khappud bad ka Assam.
Haba iadei bad katei ka jingleit jurip, u Bah Mayral u la pynpaw, ba ka sorkar jylla hi ka la buh ia ka thong ban pynkiew ia ki shnong ki thaw hapoh ka jylla khamtam ha kaban pynbiang ia ki surok ki lynti ki synkien kiba dei kita ki budlum jong ka roi ka par, hynrei kum ki nongialam khmat ka donkam pat ia ki ba kin leit ban jurip, khnang ban sngewthuh ia ka jingeh kaba jingshisha ki paidbah.
U Bah Charles Marngar, MDC ka Mawhati Konstituensi, u la ai ka jingiaroh ia u MLA ka Nongpoh Konstituensi, namar ka jingtrei shitom jong u na bynta ban pynurlong ia ka jingthmu ki paidbah, ha kawei pat ka liang utei u MDC ka Mawhati, u la ong ba katei ka jingbymbiang ki surok ha kitei ki shnong kiba don ha katei ka thain, ka la wanrah jingeh shisha ia ki paidbah kiba sah ha katei ka thain.
Na ka sur kaba la mih na u MLA, ki MDC bad ki ki nongialam shnong jong katei ka thain, ki la pynpaw ba ki paidbah ha kitei ki shnong, ki la donkam shisha ban ioh ia ki surok kiba biang bad khamtam eh ha kaba kum kane ka por, kaba ki paidbah kim ioh shuh ban pyndonkam ia ki surok Assam, hynrei ki hap ban pyndonkam ia ki surok ka jylla na ka bynta ban leit ban wan.
Nongpoh:Kat haduh hynnin ka sngi, ki Pulit ka Ri Bhoi, kim pat lapksai ei ei ruh em ia kiba la donkti ha kaba leit ban bret ia I khunlung ba dang shu kha, ha kawei ka jaka kaba don hajan ka CHC Umsning.
Lah ruh ban kdew hangne, ba hynnin ka janmiet ki Pulit ka Umsning Police Outpost, ki la leit ban tam ia kawei ka metiap jong iwei I khunlung ba dang shu kha bad kaba la song bha ha ka Plastik, hynrei ki la leit ban bret ha kawei ka jaka kaba don hajan ka CHC Umsning.
Haba iadei bad katei ka jingjia, ki Pulit ka Umsning, ki la leit ban tam ia ka metiap jong itei I khunlung ba dang shu kha bad kiba la rah noh sha Civil Hospital Nongpoh, na ka bynta ban leh ia kaba donkam baroh.
Haba iadei bad katei ka jingjia, ki Pulit kin dang pynlong ia ka jingtohkit kaba jur, khnang ban lap ia ka jingshisha bad ruh ban lap ia ka kmie kaba kha bad kaba leit ban bret ia itei I khunlung ha katei ka jaka.
Shillong: Myn hynnin ka sngi ka kynhun ki nong niah trok kiba kynthup ia ka Joint Action Committee (JAC) jong ka Jaintia Hills Truck Owners’ and Driver Association (JHTOA), Meghalaya Truckers’ Union (MTU) bad ka All Jaintia Cement and Clinker Transports Association (AJCCTA) mynta ka sngi ki la wan ban ia kynduh ia u Commissioner ka tnat ‘Transportation’ ban pyngsngew iaka jing bym treh ki karkhana dewbilat ban iaid katkum ka dor ba la buh bthah da ka sorkar Meghalaya.
Na ka liang u bah Nidamon Chullet u present ka JAC, u la iathuh ba haduh mynta baroh ki karkhana dewbilat, kiba don hapoh ka thain Jaintia Hills kim treh ban iaid katkum ka dor ba la bthah ka sorkar, na ka bynta ban kit ia ki dewbilat napoh ki karkhana sha kiwei pat ki jaka ban die.
“Ka sorkar Meghalaya ha u bnai kyllalyngkot ka la pynmih ia ka dor na ka bynta ban kit ia u dewbilat haka dor 9 tyngka per MT per KM lyngba ka surok siang rong, 10 tyngka per MT per KM lyngba ka surok siang maw bad haka dor 12 tyngka per MT per KM lyngba ka surok ktieh, hynrei haduh mynta baroh ki karkhana dewbilat kim pdiang ia kane ka jing btah ka sorkar" la bynrap u bah Nidamon Chullet.
Nalor kane u bah Nidamon Chullet, u la ong ruh ba haduh mynta ki kynhun ki nong niah trok kit dewbilat ki ju pyni iaka jing pyrshah tang da ka jing ia khih ba jar jar bad lada ki karkhana kim burom ia ka jing bthah ka sorkar, ki kynhun kim banse ban iakhih da kaba tyngeh kata da ka jing pakhang surok ba khlem buh por ban khanglad ia ki karkhana dewbilat ban shalan ia ki mar jong ki.
Ki dkhot ka seng JHTOA ki la pynpaw ruh ba jan baroh ki karkhana hapoh ka rilum jaintia ki kynnoh ba ka sorkar haduh mynta kam pat phah ia ka hukum ha ba dei bad ki dor na ka bynta ban kit dewbilat bad ki siew beit tang 4 haduh 5 tyngka shi MT na ka bynta shi KM.
Ha badei bad ka jing kular u Commissioner ka tnat Transport, na ka liang u Bah Nidamon Chullet u la ong ba la aiti sha ka ophis treikam DC ka East Jaintia Hills na ka bynta ban pynlong jing ialang ryngkat bad ki karkhana dewbilat bad ki kynhun ki nong niah trok ha ka 18 tarik jylliew 2020.
Shillong: Myn hynnin ka sngi u MLA ka Mawsynram u bah H.
M Shangpliang, MLA ka Rambrai u bah Kimfa Marbaniang bad u MLA Umroi u bah George Lyngdoh, ki la leit ban ia kynduh ia u Director General of Police (DGP) ka Meghalaya na ka bynta ban tei noh da ka Police Outpost ba pura hapoh Langpih bad ha Hatmadon na ka bynta ban ai jing shngain ia ki paidbah nong shong shnong.
Na ka liang u bah Kimfa Marbaniang u la ong ba ka daw ban pynlong ia ki ban wan iakynduh ia u DGP, ka dei ban buh jing kylli ha u, hato ka sorkar Assam kan wan pynwit biang ne em ia ki paidbah ha ka thain Langpih.
“Wat la mynta kam pat don ka jing shah pyndik ki paidbah ka jylla kiba sah ha Langpih, hynrei ngi ju iohi hi man ka por ka sorkar Assam lyngba ki pulit bad ki nong shoing shnong ki ju wan pyndik ia ki paidbah ha ka thain Langpih bad namar kane ka nga kum u nong mihkhmat ka thain nga dawa baka sorkar ka dei ban tei noh da ka Police Outpost ba pura ha Langpih" la bynrap u bah Kimfa Marbaniang.
Na ka liang u MLA ka Mawsynram u bah H.
M Shangpliang u la ong namar ba hapoh ka Hatmawdon ka la don ia ka Infiltration Camp bad namar ba ka dei ruh ka iew kaba heh hapoh ka thain Mawsynram bad kaba jngai tang kumba 300 Meter na ka ri Bangladesh.
“Kum shi bynta ban khanglad ia ka jing khaii tuh kaba jur bha bad ruh ban ai jing shngain ia ki paidbah kiba sah hapoh ka thain Hatmawdon, nga kyntu ia ka sorkar ban tei noh da ka Police Outpost ba pura bad ban pynkynriah noh iaka Infiltration Camp shawei pat" la bynrap u bah H.
M Shangpliang.
U bah H.
M Shangpliang u la ong ruh ba ka sorkar Meghalaya kam dei ban ai wat shi phut ruh iaka jaka ka Meghalaya sha ka Assam ne sha ka Bangladesh bad ka jing buh Police Outpost sha ki shnong bad ha ki khappud kan khanglad ia ki Pulit Assam ne ki shipai ka Bangladesh ban wan knieh jaka jong ka jylla.
Ki don sa 89 ngut kiba ioh pang Covid 19 ha Assam bad baroh kiba ioh pang ha katei ka Jylla, ki la poi sha ka  4,694.
U Himanta Biswa Sarma, myntri ka koit ka khiah ka sorkar Assam, u iathuh ha ka tweet jongu hynnin ka miet ba kitei kiba ioh pang thymmai, ki dei na ki 11 tylli ki District jong ka Assam bad kitei ki kynthup ia 30 ngut na Baksa, 20 ngut na Barpeta, 15 ngut na Kamrup bad 9 ngut na Kokrajhar District, 6 ngut na Jorhat, 2 ngut na Golaghat bad sa 2 ngut na Nagaon.
Kiba dang shah sumar, haduh mynta, ki don 2,041 ngut ha katei ka Jylla bad nangta sa 2,642 kiba la mih na ki jaka sumar.
Ha Nagaland, ki don sa 14 ngut kiba ioh pang Covid19 bad baroh kiba ioh pang, ki la poi sha 193 ngut ha katei ka Jylla, ong ka kyrwoh khubor na U Abhijit Sinha, principal secretary (home) ka sorkar Nagaland.
Baroh kiba ioh pang, ki la poi sha ka 90ngut bad sa 103 ngut kiba la jem na ka jingshah sumar.
Shillong:Ka Khasi Students Union  South Central East Circle, Pynursla ha ryngkat ka Federation Khasi Jaintia Garo People  Riwar Mihngi Circle, ka la  leit ban ia kynduh ia u MLA ka thaiñ,u bah Prestone Tynsong ha kamra treikam jong u ha Secretariat, ban iakren bad buddien ia ki jingdawa  kiba la dep pynpaw ha u, ha ki snem ba la dep.
Na ka liang ki ar Sengbhalang ki la ai khublei ia U MLA ka thain,uba long ruh u symbud myntri rangbah ka sorkar jylla namar ka jing  shimkhia bad pyntikna ia shibun ki mat ba donkam jong ka thain,kiba kum ki ar Seng ki la dep iakren bunsien na ka por sha ka por.
Ki ar Seng ki la ioh ka jingpyntikna na u MLA ba ia ka Supply Department, ka Fire Service Department bad ka Blood bank ha Pynursla CHC, kan sa wan noh shen hapoh Pynursla Civil Sub division.
Ha kaba iadei bad ki jingduna ha CHC Pynursla,u MLA u la dep ban pyntikna ba ki tiar kum ka Ultrasound, ka Xray machine bad ka vacuum extraction bad kiwei de ki tiar ba donkam, u la pyntikna ba yn sa pynbiang noh kham kloi,kumjuh ruh ha kaba iadei bad ki Doctor u la dep ban thawlad ban wanrah shuh.
Na ka liang ki arseng ki la kyrpad ia u MLA ba un thawlad ban wanrah shuh ia ki Doctor ha ki PHC ruh kumjuh khnang ba kan kham pynduna briew hapoh CHC, ha kaba iadei bad kane na ka liang u MLA U la ong ba na ka liang ka Sorkar ka la pynkhreh ban wanrah shuh shuh ia ki Doctor kiba la dep pule namar ka jylla ka dang duna palat, ha ka jingdon ki Doctor bad un dang thawlad shuh ha kaba iadei bad ki chowkidar, ki dresser bad ki driver  ha CHC Pynursla,PHC Pongtung bad PHC Wahsherkhmut ruh kumjuh, u la dep pyntikna ruh ba hadien ba la kut ka khlam covid 19, yn sa wanrah kawei ka ambulance na ka bynta ka chc Pynursla.
Na ka liang ki Ar Seng,ki la ioh ruh ban pynpaw ba la i donkam ia ka police Outpost, ha kaba na ka liang u MLA, u ong ba ka dang don hapdeng ka jingiashong pyrkhat.
Kumjuh ruh na ka liang ka KSU ka la pynpaw ba la donkam palat ruh ia ka office jong U SDSEO (Education Department) ba kan don noh ha Pynursla Civil Sub Division, ha kaba na ka liang U MLA, u la kubur ba ka dei kaba donkam shisha bad un thawlad ban leh kloi ia kane.
Na ka liang ka Seng ka la ioh ruh ka jingpynshai ha kaba iadei bad ki online classes bad ba kim dei ban kynthup ha ka syllabus namar ka long kaba jynjar ia ki khynnah nongkyndong.
La ioh ruh ban kylli ha kaba iadei bad ki highly skilled labour, ha kaba na ka liang u MLA,u la ong ba na ka liang ka sorkar kam pat pyllait ia ka inter States, kumta ym pat lah ban pdiang ia ki briew ne nongtrei ba nabar bad lada don kiba nabar kiba wan kit ia ki tiar ba donkam, ba kin ioh ia kawei ka Certificate na entry point, ryngkat ka SOP kaba ki dei ban pyni haka por ba donkam ban pyni; nangta ruh ba lada don ki kam kiba long technical yn ailad shwa ia ki nongshongshnong ka jylla, ong ka kyrwoh ba la pyllait da u Samla Eleazer Diengdoh, Assistant General Secretary KSU South Central East Circle,Pynursla.
Shillong: U bah Titostar well Chyne u Chief Excutive Member ka Khasi Hills Autonomous District Council, myn hynnin ka sngi u la plie ia ka Media Centre ka jaka kaba ki nongthoh khubor kin ioh ban trei ia la ki kam haba ki leit shim khubor ha  KHADC.
Na ka liang u bah Titostarwell Chyne, u la ong ba kane ka jaka ka long ba ki nongthoh khubor kin ioh ban trei ia la ki kam bad ka jing ai ia kane ka jaka ia ki nongthoh khubor, kam dei ban teh ia ki ban trei laitluid bad  kyntu ruh ia ki nongthoh khubor ba kim dei ban don ha kano kano ka liang jong ki nong mih khmat,hynrei ki dei ban shakri lait luid ia la ka kam.
Na ka liang u Chairman ka KHADC u bah Pyniaid Sing Syiem, u la iathuh ba ha kane ka kamra jong ki nongthoh khubor la pynbiang ia ki 4 tylli ki computer,ki jaka shong bad kane ka kamra kan plie tang ha ki sngi ba long ophis.
Na ka liang ki nongthoh khubor u bah S.
Pdahkasiej  u la ai khublei kyrpang ia ka Executive Commitee kaba la lah ban pynioh ia ka ne ka jaka ban trei ki nongthoh khubor ha KHADC.
Ha kane ka sngi la don ryngkat ki EM,u Chairman ka KHADC, u nongialam ka liang pyrshah u bah     L.
Blah  bad u Secretary ka KHADC u bah M Kharkrang bad ryngkat ki nongthoh khubor.
Shillong: Ka Jaintia Students’ Union – Central Body ka pynrem jur ia ka jingkren lap lah u EM Incharge Taxation jong ka JHADC, U bah Winning G Sungoh lyngba ki lad pathai khubor ha ka 15tarik Jylliew, ha kaba u la sait khuid da kaba ong ba ka jingkynnoh jong ka Seng ka long kaba bakla.
Ka Seng ka dap da ka jinglynggoh kaba khraw ba kat u EM incharge jong ka Taxation um tip ia ka jingiateh (Agreement) hapdeng ka council bad u nong shim wai, namar katkum ka jingiakut hapdeng ka council bad u nong shim wai, ka kdew shai ba ka council ka ai wai ia kine ki check gate sha u wei u briew u ba kyrteng u Eddy Stone Shylla, na ka bynta lai snem ha ka dor 32lak.
U ne u nong shim wai, un shim na kawei ka kali ha ka dor 200 tyngka ia kiba biang ki kot ki sla bad ia ki bym biang ruh.
Hynrei ia kito pat ki bymbiang ki kot ki sla ka council kan bat bad kan shim noh ka kuna, na ki 1000 tyngka kawei ka kali (minimum).
Na kata ka daw ka council ka hap ban buh ia ki nongtrei jong ka ha kitei ki khyrdop, kum ki Enforcement bad ki inspector.
Ka Seng ka pynpaw ruh ba lada jia kumba ong u ne u EM, ba ia kine ki check gate la ai wai na dong sha dong sha u tei u nongwai, ban khynra ia ki truck ki ba iaid ba ieng bad ban shim 200 tyngka kawei ka kali, kamut ia kito pat ki bym biang ki kot ki sla kin leh kumno pat? Hangne ka pyni ba ka council lyngba ka Taxation Department ka la ai wai lut wat ia ki ain ki rule jong ka council.
Ka seng, ka ong shuh shuh ba ha ka session ba la dep long ha ka 15.
04.
2020, u ne u EM u jubab ia ki jingkylli ba kylli da u Ma A.
shullai, leader of opposition u ong ba ki kali ba ki ioh bat (detect) na ki ar tylli ki check gate ki ta na Mookyndur bad Ratachera-Umkiang ki long 21,019 tylli na duh 1july 2019 haduh 29 February 2020 bad ka fine ba ki ioh pat ka long na duh 1sept 2018 ha duh 29 February 2020 ka long 4,83,300 tyngka.
Kumta ka Seng ka kylli hato katei ka pisa ba u ong ba ki ioh na ki tei check Gate kaba 4,83,300 tyngka kamut ba ai u leaser na ka tei Ka 32,00,000 ne ba ki briew jong ka council ki ioh bat (detect) na ki truck bym don ki kot ki sla bym biang mo?La ong shuh shuh, ba ka seng, ka la shong jingialang kyrkieh mynhynnin janmiet bad ka la shim ruh ia ka rai ban file sha ka High Court ba don burom khnang ba kan ioh ia ka jingbishar ba hok ba ki paitbah jong ka Rilum Jaintia kin shai lut.
Ha kajuh ka por ka Seng ka la rai bad kyntu ia u CEM badon burom jong Ka JHADC, ia u Deputy CEM, ia u EM Incharge jong ka Taxation bad ia ki EM baroh ban ia pyblong noh da ka jing ia tai nia paidbah, halor katei ia phang khnang ba ki paidbah kin sngewthuh shai, ong ka kyrwoh na u President JSU Central Body, u Samla Lawyerson War.
Ka sorkar jong U Biren Singh, ha Manipur, ka don ha ka jingeh kaba khraw bad ka daw, ka long namar ba ka seng  National People’s Party, ka la weng noh ia ka jing kyrshan ia katei ka sorkar, ba la khlieh da ka  seng Bharatiya Janata Party ha katei ka Jylla.
Ha u snem 2017, ka seng Congress, ka jop da bun eh ki dkhot ha katei ka iing dorbar, kaba don 60 ngut, da kaba ka jop 28 ngut bad ka BJP, ka jop da 21 ngut, hynrei ka BJP, ka la ioh ia ka jing kyrshan jong ka  National People’s Party (NPP), ka Naga People’s Front (NPF) bad ka Lok Janshakti Party (LJP).
Ka NPP, ka don saw ngut ki MLA, ka NPF ruh ka don saw ngut bad ka LJP ka don uwei U MLA bad nangta u don uwei U MLA shimet bad nangta sa U MLA jong ka seng TMC ruh u kyrshan ia kane ka sorkar synrop ha Manipur.
Mynta, lyngba ka jingweng noh jong ka seng NPP, kumta ka shuki myntri rangbah jong U Biren Singh, ka don ha ka jingma kaba jur.
La iathuh ba ka seng TMC bad nangta sa kiwei pat ki MLA shimet ruh, ki la weng noh ialade na katei ka sorkar BJP ha Manipur bad ki don ruh sa lai ngut ki MLA jong ka seng BJP, kiba la iehnoh kam ialade bad mynta ka seng BJP, ka don tang 23 ngut ki dkhot ha iing dorbar.
Na ka liang jong ka seng Congress, lyngba U  O Ibobi Singh, ka dawa ba kan thaw sorkar ha katei ka Jylla bad ka dang wad ia ka jing shaniah jong kiwei pat ki seng, ban pynbiang briew ialade.
La iohi ha kane ka Jingim ba ki briew ki bym pat aiti ha U Trai, kim don ka jingsheptieng ia U Blei.
Ka kitab Proberb 23:26, ka ong “ko khun to ai ha nga ia ka dohnud jong me, bad to ai ba ki khmat jong me kin sngewbha ha ki lynti jong nga “.
U Blei U pan ia la ka dohnud jong u briew, khnang ba un ioh shong ha ka, bad haba U Blei U la ioh shong ha ka, kata ka dohnud ka lah ban sheptieng ia U Blei.
Ki briew kiba don ka dohnud kaba sheptieng ia U Blei ; ka paw ka dur Blei ha u briew.
Ka kitab Jenesis 1:27 ka ong “kumta U Blei U la thaw ia u briew ha ka dur jong U hi, ha ka dur U Blei kein U la thaw ia u shynrang bad Kynthei U la thaw ia ki "kum ki jingthaw ba kordor jong U Blei to ngin peit ia lade marwei marwei la ngi don ne em KA DOHNUD KABA SHEPTIENG IA U BLEI.
U Blei u kwah eh ban iohi ia ngi la ngi don ne em ka jingim kaba sheptieng eh ia U.
Ka kitab Deuteronomi 10:12-13 ka ong kumne “mynta te, ko Israel U Trai Uba U Blei jong me U kwah aiu na me, tang ba men sheptieng ia U Trai Uba U Blei jong me, bad ba men iaid ha ki lynti jong U baroh bad men ieit ia U bad men shakri ia U Trai Uba U Blei jong me da la ka dohnud baroh bad da ka mynsiem baroh, bad men sumar ia ki hukum jong U Trai bad ia ki ain jong U, ia kiba nga hukum ia me ha kane ka sngi, na ka bynta ka jingbha jong me".
Katto katne ki mat kiba nga kwah ban kdew – KA DOHNUD KABA SHEPTIENG IA U BLEI :-Ka Jingpynkut:-Kaba kongsan eh ka long ban tynjuh ban iit ialade marwei marwei kum ha khmat jong U Blei uba iohi lut, Uba tip lut, la ngi don ne em ka mynsiem shynrang ban long kiba lah ban ialeh pyrshah shisha ia KA BAN KOHNGUH IA KA BAN LEH IA KANO KANO KA KAM KA BAN KTAH IA KA MON JONG U BLEI bad ban don ka jingshlur BAN NUD BAN ONG EM IA KA POP, KABA PYNJOT IA KA LONG RYNIENG KA JINGKHUID bad ban iai bat ia ka jinglong jingim kaba kut jingmut BAN NYM IAID HA LA KA JONG KA JINGRAI MARWEI bad da kine ki jinglong Kiba lah ban pynpaw ia KA DOHNUD KABA SHEPTIENG IA U BLEI….
*Nga ruh u briew ba dakait bha tang ba nga kwah kylla.
Shilllong: Naduh ka 22 tarik la shah ban plie ia ki dukan khapshniuh, ki dukan pynbhabriew bad ki restaurant, hynrei ka sorkar kam pat  shah,  ban plie ia ki restaurant ki ba don ha ki surok bahU Symbud myntri rangbah ka jylla u bah Prestone Tynsong, mynta ka sngi u la iathuh ba ka sorkar jylla naduh ka 22 tarik u jylliew 2020 la shah ban plie ia ki dukan khapshniuh (salons/barber shops), ki dukan pynbhabriew (beauty palour) bad ki restaurant kin plie noh ha baroh kawei ka jylla.
H ba iakren bad ki lad pathai khubor, u bah Prestone u la iathuh ba ki dukan khapshniuh, ki dukan pynbhabriew bad ki resturant la shah ba kin plie noh na duh ka sngi nyngkong ban wan, hynrei ki restaurant kiba don ha ki surok bah (national Highway) kin dang  khang  shuwa haduh da la pynmih jingpynbna pat da kumwei.
U bah Prestone u la iathuh ba kine ki dukan kiba ka sorkar jylla ka la shah ban plie ha kylleng ka jylla kin hap ban bud ryntih ia ka jingbthah jong ka tnad ka koit ka khiah.
U  Satyendar Jain, myntri ka koit ka khiah ka sorkar Delhi, u ioh ia ka jingpang coronavirus.
La pynthikna mynta ka sngi, hadien ba la pynlong ia ka test kaba ar ia U Jain.
Hynnin ka sngi, la test ia U Jain bad la lap ba um shym don satia ia katei ka jingpang.
La iathuh shuh shuh ba ka Atishi, kaba dei ka MLA jong ka seng AAP, ka ioh ia katei ka jingpang Covid 19.
Ym tang katta, la iathuh ba U Akshay Marathe, uba dei u nongkren jong ka seng AAP, ruh u ioh ia katei ka jingpang khlam covid 19.
Shillong: Ka KHNAM ka pynpaw ia ka jingpyrshah kaba jur halor ka jingthmu ban jer kyrteng ia kawei ka surok kaba juh tip kum ka zig-zag road sha ka Ardendhu Choudhary Road.
Ka long kaba kham sngewlyngngoh bad ruh ban iohi ba U MLA ka thain Bah Sanbor Shulai u kyrshan bad mynjur ban ai kyrteng nongwei ia ka surok ha ka thain jongu.
U Bah Sanbor u la ong ba ka rai ban pynkylla ia ka kyrteng ka dei ka jingai jingmut jong ka Greater Laban Society, ka jingkylli ka long kiei kita ki nongkitkam lane ki dkhot Jong kane ka society? bad kaei ka authority jong ka Society halor ki kam kiba kum kine? Katkum ka khubor u MLA, u la pyntip ba u la pyrshang ban pynsngewthuh ia ki Sengbhalang ban batai ia ki ba une u Ardhendhu Choudry u dei u MLA ba rim bad u briew ba bha, “Ngi kwah ban pynsngewthuh ia I Bah Shanbor Pat, ba ka mat kam dei shaphang ka jingbha lane ka jingsngew kong u briew, hynrei kumno ban pynneh pynsah ia ka identity jong ngi, bad ka jaitbynriew jong ngi kam duna ia ki briew ba bha" ong ka kyrwoh.
Kane ka pynpaw ba lehse U MLA ka south Shillong u kwah ban ioh jingmyntoi politic, khamtam ba ka constituency south shillong ka dei kaba bun bha ki rithor.
Na ka por sha ka por la sakhi ba u MLA ka south Shillong u juh iakhun na ka bynta ka bha ka miat ki rithor naduh ki mat trading licence bad kiwei kiwei.
Ka Seng ka kyrshan bad kyntu ia ki dorbar Shnong bad ki kynhun Seng bhalang jong ka thain, ban ym dei ban ai lad ia ki kyrteng rithor ban ioh nongkynti ia ki kyrteng ki surok, pynkut ka kyrwoh na U bah Thomas Passah, President KHNAM.
Ka dukan die doh, kaba pawnam jong ka England, ka la mad ia ka jingpang iabit coronavirus, jong kiba bun ki nongtrei jongka, ha kaba la iathuh ba kumba 100ngut ki nongtrei ki la ioh ia katei ka jingpang bad katei ka dei ka karkhana, kaba ju pynbiang doh ia ka  KFC bad ka Tesco.
Lyngba ka jingioh jong ki nongtrei ia katei ka jingpang, ki don sa 560 ngut kiwei pat ki nongtrei jong kitei ki kompeni ba ia trei synrop, kiba la ia shong jngai ialade ha kine ki sngi, ong ka khubor jong ka Daily Mail.
U Paddy McNaught, regional officer jong ka Unite, u iathuh ba katei ka dei ka jingkem pang iabit kaba la ktah jur bha ia ka jaka trei kam jongki ha  Anglesey, North Wales.
Wat la kine ki khar Muslim na Bangladesh ki la pynjop ia ki bun ngut ki nongmihkhmat jong ka seng Congress ha Assam, pynban kim da shaniah than ia ki bad kaba mih na kane ka long ba kine ki nongthep vote rit paid jong ka niam Muslim ba la ju tip kum ki Religious Bengali Minority Muslim Voters (RBMMVs), ki la thaw noh la ka jong ka seng saiñ pyrthei ba la tip kyrteng kum ka Assam United Democratic Front (AUDF) ba la ialam da u Muhammad Badruddin Ajmal.
La lap ia ka jingshisha haba ka report jong ka IIA (Military Wing) hapoh ka Indian Home Ministry, jong u snem 2008 ka ong, “.
Ka long kaba sngew lyngngoh bad ka dei ka jingshisha (true fact) ba nalor ka seng Congress kaba dei ka seng saiñ pyrthei barim tam jong ka India, bad mynta pat ka Communist Party of India (Marxist) ki la pynbor bad pynioh ia ki kot ki sla jinglong nong India babun jait (various citizenship documents), kum ka RC (Registration Certificate), ka VIC (Voter Indentity Card), ka NRC (National Register of Citizens) bad ka PRC (Permanent Register of Citizens), ka Passport bad kiwei kiwei de, sha ki poiwir Bangladesh, khamtam ia ki khar Muslim kiba dei barabor ki nong pynjop ha ki por election (traditional vote-banks)…"Lah ban pynkynmaw hangne ba ka Report jong ka Indian Intelligence Bureau (IIB) bad ka Indian Home Ministry ka ong, “Don 4 million ngut ki khar Bangladesh ba shu rung tuh, ki ba shong ba sah ha Assam, katba u Governor barim jong ka Arunachal Pradesh bad West Bengal u kheiñ antad ba ki don kumba 5 million ngut ki poiwir Bangladesh kiba rung tuh sha Assam bad kine ki shong ki sah bad ki trei ki ktah ha kawei pa kawei ka Sub Division, District, ha Sor bad ha Nongbah jong ka India.
Kine ki nongshong shnong be-aiñ ki kylla long ki nongthep vote bakhring bha (attractive voters) jong ki seng saiñ pyrthei, khnang ban pynkhlaiñ ia ka party bad ban don ha ka bor, ha baroh ki jylla jong ka India.
Na kawei pat ka liang, kine ki seng saiñ pyrthei ki kular ban pynioh ia kine ki poiwir ia ka jingiada bad ki lad kamai kajih bad baroh ki jingmyntoi ba ioh ki trai shnong India, kynthup ia ka hok ban long ki nongshong shnong ba pura jong ka India, namarba 80% haduh 90 % na kine ki poiwir nong Bangladesh ki dei kiba shu wan rung be-aiñ ha India khlem ki kot ki sla babiang.
"Katei ka kot khubor ka ong shuh shuh ba ki briew jong ka dong lam mihngi jong ka India ki tip bha ba ha kawei ka sngi kin sa kylla ki rit paid, lada ym lah ban khanglad ia kane ka jingwanrung kyrthep jong ki mynder ri na Bangladesh lyngba ka jingiarap jong ki katto katne ngut ki ‘riewsaiñ pyrthei khwan myntoi.
Ka ong rung ba ha ka 2 tarik u Naiwieng 2008, ha ka por ba ki pulit Meghalaya ki tohkit ia ki 200 ngut ki khar Muslim ba kren da ka ktien Bengali, kiba wan trei bylla dewiong, ki la lap ba ki dei ki nong Bangladesh; hynrei ki kam ba ki wan na Dhubri, Goalpara, Barpeta, Nagaon bad na Morigaon; hynrei ym don uwei ruh uba lah ban pynshisha ba ki dei ki nong India.
Kumta ki pulit ki la beh noh ia ki na kane ka jylla.
Mar syn ioh jingtip ia katei ka jingjia u MLA Muslim jong ka Rajabala Constituency, West Garo Hills, u Sayeedullah Nongrum (ha ka 10 tarik u Naiwieng, 2008) bad u CM jong ka Assam, u Tarun Gogoi ki la pyrshah jur ia ka jingbeh noh ia ki khar Muslim Bangladesh na ka jylla, ym tang na Meghalaya bad Arunachal Pradesh; hynrei kumjuh ruh na kiwei ki jylla jong ka North East da kaba ki kam ba kitei ki khar Bangladesh ki dei ki trai shnong bashisha jong ka India.
U bah Nesfield B.
Sangma ha ka shithi sha ka kot khubor Shillong Times kaba 24-09-2012 u thoh kumne:“Ka khyndew ka dei kaba kordor- Dangshen, uwei u MLA u la kyrpad ban pynkynriah ia ki briew ba shong ha ri thor Garo Hills kiba shah ktah ha ka jingshlei um, sha ki jaka ba kham shngaiñ.
Ka sorkar kam dei ban leh kumta.
Man u snem, ia kine ki briew ba shah ktah ha ka jingshlei um, la ju pynkynriah sha ki jaka ba shngaiñ; hynrei kim ju leit phai shuh sha ki jaka sah lajong.
Kine ki jaka ba shngaiñ ki dei ki jaka lum ba ju shong ju sah ki trai shnong ba la tip kum ki Garo.
Kane ka jingtuid ki briew man la u snem ka pynjot ia ki jingdon jingem jong ka mariang bad ka jingkynad ka lah ban bthei ha kano kano ka sngi.
Ngi dei ban sngewthuh ba ka khyndew ka dei kaba kordor tam bad ka nang ring sdot katba nangmih ki sngi.
Kane ka dei kawei na ki daw kaba wanrah ia ka jingiapher jingmut hapdeng ki jaidbynriew Boro bad ki Muslim ha Bodoland, Assam.
Lada u bah Sayeedullah Nongrum u sngewkhia na ka bynta ki briew jong ka constituency jong u, ym don ba lah ban khang ia u, da kaba pynkynriah ia kine ki briew sha ka jaka kaba ma u, u wan, kata sha Khasi Hills.
"Uwei u paralok Assamese jong nga, u ong ba ki khar Bangladesh ki wan kiew man ka sngi sha Assam bad ki shong ei mynta ha shi lynter ka rud wah Brahmaputra bad ha ki lynti rel.
Kine kim ju kwah bad kim ju dawa ia ka jingmyntoi na ka sorkar; hynrei ka thong jong ki, ka long tang kumno ban long trai shnong da kaba ioh ia ka hok thep vote bad ki da ioh ia ka jingkyrkhu bad jingiada na ki nongmih khmat jong ka jylla Assam.
La iarap shuh shuh ia kine ki khyllahjait ba wan na bar ri ban skhem ka jinglongtrai shnong da kaba ka sorkar India ka shna ia ka aiñ ba uno uno u briew uba la shong la sah palat ia ka 6 bnai ne 180 sngi, u don ka hok ban long trai shnong bad ban thep vote.
Hato kane kam dei ka buit jong ki jrong khmut Delhi ban pynduh jait ia ki riewlum syndam khmut?.
Kiba iap ha ki 24 kynta ba ladep, ki long 2,003 ngut bad sa  10,974 ngut kiba dang shu ioh pang thymmai.
Kiba ioh pang baroh, ki la poi mynta sha ka  3,54,065 ngut, ha kaba kiba don ia katei ka jingpang, ki long  1,55,227  bad sa  1,86,935 ngut kiba la mih na ki jaka sumar bad kiba iap baroh, ki la poi sha ka  11,903 ngut, ong ka khubor jong ka tnat ka koit ka khiah ka sorkar India.
Ha Delhi, kiba iap baroh ki long  1,837 ngut bad sa kiba iap, ha kaba kiba iap ha ki 24 kynta ba ladep, ki long  437 ngut.
Kiba ioh pang, ki don 1,859 ngut bad baroh kiba ioh pang ha Delhi, ki la poi sha ka  44,000 ngut.
Kiba ioh pang ha ka pyrthei baroh kawei, ki la poi mynta sha ka 8 million ngut bad kiba iap, ki long  440,000 ngut.
Ka jingiap ha US, ka long  116,700 ngut, ong ka  Johns Hopkins University.
Ka jingiap ha US, ka la palat, ia kaba iap ha ka thma bah ba nyngkong, ha kaba ki la iap 116,516 ngut ki briew ha katei ka Ri.
Ki don sa 191 ngut kiba don jingpang Covid 19 ha Assam bad katei ka jylla, ka la poi mynta sha ka  4,510 ngut.
La iathuh da U Himanta Biswa Sarma, hynnin ka miet, ba ki don sa 2,411 ngut kiba la mih na ki jaka sumar pang, hadien ba ki la khlain.
Ha Manipur, ki don sa 10ngut kiba dang shu ioh pang bad baroh kiba ioh pang coronavirus ha katei ka Jylla, ki la poi sha ka 500ngut.
Kitei ki 10 ngut, ki kynthup ia 3 ngut ki shynrang bad 7ngut ki kynthei, ong U Dr Khoirom Sasheekumar, uba dei u nongai khubor, ka tnat ka koit ka khiah ka sorkar Jylla.
Kiba dang shah sumar, ha ki hospital bapher, ki long mynta 341 ngut bad sa 159 ngut kiba la jem.
Ki Seng Longkmie ha Block Laskein jong ka West Jaintia Hills, lehse, ki long kiba pawnam tam ha ka jylla Meghalaya baroh kawei, namar da ka jingtrei radbah ba jar jar jong ki, ki la lah ban wanrah ia ka jingkylla ha ka ioh ka kot bad ha ka imlang sahlang jong ka Block baroh kawei bad khamtam, ha ka ioh ka kot jong ki longiing longsem, jong katai ka Block Mihngi jong ka jylla.
Hapoh jong kane ka Block ki don 82 tylli ki shnong.
Ha kine ki 82 tylli ki shnong, ki don 1052 tylli ki Women Self Help Group (WSHG) lane ki seng longkmie kiba iakyrshan markyliang iwei ia iwei pat.
Ki don ki shnong kiba don 6 ne 7 tylli ki Women Self Help Group (WSHG), kiwei pat ki don 8 ne 9 tylli ki WSHG bad ki don ruh kiba 10 ne 12 tylli ki WSHG.
Kine ki seng ki don ka jingiasngewthuh jingmut ha ki jingtreikam bad ki iarap bad ai jingmut markylliang.
Kam don satia ka jingiatharai sniew para maki hynrei tang ka jingshaniah bad jingiadei jingmut suda.
La pynwandur ia kine ki 82 tylli ki shnong hapoh 67 tylli ki Village Organisation lane ki V.
O.
52 tylli ki WSHG ki don T.
39 lakh ka peisa seng kam ba ki iasynniang para ma ki bad ba ki ioh jingiarap na Block bad nawei de (start up fund).
814 tylli ki WSHG ki don T.
20.
03 lakh ka peisa seng kam ba iasynniang para ma ki bad ba ioh jingiarap na Block bad nawei (start up fund).
786 tylli ki WSHG pat ki don ka peisa T.
1,17,90,000/- (revolving fund) ba ianoh synniang para dkhot bad ba ioh jingiarap nawei bad na Block ruh.
Nangta, ki 67 tylli ki Village Organisation ki don ka peisa seng (investment fund) kumba T.
3,47,60,000/- bad ia kane ka seng ki ioh jingiarap na ka skhim National Rural Livelihood Mission (NRLM), na ki katto katne ki tnat sorkar bad ka ram na bank de.
Ia kane ka peisa ki pyndonkam haba pyntrei ia ki kam ne ki projek jong kine ki Seng Longkmie.
Ki don katto katne ki seng Longkmie kiba la sngew shngain bad sngew skhem ha lade kim sngew dap peisa tang na ka seng (fund) lajong, ki la shlur ruh ban pan ram na ki bank ban pyndap ia ka jingtreikam jong ki.
Nangta, na kitei ki 1052 tylli ki Seng Longkmie (WSHG), 103 tylli ki WSHG ki don T.
78 lakh ba ki ioh lum na ka ba pyntrei ia ki skhim 100 sngi (NREGS convergence) bad kane ka long na ka bynta ka snem 2018-19 bad 2019-20.
Na ka bynta ka snem 2020-2021 pat 63 tylli ki WSHG ki pyntrei ia kane kajuh ka skhim (convergence NREGS) bad ki la ioh pynlang haduh T.
84 lakh.
Da kane ki WSHG ki ioh ban pyntrei sa ia kiwei kiwei ki kam pynroi ban kyntiew ia ka ioh ka kot jong ki WSHG bad ia ki dkhot shimet shimet jong ki kynhun (group) da ka jingshaniah bad jingiasngewthuh lang.
Namar ba ki dang sngew donkam seng shuh shuh ki 514 tylli ki WSHG ki la sngew shlur ba ki lah ban pyntrei kam ia ka peisa da ka ba leit pan ram na ki bank ban pyndonkam ha ki projek treikam jong ki.
Ka daw bakongsan balei kine ki Seng Longkmie (WSHG) ki don kam shibun ia ka peisa seng ka long ban pyntrei ia ki jait kam pynroi kiba bun jait.
Ki don ki WSHG kiba pynroi ia ka rep Shynrai, rep Sying, Sohmynken, Riewhadem, rep ki jhur babun jait, rep kba babun jait, ri sniang, ri syiar, rep soh, thain jain babun jait, thain mula bad shuki da ki thri bad ki siej, shet ia bun jait ki jingbam (food processing), nohsynniang ha ki kam isynei ia ki baduk ba Shem lanot, iarap ia kiba Anna, hikai ia ki paidbah ha ki shnong ki thaw ban lehkhuid bad ban rat dyngkhong ia ki jingsniew ha ka imlang sahlang (social works), hikai ban pynnang pynstad ia ki khun ki kti ha ka akor ka burom bad bun jait kiwei kiwei ki kam trek Mon sngewbha.
Kumta da ka jingiatylli lang, da ka jingiasngewthuh jingmut bad jingiashaniah para kynhun bad para dkhot, ryngkat ka thong ka ba shai lem bad ka jingtrei shitom, kine ki Seng Longkmie (WSHG) ki la tur shaphrang ha ki kam ki jam ban kyntiew ha ki babun ki liang ha ka imlang sahlang, ha ka akor ka burom, khamtam ha ka treikam treijam bad ha ka ioh ka kot jong ki longiing longsem, ki shnong ki thaw bad jong ka Block Laskein baroh kawei.
Nongpoh: Ki nongialam ka Hynniewtrep Achik National Movement (HANM), Ri Bhoi District unit, hynnin ka sngi ki la leit ban jurip bad ruh ban leit ai jingpynshai sha baroh ki nongshong dukan bam, kiba don ha ki thain Umsning bad kiba don harud ka surok bah National Highway-6 ha Ri Bhoi.
Ia katei ka jingleit ban jurip sha kitei ki dukan bam, la ialam da u Bah Pateng Marsing, President ka HANM ha Ri Bhoi lem bad ki dkhot ka seng, kumta ha katei ka jingleit ban jurip, ki dkhot ka HANM, ki la leit ban pynshai sha kitei ki nongshong dukan, ba ki dei ban iada ialade ha ka por ba ki aibam sha ki nongleit nongwan bad khamtam eh ia ki nongniah ia ki kali ba leit jngai.
Haba iadei bad katei ka jingleit jurip ne ban pynshai sha kitei ki Nongshong dukan bam, u Bah Pateng Marsing, u la ong ba ka nongrim kaba la pynlong ia ka seng, ka dei hadien ba ka la iohi bad lap ba ki don shibun ki dukan bam kiba don ha shilynter ka surok bah NH-6 ha Ri Bhoi, kim shem la shimkhia ban iada ialade ha ka por ba ki shong ha ki dukan jong ki.
U la ong ruh, ba ka seng hi kaba don ka jingkitkhlieh halor ka jingbha jingmiat jong ki para nongshong shnong lem bad ka imlang ka sahlang, ha kum kane ka por ba ka khlam COVID-19 ka nang jur shuh shuh, kumta ka seng hi ka la sngew dei ban leit ai jingpynshai lem ia ki trai dukan ba ki dei ban long kiba phikir bha haba ai bam ai dih ïa ki nongleit nongwan khamtam ki nongniah kali kit mar bapher bapher.
U Bah Pateng Marsing, u la ai jingiaroh ruh ia ka jingtreishitom ki bor pyniaid district lem bad ka tnat ka Koit ka Khiah, kiba la treishitom ha kum kane ka por ba baroh baroh ki don hapdeng ka jingshongsyier na kane ka khlam, hynrei u la kyntu jur ruh ia ka Deputy Commissioner lem bad ki bor pulit ba ki dei ban nang pyrkhing bha ban peit khmieh bniah ïa ka rung ka mih ki briew ba nabar ka jylla hapoh ka khyrdop kaba don ha 13 Mer Byrnihat.
Ka jingiap jong ki shipai India bad ki shipai China, ha ka miet jong ka Lah Sngi U Blei, ka dei na ka jing iakhun ba mar met bad ba da para kti, ong shuh ki khubor, ba la ioh lum.
La iathuh ba ka jing iakhun, ka la neh haduh phra kynta ha ka miet jong ka Lah Sngi U Blei bad ki shipai Peoples Liberation Army (PLA) jong ka China, ki pyndonkam da ki nar, da ki tdong suloi bad kitei ki leit tur beit beit sha ki shipai jong ka 16 Bihar Regiment, ong ka khubor jong ka News 18.
Ha katei ka jing ia khun para kti ha them Galwan jong ka Ladakh, la iathuh ba 23 ngut ki shipai jong ka India, ki la iap, ba kynthup ia U Commanding Officer jong ka 16 Bihar Regiment, U  Colonel Santosh Babu.
Ka jingiap jong kiba bun ki shipai, la iathuh ba ka dei ruh, namar ba ki don ha ka jaka, kaba ka jingkhriat ka jur bha.
“Wat ia kito kiba phet rieh ialade ruh, la beh thong bad la pyniap" ong u heh shipai, ha katei ka tyllong khubor.
La iathuh shuh ba kitei kiba iap, ki kynthup ruh ia kito kiba kynthih ialade sha ka wah Galwan.
Haduh mynta, ki don kumba 24 ngut eiei, kiba don ha ka jing shitom kaba jur bha bad kiba don ha ki jaka sumar bad sa 110 ngut kiba dei ban ioh jing sumar kyrkieh, ha kaba la iathuh ba ka jingiap, kan lah ban kiew ha ki sngi, ban sa wan.
Ka jing ialeh, ha katei ka miet, ka long hadien ba ki shipai, ha ka jing ialam u Colonel Babu, ki leit pynpra ia kawei ka iing jain, ba la pynieng da ka China, ha ka jaka, ba latip kum ka  Patrol Point 14.
La pynpra ia katei ka iing jain, hadien ka jing ia kynduh jong U  Lieutenant General Harinder Singh, uba khlieh ia ka kynhun shipai  XIV Corps ha Leh bad U Major-General Lin Liu, u heh shipai jong ka  Xinjiang military district.
Ka jingthaw ia katei ka iing jain, la iathuh ba ka dei ha Patrol Point 14 bad ka dei hadien ar sngi, ba ka la don ka jing ia kynduh jong ki heh shipai, na ki ar liang mamla ha Chushul bad katei ka iing jain, ka dei ha ka jaka kaba la kam trai da ka India.
Ki shipai India, ki la dawa ia ka China, ba kan weng ia katei ka ktem jongka, hynrei, haba kam treh, kumta la thang noh ia katei ka ktem bad mar kumta, ka sdang ka jing ia pyni bor bad ba ki shipai ka China, ki kynnoh ba ki dei ki  shipai ka 16 Bihar Regiment, kiba thang ia katei ka ktem.
Ki shipai China, ki la kawang ia ki shipai India, da ki maw kiba heh, namar ba ki don ha ka jaka, kaba kham ha jrong.
Ki shipai China, ki la aiti noh hynnin ka sngi, ia ki met iap jong kiba bun ki shipai sha ka India.
Kane ka jingjia ha kane ka kynti, ka dei ha ka sien ba nyngkong, hadien u snem 1967, ha kaba 88ngut ki shipai India, ki la iap bad sa 340 ngut ki shipai PLA, ki la iap, ha ka jing iakhun ha  Nathu La bad Cho La pass, kiba dei ki jaka ba pyn iasnoh ia ka them Chumbi.
Nga wad kam lada phi don.
Shillong:  U Parmeshor Roy (54), ula sdien phasi ialade hynnin ka sngi, ha Pynursla.
Ha shwa kata, la iathuh ba U Roy, ula shoh ha ban da biang ia ka tnga jongu, ka Iarlin Khongtani bad katei ka dei hadien ka jing iamai, kaba la jur bha hapdeng jongu bad ka tnga jongu.
U Roy, ula ktah kti ia ka tnga jongu, ha ka miet jong ka Lah Sngi U Blei, hynrei katei ka briew, kaba la shitom jur, ka la ioh ban phet rieh na iing, ha ka jing shah shoh ha u tnga jongka.
Haba U Roy, u iohi, ba ka tnga jongu, ka lait phet na iing, kumta, ula phet rieh noh ialade ruh, ha kaba ula sdien phasi ha uwei u dieng, uba don hajan ka iing jongu, ha Neng Gate, Pynursla, ong ka khubor.
La leit kit mar mar ia katei ka briew sha Civil Hospital, Shillong bad hadien kata, la leit phah sumar noh sha NEIGHRIMS.
Shillong:U Director ka tnad ka koit ka khia u Dr A.
War myn hynnin ka sngi, u la pynshai ba ia ka briew ka ba la test positive ha ka shnong Ampata, ka ba don ha khappud Meghalaya bad Assam, ym shem la shim jingkhein ha ka jylla Meghalaya.
Haba pynshai halor kane ka bynta u Dr War u la iathuh ba kane ka briew kaba sah ha Ampata,Ribhoi District ka la leit ban phah sumar ha Assam bad la shim ia ka sample jong ka,hadien ka jingtest la lap ba ka long Positive, kumta  na ka liang ka Jylla Assam ki la wan shaw noh ia ka ban sumar ha Guwahati Medical College Hospital,kumta ka jingkhein kam iaid sha ka jylla Meghalaya.
U Dr War u la iathuh ba myn hynnin ka sngi 2 ngut ki briew kiba dei na West Garo Hills District ki la ioh ia ka jing koit, haduh mynta ki briew ki ba la koit pura ki long 28 ngut,15 ngut ki ba don kane ka jingpang, ki  sample ki ba la dep ban phah test ki long 14188, ki ba long negative ki long 13649, ki result ki ba dang ap ki long 495.
Shillong:Ka Hynñiewtrep Youth Council (HYC) ka Education Cell CEC, myn hynnin ka sngi ka la leit ban buh da ki jingthoh sha ki bor pyniaid jong ki skul, colleges bad ki university kiba don hapoh ka Nongbah Shillong ba ki dei ban ai jaka ia kumba 90 percent tang ia ki khynnah pule ka jylla.
Ka daw ban pynlong ia ka seng ban shim ia kane ka sienjam ka long namar ba ka seng ka la sakhi ha kine ki snem ba la leit ba ki samla pule jong ka jylla, tang namar ba duna ka percentage kiba bun ki hap ban mih ban leit pule noh shabar jylla, na ka daw jong ka jingshah kyntait ha ki jaka pule jong ka jylla.
Ka seng ka la pynpaw ruh ba lada kum kane kajuh ka jingjia ka iai jia ia ki samla pule jong ka jylla khamtam ki khynnah pule kiba na ki thain nongkyndong kan buh ha ka jingeh kaba khraw tam iaki samla pule jong ka jylla, khamtam lei ha kum kane ka por ba ka jylla bad ka ri hi baroh kawei ka hap mad ia ki jingjynjar na ka daw jong ka jing saphriang jong kane ka khlam ‘COVID-19’.
Ka Seng ka ai jingmut ruh ia ki jaka pule ban ai ia ki ‘merit-based admission’ khamtam ki jaka pule ba khampaw jong ka nongbah Shillong na bynta ki khynnah pule ka jylla dei ban pynjynsur na ka bynta kane ka Academic Session 2020-2021 khnang ban kan nym pynduh mynsiem ia ki samla kiba duna ha ki percentage na bynta ki admission ha ki HSSLC bad ki Degree courses.
Shillong:Ki nongtrei ka hospital North East Indira Gandhi Regional Institute of Health and Medical Sciences (NEIGRIHMS) kiba naka kynhun ka Trained Nurses Association of India bad ka NEIGRIHMS Nurses Association myn hynnin ka sngi ki la mih ban pyni ia ka jing pyrshah ia ka jingleh jong ki bor pyniaid ka hospital, da kaba kynnoh ba ka hospital kam shim khia satia ban iada iaki nongtrei na ka jingshah ktah haka jing pang ‘corona virus’.
Ka kynhun ki nongtrei ka Hospital NEIGRHIMS ki la kynnoh ba ka hospital kam pynbiang ia ki tiar iada na ka khlam ‘COVID-19’ bad ruh ki bor pyniaid ka hospital ki la phah ban leh ‘quarantine’ iaki nongtrei kiba don duty hapoh ‘COVID Ward’ hala ing.
Katkum ka jingiathuh kine ki nongtrei, ki don 9 ngut ki nurse kiba trei hapoh ka ‘ward’ ba don kiba ioh Covid 19 bad kiwei pat ki nongiarap, bad ka jingiakhih jong ki ka long ban dawa jaka ba kyrpang ban leh quarantine na ka bynta kito kiba trei hapoh Covid ward, namar watla ki la sop da ki PPE, hynrei ym lah ban pynshisha pat haduh katno ki PPE ki lah ban iada.
Ki nongtrei ka Hospital NEIGRHIMS kila ong ruh ba kane ka jingleh jong ki bor pyniaid ka lah ban wanrah jingma ia ki ba ha ing hasem, bad ki la dawa ba ki bor pyniaid ban ai da ka jingthoh paidbah baka NEIGHRIMS kan shim da ka jingkitkhlieh lada jia ne shah ktah ki ba haïing ne ki paramarjan jong ki nurse kiba trei hapoh ‘Covid Ward’.
Shillong: Ka kynhun ki nongtrei jong ka Meghalaya Energy Corporation Limited (MeECL) Joint Action Committee ryngkat bad ka Meghalaya Power Distribution Corporation Limited (MePDCL), ka Meghalaya Power Generation Corporation Omiced (MePGCL) and Meghalaya Power Transmission Corporation limited (MePTCL) ki la thoh sha u myntri rangbah ka jylla u Conrad K Sangma ban dawa ba dei ban thung noh da u Chairman cum Managing Director bad Director hapoh ka tnat pynmih bording ka jylla.
Ha ka shithi sha u myntri rangbah ka jylla, ka kynhun ki nongtrei ka MeECL ka la pynpaw ba ka tnat pynmih bording ka jylla kam don Chairman naduh u bnai nohprah 2020 bad namar kane ym don nong mihkhmat ban ia shim bynta ha ka jing ialang bad ki Director jong ka tnat pynmih bording ka jylla.
Na ka liang ka kynhun ki nongtrei ka tnat pynmih bording ka jylla ki la dawa ba dei ban thung noh da u Chairman na ka bynta ban ioh jing myntoi ka tnat bad kumjuh ruh ki nongtrei ha ki por ban wan.
Shillong:Ka ophis treikam jong ka Hima Mylliem mynta ka sngi, ka la shim ia ka rai ban dang pynneh iaka sanat ki Rangbah Shnong kiba la kut por.
Ia kane ka rai ka Hima Mylliem ka la shim haka jing ialang jong ka Hima Mylliem ba lamkhmat da u Paiem Ainam Manik Syiem bad ki rangbah shnong kiba hap hapoh ka Hima Mylliem.
Na ka liang u myntri M.
B Kharlukhi, u la ong ba ka daw ban pynlong ia ka Hima Mylliem ban pynjlan ia ka sanat ki rangbah shnong namar ba kim ioh lad ban pynlong dorbar namar ka jing wan ka jing pang ‘corona virus’ hapoh ka jylla.
“Mynta ka sngi ki don kumba 15 tylli ki dorbar shnong kiba wan ia shim bynta ha ka jing ialang bad na ka liang ka Hima Mylliem ka la rai ban pynneh ia ka sanat ki rangbah shnong tad haduh ban da pynbna da kumwei pat" la bynrap u myntri M.
B Kharlukhi.
Nalor kane u myntri M.
B Kharlukhi, u la ong ruh ba ka Hima Mylliem ka la rai ruh ban ai jing iarap pisa sha ki rangbah shnong na ka bynta ban ai mynsiem ia ki, ha ka jing iakhun pyrshah ka jing pang ‘corona virus’ hapoh ka jylla.
“Ka Hima Mylliem ka la kyntu iaki rangbah shnong ban ai jingkhein sha ka Hima iaka jing lut ha kaba dei bad ka jing pyniaid ia ki ‘Quanrantine Center’ hapoh ki shnong" la bynrap u myntri M.
B Kharlukhi.
Nongpoh: Shisngi hadien ba la paw pyrthei halor ka jingdon jong kawei ka riew tymmen na ka shnong Ampata kaba don ha khappud ka Meghalaya bad Assam, kaba la ioh ia u khniang jingpang COVID-19, hynnin ka sngi ki heh ka Ri Bhoi, kiba kynthup naduh u Bah C.
Syrti, Superintendent of Police ka Ri Bhoi lem bad kiwei ki heh Pulit ki la hiar sha katei ka thain, ban iakren sani bha bad ki nongialam shong jong katei ka thain, na ka bynta ban iada na ka jingsaphriang stet u COVID-19.
Ha katei ka jingialang kaba la khot da ki Pulit ka Ri Bhoi, ki la don ki nongialam shnong na ka shnong Bernongksai, Ranibari, Balakhwa, Nongspung lem bad kiwei, ki la wan ban iashimbynta ha katei ka jingialang, na ka bynta ban iakren halor ka jingeh kaba ki iakynduh bad khamtam eh ban tehlakam ia ka jingiarung iamih jong ki paidbah ha kitei ki shnong, kiba don ha khappud ka Meghalaya bad Assam.
Haba kren bad ai jingmut ia ki rangbah shnong jong katei ka thain, u Bah C.
Syrti, u la kyntu ia kitei ki nongialam shnong ba ki dei ban long kiba peitngor ia ka iaid ka ieng jong ki briew bad ba kim dei ban ailad ba kin iaid lane ban rung ban mih katba ki mon.
U la kyntu ruh ia kitei ki nongialam shnong, ba kim dei ban kren palat ia kito ki briew kiba iaid ba ieng, hynrei ki dei ban kren da ka lynti bad ha ka sur kaba jai jai.
Utei u heh pulit ka Ri Bhoi, u la ong ruh ba ka nongrim jong katei ka jingialang, ka dei hadien ba la ioh ia shibun ki jingtip, ba ka dang don ka jingiarung ia mih kaba lmuh ha kitei ki shnong kiba iajan eh bad ka Assam bad katno tam haba kawei na ki riew tymmen na katei ka thain, ka la ioh ia u khning jingpang COVID-19.
Namarkata, na ka liang utei u heh pulit ka Ri Bhoi, u la kyntu ia kitei ki nongialam shnong jong katei ka thain, ba ki dei ban peitngor bha halor katei ka jingiarung ia mih ki paidbah bad kyntu ruh ia ki ba ki dei ban pynsngewthuh sha ki paidbah, ba kim dei ban ia rung iamih ne iakhleh palat bad ki briew kiba dei na ka jylla Assam.
Ki khubor ba dang shu ioh lum, ki iathuh ba haduh 20ngut ki shipai India, ki la iap, ha ka jingiakhun ha Galwan Valley jong ka Ladakh, ong ka khubor jong ka ANI, ha kaba la iathuh ba katei ka dei ka tyllong khubor sorkar.
Ka tnat kam bar ri jong ka sorkar India, ka kam ba ki shipai na baroh arliang, ki la iap ha katei ka jingialeh bad la kynnoh ba katei ka dei hadien ba ka China, ka don jingthmu ban leit pyn kylla ia u lain of control (lac), ha ka them Galwan.
U myntri bar ri ka India, U S Jaishankar, u la ia kynduh mynta ka sngi, ia U Narendra Modi, myntri rangbah duh ban iathuh halor ki jingshisha, halor katei ka jingjia ha Ladakh.
Ha ka por mynsngi, ka sorkar India, ka iathuh ba ha ka jingiakhun hynnin ka miet, u Commanding Officer jng ki shipai bad sa arngut kiwei pat ki shipai, ki la iap.
Ka ANI, ka iathuh shuh shuh ba ka China ruh, ka la duh ia 43 ngut ki shipai jongka, ha katei ka jing ia pyni bor ha ka miet jong ka Lah Sngi U Blei.
Kham mynshwa, ka China, ka kam ba ki don 5ngut ki shipai jong ka PLA, kiba la iap ha katei ka jingialeh.
Shillong: U Director ka DHS (MI) u Dr.
A War mynta ka sngi u la iathuh ba u rangbah ba ngat jing pang ‘corona virus’ napoh ka shnong Umsawlem Ri-bhoi district kam dei ba shisha lane ka ‘False Positive Case’ bad mynta kiba dang don hapdeng ka jing pang ‘corona virus’ hapoh ka jylla ka la hiar sha 14 ngut.
Naka liang u Dr.
War, u la iathuh ruh kane ka jing paw ‘Positive’ u rangbah na Umsawlem ka lah ban dei namar ba u la don lypa ia ka jing pang ring bad pynhiar mynsiem bad lah ruh ban kynnoh ia ki tiar eksamin, namar ba ki tiar eksamin ki batai hok tang haduh 99 percent.
“Wat hadien ba la dep eksamin ha ka sien kaba ar, ka kaiphod u rangbah ka paw beit ‘Negative’ bad haduh mynta ym lap ia ka bor met ban iakhun ia ka jing pang lane ka ‘Anti-body’ ha ka met u rangbah" la bynrap u Dr.
War.
Naka liang u Dr.
War u la iathuh ruh ba wat hadien ba la dep phah eksamin ia baroh kiba ia kynduh ia u rangbah, haduh mynta ym don re wat uwei ruh u ba dei ‘Positive’ bad namar kane ka jing ngat ‘COVID-19’ u rangbah kam dei kaba shisha.
U Dr.
War u la iathuh ruh namar ba u rangbah ba ngat COVID-19 kam dei kaba shisha lane ka ‘False Positive’ ka jing ngat jing pang ‘corona virus’ hapoh jylla Meghalaya ka dei 43 ngut bad kiba dang don hapdeng ka jing pang mynta ka dei 14 ngut.
Nongpoh: Mynta ka janmiet ha ka por 2 haduh 3 baje ei ei, ki Pulit ka Umsning Police Outpost, ki la leit ban tam ia kawei ka metiap jong iwei I khunlung ba dang shu kha, ia kaba la bret da ki briew ki bym lah ban tip ba ki dei kiba naei.
Haba pyrshang ban wad jingtip halor katei ka jingioh tam ia itei i khunllung ba dang shu kha bad iba la shah bret dusmon ha katei ka jaka, la ong ba la lap da ki riew paidbah, ha kaba ki la iohi ia ka kawei ka jingsong ha ki Plastik bad haba ki la iohi ia katei ka Plastik kaba la song bha, ki la leit ban peit hajan bad ha katei ka por ki la lap pynban ba la don I khunlung ba dang shu kha bad ba la bret ha katei ka jaka.
Tang mar ia lap ia ka metiap jong itei I khunlung ba dang shu kha, kitei ki briew kiba la lap nyngkong ki la pyntip mar mar sha ki nongialam shnong ka Umsning bad hadien kata, ki nongialam shnong ki sa pyntip pat sha ki Pulit ka Umsning Police Outpost.
Haba la tip ia katei ka jinglap ia I khunlung ba la bret ha katei ka jaka, ki Pulit ka Umsning, ki la leit mar mar sha katei ka jaka bad ruh ki la tam ia ka metiap jong itei I khunlung bad na katei ka jaka la rah noh sha Nongpoh Civil Hospital na ka bynta ban leh ia ka Post Mortem.
Katkum ka jingiathuh da ki Pulit, la ong ba itei u khunglung iba la lap na katei ka jaka, la iohi ba I dei u khynlung kynthei, hynrei watla katta ym pat lah ban pynshisha, namar u dei iba dang shu kha bad ka jingpynshisha kan long na ki Doktor.
Haba iadei bad katei ka jingjia, ki Pulit kin dang pynlong ia ka jingtohkit kaba jur, khnang ban lap ia ka jingshisha bad ruh ban lap ia ka kmie kaba kha bad kaba leit ban bret ia itei I khunglung ha katei ka jaka.
Nalorkata, na ka liang ki Pulit, ki la kyntu ia ki nongialam shnong ba marjan bad ka thain Umsning ba kin ai ka jingiatreilang, khnang ban lap ia kiba donkti ha kaba leit ban bret ia itei I khunglung ha katei ka jaka kaba don mar syndah bad ka CHC Umsning.
Shillong: U bah Prestone Tynsong,symbud myntri rang bah ka jylla, u la ong ba ka jylla Meghalaya ka dei ka jylla kaba tbit tam na ki jylla, baroh kiba don ha ki dongshatei lammihngi ha kaba iadei bad ka jinglah jong ki nongshong shnong ban teh lakam ia ka jingsaphriang ka khlam Covid-19.
Haba iakren bad ki lad pathai khubor, na ka liang u Symbud Myntri rangbah, u la iathuh ba haduh mynta ka jylla kam don ia ka Community Transmition bad kiba ioh pang Covid-19, ka dei tang ia ki briew kiba dang shu wan phai na shabar jylla.
U bah Prestone u ong ruh “Hooid ngi don ka jingsngewshngain halor kane, hynrei ym dei pat ban khein sting bad ka sorkar ka donkam ia ka jingiatrei lang na baroh ki liang ban lah ban teh lakam ia ka khlam Covid-19".
Ym dei ba tbit Ka Meghalaya kaba phi mut indirectly Ka sorkar Jong phi hynrei ki dei ki jingduwai Jong ki Khun U Blei ba im ba Ka ri Ka dang don ha Ka jinglait na Ka jinglynshop une U Khñiang haduh mynta.
AI ia Ka burom ba Nyngkong sha U Blei Uba dang ieid ia Ka jaitbynriew Jong ngi.
Wat ai ba phin sngew sarong ia Kane kum ba Ka ju long ba Ka jingsarong Ka wan ha shwa Ka jingjot.
Shillong: Ka kong M.
Marwein, kaba dei na ka kynhun ‘Greater Iewduh Welfare Association’ bad ruh jong ka Hynniewtrep Iewduh Association mynta ka sngi ka la ong ba ka kynhun ki nong shong Iew hapoh Iewduh, ki pyrshah jur ban plie noh iaka Iewduh halor ba ki paidbah kim lah ban bud ryntih ia ki kyndon ka tnat ka koit ka khiah ban tehlakam iaka jing pur ka jing pang ‘corona virus’.
“Wat la hapoh ka jylla kam pat don satia kata ka ‘Community Transmission’ hynrei ngi sheptieng lada plie iaka Iewduh kane ka khlam ‘COVID-19’ ka lah ban kiew biang hapoh ka jylla" la bynrap ka kong M.
Marwein.
Nalor kane ka kong M.
Marwein, kaba dei ruh kawei na ki longkmie ba die jing die hapoh Iewduh, ka la ong ba ki paidbah khamtam kiba wan iew kim da bud hok ia ki kyndon ka tnat ka koit ka khiah khamtam hapoh ka Iew Mawlong, Stand Jeep bad ha iew Laitumkhrah lah ban iohi ba ki paidbah ki ia tur bha sha ki dukan khlem da burom ia ka jing ia jngai na kiwei pat lane ka ‘Social Distancing’.
“Namar ba ka Iewduh ka long ka Iew kaba rit ka jing plie biang ia ka Iewduh kan buh jingma ia ka jylla, namar hangne hapoh Iewduh ki briew ym tang napoh ka bri u Hynniewtrep ki wan, hynrei na kiwei pat ki jylla bad kane kan buh jingeh ia ki bor sorkar ban phikir ia ki ba rung ba mih hapoh Iewduh" la ban biang ka kong M.
Marwein.
Nalor kane ka la ong ruh ba ki nongshong Iew kim lah ban shim ka jing kit khlieh, lada ka khlam ‘COVID-19’ kan pur biang lyngba ka jing plie biang ia ka Iewduh.
