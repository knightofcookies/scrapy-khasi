Hato ka kham heh ka office DC ne ka Dept jong ka DCA? Kumno ka office DC ka nud ban iaid lait ia ka state govt haba baroh ki DC ki long hapoh ka jingpyniaid ka state govt? U governor ruh u thoh sha ka DC ban pynlong kam ia ka New EC bad u Chairman ka KHADC ruh u la thoh lyngba ka Office DC sha u Lat.
Ka sorkar MDA ka dei ban peit bha ioh don kano kano ka Jinglait (leakage) ka procedure namar haduh mynta kam pat aiti ha ka synshar u Administrator ban pyniaid ka DC ia ka administration ha KHADC.
Sa kawei pat ka jingeh jong kane ka EC ba thymmai mynta ka long ba kane ka EC ka kwah ban bud dien ia ki kam bad ki ain kiba biang ba la passed da ki EC barim.
Kata ka biang.
Tangba ka jingangnud bad jingphoh sniew jongki ka jngai bah na kaba ki thmu.
Ha ia mutdur seh haba ka EC barim ba ialam  sorkar lang da kijuh ki party ba pyniaid ia ka state govt bad ha KHADC ruh kumjuh ki dang sah pongding (pending) lut baroh ki kam bad ki ain la ka dei ha ka sorkar bad office u Lat, kumno ngin khmih lynti ia kane ka EC kaba mynta ba ka state govt kan shimkia ia ki kam bad ki ain jongka namar ki ia kylla nongshun iwei iwei pat.
Bakla tiak, wat ka bhah shuki EM ruh kin pynslem khnang da ki bnai bad u CEM ba thymmai un pyniaid hi marwei ha KHADC khlem ioh jingmynjur ia ki EM jongu lada u dei iaid lyngba ia ki bor ka sorkar jylla.
Dang bun ngin iatai, hynrei ka jrong eh ka phang, Lada Ka UDP bad NPP ki kwah shisha ban pynjah noh ia kine ki kynrum kynram ha KHADC, ki dei ban pynkloi noh ka bye election MDC na Ranikor (Langrin) bad hadien kata weng noh shwa ia u Chairman (remove) uba dei u shiah ba shyrkhei ha District Council, tang katta, ka la suk shwa ka pyrthei ia mynta shi por (for the time being in force).
New Delhi:  Hadien ba ula long myntri rangbah tang lai sngi kynthih, mynta ka sngi, U  Devendra Fadnavis, ula  hiar shuki noh, kum u myntri rangbah ka Maharashtra.
Katei ka dei hadien ka rai jong ka Supreme Court, kaba la bthah ban pynlong ia ka jing ia tynjuh bor lashai ka sngi.
Haba kren ha ki kotkhubor, U Fadnavis, uba long myntri rangbah, tang lai sngi, u iathuh ba U Ajit Pawar, ula ia kynduh ia u mynta ka sngi bad ula kren shai, ba um lah ban dang bteng ban ia treilang ha kane ka sorkar synrop.
“Namar ba ula hiar shuki noh, kumta ngim don ki briew kiba biang bad nga hiar shuki noh" ong U Fadnavis.
Ka BJP haduh hynnin ka sngi, ka kam ba ka don ka jing kyrshan jong ki 170ngut ki MLA.
Lah ban pynkynmaw, ba la pynbam smai da U Lat ka Jylla, U BS Koshyari, ia U Fadnavis, ha ka step phyrngab jong ka Sngi Saitjain ba ladep, kaba long ha ka por 7.
30 mynstep  bad ba la weng ia ka synshar President ha ka por 5.
47 baje mynstep.
Shillong: Ka sorkar jylla ka lah ban sa phah biang ia ka jingthoh sha u Lat ka jylla ban pynjari da ka synshar administrator  ha Khasi Hills Autonomous District Council (KHADC).
Kane ka long hadien ba u Lat ka jylla u T Roy, u la kyntait ban sngap ia ka jingai jingmut ka sorkar ban pynjari ia ka synshar administrator bad u la iaid la ka mon lajong ban mynjur ia u bah Latiplang Kharkongor kum u CEM ka KHADC hapdeng ka jingpyrshah bad ka jingthoh ba la phah da ka sorkar sha u ban pynjari da ka Administrator rule.
“Ka la don ka jingialang jong ka sorkar halor ka jingkyntait ka u Lat ka jylla ia ka jingai jingmut jongka ban pynjari da ka administrator rule ha KHADC", la ong ka tyllong khubor na ka sorkar.
La iathuh ba ka sorkar kan pan ka jingmut na ki stad ain halor ka jingkyntait u Lat ia ka jingai jingmut ka sorkar jylla ban pynjari Administrator Rule ha KHADC.
Katkum ba ju leh, u Lat um dei ban kyntait ia ka jingai jingmut ka sorkar, ha kaba iadei bad ki kam ka district council, hynrei dei tang ha kane ka kynti, ba u la leh khyllah ban shu phah beit sha ka Deputy Commissioner, na Raj Bhavan khlem iaid na ka District Council Affairs (DCA) ka sorkar jylla.
Ha kawei ka liang, ka Regional Parties Alliance (RDA) ka kynhun ka UDP bad ka HSPDP, ka iathir ia ka jinglong jingman ha KHADC bad ka la pynpaw ia ka jingbym sngew tynnad.
Haba iakren bad u secretary ka RDA, u bah Renikton L Tongkhar u la ong ba kam da dei eh ka jingialang ban iashim rai kaba tyngeh, hynrei ka dei ka jingialang ban iathir ia ka jinglong jingman ka sain hima sima ha KHADC.
“Ka jingiakren kam da don eiei, hynrei ngi shu iakren iathir ia ka jinglong jingman ha district council bad ngi la pynpaw ia ka jingbym sngew tynnad", la ong u bah Renikton.
Ka RDA ka don 9 ngut ki MDC 7 ngut na ka UDP bad 2 ngut na ka HSPDP ha KHADC.
(Da u M.
M.
Thaiang)Jowai:  Ka Balang Katholik ka la ïoh ïuhkjat ha shnong Pohratiang (Umjalisiaw) Namdong Parish, West Jaiñtia Hills ha ka snem 1973 bad ki Paidriewngeit naduh katei ka snem ter shiter ki shu pynlong ïingmane ha ka ïingtrep kaba shusieh da ki Siej bad pynthymmai na kawei ka por sha kawei ka por da ki Siej bad sop da u Phang, hynrei da ka jingïarap jong ki Nonglehbha na ki Parakhristan, na ka Parish Namdong bad na ka Bishop’s House, ki la ïoh ïa ka ïingmane, kaba la tei da u Nar, u Maw bad u Shyiap kaba heh bad kaba itynnat ïa kaba la plie hynnin ka sngi (24.
11.
2019) da u MDC ka thaiñ u ma Dawan Lyngdoh, ïa kaba la pynkyntang ha ka nam “KA IINGMANE JONG U KHRIST U SYIEM" bad la kyrkhu ïa ka da Umkhuid Umkyntang da u Most.
Rev.
Victor Lyngdoh DD, Bishop ka Jylla-ñiam Jowai.
Ha kane ka sngi la ïa donlang ki Lyngdohsohblei Phadar Cresence Laloo, Phadar Becare Dkhar, Phadar Ferdinand Dkhar (Procurator ka Jylla ñiam Jowai), Phadar Mahi Maidas, Phadar Poly Shylla, ki riewkhmat na ka Balang Church of North India (CNI), na ka Balang U Blei (Church of God), na ka Balang Presbyterian bad ki Nongmihkhmat na ka Balang Seventh Day bad da ki hajar ngut ki paid Khristan kiba wan najan bad na jngai.
Kum ka dak ka jingainguh ïa U Blei bad sngewnguh ïa ki Nonglehbha kiba la nohsynñiang na ka bynta ban shna ïa kane ka ïingmane, la pynlong ïa ka jingkñia Mass Iukharist bakhuid kaba iphuh iphieng, kaba lamkhmat da u Bishop Victor Lyngdoh, kaba la synran da ki Lyngdohsohblei, ha ka jingïashim bynta shongshit ki paidkhristan bad ha ka jingïadon lang ki riewkhmat na ki kynhun Balang bapher bapher, ki Nongmihkhmat Paidbah, ki riewsorkar bad ki riewkhmat ka thaiñ jong ka Parish Namdong.
U Bishop Victor Lyngdoh, haba kren ha kane ka sngi, u pynpaw ka jingsngewnguh ïa u Blei bad ïa ki Nonglehbha baroh kiba la ïarap ha kaba tei ïa kane ka ïingmane, ka ïing jingduwai bad ka ïingshong jong U Blei, kaba heh bad kaba itynnat.
Ha ka juh ka por u pynpaw ka jingkmen kaba khraw bad ai khublei kyrpang eh ïa ka jingïadonlang ki riewkhmat Balang na ki kynhun Balang bapher bapher ban ïa sakhilang ha ka jingplie ïa kane ka ïingmane.
Nangta u ong ka jingïadon ki riewkhmat na ki kynhun Balang bapher bapher, ka long ka dak ka jingïaieid, ka jingïaburom hapdeng ka jaitbynriew Khasi-Pnar bad u kyrmen skhem ba kane ka mynsiem ïaieid bad jingïaburom, iwei ïa iwei pat, kawei ka kynhun Balang bad kawei khlem da sngew ka mynsiem ïapher ñiam kan nangtehsong shuh shuh bad ïatylli hapdeng ka jaitbynriew Khasi-Pnar ha ki sngi bad ha ki por ki ban dangwan.
Ha ka sneng ka kraw ïa ki paidkhristan, u Bishop Victor, u ong ba kat kum ka Khanatang (History) ka Balang shnong Pohrtiang, ki paidriewngeit, ha ki snem kiba la leitnoh ki ïoh ïa ka ïingmane Blei da i ïingtrep Phlang kiba shupynieng da ki Siej, ki Skhem bad kaba hap maramot na kawei ka por sha kawei ka por bad mynta ki la ïoh ïa kane ka ïingmane Blei kaba heh bad kaba itynnat bad u kyntu ïa ki paidkhristan jong ka shnong pohrtiang, haba ki la ïoh ïa kane ka ïingmane kaba thymmai, to ïa minot ïa tista ban wan sha ïingmane ban ainguh ïa U Blei, ban pan ïa ki jingdonkam kiba donkam hala ka sngi bad pan ïa ka mynsiem ka jingïaieid, ka jingïatylli,ka mynsiem ka jingïasngewthuh jingmut ha ka Balang, ha ka shnong ha ka thaw, hapdeng ki Balang bapher bapher, ha ka imlang ka sahlang bad ka jingïasngewthuh jingmut lang ka tei ïa ka bha ka miat ha baroh ki liang jong ka longbriew manbriew bad rah ïa ka burom ka jaitbynriew hakhmat ka pyrthei.
Ha ka jingbuh ryntih jong ka Balang, ka dei ruh ka sngi burom kaba la ainam ïa u Jisu, “U Khrist U Syiem" u Bishop Victor, u pynkut ïa ka jingkren sneng kraw jong u, da kaba kyntu ïa ki paidkhristan ban pdiang ha ka jingim jong ki bad ha ki ïing ki sem bad ba Un longsyiem longkynrad ha ki ïing ki sem jong ki naba U Jisu Uba long U Syiem jong ki Syiem, u ïapher na ki Syiem jong kane ka pyrthei.
U Jisu u long u Syiem uba pher na ki Syiem jong kane ka pyrthei naba u long u Syiem, uba jemnud, U Syiem Uba dap da ka jingieid, ka jingisnei, ka jingmap bad u Syiem Uba pyntngen ha ki jingtynjuh kiba bun jait kaba ngi ki briew ngi ïa kynduh ha ka jingim.
Ha kane ka sngi kum ka dak ka jingburom ïa ki nonglehbha bad ïa ki riewkhmat jong ki Balang bapher bapher kaba la ïawan sakhi lang ïa kane ka jingplie ïa ka Iingane kaba thymmai, la don ka jinglehburom bad pynkup burom ïa ki da ki riewngeit ka Balang shnong Pohrtiang mar kawei ka That Ryndia.
Ha ka nohphai sngi la pynlong ïa ka jingïaseng nohsngi, ka jingkren kaba sngewtynnat kaba ïadei bad kane ka sngi da ka Kong F.
Siangshai bad pynkut da ka jingkyrkhu da ka Sakrament bakuid tam ka Duwan da u Bishop Victor Lyngdoh.
Shillong: U MDC ka Congress na Malki-Laitumkhrah, u bah Fantin Lakadong, u la pynpaw ia ka jingsngew kmen ia ka jingshah beh seng u bah Pynshngain N Syiem na ka NPP.
“Ka jingshah beh seng u bah Pynshngain N Syiem ka dei ka jngkyrkhu ia ngi", la ong u bah Fantin haba kren myn  hynnin ka sngi.
Hynnin ka sngi, u bah Pynshngain u la shah beh seng na ka NPP halor ki kam ialeh pyrshah seng ha kaba u la leit ban kyrshan ia ka liangpyrshah ba ialam ka Congress kaba la pynlong ia ka Executive Committee ba ialam u bah Teinwel Dkhar ban khyllem noh.
U bah Fantin u la ong ba u bah Pynshngain u la pyniaid katkum ka ain bad dei na kane ka daw, ba u Lat ka jylla u la pdiang ia u bah Latiplang Kharkongor kum u CEM.
U la ong ba kane ka Executive Committee hapoh ka jingialam u bah Latiplang kan neh haduh ba kut kane ka samoi san snem.
“Ngin pynkut ia ka samoi jong kane ka EC haduh ban kut ka samoi.
Ka jingkhyllem ka EC barim ka dei bym don ka jingiatylli bad jingleh donbor uwei ne ar ngut.
Nga iaroh ia ka jingshlur jong ki MDC ban mih na ka EC", la ong u bah Fantin.
Mynta ka sngi, u Deputy Secretary sha u lat jong ka jylla u Bah A.
Lakiang mynta ka sngi u la phah ia ka shithi sha Legislative Wing jong ka Khasi Hills Autonomous District Council ba ka ophis jong u Lat ka jylla kala ithu ia u Bah Latiplang Kharkongkor kum u Chief Executive Member.
Da kane ka jing ithuh ia ka EC ba thymmai jong ka KHADC na ka liang jong u CEM mynta u la lah ban thung ia ki Executive Member hapoh jong ka KHADC.
La iathuh ruh ba dei ha ka sien kaba nyngkong la bud ia ki rule ba ia ka kaiphot ha kaba ia dei bad ka jingjied CEM la phah lyngba ka ophis jong ka Deputy Commissioner sha ka iing jong u Lat bad mynta la ioh ia ka jingmynjur.
Shillong:  U MLA ka Mawphlang u bah SK Sunn lem bad u MDC bah Lamphrang Blah, ki Myntri ka  Hima Mawphlang ki la pynlong ia ka jingjurip ia ka jingshna ia ka College of Science & Commerce ha Mawphlang ba la don lang don lang ki ophisar na ka  PWD (Buidings) bad ki kontraktor ba la ioh ban pyntrei ia ka kam.
Ia kane ka College of Science & Commerce Mawphlang la mang T.
36.
55 klur ha kaba 90%  la bei ka MoDONER bad 10% na ka sorkar jylla.
Ka kolej ka kynthup ia ka College, Auditorium, Boys Hostel, Girls Hostel, Quarters ia Principal bad HoD & Lecturers, Archives & Library.
Ia ka jingtrei la phiah ha ki san kynhun ba la ai ha u bnai Lber 2019 bad Jymmang 2019 ba kin  pyndep 18 bnai.
Ha kaba iadei bad ka jingiaid ki kam, u bah Sunn u la pynpaw ia ka jingsngew hun haduh mynta.
Kane ka jingjurip u MLA ka long ban pynthikna ba ki kam ki dei ban iaid beit khnang ba kine ki kolej kin treikam ha ka por kaba biang  na ka bynta ka jingmyntoi ki samla.
Ia kane ka jaka la ai sngewbha da ka Hima Mawphlang 20 akar ka jaka ban shna ia kine ki jaka pule.
“Lada ka kam ka iaid sted kumba ka long mynta, ka jingtreikam kan dep kloi bad ka jingpule kan sdang noh naduh u snem 2021", la ong u bah Sunn.
U la ong ba kane ka kolej ka long kaba donkam bha namar ba kumba ka long mynta ka don tang ka Khraw Sing College kaba ai jinghikai tang ia ka Arts Stream bad ka jingwan kane ka kolej kan ai jaka ia ki samla kiba pule ha ka Science nad Commerce.
Nongstoiñ:  Ka Seng Federation of Khasi Jaintia and Garo People (FKJGP) Ara donga Area Unit kala leit ban aiti syndon da ka dorkhas sha u Deputy Commissioner ka WKH u Bah T.
Lyngwa ban kyntu ba un shimkhia lem na ka bynta ban phah pynsted noh ia ka jingpyntrei ia ka surok PMGSY na Athia bari sha Umshek kaba jngai kumba 6.
2 KM.
Katkum ka kyrwoh bala phah da u President ka FKJGP Aradonga Area Unit u bah Trellingstar D.
Shira la ong ba katei ka jingleit ai dorkhas jong ka Seng sha u DC ka long ban pynpaw ruh sha u ba jingsahteng jong katei ka surok PMGSY kaba la mang pisa haduh T.
554.
84 lak kadei namar ka jingwan pynthut jong ki pulit ka Assam.
Shuh shuh u la ong ruh ba katei ka surok ka long kaba donkam bha na ka bynta ki paidbah katei ka thaiñ namar kadei ka surok kaba iaid lyngba na kiba bun ki Shnong ba kynthup ia ka Athiabari, Salpara, Olongop, Ranighat, Malapara, Mazpara bad Umshiak bad la ong ruh ba jin lada ym shah pynthut ia ki pulit ka Assam katei ka surok kaba la sdang ban pyntrei naduh u bnai Rymphang mynta u snem kala dei ban dep naduh mynno.
Ka Seng kala pynpaw ruh da kaba ong ba ha ka jingshisha katei ka surok kan long ka jingkyrkhu kaba khraw ia ki paidbah ha ki por ba kyrkieh khamtam ha ka pang ka shitom lane ha ka kit ka bah, kumta ka seng ka dawa na u DC ba u dei ban shimkhia ia kane ka kam bad ban phah sdang noh ia ka jingtrei kloi katba lah na ka bynta ka bit ka biang ki paidbah katei ka thaiñ.
Nongpoh: Na ka bynta ban wanrah ia ka jingiajan ka rukom treikam hapdeng ki Pulit bad ki Village Defence Party (VDP), mynta ka sngi, ka tnat Pulit ha Ri Bhoi hapoh ka jingialam u Bah VDS Rymbai Additional Superintendent of Police bad u Bah P.
S Marwein, CI ka Nongpoh Police Station lem bad kiwei ki Pulit, mynta ka sngi ki la hiar sha ka shnong Umdap, na ka bynta ban thung thymmai ia ki dkhot bad ki nongialam ka VDP hapoh jong katei ka shnong.
Lyngba jong katei ka sngi, ki Pulit ki la ioh ban ai jinghikai sha kitei ki dkhot ka VDP, Umdap, na ka bynta ban rat dyngkhong ia ki kam sniew kiba don ha ka imlang ka sahlang bad kaba ktah ruh ïa ka shongsuk shongsain bad khamtam eh ba ki VDP, kin long kum kita ki kynhunn ki ban iarap ia ki Pulit.
Na ka liang u DSP ka Ri Bhoi, u Bah VDS Rymbai ruh hadien ba la pynbam smai ia kitei ki samla kum ki dkhot ba pura ka VDP Umdap, ha kaba u la ai ruh ka jingbatai halor ki kyndon treikam jong ki VDP, na ka bynta ban kin tem tem ia ki kam sniew kiba mih ha ki shnong ki thaw.
Ha katei ka sngi, ki pulit ka Ri Bhoi, ki la ioh ruh ban pynshai sha kitei ki VDP ka Umdap, ha iadei bad ki katto katne ki kyndon Ain, kiba kynthup naduh ka POCSO Act, Cyber Crimes, ka NDPS Act lem bad kiwei kiwei ki Ain.
Nongpoh: U Bah Sosthenes Sohtun, MLA ka Jirang Constituency, myn hynnin ka sngi u la leit ban jurip ia ka Iingmane kaba Balang U Blei, kaba don ha Qualapaty Shillong bad kaba la pluh noh ha ka jingjia pluh ding, kaba la jia mynha ka step jong ka 17 tarik mynta u Bnai bad katei ka jingleit jurip u Bah Sosthenes Sohtun, u la nohsyniang da la ka jong ka tulop kaba la poi haduh T.
2 Lak.
Kiba la synranlang ia utei u MLA ka Jirang, ki kynthup naduh ki nongialam ka Balang U Blei na ki shnong bapher bapher kiba don ha ka thain Byrnihat, Umtyrnga bad Narbong, nalorkata la sakhi ruh da ka jingdon ki Pastor Rangbah, kiba dei peit ia ka Balang U Blei Meghalaya-Assam.
Ka jingleit jurip bad noh synniang da utei u MLA ka Jirang ia katei ka Iingmane ka Balang U Blei Qualapatty, ka long kum ka dak ban pynpaw ia ka jingsih halor kaei kaba la dep jia bad katei ka jingnoh synniang jong u da la ka jong ka Tulop, ka long kum shibynta ban iarap ne iasnohktilang ia katei ka Balang U Blei Qualapatty, Shillong.
Shillong: U bah Pynshngain N Syiem u ba long u Chairman jong ka KHADC mynta ka sngi, haba kren ha ki lad  pathai khubor u la ong “Nga shah beh na ka party namar ba nga la bud ia ki kyndon kiba dei jong ka Council.
"U la ong ruh “Ha ka 19 tarik u Naiwieng na ka liang ka Sorkar, ki la phah ia ka  jingtyrwa ba jar jar sha u Lat ka Jylla u Tagatha Roy ban pynjari ia ka Administrator Rule ha KHADC.
Kane ka jingphah jong ki, ka long  ha kano ka nongrim ba ki tyrwa ia ka AR sha u Lat.
Haba ka jingweng ia ka EC ka long kat kum ki kyndon bad ka jing kyntait na ka liang u Lat ka Jylla u Tagatha Roy ban pynjari ia ka Administration Rule ka dei ba nga khlem iaid lait na ki kyndon ka KHADC.
"U la bynrap ruh ba um pyrshah ia ka party, hynrei u pyrshah ia ka rukom pyniaid jong u CEM barim u bah Teinwell Dkhar  bad u Dy CEM barim u bah Pyniaidsing Syiem bad kata kam dei ka jingiaid lait na ki kyndon  jong ka Party.
U la iathuh ruh ba kin dang don ki MDC ki ban wan ban pyniasoh ialade bad ka UDF ba kin ia trei lang.
Shillong:U Deputy Secretary jong  u lat jong ka jylla u Bah A.
Lakiang mynta ka sngi u la phah ia ka shithi sha Legislative Wing jong ka Khasi Hills Autonomous District Council ba ka ophis jong u Lat ka jylla kala ithuh ia u Bah Latiplang Kharkongkor kum u Chief Executive Member bathymmai.
U bah Latiplang haba iakren bad ki lad pathai khubor  u la iathuh ba ia katei ka shithi na ka ophis jong u lat ka jylla kan sa poi mynta ka sngi sha KHADC kaba la  ithuh ia u Bah Latiplang kum u CEM jong ka KHADC.
Da kane ka jingithuh ia u bah Latiplang kum  CEM ba thymmai jong ka KHADC, na ka liang jong u CEM mynta u la lah ban thung ia ki Executive Member hapoh jong ka KHADC.
La iathuh ruh ba ka dei ha ka sien kaba nyngkong ba la bud ia ki kyndon  ba ia ka kaiphot ha kaba ia dei bad ka jingjied CEM la phah lyngba ka ophis jong ka Deputy Commissioner sha ka iing jong u Lat bad mynta la ioh ia ka jingmynjur.
Shillong: Shiphew ngut ki MDC, ki la thoh sha U Secretary jong ka Garo Hills Autonomous District Council (GHADC), ha kaba ki la dawa ban leit rah ia ka jing bym shaniah shuh ia kane ka Executive Committee ba la ialam da U Dipul R Marak.
Ki MDC, ki kynnoh ba ka don ka jing pyndonkam bakla ia ka pisa jong ka Council, nangta ba ym lah satia ban siew ia ka tulop jong ki nongtrei la 20 bnai, kaba kynthup ruh ia ki bill jong ki kontraktor bad kiwei kiwei.
Ha kawei pat ka khubor, U Mettrinson G Momin, Deputy Chairman jong ka Garo Hills District Council, ula hiar shuki noh mynta ka sngi.
U Momin,La iathuh ba U Chairman ka Garo District Council, ula mynjur ban don ka jing ia pyni bor ha ka 27tarik mynta u bnai, hapdeng ki liang pyrshah bad kumjuh jong ka liang synshar ba la  khlieh da U Dipul R Marak.
“Hadien ba la mad ban ïatreilang bad kiba bun ki sengbhalang, ha kum kane ka juk sngewbastad sngewbanang (ka juk kiewdieng sohmynken) kaba ïakduplang bad ka buaid bor ka buaid burom, nga shem ba dei tang ka Seng Khasi kaba ïeng haka nongrim kaba shisha ban pynim ïaka Jaidbynriew", la kynthoh i Rangbah Rijoy Singh Khongshah, Sordar barim ka Umñiuh-Tmar Elaka bad Ex-MDC KHADC.
To ngin ïaphai khyndiat halor kitei ki jingkynthoh jong utei u riewrangbah.
Haka Jaidbynriew jongngi mynta la mih bun jait bun skit ki sengtreilang ki sengbhalang kiba ngi ju sngewsarong ban kam ban khot kum ki seng ieit ri ki seng ieit Jaidbynriew.
Kine ki seng ki leit plie tnad man ki thaiñ man ki shnong.
Ki nongïalam jong kine ki seng ki wanrah bun jait ki matkam kiba pynkhih jingmut ïaki babun balang bad wat haduh ban da pynkhihwin ïaka Jaidbynriew baroh kawei.
Ki matkam kiba ki sengbhalang ki wanrah hakhmat ki paidbah ki dei kiba donkam shisha naka bynta ka jingmyntoi jong ka imlang ka sahlang.
Ki sengbhalang ki la trei shitom shisha naka bynta ka bha ka miat jong ki shnong ki thaw, ki dong ki thaiñ bad ka ri baroh kawei.
Hapdeng ka jingtrei shitrhem naka bynta ka bha ka miat jong ka Jaidbynriew, ngi lap bad ïohi ba bun ki matkam ba la ïakhih ki dei bad ki long tang najrong nasla, ngim pat lap ngim pat ïohi ba kita ki seng ieit ri seng ieit Jaidbynriew ba kin wanrah ïa ki matkam kiba ïadei shaphang ki Hok ki Riti, ki Niam ki Rukom bad kiwei kiwei kiba la mih la kyrsoi naka thymmei ka tynrai longbriew manbriew jong u Khun Khasi Khara Hynñiewtrep Hynñiewskum.
Katba nangïaid ki por ki samoi ki sengbhalang ruh ki nangbun.
Hapdeng ki jingbun jong ki sengbhalang pynban ngi ïohi baki hok ki riti kiba la mih la kyrsoi naka thymmei ka tynrai wan longbriew jong u Khun Khasi Khara Hynñiewtrep Hynñiewskum ki la nangtroiñ nangtroiñ bad nangduh nangdam.
Ka jingïalap riti dustur ka mih tang na ki rymmiang shyntur jong kito kiba ïakhun ïaki kam jied nongmihkhmat paidbah, kata ruh tang haki khep bad khyllipmat jong kato ka samoi ïakhun jingïajied nongmihkhmat paidbah, ynda la jop la rem ym ju don shuh ki sur riti dustur ki ban mih na rymmiang shyntur jongno jongno ruh.
Kane ka long kaei kaei kaba da lyngngoh bad isaitmet pynban, balei ka pynlong ïaki kur ki kha haka Jaidbynriew ban kiar ïaki hok ki riti kiba la mih kiba la san naka thymmei ka tynrai lajong ? Hato ki jingbynñiaw u Myllung khrawnam ka Jaidbynriew i Parad Soso Tham, kaba ong : “Jingshai ngi wad sawdong pyrthei, Jingshai ka Ri ngim kheiñ ei ei" kim dondor ei ei naka bynta ka Jaidbynriew jongngi? Hato kine ki sengbhalang ki trei ki ïakhih ki ïaksaid naka bynta ka Jaidbynriew jongno? Hato ngi ieit Jaidbynriew tang na rymmiang shyntur katba haka kam pat ngi isih Jaidbynriew? Hato kum ka Jaidbynriew ngi sngewdei ngi sngewïahap ban dkhat noh shisyndon na katai ka thymmei ka tynrai kaba ngi la mih la long nakhmat ka Hok nakhmat ka Sambynta-Blei na mynnyngkong ?Ka Seng Khasi ka dei ka Sengbhalang jong u Khun Khasi Khara kaba ïeng haka nongrim ban pynneh pynsah ïaki hok ki riti, ki niam ki rukom kiba la mih la kyrsoi naka thymmei ka tynrai longbriew manbriew jong u Khun Khasi Khara Hynñiewtrep Hynñiewskum.
Balei la seng ïaka Seng Khasi ? to ngin phaidien khyndiat ïaka mynnor.
Sharum jong ka snem 1700 (Common Era), ka Jaidbynriew Khasi Khara ka don hapdeng ka jingimsuk ka jingimsaiñ, ym don kano kano ka jingpynwit ka jingpynthut haki kam Niam ki kam Rukom, ki kam Riti ki kam Dustur.
Ki kur ki kha haka Ri ki im laitluid ban pyndep hok ïala ki deiti ki Niam ki Rukom hala ki ïing ki sem, hala ki shnong ki thaw, hala ki raij ki hima bad kumta ter ter, katkum ka pyrkhat tynrai kaba la wan hiar haka Jaidbynriew na mynnyngkong ka sngi ka jingwan longbriew u Khun Khasi Khara.
Ki Niam ki Rukom, ki Riti ki Dustur ki roi ki san naduh na ïing na sem haduh haka imlang ka sahlang, kata naduh ka synshar ïing, ka synshar kur, ka synshar shnong, ka synshar raij, ka synshar elaka, ka synshar hima bad kumta ter ter.
Ka jingngeit ha U Blei Nongthaw Nongbuh ka long ka Hok kynti jong iwei pa iwei.
Ym don lynti ban ngeit da kumwei pat.
“Ka Hok ka long tang maka ka lynti kaba ïalam ïaka jingim jong iwei pa iwei sha U Blei Nongthaw Nongbuh".
Hynrei naduh ka snem 1740 ter ter, ki kharlieh ne ki phareng kiba la jopthma kylleng ka pyrthei ki wan jopthma ïaka Ri baieid jongngi.
Ki kharlieh kim lah shah ban ïohi ïaka jinglong ïatylli jong u Khasi kum ka Jaidbynriew, kumta ki wadbuit wadlad ban pynpait ban pynpra.
Ki kharlieh ki sdang ban pynthynrei ïaka ngeit ka mane, ki hikai ïaki kur ki kha ban isih ban ibeiñ bad ban ïalehpyrshah ïa kiei kiei kiba ki Longshuwa ki Manshuwa jongngi ki la saiñdur janai ban tei ïaka longbriew ka manbriew haka nongrim jong ka Hok.
Ki kharlieh ki hikai ban isih ban ibeiñ bad ban ïaleh pyrshah ïaki Hok, ki Riti, ki Dustur, ki Niam ki Rukom bad kiwei kiwei ki jinghikai tynrai kiba la roi kiba la san naka thymmei jingwan longbriew jongngi.
Ki khang ban ïashim bynta haki shad ki kmen.
Ki khang ban pynkhuid ïaka metïap da kaba thang.
Bad shibun kiwei pat ki jingpynthut ki jingpynwit ki wanjia haka Jaidbynriew.
Ki kharlieh ki ïeng da ka buit arsap arphong ban shukor ïaka Jaidbynriew ba lui lui jongngi, ki kynnoh riew khlem Blei, nongmane ksuid, riewngeit bieij bad kumta ter ter, ha kajuh ka por pat ki pynap shrip da kaba khroh ïaki kur ki kha ban bud ban pdiang noh ïaka Niam ka Rukom kharlieh jong ki, bad ki da tyrwa syndon ban ai ïaka bneng la kumba kata ka bneng ka dei kaba ki thaw maki.
Kane ka jinglehbuittuh jong ki kharlieh ka la jop shisha, bun ki kur ki kha ki liat bad ki phet noh nala ka Niam la jong, ban leit bud noh ïaka Niam kharlieh.
Ki kur ki kha kiba la bud ïaka Niam kharlieh ki sdang ban pyni-bor ban ïaleh pyrshah ïa ki Riti ki Dustur, ki Niam ki Rukom ba ju leh ha ïing ha sem, ha shnong ha thaw, ha raij ha hima.
Ki longkñi ba la bud niam kharlieh kim treh shuh ban pyndep ïaki jinglehniam ha ïing ha kur, ki nongkitkam ha shnong ha thaw, ha raij ha hima ba la bud ïaka niam kharlieh kim treh shuh ban pyndep ïaki jinglehniam ha shnong ha thaw ha raij ha hima.
Ym don nongsharai shuh ïa ki kam niam kam rukom haka Jaidbynriew.
Ka Jaidbynriew ka mad ïaka jingorpait arliang.
Ka Jaidbynriew ka la hiardor shaba palat haka longbriew ka manbriew, haduh ba ki kharlieh ki da nud ban kynnoh nongleh pap ïa baroh naduh ki kmie ki kpa haduh ki khyllung ki khynnah, ki mei-ieid ki mei dot bad khlem map wat ïa i khyllung ba dang shu kha.
Bad ym i don jingkyrmen shuh ïaka Jaidbynriew ban dang khiekhlieh haki Riti, ki Dustur, ki Niam ki Rukom.
Kane ka jingpynjot jingpynpra jong ki kharlieh ïa ki tynrai jong ka Jaidbynriew da ki buit pynisih ïala ka jong, ki buit jingpynkylla niam, ka la pynmong pynsngewsih ïa kiba bun ki kur ki kha kiba ieid ïala ka Jaidbynriew.
Hapdeng kata jingsngewsih jingkhuslai haka Jaidbynriew, la wan kyrsoi bor ka bor Blei ha ki katto katne ki riewrangbah bad samla.
Kata ka jingkyrsoi bor ka patied haka jingmut jingpyrkhat jong kita ki rangbah bad ki samla ba ki dei ban leh ei ei naka bynta ban ïada ïaka Jaidbynriew.
Kita ki rangbah bad ki samla ki sdang ka jingïaphylliew jingmut para maki na ka por sha ka por, bad ki buh artat ïaka ka phang “Ba donkam palat ban don noh ka kynhun ne ka seng ka ban long kum ka nongsharai, ka ban ïada, ka ban peitngor, ka ban hikai ka ban batai, ka ban btin ka ban ïalam bad ka ban ïarap ka ban ïakhien ïaki kur ki kha kiba ïaineh ïaiskhem hala ki Riti ki Dustur bad ki Niam ki Rukom".
Khatduh ki shim ïaka rai rangbah ban pynkha noh ïa kata ka Seng kaba ki la pun la buh jingmut la bun snem.
Kumta la pynkha ïa kata ka seng haka 23 tarik November ka snem 1899.
Ïa kata ka seng la jer kyrteng ka Seng Khasi, bad ïaka sngi bala pynkha ïaka Seng Khasi la suit la shor kum ka Seng Kutsnem.
Ka sngi Seng Kutsnem, namarkata, ka dei ka sngi kyrpang ka sngi khraw jong ka Jaidbynriew.
Ka sngi bala tei ïaka Kut ban ïada ban sharai ïaki Hok ki Riti ki Niam ki Rukom jong ka Jaidbynriew.
Ka dei ka sngi jingpyneh-rngiew ïaka Jaidbynriew.
Ka dei ka sngi khraw ka sngi kyrpang ban burom bad ñiewkor ïaka Hok Longbriew Manbriew jong U Khun Khasi Khara.
Ka dei ka sngi khraw ka sngi kyrpang ban burom bad ñiewkor ïaki trai Muluk ki trai Jaka.
Ka dei ka sngi khraw ka sngi kyrpang ban burom ban ñiewkor ïaka Sambynta Blei ka Buhbynta Blei.
Ka dei ka sngi khraw ka sngi kyrpang ban burom ban ñiewkor ïaka Mei Ram-ew, ïaka Mei Mariang.
Ka dei ka sngi khraw ka sngi kyrpang ban burom ban ñiewkor ïaka Jingstad ka Jingshemphang jong ki Longshuwa ki Manshuwa.
Ka dei ka sngi khraw ka sngi kyrpang ban kynmaw burom ïaki nongseng jong ka Seng Khasi.
Ka dei ka sngi khraw ka sngi kyrpang ka sngi ka jingsaiñdur thymmai ban tehsong ïaki kur ki kha kiba ïaiksoh hala ka Riti ka Dustur ka Niam ka Rukom katkum ka pyrkhat tynrai U Khun Khasi Khara lyngba ki matkam bala bynshet haka Seng Khasi.
Khublei Seng Kutsnem ïa baroh ki kur ki kha haka Ri.
Shillong:U bah PN Syiem, haba ia kren halor ka jingvote jong u pyrshah ia ka EC ba la ialam da u bah Teinwell Dkhar u CEM barim ka KHADC u la ong ba “ka jingleh shilliang jong u CEM bad u Symbud CEM ia ki katto katne ngut ki MDC ki ba hapoh ka UDA ka la pynkhyllem ia ka EC jong ki.
"U bah PN u la ong ruh “Naduh sdang hi ba ki thaw ia ka EC na ka liang ki NPP, MDC kim don ia ka jingsngewhun ia ka rukom pyniaid jong u CEM barim u bah Teinwell Dkhar bad u Dy CEM u bah PyniaidSing Syiem haduh ba kan da poi ka jing khyllem jong ka EC baroh kawei.
"“Katto katne bnai ruh ladon ka jingkwah mih seng noh jong ki katto katne ki MDC na ka UDA namar ba ka jingbym sngewiahap ia ki nongpyniaid hynrei hadien ka jingpynbeit jong ka High level Committee jong ka party kane ka jingmih seng ka la sangeh noh.
"“Ha kane ka jingialang jong ka High level Commitee ki la seng ruh ia ka Co-ordination Commitee ha ka ba u bah PN Syiem,u bah Paul Lyngdoh,u bah Gigur Myrthong , u bah Teinwell Dkhar ki la long ki dkhot ha ka Commitee, hynrei kane ka Commitee ruh ka long tang ka kyrteng namar tang shisien hi ki pynlong ia ka jingialang.
"“Haba la thaw ia ka Commitee ban sngap ia ki jingeh jong ki MDC, hynrei kata ka shu neh tang ha ka kyrteng.
".
Nongpoh:  Ka jingbym shim khia da ka sorkar jylla ban pynpoi ia ki kam pynroi sha kito ki shnong Khasi, kiba don ha khappud ka Meghalaya-Assam, kiba dei ruh ki shnong kiba dang don hapdeng ka jingiakajia pud hapdeng ka Meghalaya-Assam, ka la long ka kabu ksiar ia ka sorkar Assam ban kyntur pud, da kaba pynpoi ia ki kam pynroi ha kitei ki shnong.
Kawei na ki sakhi kiba shai kdar halor katei, ka dei ha ka shnong Sabuda, kawei na ki shnong Khasi bad kaba dang iajan eh bad ka Mawlasnai, ha kaba kham mynshwa la iohi ba katei ka shnong ka dang don tang kawei ka surok shnong kaba rit, ia kaba la pynpoi da ka Assam, hynrei mynta la iohi pat ban mynta ka sorkar Assam, ka la shimkhia ban pynbha ia katei ka surok bad pynheh ruh ia ka haduh ban da poi ha ka Police Outpost ka Assam, kaba don hapoh jong katei ka shnong.
Ka long ruh ka jingshisha ba bun na ki shnong Khasi kiba don ha katei ka thain, kiba kynthup ia ka shnong Khlieh Umwang, Madan Umwang, Jatalong, Sabuda, Umtlih, Umlapher lem bad kiwei, ia ki kam pynroi bad khamtam ia ki surok, la shimkhia bad la leh lut da ka Assam, ha kaba la ioh ruh ba ki lynti bad ki surok kiba la pyniasoh sha kitei ki shnong la leh lut da ka Assam.
Haba wad jingtip na ki briew kiba sah ha katei ka thain, la ong ba ka sorkar Assam ka kham shimkhia bad da lehbha shisha ia ki shnong Khasi kiba don ha katei ka shnong bad halor kata la iohi ba bun na ki kam pynroi khamtam ia ki surok, la shimkhia da ka sorkar Assam ban pynpoi lut sha baroh ki shnong Khasi, na ka bynta ban pyniasoh kawei ia kawei pat.
Katkum ka jingiathuh da ki briew na kitei ki shnong, la ong ba jin lada ka sorkar Assam kam shimkhia ban pynpoi surok sha kitei ki shnong, kan da long shisha ka jingeh kaba khraw ia ki paidbah ha ka leit ka wan, ha kaba kat haduh mynta ym pat la don kawei ruh ka surok, kaba ka sorkar Meghalaya ka la shna sha kitei ki shnong Khasi bad kiba dang don hapdeng ka jingiakajia pud hapdeng ka Meghalaya bad Assam.
Ka long ruh ka jingshisha ba ka sorkar Meghalaya, kam shimkhia ban pynpoi ia ki kam pynroi sha kito ki shnong Khasi kiba don ha khappud bad ka Assam, ha kaba lada phai tang sha ka thain Block- 2 bad ki shnong kiba dang hap hapoh ka Raid Nongtung bad kiba dang dei kita ki shnong kiba dang lait na ka jingwan kyntur pud ka Assam, la iohi ba ka sorkar Meghalaya kam shem la shimkhia ei ei ban pynpoi ia ki kam pynroi bad khamtam eh haba iadei bad ki surok.
Shillong: U Chairman jong ka Meghalaya Rural Bank u Dilip Guha u la plie ia ka sa ia kawei ka Costumer Service Point ha khadwei mer Mawsmai Ribhoi District.
Kane ka long kum shi bynta ban pynsuk iaki nongshong shnong ka Jylla khamtam ki ba sah sa ki thain nongkyndong.
Ha kane ka sngi la don ryngkat ki dkhot jong ka Meghalaya Rural Bank ki ba kynthup ia u Parag Dhar konwar u ba dei u Asst.
Vice President Jong ka Drishtee, u Branch Manager ka Rural Bank Baridua Branch u kamakhya Prasad bad u nong peit CSP Mawsmai bah komol Shakwa.
Ha ba ai jingkren u Parag Dhar Konwar u la ong ba kane ka CSP kan ai ka jing kyrshan ia u paidbah khamtam ha ki thain nongkyndong kum ba ai kiwei pat ki bank bad ka don ka jing ia teh bad ka SBI na kine ki service point ki paidbah ki lah ban plie bank acc 0zero balance ki la ban dei ban thep pisa.
Na ka ne ka jaka da ka pyndonkam iaki machine shon kti bad ki lah ruh ban ai loan haka ba iadei bad ki home loan education loan car loan.
U Paragdhar konwar ula ong ba la don ka jing thmu ban plie haduh 150 tylli Kum kine ki service point ha kylleng ka jylla Meghalaya ka ban long kum ka kynja bank at your doorstep.
Ha kane ka jing ialang la wan sakhi lang daki nong shong shnong ka Mawsmai ki rang bah shnong secretary shnong bad ki sengbha lang ia kane ka jing ialang la pynlong ha ka skul Roman catholic skul.
Na ka liang ki paidbah ki la pynpaw ia ka jingsngew kmen ban ioh kum kine ki service point namar ka la pynsuk shibun eh khamtam haka leit ka wan bad kito ki ba jngai ka jaka thep pisa mynta ki la don ha shnong Jong ki bad Kim donkam shuh ban pynlut baileit bai wan ban leh iaka ba donkam ha ki bank Jong ki.
Mr.
Hamjhan H.
Dkhar, RaliangEi Khublei Kopati Puja wa suk ia phi,Ia waroh chynrang, kynthai i wi pa i wi;Khublei kti wa phi na ai myn iohKopati Puja ia phi u kyrkhu kyrdoh.
I’u man i khih u man i khan,U ioh dei chait u ioh dei tram,U Kharan u Skei u Kharan wyrnai,I’u dap u snem u dap mania.
Khamtam u dap jabeiñ u dap jali;Kiwa lai skur, wa purae puthi;I’u man Sahep u man saba ha phi;I’u ku ka Niam ka rukom ka Dustur Riti.
La dei khih mylla i kreh sorkar,I’u lait u swei u lait u tlar.
I’u ka-it i lai ka-it i wanI’u chkeh i doh I’u chkeh i pran.
U chraiñ ka khmat kam chraiñ Hati u KhlaU im suk im saiñ im mit im bhaI’u bang ki lok I’u bang ki jor,Sei em muhot em salon akor.
Ngait snieñ ia ki waheh wa sien,I’u suk ka mynried iong phi hadien.
Khamtam ka Niam ka Dustur Riti.
Haphi khmat salan to ia im sngi.
Ka pateiñ ki Ma ki woh iong ki da lai;Ka pateiñ wa nangwan to pynheh pynkrai;Myn em tam wa ioh heini ha pyrthaiLa kat wa bun i ngait, du i wi pyrtuid Blai.
I don hi mynhoi mylliñ ïei trei,Kopati Puja u makhaneiU pynneh pynsah ïei wad a emU lour pynchuiñ ioh ko rahem.
Waroh ki lok kyrpad ia phi;Ham sngawpher wa ei khublei deiniKopati Puja wa suk, Kopati Puja wa kmenHa madan Sein Raij waroh u ia chem.
Heini ia chad ia kmen Kopati Puja,Dei put dei tem u ia chad sngawbhaWaroh chynrang kynthai da ia kmen langLait tang ha khlow Puja du ki chynrang.
Shillong: U Tathagata Roy, u lat ka jylla, ula kyntait ban soi ia ka synshar Administrator ha Khasi District Council, hynrei, ula ai jingmut ia ka sorkar Jylla, ba kan ithuh ia U bah Latiplang Kharkongngor, kum U Chief Executive Member (CEM) ba thymmai jong ka Khasi District Council.
Kam kut tang katta, la ioh khubor ba U  Lat ka Jylla, un nym soi satia ia mynta ia ka ain kaba la mynjur da ka kynhun myntri ruh, kaba dei halor ka Meghalaya Residents Security and Safety Act (MRSSA) bad la iathuh ba U Lat, un ia thir jingmut shwa bad ki riew shemphang halor katei ka phang, lada u dei ban mynjur ne ban phah biang sha ka sorkar Jylla.
Ki don ki lad khubor, kiba iathuh ba un lah ruh ban pan jingmut na ka tnat kam poh iing ka sorkar India, halor katei ka ain bad lyngba katei ka jingmut kaba don ha U Lat ka Jylla, ka pyni ba ka jingmynjur ia katei ka ain MRSSA, kan lah ban nang shimpor kham slem lane tad haduh ba ka sorkar Jylla, kan pynlong da ka ain jong ka iing dorbar baroh kawei.
Babu Kular KhongjiremTang hapoh shisnem ruh ym pat  don, sdang biang ki kynrum kynram kasynshar ha KHADC kaba dei ka bor synshar ba bat bad dei peit ia ki riti ki dustur u khun Khasi Khara.
Ka jingkhyllem ka EC jong ka UDA hapoh ka jingialam jong i Bah Teinwell Dkhar MDC ka UDP na Shella constituency kan long sa uwei u mawjam jong ka jingsynjor ka synshar-khadar ha ri jongngi.
Ka jingbym don ka Anti defection Act ha District council ka la pynijli bad pynpoh dor hi khait ia ka synshar ha khmat ka pyrthei.
Ki ar tylli ki party kiba kham heh bad kham kongsan kiba bat lang ia ka jingsynshar ha ka state hapoh ka sorkar MDA,kata,ka UDP bad NPP kim lah satia ban synsharbad ban teh lakam ia ka jinglait lan ki MDC jongka.
Hato,kane ka jingpynkhyllem kadei pynban kaba don jingiatip lang bad ki MLA ne high command jong kine ki party?Lada ka long kumta,kan ktah lang pynban sa ka jingsynjor ia ka sorkar MDA ha ka state politic ruh ha ki por ki ban sa wan.
Baroh ar kine ki party,UDP bad NPP kim nang ban tem lypa ia ka jingorpait ha KHADC haba la thoh shai ha man ki kot khubor ba kan don ka No confidence motion pyrshah ia ka EC jongki.
Ki kyndit dier por kam myntoi shuh ia ki.
Jin lada ki nang ban tem lypa,kan jin da la long da kumwei pat (preventive is better than cure).
Ki don ruh bun ki jingleh jong kane ka EC kiba pynmong ia kiwei pat,kum ka trading licence,ki nongshong iew madan,ka monolit festival,ki ain thymmai ba lai phew jait ki nang ai ding napoh napoh pyrshah ia kane ka Ec jong ka UDA.
Nalorkata,u CEM u ju rieh ia lade ban kren ha ki press hynrei u ai lad ba man uwei pa uwei u EM un kren la kum u nongialam ka EC jongu.
Teng teng ki ju ong haba bun palat ki nong batai ban shet ia ka jingbam,kata ka jingbam kam ju bang shuh.
(too many cooks spoil the food).
Ban pynsniew te ka suk bha bad ka shim por ruh tang khyndiat por hynrei ban pynbha pat ka shitom bha bad ka shim ruh ia ka por,ka bor bad ka jingpynshitom ia lade(sacrifice).
Ka jingiaknieh CEM kan don beit hapdeng kine ki MDC.
U chairman ka KHADC uba dei u shabi nongpynkhyllem EC ha ing dorbar un shimti lada don ba tyrwa ia u.
U MLA/MDC na nongkrem uba la mih kyrteng ban ioh long minister hadien ka jinglong speaker u president ka UDP un long sa uwei pat.
U leader of opposition ka Congress party ha KHADC udei hok ban ialam ia ka EC ba thymmai tangba u MDC ka congress na mylliem pat un kham paw hakhmat bad kham ih bha ruh ban ialam ia kane EC.
Bakla tiak,ioh long CEM ei u MDC independent kumba ioh long Chief Minister u (L)Dr F.
A.
Khonglam ha kito ki por.
Ki MDC kiba ju mlien ban ryngkang dieng kper khah khah man ka por kin shem jingeh bha ban ioh tiket na kiwei ki party ba kim pat rung haduh mynta ba kin ioh tiket ha ka MLA election 2023.
U MDC na Mawkhar un ialeh na ka party aiu pat haba u la shet kylla kumne ia ka NPP?Hato ka NPP kan ai ticket biang ia u ne kan shim action da ka suspension ne expulsion ba u la ia leh pyrshah party pyllein pyllein? Lada u kwah ialeh sa na ka UDP ne BJP ne HSPDP ha u snem 2023.
kin ai ticket ne em ia u? Lada kine ki party kim ai tiket,un hap hun ban shu ialeh independent noh na Pynthorum khrah ne Shillong East.
Kumjuh ruh ka MDC na Nong shken kan leit pah tiket sa tang na ka UDP ne BJP hynrei lada kim ai tiket kine ki party, lah lut ki party ia ka namar ka jingiai phet seng jongka man la ka teng.
Kaba khadduh hi imat, kan hap shu pynhun hi ban ialeh independent biang kumba ialeh MLA ha kane ka bye election na Shella constituency dang shen.
Dang bun ki mat ban ia pyni,hynrei ka kam kan sa batai pat ynda la poi ka por ban ialeh.
Ki nongialam ka North East Students Organisation (NESO), ki la ia kynduh mynta ka sngi, ia u nongialam ka Janata Dal (United), U KC Tyagi ban kyrpad, ba un kyrshan lang ban pyrshah ia ka  Citizenship (Amendment) Bill (CAB).
“Ngi la ia kynduh ia U KC Tyagi ban pan jing kyrshan pyrshah ia ka Bill, kaba buh jingma ia ka Assam bad ka thain shatei lam mihngi" ong u nonai jingmut ka  AASU, U Samujjal Bhattacharya.
“Ngin ai jingmut ba ia kane ka bill, dei ban phah sha ka  Joint Parliamentary Committee (JPC), ha shwa ban iakren ha Parliament" ong U Tyagi.
Purningstar ShabongShwa ba ngan jam sha ka bynta kaba nga mut ban pashat sha phi ki nongpule, nyngkong nga kwah ban pynkynmaw ia phi iaka jingmut ba jong ka District Council kaba lehse bun na pdeng jong phi phi ia sngewthuh bakla khamtam ki samla bad bun ruh ki rangbah ba la san.
Haba ong “District Council" ngi sngewthuh ba ka don ar tylli ki kyntien kiba lada ngi pynkylla sha ka ktien Khasi ka dei “Ka kynhun kaba ialam ne kaba shynshar hapoh ha District".
Kham bunsien, ngi shem ba ia ki District la phiah ha ka kyrteng jong ka Jaitbynriew ba kan peit iaka shynshar khadar trai ri trai muluk kat kum ka jinglong jingman jong kata ka jaitbynriew ha kata ka jaka ne ka thaiñ.
Kumta keiñ haba  ong Khasi Hills Autonomous District Council ka mut ba ba ka dei kata ka kynhun kaba khmieh bad shynshar hapoh ki bynta jong ki Khasi bad ruh haba ong Jaintia Hills Autonomous District Council ka mut baka dei kata ka kynhun kaba shnshar hapoh ki bynta jong ki Jaintia.
Ka long da shisha kaba sngew bynñiaw haduh kata kata ba ki briew kiba na bar lyngba kata ka Divide and Rule Policy ki phiah iaka Jaitbynriew jong ngi ha ki artylli ki bynta kata ka dei ka Khasi bad Jaiñtia.
Kane ka Divide and Rule Policy ka dei kata ka rukom treikam jong ki poiwir(dohlieh) ban phiah shwa sa shynshar kata ka mut ban pyniapher jingmut bad pyniashrut shwa sa shynshar pat khnang ba kin ym iatylli shuh bad ba kin tlod bor noh.
Lyngba kane ka rukom treikam jong ki poiwir, ka long da shisha ka bih kaba haduh mynne mynta kam pat duh noh na ka Jaitbynriew Khasi jong ngi.
Bad kaba sngewsih shuh shuh ka long ba ka pyrthei baroh kawei ka dang ithuh iaka Jaitbynriew jong ngi na ka bih, ym na ka jinglong jong ka dur ba shisha jong ka.
Bad dei halor kata ka daw, haduh mynta ka pyrthei ka tip ba ki trai shnong ha Meghalaya ki dei ki jaitbynriew  Khasi, ki jaiñtia bad ki Garo.
To ieh, ngan ym kren shaphang ki Garo, hynrei ha kane ka bynta ngan kren beit tang iaka Jaitbynriew lajong kaba la tip kum ka Khasi bad jaiñtia kaba bun na pdeng jong ngi ruh ngi dang kubur ia kane ka bynta bad ngi dang kam ia kata ba don uta u Khasi bad u Jaintia.
Para Ri baied, ka jingkylli kaba nga sngewdei ban buh ka long, Hato u don shisha uta u Jaiñtia? Lada u don, nangno u wan? kaei ka thymmei longbriew jong u? kaei ka rukom Kheiñ Kur kheiñ jait jong u? kumno u shynshar khaddar bad kumta ter ter.
Hynrei ka long kaei kaei kaba sngew bynñiaw ban ong ba uta u jaitbynriew Jaiñtia um shym la don hangne ha Meghalaya.
Hynrei ka jingmih jong ka kyntien jaintia ka dei tang na ka daw jong ka jing wan jop thma uta u syiem Jaintiapur ha kip or hyndai uba mih na ka thymmei jong ka Jayantee ka bym dei na kynhun u Hynñiewtrep.
Te balei keiñ ngi dang ia kyrsum sah ha ka kyrteng jaiñtia kaba la khot sien da ki poiwir tang naka daw ban phiah bad wanrah jingiapher ha ka Jaitbynriew jong ngi?Ha ki kot pule ba pher bapher bad haba wad ruh na ka thup  jong ki jaitbynriew ka pyrthei ba la lum thup da ka UNESCO la shem ba u Jaintia bad u Khasi u don la u jong.
Bad baroh kawei ka pyrthei ki tip ba ha Meghalaya ki don ki tei ki lai tylli ki Jaitbynriew.
Ym tang kata, ha ki kot skul ba pher ba pher kiba la thoh da ki para doh para snam jong ngi ruh, ki bynrap ba ha Meghalaya ki don ki Khasi, Jaintia bad ki Garo bad ki khynnah skul ne khynnah pule ki hap ban shah hikai kumta bad ban thoh kumta ha kino kino ki bynta ban ban iai kren kumta shi kumta.
Haba ngi tip ba u Jaiñtia um don hangne ha Ri Hynñiewtrep bad um dei hi ruh uba mih na u Hynñiewtrep, balei keiñ ngim nud ban kren bad ban pynshai noh sha ka pyrthei baroh kawei ba ym don Jaiñtia hangne ha Meghalaya bad kaei kaba ki la thoh bad buh jingthoh ba u don uta u jañtia ka dei kaba bakla bad ka kam thok kaba la pynmih bakla da ki kato katne ki briew ba mynshwa ki bym tip iaka jingshisha? Ki briew kiba shong(krih) sha ki thaiñ Pnar ki dei hi ki Khun ki Ksiew u Hynñiewtrep, kiba wan na ka juh ka thymmei longbriew kumba long ki ba shong(krih) sha ki thain War, Maram, Bhoi, Lyngngam bad Khynriam bad kiba mih na ka juh hi ka Thymmei Longkur bad Kheinkur kiba iadei kur ne kiba mih naka juh ka Mei Iawbei u Pa Thawlang kam pher la ki shong sha kano kano ka bynta jong ka Ri u Hynñiewtrep.
Kumta ban ong ba don uta u jaitbynriew ne tnad jaitbynriew jaiñtia nga sngew ka long shisha kaba bakla shi katdei eh bad ka dei ruh ka kam phiah ne pynpait jaitbynriew kaba na ka liang jong nga bad lehse na ka liang jong ngi kiba kwah ban wanrah iaka jingiatylli jong ka Jaitbynriew ngim lah ban pdiang.
Tang na kane ka kyntien Khasi bad Jaintia kumba la phiah ïa ki District, bun ki samla bad rangbah jong ngi ki sngewthuh bakla noh da kaba kam ba kam dei na ka juh ka Jaitbynriew.
Ym tang kata bun ruh ki pyniapher jaitbynriew da kaba pynshong nongrim naka KHADC bad JHADC khlem da tip pat ba ki tei ki ar tylli ki Council la phiah ha ka dur jong ka jing shynshar ha poh ki District bad kam mut pat ha ka dur jong ka jingiapher jaitbynriew.
Para Ri, ka la dei namarkata, ban puson noh ha ka lynti kaba dei, ym shuh ha ka lynti kaba bakla.
Ngi dei ban pynbeit noh ia baroh ki jingbakla kiba ka pyrthei ka ithuh ia ngi lyngba ka jingbakla bad ka jing pynbeit kan long ka jingkyrkhu bad ka jing pyneh daw iaka Jaitbynriew Khasi jong ngi ban ithuh noh tang kawei ka kyrteng jaitbynriew kata ka dei ka Jaitbynriew Khasi.
Kumban shu bynrap pat balei ngi dei ban ai jaitbynriew  Khasi bad balei ym ai jaitbynriew Hynñiewtrep.
Ka daw ka long ba hooid ngi dei ka jaitbynriew Hynñiewtrep hynrei  namar ba ha ka Jaitbynriew jong ngi la mih ki jait Longsyiem kum ka Pah Syntiew bad ka Li Dohkha kiba u nongthaw u sei kyrpang lyngba ka meiramew ban long ki Syiem Nongshynshar hapoh ka Ri u Hynñiewtrep bad ruh ka jing don ka Niam Tangjait haba don ka shong kha khleh lynga u shynrang Khasi bad ka kynthei dkhar bad sa mih  ki jait kiba sdang da ka kyntien ‘Khar’ namar kata ka daw la khot ka kyllum lang da ka  Jaitbynriew Khasi.
Bad kum ban shu bynrap, haba ong uei u Khasi? Ka jubaab ka long “ U khasi u dei u Khun u ksiew jong u Hynñiewskum Hynñiewtrep" bad shuh shuh haba bynrap ia kane, uwei na ki riew rangbah, u rangbah  C.
Lyngdoh (Bamkwai ha dwar u Blei) uba dei ha kato ka por  u Session Judge jong ka KHADC u ong “A Khasi is a Khasi because of his religion, to understand him, one must go down deep the roots of Khasi Religion" kaba mut u Khasi u dei u Khasi namar ka niam jong u, ban sngewthuh uei u Khasi, dei ban ngam sha trai jong ka niam Khasi ne sha trai ka saiñ Pyrkhat Niam jong  u Khasi.
Kumta lada phi sngewiahap bad sngewthuh ia kane jingmut jong nga lyngba kane ka jingthoh, la dei keiñ, namarkata ban leh eiei noh halor kane ka bynta ban ieng rangbah bad ban mih sha khmat kum ki Khraw Pyrkhat ban pynbeit noh ia kane ka jingbakla kaba la syrtap ia ngi mynta lah da ki spah snem ha ka jingdum bad ka jing sah khyllung sah khynnah bad kai lyngngoh lyngngain.
Kumba ong ka ktien sneng “Wat ïaid lyngngoh lyngngaiñ ioh poi sha ka lehrain".
Namar ba ha ka jaka ban pynithuh ehdaw ialade ba ngi dei ki Khasi, ki Khun ki Ksiew u Hynñiewtrep bad ha Meghalaya ngi don tang ki Khasi bad Garo kiba dei ki trai shnong, ngi ïatuh jemdaw pynban ba ki don ki tei ki lai tylli ki jaitbynriew.
Bad ka jingiathuh bad iai pynithuh jong ngi kumtei ka pynpaw ba haduh mynta ngi dang bud ia la lynti jong ka jingbakla bad shah ialam bakla, ym iaka jingshisha ne iaka Hok longtrai lajong kum ka jaitbynriew ka bym shym la shim kylliang nangno nangno.
Bad lada ngi dang pynlong khraw ia uta uba la wan hiar thma teng ia ngi ha ki por kiba la leit ka mut ba ngi dang dei sah ki mraw jong u haduh mynta ruh.
Watla ha ki por ba mynshwa (hyndai) ngi la shah hiar thma ha kiwei pat ki jaitbynriew, hynrei to tip ba ngi la jop bad ngi la long kiba laitluid kumba u Blei ula buh iaka jaitbynriew jong ngi kum ka jaitbynriew ba laitluid, ym ka jaitbynriew kaba long mraw.
Ban wanrah iaka jing ia tylli ha ka jaitbynriew jong ngi ka dei ka kamram jong ngi iwei pa iwei bad ban ioh ia ka jingiatylli kum kawei ka Jaitbynriew ka dei ban long tang kawei ka kyrteng, na kawei ka thymmei longbriew bad na ka juh ka saiñ pyrkhat kheiñkur kheiñkha.
Mr.
Hamjhan H.
Dkhar, RaliangHa shwa ban sdang ka Kopati Puja Raij Raliang baroh ki khun ka Raij u shnong u thaw  u la lum lang ia u kba u khaw na lyngkha  risa da ka Nguh ka dem  Blei ban poi suk poi saiñ u kba sha la ïing trep ban pyndep ia ka dung khoowner da ka nguh ka dem da u ne ka ba pan chiar ryngkat bad ka Raij hangta keiñ la riew ka ksing ka dhah ha shnong ha thaw kum ka dak ba la poi ka Kopati Puja, baroh ki samla samhoi ki la ia tem ka ksing ka bom man la ka janmiet ki pynsawa jam  ia ka, bad ki la ia bun kam bha ha ka ban hikai Mastieh ha ïing u Lyngdoh (ïing Raij) bad u Wamon, khnang ba kin lah bha ban Mastieh ha kata ka sngi.
Ha kane ka jingtem ksing bad Mastieh Niam dei tang ki shynrang, namar ki khynthei ki don la ka jong ka bynta.
Ka Kopati Puja Raij Raliang kaba ju long man la u snem, mynta u snem ruh kan pynlong ia ka ha ka 25th -26-th -27th Nov, 2019 ha shnong Raliang, bad ha ka 26th kan long ka sngi kaba khraw, namar ha kane ka sngi kan don ka jinglehniam naduh ka por mynstep, bad ha ka por mynsngi kan don ka jingshad Niam Tynrai.
Kane ka Kopati Puja ka long ka jinglehniam bad ka jingai nguh ia u Nongbuh Nongthaw uba la buh bad sam bynta ia u khun bynriew ha jrong ka mei ramew.
Ia kane ka jinglehniam Kopati Puja la pyndep ia ka Niam hapoh ka khlaw Blei (Khlow Blai) kaba don ka duwan kñia hapdeng shnong, bad ha dien nangta pat la shad Mastieh hangne hi naduh u Wamon, u Lyngdoh, u Dolloi, u Pator, ki 7 Rangbah Kur bad na ki Raij kiba ia don bynta lang ha kane ka Kopati bad na ki samla bapher bapher, bad hadien nangta u Soh-Blei u la leit ban ai nguh ia u syntiew Blei sha ka wah Um-ïurem ryngkat ki longkpa bad samla, bad hadien ba la wan phai nangta la ioh pat ka shad Niam Tynrai na ki khun Niamtre ha madan Sein Raij Chrah Umphula ha man la ki dong bad kyntoit jong ka Shnong Raliang, bad na Laskein, na Nongkynrih, na ki Raij bapher bapher ban pynphuh pynphieng shuh shuh ia kane ka jinglehniam.
Hadien ba la kut ka shad Niam Tynrai na ki khun Niamtre la ioh pat sa ka shad Niam Mastieh ha phyllaw ïing u Wamon ha ryngkat ka ksing ka dhah na u harmuid, ki dhulia bad ki samla kiba bat Niam.
Ia ka Kopati Puja la juh pynlong ia ka ha man la u bnai November man la u snem hadien ba la dep ot ia u kba u khaw na lyngkha risa kaba la dep trei baroh shi samoi, kaba u Kynrad u la ai bad pyndap smam ia u thiar jong ngi baroh saw aiom, bad u ba la ai ia ngi hapdeng ka jingkoit jingkhiah krad  haduh ba ngi la lah ban lum ban lang ia u kba sha la ïing.
Ha kane ka jinglehniam la don kum ba san tylli ki Raij kiba pyndep bad ban ai nguh ia ka Kopati Puja jong ka Riaj Raliang, naduh ka Raij Raliang, ka Raij Khonshnong, ka Raij Niawkmai, ka Raij Ionglang, bad ka Raij Lapnei.
Ka jinglehniam ia ka Kopati Puja ka long haduh lai sngi lynter naduh ka sngi Nartiang, Musiang, bad Mushai, ha kine ki ar sngi lynter baroh shi shimiet ia shad ia kmen ia risa kynhoi ki samla shynrang bad Rangbah ha ryngkat ka ksing ka dhah bad kiba bat niam, la pyllong ia kane ka Kopati Puja ka long ban duwai phirat ban dup ioh ka shait ka khlain, ka manbha ka man miat ka trei ka ktah, ka pule ka puthi ka spah ka phew, bad ha baroh ki liang ha ka long briew man briew.
Kopati Puja Wasuk iaphi.
Wat la ka Shiv Sena, ka NCP bad ka Congress, ki la thikna ba kin thaw sorkar ha Maharashtra, hynrei ka jingbam smai U Devendra Fadnavis, nongialam ka BJP, kum u myntri rangbah ka Jylla, ka la pynkyndit ia kiba bun.
Ki lad khubor, ki iathuh ba hynnin ka miet, ka la don ka jing iakren jong ki heh duh jong ka seng BJP, ha kaba ki la lah ban pyn kohnguh ia U Ajit Pawar, uba dei u pyrsa jong U Sharad Pawar, ba un shimti ia ka shuki myntri rangbah ba ar ha ka sorkar ban khlieh da ka BJP.
La iathuh ba ka jing ia beit hapdeng U Devendra Fadnavis bad U Ajit Pawar, ka dei hynnin shiteng synnia bad mar ia beit, ki la kren noh mar mar sha U Amit Shah.
Ha ka por 2.
10 mynstep, U Devendra Fadnavis, U Bhupendra Yadav bad U Ajit Pawar, ki la kren ia U Secretary jong U Lat, ba un thoh noh sha Delhi, ban weng ia ka synshar President ha ka Jylla.
La iathuh ba la kyrsiew ia U President, ha ka por 5.
47 baje mynstep, ha kaba ula soi, na ka bynta ban weng noh ia ka synshar President ha Maharashtra bad ka jing bam smai U Fadnavis bad U Ajit Pawar, ka dei ha ka por 7.
30 mynta mynstep.
Ki lad khubor ki iathuh ba U Phungting Shimrang, u nongialam ba rangbah jong ka  National Socialist Council of Nagalim (Isak-Muivah) (NSCN-IM), u don mynta ha China bad u dang iakren bad katei ka ri, ba kan iarap, na ka bynta ba kin ialeh pyrshah ia ka India.
“U Phungting bad arngut ki nongbud jongu, ki la poi sha China, lyngba ka  eastern Nagaland naduh ka shiteng bnai jong U Risaw" ong ka khubor jong ka  News18, ha kaba laiathuh da U  Yung Aung, uba ialam ia ka NSCN-Khaplang.
La iathuh shuh shuh, ba U Anthony Shimray, uba dei u nongialam ba heh duh ka  NSCN (IM), um don shuh mynta ha ka ktem jongki ha  Hebron, hynrei mynta, ula poi sha khappud jong ka  India-Myanmar.
La iathuh shuh shuh ba ki don mynta 3 hajar ngut ki shipai jong ka IM, kiba don ha khappud jong ka Myanmar, naduh U Risaw, ong ka khubor.
Ka sorkar India, ka la kyntait ban ai ia ka lama la ka jong bad ka riti synshar la ka jong sha ki Naga, kumba la dawa da ka  NSCN (IM) bad ka don ka jing artatien kaba khraw, ba kan poi ka jing ia soi soskular ha shwa ka Khristmas 2019.
[ba bteng] Kaei kaba phim dei ban leh:Hd ng don eiei ban ongkyndait ha ba nga lah dp khreh kot ng la lah bha pat da la don ha skul la klet ngam tip ja ei ka dawHaoid nga Don,ba balei mo lada nga lah khreh kot nga lah BHA hynrei ha dien katto katne por ngam kynmaw shuh tip balei ka long kumne.
to se ia ai jingmut lang.
Khana babteng“Kumno kumto… Nga phohsniew pynban ia I Papa, i mat I iohi ianga.
Shisha pleng ki briew ba la iap ruh ki iohi pleng iangi kiba dang im.
" La mutdur ka Rida marwei marweiHadien katto katne por ka thiah biang bad ka kwah ban phohsniew biang hynrei kam phoh sniew shuh.
Dang step phyrngab ha kata ka sngi ka la khie na jingthiah bad ka la leh khohreh bad dum bad dam ki kam ki kam ki jam, hadien ba la dep bam 9 baje ka la mih na iing ban leit thep ia la ka phom ha Kolej.
Ynda ka la poi ha Kolej ka la hab ban ieng lain namar la bun kiwei ruh kiba na nongkyndong bad na Sor kiba la poi ha shuwa jong ka.
Namar ka jingbun palat kita kiba ieng hakhmat jong ka, ka la ioh ban thep ia la ka phom haduh 12 baje.
Hynrei na ka bynta jong ka, kam khuslai shuh namar ba ka la rah lypa la ka pisa bad ka la siew noh hi hangta.
Ki nong pdiang ia ki phom ki la pyntikna ba kan ioh beit.
Hadien ba la dep nangta ka sa leit sha iew bad la ka Kmie ban iarap ha dukan.
Haba ki para ba ia shong dukan marjan ki la ia kylli shaphang ka klas ka Rida ruh ka la iathuh beit ba la ioh ha Synod Kolej.
Bynta -2Ki bnai ki leit  ki bnai ki wan, na ka Aiom Lyur la beh sa ka lyer Synrai.
Ka jingiaid stet jong ka por ym lab ba sngew thir thir ki mareh.
Saw bnai la leit ka por ba ka Rida ka don ha Kolej.
Ka long shisha ka khynnah kaba trei shitom bad ka dukhi khait ia la ka bynta kum ka nongpule.
Kam ju pynsep ei ka por ha kawei pa kawei ka sngi.
Hadien ba la wai klas ka leit iarap kam ia la ka Kmie sha iew bad shwa ban dum ka wan phai sha iing ban nang shet nang tiew.
Kum ka khun baduk ka la ioh jingiaroh shisha ha ka jingtipsngi baroh ki para marjan bad ki ba ha iing ha sem ki da pyrto shisha ia ka jinglong jong ka.
Haba phai sha ki Nonghikai ruh ki da iaroh shisha ia ka jingproh jabieng jong ka.
Haba la rung ha u ‘Nai Risaw la dei artat ka por ban ialeh ia Eksam banyngkong hapoh klas.
Ka Rida ka la trei shitom khait bad ka thiah sa tang khyndiat kynta eh.
Kumta hadien katto katne taiew  ba la dep ka Eksam, ka kyndit ba la khot ia ka da u Prinsipal ba kan wan iakynduh ia u.
Ka Rida ka la dap da ka jingsheptieng bajur namar kam tip ia ka daw.
Hynrei watla katta ruh kam banse ban leit, ka la iawer synran ia I Linda I para klas na Mawkhar.
I Linda I la ap ha bar bad ka Rida ka la rung marwei.
Marsien rung ka Rida u Prinsipal u la khot“Ale ale hangne…Shong.
" U la ong“Rida phi sah haei kumto…? " u la kylli“Ha Jaiaw Shyiap Sir.
" La iathuh ka Rida“Phi don katno ngut shi para…?" U la kylli biang“Tang marwei hi Sir.
" La jubab biang ka Rida“Mei I Pa ki trei aiu…" U buh jingkylli biang“I Pa im don shuh sa tang I Mei.
I Mei I shong dukan ha iew…" La iathuh bniah ka Rida“O kumta mo… Naduh mynno I Pa I khlad…?" La kylli biang u Prinsipal“Dang  shen ym pat re shisnem ruh Sir.
I Pa jong nga dei ito ba la thoh kotkhubor ruh iba shong iew bad I shah kitnab ha ki runar bad ki pyniap ia I ha Guwahati.
" La iathuh bniah ka RidaMarsien ioh sngew ia kata ka jingiathuh u Prinsipal u la sngewthuh bad kynmaw ia kata ka jingjia.
“O kumta mo…! Hooid hooid nga la kynmaw bad ioh pule ruh.
" La kem ktien u PrinsipalKa Rida ka la jaw ummat artat hangta jrup.
“Wat khuslai Rida… U Blei hi Un kyrkhu iaphi…" La ong pat u PrinsipalKumta namar ba u Prinsipal u la iohi ba ka la lung mynsiem u pynphai noh sha kawei pat ka phang“Rida nga khot iaphi ban iakynduh bad nga namar na ka liang ki nonghikai bad I Nonghikai ba peit ia phi I iathuh… " u Prinsipal u la shim ia ka phyl khlem pat pynkut ktien.
U Prinsipal u la plie ia ka phyl bad u la ong ha ka“Rida kawei ka ba la pynlyngngoh ia ngi ki Nonghikai, ka long ba phi jubab thik kumba la kwah ka jingkylli…Don ki nonghikai kiba la iathuh ianga ia kata bad nga la pan na ki ia kine ki jubab jongphi… Kine baroh ki la ai hanga.
" La iathuh u Prinsipal bad ka phuh samrkhieKa Rida kam nang ong eiei shuh, ka la shu sngap shiphang …“Mano bad kumno phi khreh kot…?" La buh jingkylli u Prinsipal“Nga khreh hi lait noh tang katto katne ba ngam sngewthuh nga kylli na ki nonghikai…" La jubab ka RidaU Prinsipal namar u iohi ba kam da lait bha ban kren u la pynkut nia noh da ka ba ai ktien kyrkhu ia ka“To sa nang leh bha shuh shuh long ka ba sngew rit nang iai trei shitom, nga khmih lynti shibun ba na phi ka skul kan ioh burom" la pynpaw u Prinsipal u ieng bad khublei na ka kti jong ka.
“Kano kano ka jingeh sa ong ianga… Lada phi don.
Wat khuslai.
" U la ban ktien shuh shuhKa Rida ka la jaw ummat jrup bad ka la ong“Khublei shibun Babu…" Ka mih noh syndon nangtaKa paralok kaba ap ha baranda ka la nang pyrkhat bun kiei kiei ba ka paralok ka slem.
Hynrei ha mar kata ka por, ka Rida ka wan mih bluit“,Phi la thait ap mo… I pynslem palat I Babu.
" La kren nyngkong ka Rida“Hooid kein nga lei lah nang tharai sniew….
" Ong ka paralok bad ka rkhie artat“Shano ei u bapli un shu leh hi kumta.
!" LA said nia ka Rida“Phi ia kren ia kaei mo.
?" La kylli ka paralok“Em Babu I shu kren ban nang trei shitom… " la iathuh ka Rida.
Ka la buhrieh ia kaei kaba u Babu u kren ia ka.
Kumta hi bran baroh ar ngut ki ia rung biang noh ha kamra klasKumba ju leh man la ka sngi hadien ba la wai klas ka Rida ka leit sha iew ban iarap kam ia la ka Kmie.
Haba ka poi ha dukan namar ka jingkmen ka bym lah ong shuh ia kaei ka ba u Babu u la iathuh ha ka, marmar ka la kyrkieh ban iathuh jar jar ha la ka Kmie.
“Mei mynne I Prinsipal I la khot ianga sha kamra nga la sheptieng eh hynrei ngam banse ban leit…"“Balei kein pha sha khot kumta ?… U ong kumno.
?" La kem ktien ka Kmie“Em Mei ynda nga rung  I Prinsipal I pyni pynban ia ki jingthoh eksam jong nga… I iathuh ruh ba hana ki Nonghikai ki la lyngngoh ba nga dei lut…" La iathuh bniah ka Rida“Kumta seh khun… Ni nga sngew kmen palat ba phi long kumta… Nang iai khreh minot khun ban pyndonburom ia la u kpa bad ianga ruh mo…" La phai ktien ka Kmie“Hooid I Babu ruh mynne I la sneng bha ianga ban minot khnang ban pyndonburom ia ka Kolej.
I ong ba i khmihlynti shibun na nga hana…" La ban ktien biang ka RidaKa mynsiem ka kmie ka la kmen shibun eh haba ka ioh sngew na la ka khun ia kaei kaba la pynpaw u Prinsipal ka Kolej.
Ha kata ka sngi ka la phah thied noh da u dohnud masi ban leit ia shet jyntah sha iing namar ka jingkmen palat na ka bynta la ka khun.
Ynda ki la poi ha iing baroh arngut ki la ia bunkam ban shet ia uta u dohnud masi.
Ynda la dep bam dep dih shuwa ban thiah ka Kmie ka la wer ia la ka khun ban pynlong ka jingduwai ainguh namar kata ka khubor.
Kumta shikmie shikhun ki la ia pynlong ia kata ka jingduwai miet ban ainguh ia U Blei Uba la kyrkhu ia ka iing ka sem.
[yn dang bteng].
Khana babteng“Hooid to Niakha.
" La phai ktien ka Rida“Khublei shibun eh Niakha.
Kane ka dei ka jingkyrkhu jong phi ianga U Blei Un nang kyrkhu ia phi….
" La ban ktien biang ka RidaHadien ba la ioh ia ka pisa, ka Rida ka shong sa tang shiphang ar phang bad ka la mih noh nangta bad la ka paralok.
Lynter lynti I paralok ka Rida I la bun nia ban iaroh haduh katno ka jingbha jong I Niakha ka paralok.
“Ka jingbha I Niakha jong phi te la palat mo… Ka mut in kyrshan ma I iaphi…?" Ka la buh jingkylli“Hooid in kyrshan mynta shi snem I la kular.
" La jubab ka Rida“Best palat I Niakha jong phi.
" La iaroh ka paralokHa ba la poi ha Mawkhar ka paralok la nang leit noh sha la iing katba ka Rida pat ka leit sha iew ban iakynduh bad la ka Kmie ha dukan.
“Mei I Niakha I la ai ka pisa ruh na ka bynta ba ngan siew noh lashai ha Kolej…" La iathuh ka Rida“O kumta Khun…! Ani I la da ai noh hi… !" La kren ka Kmie kumba kyndit“Hooid kein I ong ban tikna ka jingioh rung klas.
" La pynshai ka khun" To ai nguh ia U Blei uba ai Niakha kum I Kha jong phi khun… Hynrei te la eh ia nga ban kyrshan iaphi…" La ban ktien sa ka Kmie“To sa leit siew noh lashai kumba I bthah.
" La ai jingmut sa i Kmie jong ka“Hooid Mei…" La jubab ka RidaKumta namar ba ka bneng kam pat dum ka la iarap kam lem shuwa ha dukan bad la ka Kmie haduh ban da dei ka por khang.
Haba ki la poi ha iing mynmiet ka Rida ka khohreh ban pynbiang lypa ki kot ki sla kiba donkam na ka bynta ban thep ha Kolej, katba I Maya pat I Kmie jong ka I nang bunkam ha ka shet ka tiew.
I kong Maya I la sngew kmen eh haba ka lad ka la plie ba ka khun kan leit ban pule ia ka sobjek kaba ka sngew tynnat ha ka jingpule jong ka.
Hadien ba la dep bam dep dih ki shi Kmie shi khun ki la duwai ai nguh ia u Blei Uba la don ryngkat bad ki ha ka jingiaid lynti kaba khlem u Kpa bad hadien ba la dep duwai ki sa ia thiah noh artat la ka jong ka jong ka kamra.
Ha kata ka miet ka Rida ka la phohsniew ia la u jong u Kpa ba u wan ban ialam ia ka ban leit thep ia ka phom ba la dep pynbiang lut ki jingdonkam baroh sha Synod Kolej.
Hadien ba la  dep kam nangta u Kpa jong ka u ialam dihsha ia ka ha Sundawn Restaurant, ka ba don ha Jaiaw bad hangta baroh ar ngut ki ia bam da u shaw doh syiar.
“Kumno phi bang khun.
? " u kylli ia ka katba dang bam“Bang bha hi kein Papa.
" Ka ruh ka la jubabHaba la dep nangta ki ia mih ban wan phai noh sha iing… Dei hangta ruh ba ka Rida ka kyndit noh na ka jingioh thiah namar ba wan par ka khnai ha khlieh thiah jong ka.
Khana babtengI Niakha ka Rida I la shu sngap shiphang bad bteng ban ong pat“Khia te la kham khia hi… To ieh ngan iarap noh na nga ban siew bai klas mynta u snem.
" Ka la phai sha ka RidaKa Rida ruh ka shu peit sha la ka Kmie kumno kan ong.
Ar tylli ki jingsngew ki la ialeh ha ka mynsiem I Kong Maya la yn pdiang ne yn kyrngah.
“Ka biang ong Nia ngan leh tang kumta…?" La twad jingmut I Niakha namar I sngew ioh lehse ka dang duna eh.
Hangta I Kong Maya Kmie ka Rida phai sha I Niakha ka Rida“Nga lei ngan ong kumno Niakha,kat kaba phi sngew synei lem nga la sngew nguh eh…" La pynpaw I Kmie ka RidaI Niakha ka Rida namar ba ka long ka briew Ka ba dap da ka jingsngew lem kam pat sngew hun ia kaei kaba ka la kular hynrei ka dang bteng biang“To ih Nia na ka bynta ka Rida ngan lut ma nga baroh mynta ka snem banyngkong mo…" Ka la ong“Niakha ioh phi la khia than sa phi pat.
?" La phai ktien I Kmie ka Rida“Em ym leilei Nia namar ba nga sngew ieid palat ia I Bah bad ia phi baroh…Ka Rida dei ka Khun kha banyngkong jong ngi.
Ngi sngew kit ram iaka namar I Bah iba dei ban peit iaka bapli im don shuh.
" La jubab I NiakhaKa Rida haba ioh sngew ia kine ki ktien ka Nia kha ka la shu iam la ka iam hi " wow Pa balei kein phi iehnoh ianga shano  kein phi don…phim iohi seh ianga bad I Mei bad I Niakha hangne phim kren seh mo iangi…!" Ka la iam jam“Yn wat iam Khun wat iam … I Niakha I don hangne wat khuslai.
" La pyntngen I NiakhaKumjuh I Kmie jong ka ruh ka la pyntngen noh ia la ka Khun…La pynkut ktien ban shaniah ha ka Rida ba kan leit shim phom hi bad la ki paralok na Synod Kolej ha ka sngi ba bud.
Ka por ka la iaid bad miet kumta I Niakha I khreh ban mih noh nangta.
Ha ka sngi ka babud ka Rida ka la leit sha Synod Kolej bad la ka paralok na Mawkhar ban leit shim phom.
Hadien ba la ioh ia kita ki kot ki sla ba donkam bran ka leit sha iew bad ynda ka la poi ha iew ka Kmie jong ka, ka la phah ba kan leit mih sha iing ka Nia kha ha Mawlai Mawroh.
Kumta hi ka Rida ka la iawer ia la ka paralok ban synran lem.
Ita I paralok jong ka ruh da ka ba kmen I la synran lem iaka.
Haba la poi ha iing I Niakha hadien ba ki la shong shiphang ar phang ki la ia dihsha shuwa nangta I Niakha I la sdang ban pyndap ia kiba don kam baroh ha kata ka phom bad ruh I ai sa ia ka Pisa ban leit siew noh“Sa leit noh lashai hi Khun ban leit siew… Khnang ba phin tikna ban ioh hangto mo… Shim kane ka pisa, da rah bha.
" La bthah I Niakha“Kato ka Pisa ka dei na bynta baroh shi snem.
Ia ka bai kot sa shim mo khun.
" La ong biang I Niakha.
[yn dang bteng].
Shillong: Ki lad khubor ki iathuh ba U Lat ka Jylla, U Tathagata Roy, ula kyntait ban pynjari synshar Administrator ha Khasi District Council.
Lyngba ka jing kyntait jong U Lat, ka la thikna ba ka Executive Committee jong U bah Latiplang Kharkongngor, kan lah ban dang trei kam ha ki sngi ban sa wan ha ka Council.
Lah ban pynkynmaw ba hynnin ka sngi, U bah Prestone Tynsong, myntri rangbah ba ar ka sorkar Jylla, ula iathuh ha ka kynhun jong ki MDC, ka seng UDP, ba la ialam da U bah Teinwel Dkhar, ba ka sorkar Jylla, ka la phah ia ka jingai jingmut sha U Lat, ban pyntrei kam ia ka synshar Administrator ha Khasi District Council.
Ha ka sngi laitluid jong ka Ri, U Narendra Modi, ula pynpaw ia ka jingdonkam ban pynduna ia ka jingdon briew ha ka Ri bad halor katei ka phang, U MP jong ka seng BJP, U Ajay Bhatt,  ula leit rah ia ka mat jing iatai ha ka iing dorbar jong ka Parliament, na ka bynta ban ailad ia ki shi tnga, ba kin ioh khun tang arngut.
Utei U MP, u kwa ruh ban pyn kylla ia ka riti synshar ri bad ban pyntrei kam ia ka  Uniform Civil Code.
Katei ka ain The Population Control Bill, 2019, ba la leit rah da U  Ajay Bhatt, BJP MP na Nainital-Udhamsingh Nagar constituency ha Uttarakhand,  u la kren ba lyngba katei ka ain, kino kino kiba ioh khun palat arngut, kin dun noh ia ki kam sorkar  bad kin shah dain kuna ruh T.
50,000.
Katei ka bill, ka kwah ruh ban ailad kyrpang ha ki kam sorkar, ia kito kiba don khun tang arngut.
Ha katei ka bill U Bhatt, u kwah ia ka Parliament, ba kan mynjur noh ban pyntrei kam ia ka  Uniform Civil Code bad u kwah namarkata ban pyn kylla ia ka  Article 44 jong ka Directive Principles jong ka riti synshar ri.
U Spiton Kharakor & Lyngdoh Nongkrem S.
Pyniaidsuk, HimaU Lum Shyllong (Shulong) u long u lum uba jrong tam ha ka Bri u Hynniewtrep, naduh ka shnong Khangsari (Moheshkhola) hapdeng ka South West Khasi Hills, ka South Garo Hills bad ka Bangladesh na shaphang shathie.
Kumjuh ruh naduh shaneng shatei sepngi jong ka shnong Mawkuru, West Khasi Hills (Hima Nongstoin) bad ka North Garo Hills haduh ka wah Kupli ka dei ka ri jong ki khun u Hynniewtrep.
Kumjuh ruh ka nam jong u Lum Shyllong kum u Syiem rangbah jong ki lum, bad ki Khyndai Umdih Khyndai Umtong, ngi la klet baroh shikatta.
Te mynta, ngin ia kynrong burom noh ia utei u Syiem jong ki lum ryngkat Ki Khyndai Umdih Khyndai Umtong jong ka ri ki Laiphew Syiem bad Khadar Doloi.
Ka Seng Khasi Nongthymmai- Madanrting Pyllun ha kane ka Seng Kut Snem kaba 120 kaba long ha ka 23 tarik u Naiwieng 2019 ka ai khublei Seng Kut Snem iaphi baroh ki parakur parakha ka Bri u Hynniewtrep.
Ban pynphuh pynphieng ia ka jingiaid pyni Riti (Tableau) ka ban iaid naduh Madan Iew Rynghep haduh Madan Weiking, ka Seng Khasi Nongthymmai- Madanrting Pyllun ka rah ban pyni da ki Khyndai Umdih Khyndai Umtong jong u Lum Shyllong ban sakhi ba kine ki dang don bad dang neh haduh mynta.
Ka khana ka long kumne:-U Lum Shyllong u jrong haduh 6445 feet na sla duriaw.
Shaphang mihngi na u, don artylli ki syntai lum kum u Lum Mynjneh ba peit ieid ia ka sor Shillong, uba mynta ki khot ia u da ka Shillong View’s Point.
Shuh shuh shaphang mihngi na u Lum Mynjneh, don u Lum Sohmyllan jong ka shnong Laitkor.
Une u Lum Sohmyllan u jrong haduh 6433 feet na sla duriaw, kumta u duna tang 12 feet ia u Lum Shyllong na sla duriaw.
Na une u lum mih haduh lai tylli ki tyllong umdih umtong napdeng ki khyndai umdih umtong jong u Lum Shyllong.
Ia une u Lum Sohmyllan ka Eastern Air Command jong ka Indian Air Force, ka ai kyrteng sin ia u da u Laitkor Peak.
Ki sawdong pud jong u Lum Shyllong ki long lun pyllun bad la jrein da ki Khyndai Umdih Khyndai Umtong.
Kine ki mih na kliar, na syngkai bad na ki rashing lum jong u Lum Shyllong.
Shaphang shatei, ka tuid ka wah Umshyrpi, shaphang mihngi la don uwei u Mawblei uba thiah shu ta-phah ha madan, uba ki khot u Mawblei.
Une u don harum jong ka shnong Laitkor bad sha Sepngi jong ka wah Umkhen.
Na shaphang shathie, la don ka Rangkyndur ha ka shnong Rang bih –bih ba kyrsoi ka wah Umtlieng kaba tuid shaphang ka wah Umiew.
Shaphang Sepngi ka don ka shnong Mawkhan.
Na kane ka thain ha sharing lum u Lum Shyllong la kyrsoi ka tynlong um, jong ka Um- Shyllong.
Kane ka wahduid ka leit tuid shaphang sepngi da kaba iaid lyngba ia ka jaka jong ka Indian Air Force ha Umdiengpun sha Elephant Falls.
Nangne pat ka sa leit iasoh sha ka wah Umiam Khwan hadien artylli ki kshaid ba noh rymphum.
Ia ka shnong Shillong mynshuwa la tip ia ka, da ka kyrteng IEWDUH haduh ka snem 1865.
Hynrei ban sah ka nam im ka kyrteng jong u Lum Shyllong bajrong tam ha ka Bri u Hynniewtrep la pynkylla kyrteng bad la tap lubri noh da ka Iewduh, ka kyrteng barim sha ka shnong Shillong ban sah ka nam u Lum Shyllong naduh u bnai Jylliew 28 (Thursday) 1866.
Kat kum ka Geographical Map jong ka Survey of India naduh Garo- Shillong haduh Haflong jong ka North Cachar Hills, Assam haduh ki lum Borail Range la tip ia ki kum ka Shillong Plateau.
Shisien shisnem ki lymbit bad ki jait sim ba har rukom ki ju leit nohiap ha ka shnong Jatinga.
Kane ka shnong ka dei ka shnong Hynniewtrep Pnar ba heh tam ha ri Assam.
Sawdong talawiar u Lum Shyllong, la ri la sumar da ki Ryngkew–u-Basan jong u ‘Lei Shyllong, bad ki khot sien burom ia ki kum kita ki Saw Basan jong u ‘Lei Shyllong.
Kita ki long kumne :-1.
Ka Wah Umiew ne Umiam-Mawphlang ne wah Shella na shathie.
2.
Ka Wah Umkhrah ne Umiam-Khwan na shaphang shatei.
3.
Ka Wah Umkhen na shaphang shatei mihngi.
4.
Ka Wah Umngot na shaphang shathie mihngi.
Ki Khyndai Umdih Khyndai Umtong ki long-tang ki kyntien kynnoh, ym ba ki mih 18 (Khadphra) tylli ki tynlong umdih tynlong umtong.
Kumta ki tynlong jong ki Khyndai Umdih Khyndai Umtong ba la khot la ‘tang naduh ki sngi barim jong ka LIR kaba dei ka kmie jong u SHULONG ki long kumne harum: –Sl.
No.
Kyrteng kiKhyndai Umdih Khyndai Umtong    North – Latitude bad East –  LongtudeKitei ki khyndai Umdih Khyndai Umtong ki mih ki tuid bad ki iaid lynti um kumne harum:-.
U Sundar Pichai, CEO jong ka Google, u ai jingiaroh shi katdei ia kawei ka briew, kaba bteng ban leit pule Science, wat haba ka ioh zero ha kaba sdang.
Ka Sarafina Nance, ka dang leh mynta ia ka PhD jongka, ha ka astro physic, ha ka University jong ka California, Berkeley bad katei ka briew, kaba 26 snem ka rta, ka leh ia ka sobjek jong ka supernovae.
Kham mynshwa ka Sarafina, ka ioh nod ha katei ka sobjek, haba ka ialeh eksamin saw snem mynshwa.
“Saw snem mynshwa, nga ioh 0 ha ka quantum physics bad nga ia kynduh ia u nonghikai jongka, ha kaba nga la sngew donkam ban kylla noh ia ka sobjek jongnga.
Mynta nga dei kawei na kiba tbit bha ban pule ha ka  astrophysics Ph.
D program bad nga la pynmih ar tylli ki paper.
Ka STEM ka dei kaba eh ia baro hi, hynrei ka kyrdan, kam mut ba phim lah" ong ka Sarafina.
Shillong:  U MLA ka Maw phlang u bah SK Sunn mynta ka sngi u la ujor sha u Director ka MePDCL (Distribution) halor ka jingbym pat pyntreikam ia ka skhim ai ding ei ka sorkar ka Suabhagya ha ki san tylli ki shnong kiba hap ha ka konstitwensi jongu.
Ha ka dorkhas sha u Director ka MePDCL, u bah Sunn u la ong ba ula ujor ia ka jingujor na ki rangbah shnong jong ki san tylli ki shnong kynthup ka shnong Phanniewlah rum, Phaniewlah Neng, Nongthymmai Rum, Nongthymmai Neng bad ka Mawpynghong ba ka skhim Saubhagya kam pat treikam satia ha kine ki shnong kiba hap ha ka Lyngiong Lyndohship jong ka Mawphlang konstitwensi.
U bah Sunn u la ong ba ia kane ka skhim Pradhan Mantri Sahaj Bijli Har Ghar Yojana- Sabhagya la pynlait paidbah da u Myntri Rangbahduh ka ri u Narendra Modi ha ka snem 2017 ban ai ding ei sha baroh ki longiing ha ki jaka nongkyndong bad ki longing baduk ha sor kiba don baroh 4 klur ha ka ri.
Ia kane ka skhim la aiti ha ka Rural Electrification Corporation (REC) ban long kum ka nong pyntreikam.
U MLA ka Mawphlang u la ong ba katkum ka jingtip ba u la ioh, la don 5,61,931 tylli ki tnum iing ha ki jaka nongkyndong ha ka jylla ha kaba 3,65,731 tylli la ioh ding haduh u Risaw 2017, bad kiba dang iaid ha ka jingpyntreikam ki don 1,96,182 tylli.
Hynrei kam don satia ka jingpyni ia ki shnong kiba dang sah bym pat ioh ding ne pyntrei ia kane ka skhim.
Halor kane, u MLA u la pan jingshai halor kane ka jingbym shuh ki longiing bym ioh ding bad khamtam ha kaba iadei bad ka jingpyntreikam ia kane ka skhim ha kine ki san tylli ki shnong.
New Delhi:   Ka CBI ka la talasi ia ki khyndai tylli ki jaka jong lai tylli ki nongbah hadien ba la pynlong ia ka jingtohkit pyrshah ia u Myntri Rangbah barim u O Ibobi Singh bad kiwei pat na ka bynta ka jingujor halor ka jingpyndonkam bakla ia ka pisa kaba 332 klur tyngka na ka pisa kaba iadei bad ki kam bapher ha Manipur, ong  ka khubor mynta ka sngi Thohdieng.
Haba ki leit khynra ia ka jaka sah jong u Singh, ka CBI ka la lap ia ka pisa kaba 11.
47 lak tyngka bad  ki pisa kiba rim kaba 26.
49 lak tyngka bad kane ka long pyrshah ia ka ain bad kumjuh ka lah ban ialam sha ka jingshah pynshitom ka ba san sien halor ka jinglap ia kine ki pisa, ki la ong.
Kane ka kynhun ka la khynra ia ka jaka sah jong u Singh bad  ka jong u IAS ophisar uba rim uba dei ruh uba don bynta lang ha ka Manipur Development Society kaba ha  Aizawl, Imphal bad Gurgaon, ki la ong.
Katto katne ki  tiar rem dor bad phra tylli ki kali remdor ka Audi Mitsibushi, Honda bad ka Hyundai la lap ha ka jingleit khynra ia kane ka jaka jong u Singh, ki la ong.
La kynthoh ba u Singh, uba dei u chairman ba rim jong ka Manipur Development Society (MDS),  ha ka por kaba u bat ma u ia kane ka kam  kata naduh ka 30tarik u Jylliew  ha u snem 2009 haduh ka 6 tarik Naitung u snem 2017, ka don ka jingialeh sop sop bad kiwei pat ki briew halor ka jingpyndonkam bakla ia ka pisa jong ka sorkar  kaba kot haduh 332 klur tyngka ka pisa na ka pisa kaba 518 klur tyngka ha kaba ki la aiti ha kine ki briew na ka bynta ba kin pyndep ia ka kam ba la mang halor ka jingpynbha,ong uwei na ki CBI hangne.
Ka CBI ka la pynrung ia kane ka jingtohkit lyngba ka jingkyrpad jong ka sorkar Manipur kaba la iaid lyngba ia ka Sorkar pdeng.
Ryngkat bad u Singh, ka CBI ka la jer ia lai ngut ki kyrteng jong ki Chairman barim ka MDS kita ki long D S Poonia, P C Lawmuknga, O Nabakishore Singh, baroh kine ki dei ki IAS ophisar kiba la shongthait.
U Y Ningthem Singh, uba dei u project director barim jong kane ka MDS bad u S Ranjit Singh uba dei u administrative ophisar ki la ngat ha ka FIR.
U CBI u la lap ruh ia ka 10lak tyngka jong ka pisa barim na u Ningthem Singh bad ki kot ki sla jong artylli ki iing paki dulan kaba don ha Imphal,ong ka khubor.
Kane ka kynhun ka la lap ruh ia ki tiar kiba dei trai da ma u bad ki kot ki sla jong ka bank na ka iingsah jong u Poonia, Lawmkunga bad Nabakishore.
Nongpoh: Ka Care Educational & Welfare Society (CE&WS) 13th Mile Ri Bhoi Meghalaya,  myn shisngi ka la pynlong ia ka ‘Rojgar Mela’ kaba dei ruh kum ka jingpyn sngewthuh halor ka kabu ia ki samla wad kam, hadien ba ki la ioh ia ka jingshah hikai lyngba ka CE&WS ha 13Mer Byrnihat.
Ha katei ka prokram, ki la don da ki spah ngut ki samla pule, kiba la pyndep ia ki jingshah hikai bapher bapher, kum ka suh ka thain, ka kam ia ki kam pyndait bording, kaba khap shniuh lem bad kiwei kiwei de ki jait jinghikai.
Kiba la wan ban iashimbynta ha katei ka prokram, ki kynthup ia u Dr Mohan Bhattarcharya, Vice- Chancellor ka Mahatma Gandhi University 13th Mile, uba la long ruh kum u kongsan, nangta u Dr Dinesh Baishya u ex principal ka B.
Borooah College Guwahati kum u symbud Kongsan lem bad kiwei kiwei.
La sakhi ruh ha katet ka sngi, da ka jingdon ki briew na ka Navagiri Apparel Private Limited kum Garment Industries, kaba la long kum ka nongaikam ia ki khynnah ba la pyndep ia ki jingshah hikai na katei ka CE&WS.
Lah ruh ban kdew hangne, ba ka jingthmu jong katei ka prokram ka long halor ka nongrim ban ai kam ia ki khynnah samla ki ba la pyndep training na ktatei ka jaka ai jinghikai, ha kaba ki samla kiba la lah ban pyndep ia ki training bapher bapher, kin sa ioh ruh ia ka kabu ban trei ha ki kompani bapher bapher, kiba la don ka jingiateh bad ka CE&WS.
Haba ai jingkren ha katei ka sngi, u Vice-Chancellor ka Mahatma Gandhi Uninversity kum u kongsan, u la kyntu jur ia ki samla ka thain ba kin shim ia ka kabu ban wan ban sha katei ka jingshah hikai ei, namar ka dei ka jaka ai jinghikai training la ai da ka sorkar kmie ia kaba la tip kum ka scheme Pradhan Mantri Kaushal Vikas Yojana (PMKVY) hapoh ka jingpeit jong ka Ministry of Skill Development & Enrepreneurship (MSDE).
Ki khynnah ki lah ban sei ia ki sap kiba ki don ha kum kine ki skill training bad khnang ba kin lah ban ieng ha la ki jong ki kjat ban kyrshan dalade ia lade namar hadien ba ki la pyndep ia ki training kan long kum kawei na ki lad kamai ka jong ki.
U la ong ruh ba ka jingthmu jong ka sorkar kmie ban wanrah ia kane ka scheme ka long halor ka nongrim ban iarap na ka bynta ki khynnah samla ki bym donkam don jam ban ban pynduna ia ka jngkyrduh kam jong ki samla ha ka ri hi baroh kawei.
Kumjuh ruh ha kane ka sngi la ioh ban sam ia ki certificate sha ki khynnah training ki ba la pyndep ia ka training ka jongki na kane ka center da u kongsan bad da u symbud kongsan.
Nongpoh:  Haba kren sha ki paidbah myn hynnin ka sngi ha Mawhati, kaba dei ruh ka sngi kaba U MLA ka Mawhati, u Dasakhiatbha Lamare, u la leit ban sam tin sopiing sha ki 213 tylli ki longiing ba duk kiba hap hapoh ka Mawhati Circle bad ia katei ka jingsam tin la pynlong ha ka shnong Mawhati, u la ong ba ka thong kaba hakhmat eh kaba u don, ka long ban pynioh ia ka surok kaba bha na Umsning-Mawhati ter ter shaduh Umsiang.
Halor ka surok na Umsning-Mawhati sha Umsiang, utei u MLA ka Mawhati Constituency, u la ong ba u duhthiah duh dem ban pyrkhat ia katei ka surok, namar katei ka surok ka dei ruh kawei na ki surok kaba donkam tam da ki paidbah kiba sah ha shilynter jong katei ka surok.
“Nalor ba ka dei ka surok kaba la ai ka jingshakri ia kiba bun phew tylli ki shnong bad kaba la jngai ha ka jingjrong, kam dei kam kam kaba suk ban pynioh ia ka jingpynmang tyngka kaba heh da ka bynta ban biangrong bad khamtam eh ban pynheh ia katei ka surok" ong u MLA ka Mawhati.
Watla katta, ngam pyndem hynrei ngan trei shitom na ka bynta ban pynurlong beit ia katei ka jingthmu pynbha ia katei ka surok bad la kumno kumno ha u snem 2020, yn sa ioh ban pynbna paidbah halor ka jingpynbha ia katei ka surok ba kongsan tam jong katei ka thain.
Haba iadei bad katei ka jingsam tin sop iing sha ki longiing baduk, u Dasakhiatbha Lamare, u la ong ba kum u nongmihkhmat, u kmen ba u la lah ban aiti ia kitei ki tin sop iing, ia kaba u la thied lyngba ka skim SRWP jong u snem 2019-20, ia kaba u la angnud la slem bah ba un aiti noh ia kitei ki tin sha kito ki longiing kiba dei hok ban ioh.
U la ong, ba kum u Nongmihkhmat u la ialeh shitom ban pynioh ia ki skim jingmyntoi ia ki paidbah bad halor kata u la ong ba tang hapoh ki 2 snem duna, u la lah ban pynioh tin sop iing haduh 1100 tam ki longiing baduk hapoh ka thian Mawhati bad ki dang don bun kiwei pat ki ban sa ioh pat hadien.
Ha katei jingsam tin, nalor u MLA la sakhi ruh da ka jingdon kiwei ki riew rangbah, kiba kynthup ia u Bah Donboklang Kharnaior, General Secretary ka NPP Mawhati, u Bah Enel Wahphlang, Rangbah shnong ka Raitong lem bad kiwei de ki riew rangbah ka thain Mawhati.
Shillong: “Ka shim por haduh 85 minit ne shi kynta shiteng ban iaid da ka kali na Sohiong sha Nongspung lyngba ka Mawkneng bad kane ka jia ka dei namar ka jingsniew tasam ka surok kaba don tang da ki phew km", la ong u bah SK Sunn, MLA ka Mawphlang ha ka jingthoh ba la pynher sha u Secretary ka PWD.
Ha ka shithi, u bah Sunn u la ong biang, “Namar ka jingsniew palat kane ka surok, ngam shlan shuh ban wan phai bad nga la iaid noh na ka surok Mawngap lyngba ka Laitmawsiang".
U bah Sunn u la pynpaw ia ka jingsngew pang mynsiem ban lap ia ka jingsniew tasam kane ka surok kaba la pynsyrtok ia ki nongshong shnong ka shnong Pyndenlitha, Wahsohlait, Sohpian, Nongspung bad kiwei ki shnong katei ka thain.
Halor kane, u MLA ka Mawphlang u la pan jingshai na u secretary ka PWD (R) u bah PR Marwein, la kane ka tnad ka don jingtip ne em ia ka jingsniew kane ka surok bad la ka sorkar ka phah eiei sha ka sorkar ban mang pisa ban pynbha ia kane ka surok khnang ban pynlait ia ki paidbah na ka jingeh.
Ka jingjia kaba la pynkyndit tyngeh kumba iuh tdong bsein, haba mynta ka step, la pynbam smai ia U Devendra Fadnavis, kum u myntri rangbah ka Maharashtra, katba ia U Ajit Pawar, uba dei u pyrsa jong U Sharad Pawar, la pynbam smai kum u myntri rangbah ba ar jong katei ka Jylla.
“Nga sngewkmen shi katdei ba ngan ioh lad sa shisien ban long u myntri rangbah ka Maharashtra.
Ki paidbah jong ka Maharashtra, ki la ai iangi ia ka lad ban ialam ia ka sorkar, hynrei ka Shiv Sena, kaba ialeh elekshon lang bad ngi, ka la kyntait ia ka mon jong u paidbah.
Ka  jylla, ka donkam ia ka sorkar kaba khlain bad kumta ka synshar President ka dei ban kut noh" ong U Fadnavis.
Haduh hynnin ka sngi, ka jingiakren ka iaid beit ba yn thaw ia ka sorkar thymmai ban ialam da U Uddhav Thackeray, nongialam ka Shiv Sena bad ba kin ia treilang bad ka NCP bad ka Congress ruh kumjuh, ha kaba la khlieh da U Sharad Pawar, u nongialam ba heh duh ka NCP.
Shillong: Halor ka jingbym shim bynta jong ka UDA ia ka election CEM ka ba la long mynta ka sngi na ka liang u bah Bindo L Lanong u la ong “Ngim sngew myntoi ia ka jing wan jong ngi namar ba ngi iadon mar 14 ngut bad ngi la dep ioh tip lypa ia ka jingleh  shiliang u Chairman.
"U bah Bindo Lanong u la ong “Wat la ngi khlem thep vote ruh mynta ka sngi na ka liang u Chairman u leit thep ia ka vote kaba khlem donkam ia ka jingthep vote jong u bad kane ka  jingleh jong u ka la pynkhein ia ka kyndon ka Council.
"Kat kum u Chairman u la iathuh ba u la leit thep ia ka vote kum u MDC jong ka Mawkhar Pynyhorumkhrah bad na ka liang u bah Bindo u la ong “U pyniaid hi ma u ia ka ingdorbar kumno u lah ban thep vote hato u la hiar shuki kum u Chairman.
"U bah Bindo u la iathuh ruh ba mynta ka sngi ka jingwan kynduh jong ki ia u Symbud Myntri Rangbah u bah Prestone Tynsong ka long halor ka jing don ki dkhot ka UDA bad UDF mar 14 ngut ki MDC, ha kaba kan ym wanrah ia ka jing skhem ha ka liang synshar bad ruh ka dei ka kam jong ka Sorkar ba kin peit ia ki kynrum kynram ha ka kam sain Hima Sima  kaba jia ha KHADC.
U bah Bindo u la ong ruh  “Naduh ba ki la wan rah ia ka NC ha ingdorbar ruh ngi la ioh i ia ka jingleh shiliang na ka liang u Chairman U bah PN Syiem, ha kaba u la shu pyniaid ia ki kyndon lade katba u mon bad mynta ka sngi ruh u la klet ba u dei u Chairman bad u la leh ia kaei ka ba u mon.
"U la iathuh  ruh ba  ki la thoh sha u Lat ka Jylla u Tathagatha Roy ia ka jing jia baroh  bad ngin ap ia ka rai jong u Lat.
Shillong: U  Symbud Myntri Rangbah u bah Prestone Tyngsong hadien ba u la dep kynduh ia ki dkhot jong ka  United Democratic Alliance(UDA) hapoh ka jingialam jong u bah Teinwell Dkhar, u iathuh ba u la dep phah ia ka Administrator Rule  sha u lat ka Jylla u Agatatha Roy bad mynta ka sah sa  tang ban ap ia ka rai na ka liang jong  u Lat.
Haba iakren bad ki lad pathai khubor, na ka liang u bah Prestone u la ong   “Ka jingphah jong nga ban pynjari noh ia ka Administrator rule ha KHADC ka long halor ka jingbym skhem jong ka party kaba don ha  KHADC, namar ia mynta hi ki don mar 14 ngut ki MDC ha UDA bad 14 ngut ha UDF ha kaba kane ka lah ban khyllem biang ha kano kano ka por namar ba kam don ka jingskhem bad kumno kin rai bad kumno kin synshar".
“Lada u shimti da uwei u CEM kumno kin synshar kumno kin rai, lada ka long kumne ha kano kano ka por,   ka lah ban hap biang bad kane kan wanrah ia ka jingpyrkhat ba kin ialeh ia ka kam ban pynroi ia ki jait bynriew ne kin ia leh tang ban pynskhem ia lade kata ka wanrah ia ka jingeh ia u paidbah hi baroh kawei" u la bynrapU la ong ruh ba kine ki jingjia ki long ba ka KHADC kam don ia ka 10th schedule bad ka sorkar ka dang ialeh ban pynrung noh ia ka 10 schedule ha ka 6th schedule, khnang ba ki lah ban tehlakam ia kine ki jingiaphet seng bad ba kin lah ban trei bha ia ka kam.
Shillong:  U Bah Latiplang Kharkongngor, ula jop ia ka elekshon Chief Executive Member jong ka Khasi District Council, khlem ialeh pyrshah mynta ka sngi, namar ba ki 14ngut ki dkhot jong ka UDA, ba la ialam da U bah Teinwell Dkhar, kim shym la leit satia sha katei ka dorbar mynta ka sngi.
Lyngba ka jingbym shim bynta katei ka kynhun jong U Bah Teinwell Dkhar, kumta U bah PN Syiem,  uba dei u lamphang dorbar jong ka Council, ula pynbna nongjop ia  U Bah Latiplang, khlem don ka jingialeh pyrshah.
Ki don shiphew tylli ki sengbhalang, kiba kren diaw mynsiem, halor ka jingthmu ban kurup noh ia ki jaka jong ki Khasi, ha Jhimai Punji, kaba don ha Sylhet.
Ha ka jingiakren bad ki kotkhubor hynnin ka sngi, la  iathuh ba ki don kumba 500ngut ki Khasi, kiba shong ha ka kper slasha ha Jhimai bad kitei ki dei ban duh noh ia ki jaka jongki, namar ba ka Kedarpur Tea Company Limited, ka thmu ban kurup noh ia katei ka jaka.
“Ki don 72 tylli ki long iing jong ki Adivasi Khasi, kiba don ha ka kper slasha ha Jhimai bad kitei kin duh noh ia ki jaka jongki, namar ba ka don ka jingthmu ban kurup ia ki jaka jongki" ong U  Sanjeeb Drong, General Secretary jong ka Bangladesh Adivasi Forum.
La iathuh ba kitei ki hap ban iaid ar kilometre ban poi sha Sylhet bad mynta ki la shah khang lynti, ha ki bor pyniaid ka Jhimai Tea Garden naduh u snem 2015, ong U Sanjeeb.
Mynta kim shah shuh ia ki kali ba kin iaid lyngba jong ka kper slasha.
La iathuh ba ha ka 15tarik mynta u bnai,  haba ka trok, kaba kit tiar shna iing, ka mut ban rung lyngba katei ka jaka, ka la shah khang lynti bad ki don arngut ki Khasi, kiba don ha katei ka trok, ki la shah shoh bad ki hap leit shah sumar ha   Moulvibazar General Hospital, ula ong shuh shuh.
La iathuh ba katei ka jaka, ka dei kaba la ai wai da ka sorkar Bangladesh sha katei ka kper slasha, ha kaba kitei ki Khasi, ki la shong la sah da ki phew phew snem.
Ha katei ka jingiakren bad ki kotkhubor, la don lang na ka Bangladesh da U Nizamul Huq Nasim, na ka Legal Aid Services Trust, U Shamsul Huda, na ka Association for Land Reform and Development, Nijera Kori coordinator Khushi Kabir, Research and Development Collective, U Mesbah Kamal, general secretary  lem bad ki Khasi kiba dei ki nongshong shnong na katei ka jaka.
Dr H BaniNongai buit rangbah kaSeng Nongsumar Dawai Khasi NyllaWest Khasi Hills District Nongstoin, Meghalaya, Mobile (9862061108/ 6009125508)U diengsoh Tyrkhum lane kita ki dieng  Cherry Blossom kiba don ha kane ka  jylla Meghalaya, kahmtam eh ha ki lum khasi ki don ha kylleng bad ki kham mih bha ha ki jaka ba la kham long sor, kum ka Shillong bad Nongstoin, kumjuh ha them Umiam jong ka Ri Bhoi District.
Kat kum ka jingwad bniah jong nga u nongaibuid rangbah jong ka seng “Seng Nongsumar Dawai Khasi Nylla" u ba dei ruh kum uwei na ki dkhot jong ka Biodiversity jong ka jylla Meghalaya kaba la tip kum ka “Meghalaya Biodiversity Board" kaba dei kawei na ki shnat trei kam ka tnad khlaw jong ka sorkar jylla.
U Diengsoh Tyrkhum, u long u dieng u ba kordor tam katkum ka jinglap jong nga bad mynta ka jylla kala ruh kala pynlong la saw sien ia ka “Cheery Blossom Festival" ha ka por ba kine ki dieng kip huh syntiew.
U ne u jaid dieng u long u ba don kam bha ban thung ha kylleng jong ka jylla, khamtam sha ki nongkyndong kaba ki khlaw ki la nang syllen.
Da ka jingdon jong kine ki dieng, kaba don kam eh lyngba kine ki syntiew ki ngap, ki thap balieh, ki sim, ki mrad khlaw ki bam bha khamtam ia ki soh jong une u diengsoh Tyrkhum.
Namar katta nga idon kam ba ka sorkar kan kyndit bynriew noh ban thung ia kine ki jaitdieng sha ki nongkyndong khnang ba ki ngap kin ioh ban kjit um na kine ki syntiew ka pynlong artad ia ka um ngap ban long kum ka dawai namar tang ha ki jaka sor kan pynlong pynban tang ka jingpynitynnad hynrei nga kwah ba kine ki dieng kiba kordor kin dei ban katkum kaba u blei u la ai ba ki khun bnriew kin pyndon kam ia u.
Ia kine ki dieng la pyndon kam ruh ia ki soh jong u ban shna ia ki dawai ba bun jait bad ki jingsleh kiba kordor, ha ka juh ka por u long ruh u soh ba ngi lah ban shna ia ki jynja rong ban airong wat ban polish wat ia ki snieh, kum ki juti bad ki jingpynitynnad kiba bun jaid ha kine ki sngi.
Ha ka jingshem jong nga kum u wei na ki stad wad bniah ia ki dieng ki siej ia ki syntiew ki skut, ki dawai kynbat, ngam pat lah ban ban lap ia ka tynrai kaba une u dieng u wan nyngkong ha kane ka jylla jong ngi, te mynta ia wer lem ia ki stad wad bniah khamtam ia ka tnad khlaw jong ka sorkar jylla ban lap ia ka tynrai na ei u wan, hyn rei ha ka jingshem ka jong nga u ne u diengsoh Tyrkhum u dei u ba la don lypa ha kine ki lum khasi namar ka suin bneng ka ia hap dur bad kine ki dieng.
Haduh mynta la ngeit bad la pynskhem ba ia u ne u dieng Cherry Blossom ba la khot ha kiwei ki ri la shem nyngkong ha ri Japan, Korea bad na kitei ki ri la rah symbai sha America.
Hynrei ka jingiapher kine ki dieng ka long ka por phuh syntiew.
Ha Japan bad America kine ki dieng ki phuh syntiew ha u bnai Lber katba ha ha ki lum khasi u phuh syntiew ha ka taiew bad khatduh u Risaw bad u neh haduh ba kut jong Naiwieng, kata ka shong katkum ka jinglong ka suin bneng ha kaba ia dei bad ka jingphuh slem ne phuh kloi ki syntiew.
Na ka liang jong nga ai ai jingmut sha ka sorkar ba kan thung ia une u diengsoh Tyrkhum ha arliang ka surok  buh Shillong Guwahati, Shillong Tura bad kum juh Shillong sha Ratacherra lane lada lah ban ai symbai sha ki shnong ki thaw ban thung ha ki ruh shnong lane ha ki rud iing ha ki nongkyndong.
Kumba ka long mynta ka jingjaboh jong ka mariang khamtam eh ha kane ka nongbah Shillong kala nangkiew na ka snem sha ka snem, ka sorkar kala dei ban shim ia ka rai ba kan bthah ia baroh ki nongshnong shnong hapoh sor Shillong ba kin thung  ia kine ki dieng namar u long u dieng u ba khlain bha ban pynmih ia ka lyer Oxygen kaba u khun bynriew u don kam eh ha ka jingim briew.
AIS SujaKi Jiw kim pat ioh tei pat ia ka Temple  haduh mynta, kata 1949 snem haduh    une u 2019 naduh 70 A.
D, ka mut 2000 snem khlem Temple.
Ia ka Temple kaba Ar la pynjot bad thang da ki shipai Roman hapoh ka jingialam u Titus kane kam dei kaba shu jia ryngkhat ka don hapoh ka jingthmu jong u Blei hi na ka bynta ki Jiw ha Israel.
Bad kawei na ki daw bah, dei ka jingkyntait noh jong ki Jiw ia u Jisu ban long u syiem halor jong ki, ki la kyntait ia ka jingshisha ki jied ia ka jingtim (cursing).
U Jisu u phai sha ki Jentil.
Ia ka nong Samaria- “Ko ka briew to ngeit ha nga, ba ka por ka jia haba phim ym ia mane ia u kpa halor une u lum lymne ha Jerusalem" Ioanis 4:21.
U Jisu u la dep iathuhlypa da kaba ong ba ka por kan poi ba ki Jiw kin ym ioh shuh ban mane ha ka Temple ha Jerusalem.
U Jisu ula kren ia kane naduh shwa u 70 A.
D, kata ha shwa ba un kiew sha bneng.
Haba u Jisu um don shuh ha kane ka pyrthei bad ha u snem 70 AD la pynurlong ia kane ka jingong ba ki Jiw kin ym mane shuh ha Jerusalem, ka daw ka long namar ba la thang noh ia ka Temple kaba Ar Temple u Solomon ha u 70 AD.
Kumba thang ia ka Temple, ki Jiw ruh ki la saphred kylleng, la ialam mraw ia ki sha kylleng ki Ri ka pyrthei bad sha Babylon (Iran).
Kumta, ka daw kaba kim don Temple shuh haduh mynta, dei namar kam pat kut ka por kaba u Jisu u la kren.
Hynrei ki dak jong ka por ki pyni ba ka la jan kut noh kata ka por ia kaba u Jisu u ong – “Phin ym mane Blei halor une u lum lymne ha Jerusalem" ka mut ia u shabi ba bat ha bneng ym ha pyrthei ym ha uno uno u nongsynshar jong ka pyrthei.
U Blei u khlem ai bor ha u briew ban bat ia ka bor ban shah ba ki Jiw ne Israel kin ai hukum ban pynieng Temple.
U Blei u don la ka jingkhein, namar tang shu poi ka por ban ai bor ba ki Jiw kin pynieing Temple, kan sdang artad  ka “Shi taiew ba khadduh" ne ki 7snem ba la ong ha u Daniel 9:27.
Namar haba u Blei u khang ym don u ban plie bad haba u Blei u plie ym don uba lah ban khang kumjuh ruh haba u Blei u pynkdor ym don uba lah ban pynbeit.
Eklessiastis 7:13.
Kumta, ka jingslem jong ki Jiw ban ioh pynieng Temple pat, ka shong ha ka por jong u Blei, namar ki por bad ki aiom bad ki snem ki dei na u.
Ka por kaba jlan tam ka jingbym don Temple shuh ki Jiw ka dei ka por kaba u Blei u ai lad ne ai por ba ki briew ki wad ia ka khmat jong u Blei bad ban tip ia ka ktien jong u aiu ba la thoh ha ka.
U Blei u la buh ia ka por ne Timing kaba biang.
Ba ynda la poi ki por ki kynta, ki Jiw kin ioh pat ban shna ia la ka Temple.
Namar ka dak jong ka Temple kaba lai ka long ka dak jong kaba kut kiei kiei hapoh ka jingsynshar briew.
U Blei u dang iai shah sa khyndiat ia ki brew ba kin phai sha u namar u tip ba lada tang shu shah ia ki Jiw ban pynieng Temple, kan sdang artad ki shitaiew kiba sah ban ioh long 70 taiew, kumba la ong ha u Daniel 9:24-27.
Namar tang shu dap 70 taiew kan long noh ka por ban pynkut pynwai noh ia ki pop, ban wallam ia ka hok bymjukut bad ban pynsleh noh ia u bakhuid tam eh u Jisu Khrist kein……kumta kaba sah mynta ka long sa tang shitaiew ne 7 snem lada tang shu pynieng noh ia ka Temple kaba lai ha Jerusalem.
Dei na kane ka daw ba u Blei u dang ai lad ba ki briew kin tip lut ia u khun jong u u Jisu Khrist ha shwa ba kine kiei kiei kin wan jia long.
Kumta lada yn pynieng noh ia ka Temple kaba lai, ka jingkut ruh lah jan ba ka shitaiew ruh kan sdang bad ki 3 snem shiteng ba nyngkong ruh kin sdang da kaba kan wan mih shwa ka dak ka jingsuk ba shukor ka kulai balieh, Jingpynpaw 6:1-2.
Ka kulai basaw jingpynpaw 6:3-5, bad ka kulai baiong, jingpynpaw 6:5-6.
Bad kine ki lai ki kulai kin wan mih hapoh ka por ka jingpynieng ia ka Temple ba lai ha Jerusalem ka jutang lamler ban iasuk, ka jutang bad ka jingiap Daniel 9:27/ Isaiah 28:15.
Tang shu pynieng ia ka Temple kan don ka thma bakhraw Mathaios 24:6-7.
Kan don ka Nemsniew bajur, u jumai ba jur Mathaios 24:7.
Kaba mut tang shu pynieng ia ka Temple kaba lai kin sdang noh ki por ba jynjar tam ha pyrthei hapoh ki 3 snem shiteng ba ar ba la khot ki 42 bnai ne 1260 sngi.
Daniel 9:27.
Dei na kata ka daw ba ka shim por ia ki Jiw haduh mynta 1949 snem ruh kim pat lah ban pynieng Temple namar ia ka bor ym shym la bat ha ki kti u briew ne uno uno u nongsynshar pyrthei, hynrei u Blei u bat halade tad ynda u la ibit ban shah ba ki Jiw kin pynieng Temple noh, namar ka don ka jingmaian bakhraw ha kane ka Temple kaba lai kaba ktah ia ka pyrthei baroh kawei.
hynrei ha ki Jiw hi kim tip ei ei ka mut aiu? Balei ba ym ioh tei Temple shuh? ki iai kylli.
Namar kata tang shu bna ba ki Jiw kin pynieng noh ia ka Temple kaba Lai, ka jingkut ruh ka la poi artad wat lada ki kwah dik dik ruh hynrei ka por ka shong ha ki kti jong u Blei na ka bynta ki Israel bad na ka bynta ka pyrthei hi baroh kawei.
Ngi tip ba ki Jiw ki iapan bor na kylleng ki riew khraw ki nongsynshar pyrthei hynrei kim lah ban ai bor (authority) wad u Prime Minister ka Israel ruh um lah namar ia u shabi la bat ha bneng tad ynda la kut ka por bad ka bor kaba u Jisu u ong, “Phin ym mane Blei ha une u lum lymne ha Jerusalem" Ioanis 4:21.
Kaei kaba jia? Ki Jiw ki shu ia mane Blei hapoh ka mynsiem kumba u Jisu u la ong Ioanis 4:24.
Bad ki shu doh ia ki maw kynroh ka Jerusalem.
Ka ktien u Blei ka kren thik ka jia – “Naba ki shakri jong me ki ia sngewbha ia ki maw jong ka (Jerusalem) bad ki isynei ia ka khyndew jong ka" Salm 102:14.
Ki Jiw ki ieit ia ka Jerusalem.
“Ki kjat jong ngi ki ieng hapoh ki khyrdop jong pha – ko Jerusalem – ko Jerusalem.
Salm 122:22.
Thik ka long kumta.
Kumta ka daw kaba ki Jiw kim pat ioh Temple, dei namar ba u Blei u dang ap ba ki briew kin ithuh ia u, kin phai na ki lynti bymman jong ki kin kylla bamut shwa ba ka jingrong noh kan wan ia ki brew na sla pyrthei.
Ki dak kiba paw mynta ka long ba ki Jiw ki la jan ka por ban ioh Temple noh, bad kata hi ka pyni ruh ba ka la jan ka por ka shi taiew bakadduh ba la ong da u Daniel 9:27, bad ka la jan ka por ki jingjynjarbah bad kaba kut noh kiei kiei shwa ba u Jisu Khrist un shynshar 1000 snem ia kane ka pyrthei.
Jingpynpaw 20:1-6.
Nongpoh: Shisngi hadien ba ka Assam ka la wan ban plie paidbah ia ki dukan thymmai ha ka Iew kaba don ha ka shnong Umlaper, ka shnong kaba don hapdeng ka jingiaknieh ka Meghalaya bad Assam, myn hynnin ka sngi ki bor Distrik ka Ri Bhoi, ki la leit ban hiar jurip sha katei ka shnong, na ka bynta ban peit ioh lehse ki don kino kino ki jing pynhuri hura, kata hadien ba ka Assam, ka la wan ban plie ia ki Dukan thymmai ha katei ak Iew kaba la don slem bah ha katei ka shnong.
Ha kaba leit ban jurip ia katei ka Iew, kiba la leit na ki bor Distrik ka Ri Bhoi, ki kynthup ia ka Kong F.
M Lakiang, EAC ka Ri Bhoi bad na ki Pulit la ialam da u Bah VDS Rymbai, DSP ka Ri Bhoi, u Bah Pherbak Marwein, CI ka Nongpoh Police Station lem bad kiwei de ki Pulit ka Ri Bhoi.
La sngewthuh ba ka nongrim kaba la pynlong ia ki bor Distrik ka Ri Bhoi ba kin leit jurip sha katei ka Iew, ka dei hadien ba hynnin ka sngi ki briew na ka Karbi Anglong Autonomus Council (KAAC) lem bad kiwei ki riew pawkhmat na ka jylla Assam, ki la wan ban plie paidbah ia ki dukan thymmai hapoh jong katei ka Iew, kaba don hapoh ka shnong Umlaper bad kaba ki la jer kyrteng kum ka ‘Umlapher Bazaar’ bad kiba la tieng ioh mih pynban kino kino ki kam huri hura bad kiba ktah ia ka shongsuk shongsain hapoh katei ka Iew.
Ha katei ka jingleit jurip, ki bor Distrik ka Ri Bhoi, ki la leit ban jurip ia baroh ki bynta jong katei ka Iew, ha kaba kim shem la lap ne iohi ia kino kino ki kam  kiba lah ban ktah ia ka shongsuk shongsain, hynrei la iohi ba baroh ki nongthied nongpet hapoh jong katei ka Iew, ki ia sngewtynnad iwei ia iwei bad katei ka Iew ka iaid ryntih hapdeng ka shongsuk shongsain.
Shillong:  U Bah Bashailang Khongwir uba dei u State General Secretary BJP Meghalaya Pradesh u la phah ka shithi sha u Shri Amit Shah ha kaba ia dei bad ka jingsngew jong ki paidbah halor ka jingpyntreikam ia ka CAB hapoh ka jylla Meghalaya.
Ka jingtyrwa ban buh ia ka CAB hapoh ka jylla Meghalaya katba ban pyllait pat ia kiwei ki jylla kum ka Mizoram, Nagaland bad Arunachal Pradesh tang na ka daw ka jingdon ia ka Inner Line Permit hapoh kine ki jylla, kam long kaba pdiang sngewbha kum ka party kaba don hapoh jylla Meghalaya kaba pyni shai ia ka jingphiah ia ki riewlum rit paid kiba hapoh ka thain North East.
Ki riew kum jong ka jylla Meghalaya kim long pher ei ei na kiwei pat ki riewlum jong kiwei ki jylla kum ka Mizoram, Nagaland bad Arunachal Pradesh ha kaba iadei bad ka ioh ka kot, ka roi ka par bad kiwei kiwei, kaba pyni shai ba kine baroh ki don ia kajuh ka rukom im bad kajuh ka rukom kiew ha ka ioh ka kot.
Haba ngi phai pat sha kawei ka liang ki riewlum jong ka jylla Meghalaya kum kiwei pat kumba la kdew haneng ki dei ban ioh ia kajuh ka jingiada.
Da kaba pyniaryngkat lang ia ka Meghalaya bad kiwei pat ki nongbah baheh bad ba la kiew ha ki liang baroh ha kaba ka CAB ka long kaba paka ban shakri ia ka jaitbynriew ha kum kine ki jylla, kam long kaba bit ia ka Party BJP hapoh kane ka jylla ban iuh roit ia ki hok bad ban long ki maw jynthut ia ka roi ka par ia ki riewlum jong kane ka thain bad ngi pynpaw ba ngi don ka jingsngewlem na ka b ynta ki jaidbynriew ha kane ka jylla.
Ha kane ka shithi u General secretary u pynpaw ruh ba u don ka jingkmen kaba khraw kum ka party ka iohi ia ka lawei kaba phyrnai ia ka jylla Meghalaya bad ia ka thain North East hi baroh kawei ha kaba ka Party kan pynkylla na ka ‘Look East Policy’ sha ka ‘Act East policy’ kaba nang iaid shaid shaid ban pntreikam ia ka.
Kum ka party ngi pynpaw ba ngin ym ieh da lei lei ia ki nongshong shnong jong kane ka thain kaba la ai ka jingkyrshan ia ka sorkar NDA.
U pynpaw shuh shuh ba hapoh ka jingialam jong ka sorkar pdeng kane ka sorkar kan burom bad bat skhem ia ki riti ki dustur uba rim jong ki paid ka Meghalaya kaba la buh ka jingshaniah kaba pura ha ka ri hi baroh kawei.
Bad mynta hapoh ka jingialam jong u Myntri Rangbahduh ka ri u Narendra Modi ngi kyrmen ba kane ka party kan pyrta jam na ka bynta ka hok jong ka Meghalaya.
Jowai: Ka kynhun ka Jaintia Hills Amalagamation and Redressal Forum (JARF) hapoh ka jingialam u ma Helping Phawa bad ki nongialam jong ka forum mynta ka sngi ki la leit  ban ia kynduh ia u CEM ka JHADC na ka bynta ban kyntu ia ka Executive Committee jong u ban ujor biang sha ka Supreme Court bad ban kyrpad ia ka ban pyllait ia ka jylla Meghalaya na ka ain MMDR Act.
Kane ka kynhun kaba kynthup ia ki nongkhaii dewiong, nongbylla, ki driver bad kiwei kiwei de ki sengbhalang jong ka rilum Jaintia Hills ki la shim ia kane ka rai ban leit ia kynduh ia u CEM ka JHADC bad kumjuh ia u CM ka jylla ha ka jingialang kaba la long ha ka 9 tarik une u bnai ha Tuber Shohshrieh.
Mynta ka sngi katei ka kynhun ka la pynpaw ha khmat u CEM bad ka JHADC ka don ka hok kaba pura ban thaw iaka ain la jong na ka bynta ban tih ia ki mar pohkhyndew katkum ka Article 244 bad ka Sixth Scheduled jong ka Riti Synshar ka ri India.
Ka Forum ka la iathuh ha khmat u CEM ba naduh ba la khang tih bad shallan dewiong da ka NGT naduh u snem 2014, ki kam tuh kam thiem bad ki kam sniew ki la roi bha sha kane ka thain Jaintia Hills nalor kiwei kiwei ki kam khaii be-ain.
Ka la pynpaw ruh ba ki paidbah ka jylla ki la ia kynduh jingeh shi katdei eh ha kaba iadei bad ka kamai kajih bad ka ioh ka kot jong ki.
“Ki don ki khynnah skul kiba hap pep skul noh lane kiba la shah pynpep skul noh khamtam kito kiba ki kmie ki kpa ki phah skul sha bar jylla, ki la hap ban wan phai noh bad pep skul noh shi syndon", la ong ka Forum.
Ki don ruh ki trai trok trai par dewiong ki bym lah shuh ban siew wat ia ka ram kaba ki la shim na ki riew shimet, ki bank bad kiwei kiwei de ki Financial Institution, la bynrap ka Forum.
Ka jingkynthup ia ka jylla Meghalaya hapoh ka MMDR Act bad Mine Act ka sorkar India ka long ka jingiuhroit iaka hok ki nong Meghalaya kiba dei ki rit paid ka ri India ba iar ha ka thain Shatei Lam-Mihngi, la pynpaw ka Forum.
“Ka JHADC ka don ka hok ban iakhun pyrshah halor ka rai jong ka iing bishar badonburom kaba ha khliehduh namar ka don ka hok ban shna ia ka ain ba kyrpang na ka bynta ban iada ia ki rit paid bad ruh ia ka khyndew ka shyiap jong ki", la pynkut ka khubor na ka JARF.
Shillong:  U nongialam ka kynhun thymmai ka United Democratic Forum (UDF) jong ki MDC ka Congress, katto katne na NPP, PDF bad MDC shimet, u bah Latiplang Kharkongor u la kam ba ka kynhun jongu kan jop ha ka jingiatynjuh bor mynta ka sngi namar ba ka jingdon ki MDC ka la biang bad kim shym la kylla satia.
Hynrei ha kajuh ka por, ka Congress kaba don bun tam ki MDC haduh 9 ngut, ka la kyntait ban shimti ban iakhun ia ka shuki CEM watla ka la don ki briew kiba biang.
Haba kren hadien ba la dep thep kyrteng mynta, u bah Latiplang Kharkongor u la ong ba, “Kumba phi iohi ha ka iing dorbar ka Executive Committee ka la khyllem".
U la bynrap, “Phi la iohi  u chairman u la don lypa bad ngi, ka jingjop kan dei beit ka jong ngi, baroh ki MDC ki iatylli baroh".
U la iathuh ba u la thep kyrteng ban iakhun ia kane ka kam CEM hadien ba la kyrshan ki MDC ka Congress, katto katne na ka NPP bad PDF nalor ka MDC shimet kiba la jied ia u kum u nongialam ka Parliamentary Party ka United Democratic Forum (UDF) ha ka jingialang hynnin ka sngi.
U bah Latiplang u dei u MDC la saw sien na Nongthymmai uba la jop ha kane ka sien kum u MDC shimet.
Na ka liang u nongialam ka Congress uba dei ruh u secretary ka Parliamentary party ka UDF u bah Charles Marngar u la kam ba ka rai ban bynshet ia ka shuki nongialam ha u bah latiplang u MDC shimet ka dei ka rai kaba iamynjur lang watla ka Congress ka don 9 ngut ki MDC hynrei kam treh ban shimti ban iakhun ia kane ka shuki.
U la ong ba kam dei ba ka party kam don briew ban shimti ia kane ka kam hynrei ka dei namar ba ka jingialang ka la iahap bad mynjur ia u bah Latiplang.
Ha kajuh ka por, u Secretary ka UDF u bah Charles Marngar u la kyntait ba ka Congress kam don briew haduh ban ai ia ka kam nongialam ha u MDC shimet hynrei u la kam ba ka dei ka jingiasngewthuh jingmut jong baroh ki MDC ba la shim ha ka jingialang ka kynhun UDF.
“Ngi la pynbeit lang, ngi iohi u bah Latiplang u don shibun ki jingshemphang, ngi don ka jingshaniah kum uwei na ki MDC ba la kham rim tam", la ong u bah Charles.
Shillong: La don ar ngut ki Rangbah kiba wan poi ha Shillong bad wanrah ia uwei na ki maw fossil u ba don ia ka dur ha u ia u kynja khniang ne mrad uba kumba ngi lah ban ong ba ki lah ban dei kiba naduh ki por ba kane ka shnong Meghalaya jongngi ka don hapoh um.
Haba la iakren bad kine ki Rangbah ki la iathuh ba ki dei na ka shnong Amkoi ha War Jaintia, kaba jngai kumba 111km na Shillong.
Ki la iathuh ba ki la wan ban wan ia kynduh ia u  Ma Ma jongki na ka bynta ka kam ing kam sem bad ki la wanrah ruh ia u maw fossil uba phylla ban pyni.
Ki lah iathuh ruh ba ia une u maw la lap da kawei napdeng ki nongtrei Jobcard ha shnong Nongbareh kaba iajan bad ka shnong Amkoi.
Uwei na pdeng ki Rangbah u la ong ba dei ha ka por ba u leit ban shongkai ha ing jong kata ka nongtrei jobcard ba ka la ioh ia uta u maw fossil.
Shuh shuh  la iathuh ruh ba kata ka nongtrei jobcard, ka la lap ia kita ki maw fossil ba bunjait por ba ki tih ia ka surok shnong.
Kumta ia mynta ki la pynsangeh ia ka jingpyntrei ia kata surok namar ba ki kwah ia ki scientist ban jngoh ia kita ki maw.
Bad uwei na kine ki maw uba ki wanrah u don bad U Sir Lamin ba hikai ha Sacred Heart Boys’ Higher Secondary School.
Shillong: U kyrtong CEM ka liang United Democratic Alliance (UDA) u bah Teinwel Dkhar u la kam ba baroh 14 ngut ki MDC kiba don ha kane ka kynhun ki iatylli bad ka don ka jingkyrmen ban jop ha ka jingiatynjuh mynta ka sngi.
Ha ka UDA la don ka UDP, NPP, HSPDP, bad MDC shimet baroh ki don 14 ngut.
U bah Teinwel u la ong ba ha ka jingiakhun ka don beit ka jingiatan briew haba don kano kano ka jingtynjuh bor hynrei u la kam ba lait na kito kiba shet ia ka kynhun, baroh ki don bad tylli beit.
“Ka jingsngew skhem ne bym sngew skhem haba la dei ka kamram jong ngi ban ialeh hap ban ialeh, ka jingialeh ruh ka long kaba iakhaid kumba la iohi hynnin ka sngi, hynrei dei ka jingleh u chairman kaba la pynkhyllem ia ka Executive Committee", la kam u bah Teinwel.
Haba kynnoh ba u chairman ka Council u bah Pynshngain N Syiem u la don ka jingthmu ba sniew ia ka EC, u bah Teinwel u la ong, ‘La don ba pyntip ia nga u la pynkhreh baroh shimiet shwa ban long dorbar ban iatynjuh bor, kaei ka jingmut jong u sha lyndet ngim tip".
U la ong ba ka jingkhyllem ka Executive Committee ka dei namar ka jingleh donbor u chairman ym namar ba duna paid.
U la ong ba ka jingbym don ka ain ban khang ia ka jingkyniap seng ki MDC, ka dei ka dawbah ka jingkhih ka rukom synshar ha KHADC.
“Ka jingbym don ka ain teh kyntiap seng ka dei ka dawbah ka jingiaphet ki MDC namar ba ka dei ka jinglong briew, lada ioh ka taksi, kwah sa sumo bad lada ioh ka sumo, kwah sa ka trok", u la ong.
U la bynrap, “Kaei kaba ngi dei ban iaid ngin iaid beit, lada dei ban jop ne ban rem ngi dei ban long ha ing dorbar", u la bynrap.
Nongpoh: Ki 5 ngut ki samla wadkam bad kiba la sngewthuh ialade ba ki la shah shukor ha uwei u rangbah, uba la kular ban pyniohkam ia ki, myn hynnin ka sngi ki la ioh ban bat ia utei u rangbah uba la tip kyrteng kum u Armos Pasam, na Karbi Anglong Assam bad uba sah wai ha Nongthymmai Law jynriew, Shillong.
Ka khubor halor ka jingiohbat da kitei ki 5 ngut ia utei u Rangbah, ka long hadien ba ki la pynapshrip bha ia u ha kata ka rukom ba un ngat beit sbak bad kata ka long ba ki la don 2 ngut na kitei ki 5 ngut, ki la phun ia utei u rangbah ba un wan sha Nongpoh, da kaba leh mynleh kum kiba kwah ban kynduh ia u ban siewdep ia ka pisa kaba dangsah, kumta haba utei u rangbah u la poi ha Nongpoh, kitei ki samla ha ryngkat ka jingdon ki dkhot ka HYC, ki la bat noh ia u bad aiti sha ki Pulit ka Nongpoh Police Station.
Halor ki kam thok kam shukor pynioh kam da utei u rangbah, kitei ki 5 ngut ki samla na ka thain Nongpoh, ki la ong ba utei u rangbah u la shim pisa na ki, na ka bynta ban pyniohkam ha ka tnat treikam sorkar, kata hapoh ka District Court Ri Bhoi District bad All India Radio Shillong, hynrei kam shem la poi shano shano ruh, namar ka dei tang ka kam thok kam shukor suda, tang ban ioh pisa na ki samla wadkam.
Katkum ka jingiathuh da kitei ki 5 ngut, la long ba utei u Rangbah, tang na ki u la ioh ban khung haduh T.
66 hajar tam ka ka pisa, ha kaba ki la suba ruh ba ym tang ma ki, kiba mad ia katei ka apot, hynrei la ngeit ba ki dang don bun ngut kiwei pat ki samla wad kam, kiba la ngat ha katei ka juh ka apot kular pyniohkam da kaba siew pisa.
Hadien ba ki la ioh ban bat ia utei u rangbah, kitei ki samla ha ryngkat ki dkhot ka HYC, Noongpoh, ki la leit ban aiti noh sha ki bor pulit ka Nongpoh Police Station, da kaba ujor ruh da ka Ejahar pyrshah ia u, khnang ba ki Pulit kin ioh ban leh ia kaba donkam baroh.
Shillong: U MLA ka KHNAM na North Shillong u bah Adelbert Nongrum u la ong ba  ka sorkar MDA kam dei ba kan ym kyrpad ne dem nguh ia ka Sorkar India ha kaba iadei bad ka Citizenship Amendment Bill (CAB)  bad kam dei ban pynbiej ia u paidbah bad ban pyrshang ban pynkohnguh ban wanrah ia u Amit Shah na ka bynta ban skhem ka shuki lajong da kaba iapein bad ka lawei.
Haba pyllait kyrwoh, u bah Adelbert u la ong , “Ngim donkam ia u Amit Shahban wan pynshai halor kane ka phang namar baroh ngi tip bha kaei ka CAB".
U la ong ba ka sorkar MDA kam dei ban shu hun ban shu rah pliang bad ban shukhmih lynti ba ka Sorkar India kan thaw ain ia ki rit paid hynrei ka sorkarjylla ka dei ban thaw ain hi ban iada ia ki rit paid.
U la ong ba ka jingdawa jong ka por ka long ba ka sorkar jylla lada ka don kajingkitkhlieh, ka la dei ban thaw lad ba kumno ban iakynduhlang bad  barohki nongialam seng sain pyrthei jong ka dong mihngi ban ia rai da kawei ka surkhnang ban iada bad ban teh rasong ia ki rit paid.
U la bynrap ruh ba lada ka Sorkar India ka long mynthi bad ka leh bym suitniewka jingdawa, la sngew dei ia ka jingong jong u Bah Paul Lyngdoh ba dei banpynbeit thymmai noh ka jingiadei bad ka sorkar India.
U la ong ba ka UDP kam dei shuh ban kyrpad hynrei ka la dei ban hukum ia kaSorkar MDA namar ka sorkar kam dei jong ka NPP hynrei ka bor ka shong ha kaUDP.
“Ngi tip ba ka CAB ka dei ka Citizenship Amendment Bill hynrei ka jingmutbarieh ka dei Conversion and Acceptance Bargaining lane Citizenship Amendmentfor Bangladeshi", la ong u bah Adelbert.
Ar ngut kiba la pynkhreh ban iakhun ia ka shuki Chief Executive MemberkaKhasi Hills Autonomous District Councilkynthup u bahTeinwel Dkhar na ka United Democratic Alliance (UDA) bad u bah Latiplang Kharkongor na ka United Democratic Forum (UDF) ki la thep kyrteng mynta ka sngi ban iatynjuh lashai ka sngi ha iing dorbar ka Council.
U bah Teinwel u dei u MDC ka UDP na Shella katba u bah Latiplang Kharkongor udei u MDC shimet na Nongthymmai.
Ka jingjied ia u CEM kan long lashai ka sngi ha ka ing dorbar ka Council ha ka por11 baje mynstep.
Katkum ka jinglong ka sain pyrthei ha KHADC, ka jingiakhun kan long kabaiakhaid bha hapdeng kine ki ar kynhun namar ba haduh mynta kila ia kam ba kidon mar 14 ngut ha ka iing dorbar kaba 29 ngut lait noh u chairman.
La sngewthuh ba kan long ka jingiakhun kaba jwat bha namar ba lada jia ba kajingiakhun kan iakhaid biang, khlem pep ka lah ban poi sha ka jingwanrah noh daka synshar Administrator Rule.
Ka UDA ba ialam u bah Teinwel ka don ka UDP 7, NPP  4, HSPDP 2, MDC bahLambor katba ka UDF ba ialam u bah Latiplang ka don 14 ngut kynthup 9 Congress,2 NPP, PDF 1, MDC shimet kong Grace Mary Kharpuri, bad bah LatiplangKharkongor.
Hynrei na ka liang u chairman u bah Pynshngain N Syiem u don langha ka kynhun UDF.
Kine baroh ar ngut kila thep kyrteng ha u Secretary ka Legislative ka KHADCmynta ka sngi bad la pynlong ruh ia ka jingbishar bniah mynta ka sngi ha kabala biang ia baroh ki jingdonkam.
Ka elekshon ia ka CEM ka la donkam ban jied thymmai hadien ba ka ExecutiveCommittee ba ialam u bah Teinwel Dkhar ka la kylla rit paid ha ka jingiatynjuhbor ha kane ka sngi Balang.
Shillong:Da ka jingiatreilangjong ka Intelligence Unit jong ka Assam Riffles bad ka  kynhun ANTF jong ka Superintendent of Policeka East Khasi Hills District ki la ioh ban kurup ia u dawai Yaba ha jingkiengUmshyrpi kaba ha Shillong.
Ka kynhun ANTF ka la ioh jingtip shaphang kaneha ka 20 tarik u Naiwieng 2019  ha ka por9:30 mynstep ha kaba une u briew uba kyrteng u Bah Pinak Das u la mut ban aibad pynpoi ia une u dawai Yaba ha Shillong.
U Bah Pinak Das u la ialeh ban pynpher jaka halor ka rukom poi na Upper Shillong sha Sohra bad nangta u wan phai biang sha Shillong.
Hadien jong kane, ha kaba khatduh la ioh ban kem ia u bah Pinak Das kumba ha ka por 5:30 janmiet hajan ka jingkieng Umshyrpi.
La ioh ban kem dei lyngba ka scooty jong u kaba don ia u nombar ML05L-9706 ha kaba u la kit ia ka pla khung jong u bad ioh  artad ia une u dawai Yaba.
Ka jingdon jong une u dawai  da kaba  ia sakhi laitluid ka long kumba 1.
915 kg lane 1915grams.
La ongba une u Bah Pinak Das u dei tang u nongdie jingdie jong uwei u nongkhaii drokuba heh uta u Bah Baskhembor Nongbet  badune u la pynkham ia kine ki drok ha u Bah Pinak Das ha i lynti surok iba khunjong u Lum Shillong ba ha Upper Shillong.
U bah Baskhembor Nongbet  ha kane ka miet u la ioh ban  lait phet na ki kti ki pulit.
U dei uwei na kinongkhaii ha Mawkyrwat ha kaba iadei bad ka Import Export Company kaba dei jongka Sohryngkham.
Ia ka iing jong u la wan pahara da ki pulit ha ka por shitengsynnia hynrei ka para jong u kam shym la iathuh ia ki pulit ia ka jaka kaba udon.
Ka Superintendent jong ki Pulit ka East Khasi Hills District ka KongClaudia A.
Lyngwa ka la pynpaw ba yn ym slem ban ioh kem ia u.
Ka la ai kajingiaroh ia ka jingpynshitom jong baroh kaDistrict Force kiba la ia shim bynta ha kane ka jingwad ia u bad kajingwad ia une u bah Baskhembor Nongbet ka dang iaid sha khmat.
Ia kane ka jingtohkit lapynrung pyrshah ia kine baroh arngut ki nonglehkam sniew ha Lumdiengjri PoliceStation ha ka Case No.
129(11)19 U/S 22 (c)/29 NDPSAct.
Ex.
Rev.
K.
LangrinKa don kawei ka iing kaba itynnad ba la  sop da ka ksiar ba nylla.
Kham niar kiba  lah ban ioh rung hapoh jong ka namar ka jingkhang ka long kaba skhem katta katta.
Ka kyrteng jong kata ka iing ka long – ka iing jong ka jingsuk (The House of Happiness).
Dei tang kiba ioh ia u shabi ba la shna kyrpang ban plie ia ka kiba lah ban rung.
Ia uta u shabi la khot u shabi jong ka jingieit (The Key of Love).
Ka Reema ka dei ka kynthei kaba im marwei khlem lok khlem jor ka khlem shongkurim kumba long lem kiwei ha kawei ka sngi haba ka la tymmen bha, ka la thep ia ki tiar ki tar jong ka hapoh ka pla.
Ka la shong harud surok ban ap kali kum ka nongleit jingleit.
Hadien katto katne por la wan poi kawei ka kali auto jong u Prem, ka la pynsangeh bad u Prem ruh u la sangeh.
Da ka khmat ba phuh samrkhie, u Prem u la kylli ia ka tymmen, “Mei ieit shano phin leit?" ka Reema ka la ong, “Khun, nga kwah ban iohi ia ki jaka ba nga la im la iaid naduh ka por ba nga dang khynnah bad samla.
To seh khun ialam ia nga".
U Prem u la kohnguh bad u la ialam nyngkong eh ha ka jaka bad ka iing ba la kha ia ka.
Nangta u la ialam sa sha ka skul ba ka pule ha ka por khynnah, u la ialam sha ki jaka madan phlang ba ka shait ialehkai ha ka por ba ka dang samla, u la ialam sa sha ka temple ba ka shait leit mane blei mynshuwa… ka jingsbun mynsiem bad jingieit jong u Prem ia kata ka tymmen ka long ba man kaba u sangeh, ma u u btin bad ialam ia ka, namar ka kam lah shuh ban iaid kum kiwei kiba dang shait dang khlain.
Kumta ha ki khyndiat kynta ka Reema ka la ioh ia ka jingkmen ka bym lah ong shuh.
kata ka dei ka por kaba ka sngewkmen bad suk tam ha ka jinglong tymmen jong ka.
Ynda la dep lut ia kita baroh, ki la wan phai.
Haba la poi ha phyllaw iing ba ka ju sah ka la ai khublei shibun eh ia u Prem namar ka jingsbun bad jingieit jong u ia ka.
Ka la ong, “Khun, phi la leh ia kaba bha tam na ka bynta jong nga ka tymmen, te khublei shibun".
U Prem ruh u la ai khublei ia ka Reema, “Ia phi ruh kumjuh mei ieit ba phi la leh bha ia nga".
Hadien shi taiew u Prem u la bna ba ka Reema ka la khlad noh na ka pyrthei.
U Prem u la sngewkmen namar ba dei ma u uba la lah ban pynhun ia ka jingkwah jong ka tymmen shuwa ban iap.
Kum ia kata la khot ka jingieit lyngba ki kam ne jingleh (Love in action).
Lada ngi ong ba ngi don jingieit ngi dei ban pynpaw da ki kam ne jingleh.
Kaba shu ieit tang da ka ktien khlem leh da ki kam kata kam dei ka jingieit ba shisha.
Haba iohi ia kiba duk, ki khun swet, kiba pang, kiba matlah, kiba dkoh, kiba shah lehbein, kiba khlem iing khlem sem, kiba thngan, ki nongwei….
To ngin pyni ha ki ia ka jingieit lyngba ki kam da kaba ngin iarap kumba leh u Prem ia ka Reema.
U Zen u long u nonghikai skul uba khraw bad uba pawnam.
Shibun ki khynnah ki la wan ban pule ha kata ka skul jong u.
Ha kawei ka sngi ki khynnah skul jong u ki la pyrta ia la u babu (Zen), “Babu, u nongtuh, u nongtuh, ngi la ioh ban kem.
Ia une phi dei ban beh skul noh, namar u la tuh ia ki khulom jong ngi".
Uta u nongtuh ruh u dei u khynnah skul jong u Zen.
U Zen u la wan rung hapoh kamra ba la jia kata ka jingjia.
U shu peit bad wiat samrkhie rymmuin khlem pynshitom bad khlem da mai ia uta u khynnah tuh.
Te kita ki khynnah kiba la shah tuh ki sngewsih ia la u nonghikai balei ba u khlem pynshitom ia u khynnah tuh.
Sa hadien katto katne sngi ki la ioh kem biang ia uta u khynnah.
Haba ki leit ban ujor ha u babu, uta u babu u leh kumjuh da kaba shu wiat rymmuin.
Kumta baroh ki khynnah ki la ia rai lang ban mih noh na kata ka skul lada u babu um beh noh ia uta u khynnah tuh, namar uta u khynnah u tuh borabor bad haba ki leit ujor ha u nonghikai ruh u shu wiat rymmuin khlem sympat bad khlem beh skul ia u.
Ha kawei ka sngi uta u nonghikai u la lum ia ka jingialang na ka bynta baroh ki khynnah skul.
Bad u la ai jingkren da kaba u ong, “Phi long ki khynnah kiba bha.
Phi tip kaei kaba bha bad kaei kaba sniew.
Lada phin mih noh na kane ka skul phin ym shem jingeh ban ioh rung ha kiwei pat ki skul.
Hynrei to pyrkhat na ka bynta une u para jong phi (U da kdew kti artad ia uta u khynnah tuh).
Une u para jong phi um pat tip kano kaba bha bad kano kaba sniew kumba tip ma phi.
Te mano ban hikai ia u ngam tip shuh.
Ngam lah ban beh skul ia u bad ngam pynshitom ia u.
Nga don kawei ka buit ban pynbeit ia ki jingbakla jong u, tangba kan shimpor.
Nga kwah ia phi baroh ba phin ym phet shawei, hynrei nga iehnoh ha phi ia kata".
Katba u babu u nangkren kumta, uta u khynnah tuh u la jaw ummat.
Naduh kata ka sngi u nongtuh u la kylla la ka jinglong bad um tuh shuh.
Jin lada u babu u la beh skul noh ia uta u khynnah tuh, uta un ym kylla jinglong, hynrei un sa nangsniew nangsniew arshah laishah.
Hynrei namar ba u babu u hikai bad pyni da ka jingieit, uta u khynah u la kylla bamut.
Hangne ngi iohi ia ka dor bad ka bor jong ka jingieit.
Ha ka snem 2012 haba ka company shna surok two lane (ar line) na Mumbai ka la pyntrei ia ka surok National Highway na Shillong sha Tura lyngba ka Nongstoin (127 B), bun ki samla Khasi ki la ioh kam kiba rit ba ria.
Uwei napdeng kita u dei na ka shnong Seinduli-II ba nga don ma nga.
U Chief Engineer jong ka company ba don ka Ophis ha Mawpun-H u la phah ia u ban ap miet (night duty) ia ki kali JCV haneng jong ka shnong Seinduli.
Ha kawei ka miet katba u dang iohthiah, la wan ki nongtuh bad ki la tuh ia ka battery jong kawei ka JCV kaba shong dor Rs.
50,000/-.
Te uta u samla da ka jingtieng u la leit iathuh ha u Engineer ia kaei ba la jia.
Uta u Engineer u bthah ia uta u samla ban wan ialam ia u Sordar shnong Seinduli-II sha ka kamra treikam jong u ha Mawpun-H.
Uta u samla u la leit khot ia u sordar bunsien ban ia leit lang bad u sha ka ophis jong u Engineer hynrei um treh leit.
Ha kaba khadduh, uta u samla u la wan wad ia nga ha iing ba u la ong, “Ngan leh kumno, ia ka battery JCV la tuh ki briew, u Engineer u phah wan ialam ia nga ia u sordar shnong hynrei u sordar um treh leit.
Phi lah ne em ban iarap ma phi".
Nga la ong ia u, “To ngan leit bad ngan pyrshang ban iarap".
Mar ia rung ma nga bad uta u samla, u Engineer u la kylli ia nga.
“Are you Headman?" nga la jubab, “Yes Sir, I am".
Nangta u la kylli ia nga, “What about the character of this young man, is he good or bad?"(Uta u engineer u la kylli, “Phi dei u sordar?" nga la jubab ba nga dei.
Nangta u la kylli ia ka jinglong u samla la u bha ne u sniew).
Te nga la jubab, “According to my knowledge, at Seinduli he is very good, but here with you I don’t know.
It depends on your teaching and guidance".
(Katkum ka jingtip jong nga, ha shnong te u bha, hynrei hangne bad phi te ngam tip.
Ka shong ha ka jinghikai bad jingialam jong phi).
Nangta u la ong biang ia nga, “If he is good then why did he steal the battery?" (Lada u bha te balei u tuh battery?).
Te nga la ong ia u Engineer, “Did you see with your own eyes or you just suspect, Sir?" (Phi iohi da la ki khmat ne phi shu tharai?).
uta u Engiineer u la ong, “No, I did not see.
But he has to pay the fine Rs.
50,000/- or he may go to jail because the battery was lost under his duty".
(Em, nga shym iohi.
Hynrei u dei ban siew 50,000 tyngka lane un shong phatok namar ka battery ka jah ha ka jingap miet jong u).
Nangta, nga la kem ktien ma nga, “Sir, when this young man works with you, he is your son and you are his father.
Am I right or wrong?"(Haba une un samla u trei bad phi, u long u khun jong phi bad ma phi phi dei u kpa jong u.
Dei ne em babu?).
Uta u Engineer u la ong, “Yes, you are right (hooid ka dei) Then you give me your advice what to do.
" (Te ai jingmut ma phi kumno yn leh).
Nga la ong biang, “The best thing is that the father should forgive the son" (Kaba bha tam ka long ma phi u kpa phin shu map ia la u khun).
Uta u Engineer u la wiat rymmuin, u la khublei kti ia nga bad ia uta u samla.
Ia uta u samla la shu map ei lyngba da ka buit jong nga uba ki briew ki la niew ‘Zero’ (0).
Ah! Ba lada hapoh ki shnong ki thaw jong ngi kan don ka jingjia map ei, jingiaieit bad ia burom kylliang kan long ka jingkmen bad jingsuk suda.
U Paul ha ka shithi 1 Kor 13:1… u ong, “La nga kren da ki thylliej ki briew bad ki angel, haba ngam don ka jingieit….
Ngam myntoi ei ei ruh em".
Hangne ruh ngi sngewthuh ia ka dor bad ka bor jong ka jingieit.
New Delhi: Ym don kata ka Ordinance ba iadei bad ka jingkyntiew kyrteng ia uno uno uba leit kai sha Meghalaya haduh mynta.
Ia kane la pyntip da u Myntri Khynnah (Independent Charge) Development of North-Eastern Region (DoNER), MoS PMO, Personnel, Public Grievances & Pensions, Atomic Energy and Space, u Dr Jitendra Singh lyngba ka jingthoh kum ka jingjubab ia kawei ka jingkylli ha ka Rajya Sabha mynta ka sngi.
Shillong: U bah Daniel Nongrum, uba long u tyngshop u ba paw jong ka Jylla, mynta ka sngi u la khot la wer na ka bynta ban Audition ia baroh ki briew ki ba don ka sap ban ak ha ka phlim ka ban sa wan kaba la ai kyrteng ka  Inspector Haban.
Ia kane ka audition yn pynlong ha ka 7 tarik u bnai Nohprah 2019 ha Khasi National Dorbar Hall Mawkhar naduh 10:00 baje mynstep.
Ia kane ka phlim yn pynmih da ka Daniel Phlim Production ryngkat ka Shipara Phlim Entertainment bad ka Namphang art Entertainment.
Kiba kwah ban wan shim bynta ha ka audition   ki dei ban long ki ba 18 snem shaneng, na ka bynta ki supporting kynthei bad shynrang kin long 18 snem shaneng, na ka bynta u  aktor ia ka bynta jong u riewsniew ki ba la 35 snem shalor bad ki khynnah kynthei bad shynrang kiba 8 snem haduh 14 snem.
Ha kane ka phlim u tyngshop un long u bah Daniel Nongrum.
Ia kane ka phlim yn shna ha ka jinglut kaba 15 lak tyngka bad yn leit ban shoot ia kane ka phlim ha kylleng ka ri khasi Jaintia bad kumjuh ha Garo hill.
Ka phlim Inspector Haban ka dei ka phlim kaba 5 jong u bah Daniel Nongrum.
Na ka liang u bah Daniel Nongrum u la buh ia ka jingkyrpad ha ka Sorkar Jylla ba kan iarap lang ia ki nongshna phlim da kaba buh ia ka Cinema Hall, tang na ka bynta ki phlim khasi, namar ka kam shna phlim ka long kum ka lad ba ioh kam ioh jam ia ki ba bun ki samla.
Shillong: Ka Agatha Sangma (39), ka la ia poi kha mynta ka sngi bad U Dr Patrick Rongma Marak.
Ka Agatha Sangma, ka khun jong PA Sangma bam kwai ha duwar U Blei bad ka dei ruh ka para jong U Conrad K Sangma, myntri rangbah ka Meghalaya.
U kurim jongka, U Dr Patrick Rongma Marak, u dei u doktor, uba trei ha ka North Eastern Indira Gandhi Regional Institute of Health and Medical Science ha Shillong.
La pyniaid ia ka jinglehniam, na ka bynta kitei ki arngut shi kurim, ha ka rukom jong ka lehniam Katholik, kaba ha Tura.
Shillong: U bah Teinwell Dkhar, CEM ba shah pynhap shuki hynnin ka sngi, ual thep kyrteng biang mynta ka sngi ban iakhun ia ka shuki CEM lashai ka sngi.
Nalor U Bah Teinwell, la thep kyrteng ruh sa U bah Latiplang Kharkongngor, ha kaba yn kyrshan ia u, da ki dkhot kiba la ia pait na ka NPP, PDF bad na ka seng Congress.
Shillong:  U CEM ka KHADC u bah Teinwel Dkhar ha kaba ka Executive Committe jongu ka la kylla rit paid ha ka iing dorbar hynnin ka sngi, u la kynthah ba ka jingkhyllem ka dei namar ka jingshet kylla ki MDC na ka liangsynshar.
Haba kren sha ki lad pathai khubor myn hynnin ka sngi, u bah Teinwel u la ong ba baroh ki la tip mano kiba shet kylla bad ki party ki dei ban pyrkhat ia kane.
U la ong ba baroh 14 ngut ki la iatylli bad ym don mano mano ba phet noh.
“Ngi ia long tylli baroh man ka jingialang, ngi dang shu ialong jingialang ruh shwa ban sdang ka dorbar, ngam tip ba kin iashet", la ong u bah Teinwel.
Kawei ka dei ka jingshah shet ne ka jingiashah u chairman ne lamphang u bah Pynshngain N Syiem sha ka liangpyrshah.
“Ka jingleh u lamphang ka dei ka daw bah ba kongsan ba la pynkhyllem ia ka EC", la ong u bah Teinwel bad bynrap, “ia ka jinglong ba shapoh u briew, ym lah ban tip".
U la bynshet ruh, “Ngim tip ba ki don kiba iashet kylla.
Baroh la ia tip mano kita kiba iashet kylla", la ong u bah Teinwel da kaba kyntait ban jer kyrteng ia ki.
U Bah Teinwel u la ong ba kine ki 14 ngut kin sa shong jingialang mynta ban shim ia ki rai kumno ban leh halor ka kane.
Haba pynpaw ba ym lah ban iohi ia ka jingmut ba shapoh u briew, u bah Teinwel u la ong ba kito kiba shet, ka shong ha ka party jongki ban rai hynrei na ka liang ki 14 ngut ki iatylli beit.
“Ngin iapyrkhat kumno ban iaid shakhmat", la ong u bah Teinwel.
Haba pynpaw ba ki daw ba la wanrah ia ka No Confidence Motion kam long kaba shongnia, u bah Teinwel u la ong ba ka jingkren ba la wanrah ha No Confidence Motion kim da don nongrim haduh katta.
“Hynrei haba don ka jingiakhaid, u chairman haba iakhaid u la leh (shah sha ka liangpyrshah) kumto te ngi la rem.
Ha ka jingshisha, dang hynne hynnin ruh u dang wan iakynduh, mano ban khmih lynti ba un shah shet.
I kumba ka tarajur u chairman na ka rukom kren rukom pyniaid ka kham noh sha ka liang pyrshah", la ong u bah Teinwel.
Nongpoh:  Ha ka sngi kaba ar, kaba ki pulit ka Ri Bhoi ki la rah ia u Samla Ferdynald K.
Kharkamni, President ka KSU, North Khasi Hills District, sha ka Iingbishar ka District & Session Judge, Nongpoh, myn hynnin ka sngi katei ka Iingbishar, ka la pynmih ia ka hukum ba u Samla Ferdynald K.
Kharkmani, un hap ban shong 14 sngi hapoh ka Judicial Custudy ne ka jingtohkit da ka Iingbishar, kata hadien ba u la shong 1 sngi hapoh ka Police Custody ne ka jingtohkit da ki Pulit.
Dang hynnin ka sngi, ki Pulit ka Ri Bhoi, ki la rah ia u Samla Ferdynald K.
Kharkamni, sha katei ka Iingbishar ha Nongpoh, hynrei da ka jingpan ki Pulit, ka Iingbishar ka la ai jingbit ba utei u Samla Ferdynald K.
Kharkamni, ba un shong 1 sngi ha Police Custody, hynrei hynne ka sngi haba la rah biang ia u sha ka Iingbishar, ka Iingbishar ka la pynmih ia ka hukum ba utei u nongialam ka KSU, ba un dei ban shong sa 14 sngi hapoh ka Judicial Custody.
Lah ruh ban kdew hangne, ba u samla Ferdynald Kharkamni, u la kem noh mynha ka sngi nyngkong ha ki Pulit ka Ri Bhoi, kata hadien shibnai kynthih ba ki la thwet ia u, hadien ba la mih ka jingujor na ki Pulit ka Umiam Police Station, kiba la kynnoh ba u la ktah kti ia u OC bad ia u Head Constable kiba don ha katei ka Police Station.
Nongpoh:  Shi bynta ban iada na ki kam aksiden kali bad kumjuh ruh ban pynsngewthuh ia ki paidbah bad khamtam eh ia ki khynnah skul, hynne ka sngi ki Pulit pyniaid kali ka Nongpoh Police Station, ki la pynlong ia kawei ka prokram kaba kyrpang bad kata ka long ba ki la ai jinghikai sha ki khynnah skul lem bad ki paidbah ha sor Nongpoh, haba iadei bad ka rukom ba kumno ki dei ban leh ha ka por ba ki thmu ban kam na shilliang sha shilliang ka surok.
Ha kaba ai jinghikai ia ki khynnah, ki Pulit pyniaid kali ka Nongpoh Police Station, kaba la ialam da u Bah P.
K Lyngdoh, SI ka Nongpoh Police Station, ka Kong J.
Marbaniang lem bad kiwei, ki la hikai ia ki khynnah rit, ba kumno kin leh haba ki thmu ban kam na shiliang sha shilang ka surok bad ban lait na kino kino ki jingjia ba sngewsih ne ki jingjia aksiden.
Lyngba katei ka jingai jinghikai, ki Pulit pyniaid kali ka Nongpoh Police Station, ki la hikai ym tang ia kitei ki khynnah rit, hynrei ki la hikai ruh ia ki briew kiba la heh la san, da kaba ong ba barabor haba ki thmu ban kam na shilliang sha shilling ka surok, ki dei ban pyndonkam lyngba ki (Zebra Crossing Line) ne ki jaka ba la ruid lain na ka bynta ban pyndonkam da ki briew kiba thmu ban iaid na shiliang sha shiliang ka surok.
Shillong:  U MLA ka Mawphlang u bah SK Sunn ha kane ka sngi Baar u la pynher shithi sha u Director ka MePCL, Lumjingshai Shillong namar ka jingbym ju don u lineman ban peit ia ka jingthut bad moramot ia ki jingsniew ka bording ha ka thain shnong Nonglwai.
Kawei pat ka dei namar ba kane ka shnong kam don bording la hynriew bnai eiei mynta.
