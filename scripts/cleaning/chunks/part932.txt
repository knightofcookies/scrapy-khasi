Ki la ong ruh ba kin bteng biang mynta ka sngi ia ka jingbat trok, haba la kylli na u President ka KSU hato ki ar-seng ki la bteng biang ia katei ka jingpynsangeh mynta ruh hadien ka jinglait phatok, u samla Biangbor ha ka jingiakren mynta ka miet bad u Rupang  u la ong, “Ngi la phah ia ki Volunteer jong ngi mynne ruh,  tangba kim don shuh ki trok kiba wan rung kum ha ki sngi kiba la dep, ngi la ioh khubor ba wat kito kiba sah miet ha FCI ruh ki la mih noh mynhynnin hi ka miet, ka la kylluid".
Utei u samla u la ong ba ki ar-seng ki la ioh shithi na u Deputy Commissioner ka jylla u Sanjay Goyal uba la khot ia kren biang ia ki ha ka lah sngi u Blei ka 3 tarik u Naiwieng.
Ha kaba ia dei bad ka jingjia kaba la jia mynhynnin ka sngi ha kaba ki dkhot ki ar seng ki la shah ktah kti bad shah thombor ha ki pulit; ka  F.
K.
J.
G.
P bad ka K.
S.
U Mawlai Circle ka pynrem jur ia ki pulit S.
O.
T hapoh ka jingialam jong u S.
I.
Simsang A Sangma bad kumjuh ruh ia u Gogoi bad katto katne ngut ki S.
O.
T kiba dei ki bar jylla ki bym don shuh ia ka mynsiem para briew ban shu kura bad kynjat dusmon ia ki dkhot jong  ki ar seng kiba dang pahara ban pynsngewthuh bad khanglad ia ki Truck (Kali Heh) da ka lynti kaba jai jai.
“Kane ka jingleh jong ki pulit ban pynduh jait ia ka jingshakri ieit jaidbynriew jong ki khynnah seng kam mut ba ngin tieng hynrei kan nang ai mynsiem pynban ia ki dkhot bad kumjuh ruh ia kiwei ki samla ban trei dukhi na ka bynta ka jingbit jingbiang jong ka jaidbynriew bad ki ar seng ki mana ruh ia ki pulit ba kim don hok ban ktah kti ia ki paradoh parasnam bad khamtam ia ki dkhot seng da ka lynti riewkhlaw hynrei da ka lynti kum ki briew kiba don ka jingiatiplem.
Kane kadei ka jingleh khawpud ki pulit bar jylla bad kyntu ruh ia ki pulit kiba dei ki paradoh parasnam kim dei ban shu sngap haba don ka jingleh beain jong kiwei pat ki briew ka ain kiba pynthohbria pat ia ka kam khamtam kiba peit ia ka shongsuk shong sain ha ka shnong ka thaw" ong ka kyrwoh na ki ar-seng.
Ki Ar-seng ha ka jingialang kyrkieh jong ki kaba la long mynta ka step ki la shim ia ka rai ban leit dawa na ka myntri ka kam pohing ka jylla ka kong Roshan Warjri ba ka dei ban pynshitom ia kito ki pulit kiba ktah kti ia ki dkhot jong kitei ki seng ha ka step 30 tarik mynta u bnai.
Ha kawei pat ka khubor ka FKJGP k ala pynrem jur ia ki pulit SOT kiba la ktah kti ia ki dkhot jong kitei ki ar-seng na Mawlai Cirlcle ha katei ka sngi katba ki dang pynbeit ia ka por rung por mih ki trok ha Mawlai.
“Kane ka jing thombor jong ki pulit ka nym lah ban pynkynran dien ia ngi kum ki arseng seng ban shakri ia ka jaidbynriew.
Ka jingleit jong ki arseng mynnin ka step kam mut ba kine ki arseng kim shah shuh ia ki trok ba kin rung sha Mawlai hynrei ka jingthmu jong ki ka long tang ban shu pynbeit bad pynsngewthuh ia ka por rung bad por mih khnang ba kan ym mih ka jingdheng kali kumba ju long manla ka sngi.
Ki dkhot jong kine ki arseng (FKJGP bad KSU) ki khlem leh kaei kaei kaba beain haba ki leit pynbeit ia ka por rung ki trok sha ka shnong Mawlai" ong ka kyrwoh na ka FKJGP East Khasi Hills.
Shillong 2 Naiwieng:Wat hadien san snem ba la buh ia u mawnongrim ban shna thymmai ia ka jingkieng Dawki kaba la shna naduh ka por ka sorkar Phareng ha wah Umngot, ka dang sah ha suin.
Myntri ka tnad Road Transport bad Highways u Mahadev Singh Khan dela u la buh ia u maw nongrim ban shna thym mai ia kane ka jingkieng kaba kongsan ha ka thain khappud ha u snem 2009.
Hadien bym hun ia ka jingbym lah ban pynbiang, ka tnad Road Transport bad Highways (MRTH) ka la rai ban pyntreikam da ka Engineering Procurement Construction (EPC), ban aiti ban shna kontrak bad ki kompeni, khnang ban pynsted ia ka jingtreikam bad ban pyndep ia ka kam.
“Katkum ka jing bthah ka tnad, ngi la bthah ban ppynkhreh ia ka jingmang pisa kaba thym mai ban shna ia kane ka jingkieng", la ong u heh ka PWD ha kane ka sngi.
U la ong ba ka jingthmu ban pynkhreh ia kane ka jingmang pisa thymmai ka la poi artad ha ka ban dep.
“Ngin sa aiti ia ka dor mang pisa kaba thymmai sha ka tnad ha ka taiew ban wan", la ong u heh ka tnad PWD.
‘Ha kane ka EPC, ki nongtyrwa ban pyntrei, kin pynkhreh hi ia ka jingmang pisa bad ka jingshna dur.
Ia ka kam yn aiti da ka tnad sorkar India sha ka kompeni hadien ba la pynkhreh ia ka jingdonkam baroh", la ong u heh ka PWD.
Baroh ki jingdonkam yn shna hi ki enjiniar jong ki kompeni.
Shwa ia kane, u PWD ka jylla u Bah Sniawbhalang Dhar u la iathuh ba ka sorkar India ka la shim ia ka rai ban pyntreikam da ka EPC hadien ba kane ka projek kam shym la lah ban pynlongkam namar ba duna kiba wan ban tyrwa ban shimti ban tei ia kane ka jingkieng.
Ha u snem 2010, la don 3 ngut kiba tyrwa ban shna ia kane ka jingkieng hynrei ki la shah kyntait hadien ba la shah kyntait noh ha ka sorkar India namar ba kim lah ban pynbiang ia ki jingdonkam bad la khot biang ha u snem 2011 hynrei kijuh ki kompeni kiba tyrwa biang bad ka sorkar kam shym la pdiang ia ki.
Kane ka jingkieng iaid kali ka jrong 165 metre ha wah Umngot kaba la shna da ka sorkar phareng ha u snem 1932 ban pyniasoh ia ka East Bengal bad ka Assam ha kitei ki snem bad mynta kane ka jingkieng ka dei ka lynti kaba donkam ba pyniasoh ia ka West Jaintia bad ka East Khasi Hills bad ka kum ka lynti ban poi shaduh ri Bangladesh.
Ia kane ka jingkieng la mang ha ka jinglut kaba T.
23.
12 klur bad la buh por mynshwa ban pyndep lai snem hynrei kam shym la urlong haduh kine ki sngi.
Ia mynta namar ka jingsynjor jong kane ka jingkieng, la shah ban iaid tang ki kali rit bad ki trok thylli.
Shillong, 2 Naiwieng:Ka Dorbar Dong Tympang Iawmusiang Jowai, hadien ba ka la dep pynbna da ka jingmana ba ym bit shuh ban bret pathar ia ki niut ki nier hapoh ka dong ne sharud surok kaba dei ka Iew bah jong ka Jaintia hynrei ym don ba patiaw ei ei, kumta sa shisien biang kala pynbna paidbah sha ki Nongshongiew, Nong shong dukan bad ki nong shong shnong baroh kiba hapoh ka Dong Tympang Iawmusiang ba naduh ka ba mih kane ka khubor ba kim dei shuh ban bret ia ki nuit ki nier jong ki kat shaba lap, hynrei ki dei ban da lum ia ki ha ki syndup lane byrni bad ban bret mynla ka step ha ki Trok Municipal.
Ka la mana ruh ba ym shah shuh ban lum thup shi jaka ia ki niut ha ki bynta jong ka Lad Thomas Jones, Lad K.
N.
B  (mar pyrshah stand Taxi) bad ha khmat DC Office Jong ka SeinRaij Complex, kumjuh ruh iaki nongdie Doh ba ym bit shuh ban die ha ki lynti iaid kjat ynda haba la kem miet.
Lada ka Dong ka lap ia kino kino kiba ialeh pyrshah ha ka sien nyngkong kan dain kuna T.
500 tyngka bad na kane ruh kan kiew arshah laishah lada dang lap shuh shuh ia kiba iaid laid na ki mana.
Ki Rangbah Dong, ki Volunteer kin sdang ban pyntreikam iakine ki jingmana naduh ka mynta u bnai, bad ha kano kano ka por ki lah ban kem ia kiba ialeh pyrshah bad ban dain kuna kumba la kdew haneng.
Shillong, 2 Naiwieng:Ka sorkar jylla ka la pynbna ba mynta u snem ruh kan sam biang ia ka  Digital Learning Aid scheme na ka bynta ki khynnah pule klas XII jong ka jylla.
Ka tnad  IT kan sam ia ki Tablet sha ki khynnah kiba dei ban ioh lyngba katei ka skhim.
U myntri rangbah ka jylla u Dr.
Mukul Sangma un sam ia ki Tablet sha ki khynnah klas XII jong ka East Khasi Hills ha ka 5 tarik mynta u bnai ha madan Polo ha ka por 10: 30 baje mynstep, ha katei ka sngi yn ia donlang u bah  A L Hek, myntri ka tnad Information Techno logy.
Yn sam tang sah kito ki skul ne kolej kiba la dep rejistar ha ophis u DC.
Shillong, 2 Naiwieng:Ka AJYWO hadien ba ka la leit buh ia ka jingujor ha u Chief Executive Member jong ka JHADC halor ka jingkam Rangbah Shnong ba beain jong uwei u Nepali ha ka kyntoit Umthe kaba don ha East Jaintia Hills District mynta ka kynti katei ka seng ka la leit buh ia ka jingujor jong ka halor kajuh katei ka kam beain jong utei u Nepali sa ha u Deputy Commissioner jong ka East Jaintia Hills District, u bah WR Lyng doh.
Kat kum ka dorkhast jong ka AJYWO ia kaba la ai ha u DC jong ka EJHD,  katei ka seng ka la ujor tyngeh halor ka jingai sertiphiket Permanent Residential Certifi cate(PRC) jong utei hi u juh u Nepali ia ki briew jong u na ka bynta ki jingdonkam ki briew jong u ha ki ba bun ki bynta.
Ym tang katta, ka AJYWO ka la dawa ruh na u DC jong ka EJHD ba um dei ban ai  PRC lane Domicile Ceritificate ia ki Nepali jong katei ka kyntoit Umthe kiba applai ia kiba kum kitei ki certificate na ka office jong u (DC) da kaba ki la wanrah syrnod Permanent Residential Certificate na utei u Rangbah Shnong Nepali jong ka kyntoit Umthe.
Ha ka jingshisha dei tang ka ophis jong u Deputy Commissioner ka ba don ia ka bor bad ka iktiar ban ishu ia ka Permanent Residential Certificate (PRC) sha ki nongshongshnong jong ka district.
Hynrei u tei u Nepali nalor ba u pynkhein ia ka Riti Dustur jong ki Nong Jaintia bad ki kyndon ain jong ka JHADC ha kaba iadei bad ka jingthung Rangbah Shnong, mynta utei u Nepali u la pynkhein ruh sa ia ka ki kyndon ain sorkar da kaba ai syndon da ka PRC sha ki briew jong u.
“Ha ka jingiakren jong ngi bad u DC jong ka EJHD, ngi la dawa na u ban pynshitom ia utei u Nepali kat kum ki kyndon ain halor katei ka kam beain jong u bad ruh ban pynduh pyndam noh shisyndon ia katei ka shnong Umthe ba la synshar da ki Nepali" la ong u Bah M H Dkhar President ka AJYWO Central (G) Body.
U tei u nongialam ka AJYWO u la ong shuh shuh bad ka AJYWO ka dawa ruh na u DC jong ka EJHD ban bthah ia ki tnad trei kam ba pher ba pher  jong ka sorkar kiba don hapoh u pud u sam jong ka EJHD ban ym ithuh ia kata ka shnong Umthe bad ruh ia uta u Rangbah Shnong Nepali jong ka da lei lei ruh em ha ki jingiadei kam jong katei ka shnong bad ruh ki briew jong ka bad ki kam sorkar baroh.
“Ka AJYWO ka kyntu ruh ia ka bor Elaka jong ka Elaka Sutnga ba da lei lei ruh em ba kam dei ban ai bor ia ki Nepali ban seng shnong ialade bad ruh ban long Rangbah Shnong ialade hapoh u pud u sam jong ka Elaka Sutnga kum ba la leh kitei ki Nepali kiba don ha ka kyntoit  Umthe mynta namar kane ka jingioh jong ki nongwei ban seng shnong bad kam Rangbah Shnong ialade hapoh u pud u sam jong ka Ri ka Muluk jong ngi kane kan sa buh ia ka jaidbynriew rit paid jong ngi ha ka jingeh kaba khraw hadien ha bud", ong shuh shuh u Bah M H Dkhar.
Shillong, 2 Naiwieng:U CEM ka KHADC u Bah Adelbert Nongrum u lah ban thung noh sa uwei u Executive Member (EM) na ka party HSPDP ha kane ka Executive Committee (EC) ha kane ka taiew ba mynta.
“Nga dang thmu ban pynrung sa uwei u MDC na ka HSPDP kum u EM hapoh kane ka taiew namar ba nga la dep pynthikna ba ngan leh hadien ba la kut ka dorbar ka Council", la ong u Bah Nongrum haba kren ha kane ka sngi u Blei.
Ka HSPDP ka la tyrwa ia ka kyrteng jong u MDC ka Mawshynrut u Bah Morningstar Mawsor.
Ka HSPDP ka la dawa ia kane ka shuki bad kam ba ka dei kum ka bhah jongka.
“Ka dei ka bor laitluid kum u CEM ban pynthikna ba baroh ki paralok ka ARPA kin ioh ia ka bhah mar kumjuh khlem shah shiliang.
Ka long kaba bakla ban kynnoh ba ka HSPDP ka rhah bor", la ong u Bah Nongrum.
U CEM ka KHADC u la ong ba ka kyrteng jong u EM ba thymmai yn sap hah sha u Lat ka jylla ban ioh ia ka jingmynjur.
Ka MDC ka Nong shken ka Kong Grace Mary Kharpuri kan neh kum ka EM hadien ba u MDC ka KHNAM na Mawkhar u Bah James Ban Basaiawmoit u la rai ban iehnoh ia ka shuki.
Ka jingdawa shuki ka HSPDP ka long ba ka kwah ban pynsloit shuki ia ka Kong Kharpuri hadien ba ka la phet noh na HSPDP.
Shillong, 2 Naiwieng:La ju ong ba ka jingkoit jing khiah ka dei ka spah bah ha ka jingim u briew, bad ki ba mad ia ki jingpang kim ju khein ia ka jinglut jingsep wat lada ki hap ban shah sumar shano shano ruh tang ban ioh biang ia ka.
Ban pynmyntoi ia ki paidbah ha kine ki khyndiat snem, u Rupang u la ioh ban ia kynduh shibun ngut ki nongsumar kiba don ia ka sap ba kyrpang ban sumar briew  ki ba bun na ki paidbah kim pat ju tip shaphang jong ki, bad kane ka la pynmyntoi ia ki hajar bad ia ki lak ngut ki paidbah kiba la leit ban pyrshang phah sumar ha kaba bun na ki ki la pynpaw ba ki ioh shisha ia ka jingpynkhiah.
Dang ha kine ki khyndiat sngi u Rupang u la thoh shaphang uwei u khynnah samla uba dang 19 snem karta uba don ia ka sap sumar kaba kyrpang, kata u samla Holei Binan,  na ka shnong Wahumlein, Pynursla.
Mynta pat u Rupang u la ia kynduh sa ia uwei pat u nongsumar briew uba kham phylla u bym ju pyndonkam da kino kino ki dawai kynbat ne ki dawai phareng ban sumar briew hynrei ka sap jong u ka dei tang ban shu pyrsad ka la biang.
Utei u dei u heprit uba dang 11 snem karta, ka kyrteng jong u ka dei u Bevan Nongkhlaw uba shong ba sah ha ka shnong Mawkhan ha ka dong Pasir, ka shnong kaba hap ban iaid lynti  na Maw nianglah-7 mer, Upper Shillong.
U Bevan u dei u khun khadduh jong ka kong Scolastica Nong khlaw bad u bah Valentine Kharmawphlang, u don 5 ngut shipara.
Utei u heprit u dang pule ha ka klas V (Five) ha ka skul Mystical Rose , Maw nianglah-7 mer Upper Shillong.
U nongthoh khubor u la leit ban ia kynduh ia utei u heprit ha ingsah jong u, hynrei haba la poi ha ing jong u , ka hynmen jong u ka la ong ba u dang leit ialehkai bad ki paralok khynnah jong u, ka  la phah khot ia u ha ki para khynnah bad tang hadien kumba 15 minit eiei u la wan.
U heprit Bevan u don ka sap kaba phylla bha ha kaba u lah ban pynjem ia bunbah ki jait jingpang tang da kaba shu pyrsad.
Ha ka jingiakynduh bad u nongthohkhubor u la ong ba u ju pyrsad ia kiba pang pdung ding, kiba pang khmat, kiba bam ‘niang lasam ki bniat, tohjaw , mih ksuit ki shkor, mih khniang  bad kiwei dei ki jait jingpang.
U la ong ba kiba bun eh kiba wan phah sumar sha u ki dei kiba pdung ding, kiba dap lyer ka kpoh, ba mih tohjaw, bad kiba pang bniat.
Namar ba u dang khynnah palat utei u heprit u lehrain ban ia kren bad u nongthohkhubor, hynrei ka hynmen jong u kaba don hajan  ka la batai ba u la sdang ia katei ka kam naduh ba u dang don 11 snem karta bad mynta ka jingsumar briew jong u ka la iaid saw snem, ka la iathuh ba katba u nang rangsan ka bor jong u ruh ka nang khlain.
Ka la iathuh ba ha kine ki saw snem kumba 200 ngut eiei ki paidbah kiba la wan ban phah sumar sha utei u heprit , bad ka la iathuh ba kat kiba wan ki la pyntip ba ki la jem, ka la ong ba don na kiba wan phah sumar kiba wan tang shisien la jem bad don pat kiba utei u khynnah u phah wan ia ki haduh laisien kynthih bad hadien kata ki jem.
Ka skul ba utei u khynnah u leit ka jngai kumba saw kilomitar na ing sah jong u  bad man ka sngi u la ong ba u hap ban leit skul da kaba shu iaid kjat, u ong ba u mih na ing ha ka por 7:30 baje mynstep, bad ha ka por ba u wan phai ruh u wan da ka kjat, hynrei wat ha ka por ba u don ha skul ruh utei u khynnah u long uba bunkam, u la ong ba ki briew ki wan ban phah sumar sha skul ha ka por ba u lait shiteng.
Ka hynmen jong u ka iathuh ba haba u wan phai na skul um ju wan phai thylli u ju wanrah pisa ba ai ki briew ba wan phah sumar, “U ju wanrah T.
70-T.
80 tyngka, don T.
20-T.
30 katba ki ai ki briew, bad ka shong ha ka jingwan phah sumar ki briew" iathuh ka hynmen jong u, haba la kylli ki briew kiba na phah sumar ki dei na jan ne na jngai ka hynmen jongu ka la iathuh ba ki bun ki briew na sor bad ki para marjan shnong.
Ka jingpang kaba kham pher pat ba utei u khynnah u la lah  ban pynjem ka dei ka jinglah jong u ban pynmih shniuh biang ia kiba syllen ka khlieh, namar ka jingphler um thnam, ha kaba u la ong ba don na ki para khynnah jong u kiba u la pyrsad la laisien mynta la mih shniuh biang ka khlieh.
Haba la kylli nangno utei u khynnah ioh sap , baroh kiba don ha ing jong u kim tip , hynrei katkum ka jingiathuh ka hynmen jong u ka la ong ba ki iohi ia katei ka sap jong u ka dei hadien ba u la lah ban pyrsad hi ialade ha ka por ba u dang khynnah bha ha ka por ba u pdung ding.
Kiwei pat kiba donlang hajan utei u heprit Bevan, ha katei ka por kiba la wan phah sumar sha u ki la iathuh ba u sumar tang da kaba tah shun bad u shu pyrsad, ki la ong ba ka lyer kaba mih na ka shyntur jong u ha ka por ba u pyrsad ka long kaba dait thah, ka pyngngad bad ka jem jai jai.
Don na kawei ka kynthei ka  la ong ba ka ruh mynshuwa ka ngat ka jingpang khmat bad ka la leit shim dawai na Civil Hospital, hynrei ym jem bad ka la leit tang shisien sha utei u heprit ka la jem.
Ka hynmen jong u ka la iathuh ba don kiba la ioh jingpynkhiah na utei u heprit ki burom sah ia u haduh mynta, ha kaba ka la ong ba don kiba sah ing hajan ka skul ba u leit kim ju shah ia u ban song ja sngi, hynrei man ba lait skul ki ju ialam ia u ban bamja sha ing jong ki.
Ha ka por ba u nongthohkhubor u la leit sha ingsah utei u heprit ki kmie ki kpa jong u kim don ha ing , hynrei ka don tang ka hynmen jong u bad la iathuh ba da katei ka sap kyrpang ba u Blei u la ai ia u, utei u heprit u lah ban kyrshan skul ruh dalade ialade.
Shillong, 2 Naiwieng:Ha ka jingiakynduh ha ka Shad Pomblangha Smit ha ka 1tarik mynta u bnai,  u Bah Adelbert Nongrum, MDC, Chief Executive Member, Khasi Hills Autonomous District Council, u la ong ba ka por ka dawa ia baroh ban wan sha ka jingiatreilang bad u la pdiang ia ka jingkyr pad na u Bah John F Kharshiing, Co-Chairman, MSPB, Chairman, Ka Dorbar Ki Khlieh Nongsynshar Ka Ri Hyn niewtrep, Spokesperson, Federation of Khasi States, ban ia kynduh bad ki Khlieh Nongsynshar kynthup ia ka Federation of Khasi States, bad ki Sirdarship ha ophis treikam jong u ha ka taiew ban wan.
Ha katei ka jingiakynduh bad ka jingiakren ha ka Shad Pomblang u Bah John u la ai khublei bad kitbok ia u Bah Adelbert Nongrum, MDC, Chief Executive Member, Khasi Hills Autonomous District Council, ba thymmai, ha ka juh ka por u Bah John F Kharshiing, u la pyntip ba ki jingdawa jong ka Federation of Khasi States ki la nang paw dur ha kaba dang shen ka MHA ka la phah ia ka shithi sha ka Dorbar ba ka MHA ka la bthah ia ka Sorkar Jylla ban bishar halor ka kam Instrument of Accession and Annexed Agreement 17 Aug 1948, kumta ka long kaba donkam ban ia kynduh hapdeng ki bor KHADC, Sorkar Jylla bad ki Khlieh Nongsynshar ban ia sngewthuh jingmut halor kane ka kam kaba ktah ia ki Hok jong u Khun u Hajar, na ka liang u Bah John F Kharshiing, u la pyntip ha u Bah Adelbert Nongrum, ba kham mynshwa ka jingiakren ka la iaid shakhmat bad ka EC, KHUDA kaba rim hapoh ka jingialam jong u CEM barim, hynrei namar ba wan ka Election MDC kitei ki jingiakren halor ka Regional Council na ka bynta ki Khlieh Nongsynshar ka la sangeh noh shwa.
Ha kajuh ka por u Bah John u la pyntip ha u CEM ba ka long kaba kyrkieh ban pynkhreh ia ki jingkylla kiba khreh ban wan namar ka don ruh ka jingpynkhreh ban pynbeit thymmai ban pynbiang ia ki jingiakut ‘text settlement jong ki ANVC bad ka Sorkar India lyngba ka Sixth Schedule, hapoh ka Constitution Ri India.
Kumta, halor katei ka phang u Bah Adelbert u la pynpaw ba u long uba kloi ban ia kynduh ha ka taiew ban wan ha ophis treikam jong u ban ia kren halor kitei ki kam, bad u la ong ba ka long kaba donkam bha ban ia buh ia ka jingsngewliang sharud haba ia trei hapoh ka District Council, khnang ban ioh ia ka jingiatreilang na baroh ki liang.
Shillong, 2 Naiwieng:Ka MDC ka Nong shken ka Kong Grace M Kharpuri ka la ong ba la shna ia ka kynroh ha ing jongka hadien ba la ioh permishon na ka MUDA.
Ka Kong Kharpuri ka la pynshai halor ka jingujor ejahar ia u heh ka MUDA halor ka jingshna ia ka kynroh ha jaka sah jongka ha Upper New Colony.
“Ngi la aiti ia ki jingdonkam baroh sha ka MUDA haba pan permi shon.
Ka permishon la ai da ka MUDA ban shna ia ka kynroh hadien ba la pynbiang ia ki jingdon kam baroh", la ong ka Kong Kharpuri haba pynshai ia ka jingmih khubor halor ka jingkynnoh ba pynkhein ia ki kyndon jong ka jinglong shngain haba shna ia ka kynroh ha kane ka sngi u Blei.
Ka la kyrmen ba ka MUDA kan leh ia kaba donkam namar ba ka ejahar la ujor pyrshah ia uwei u Executive Engineer.
“Ha nga shimey, nga sngew lyngngoh naba u Stanleson Kurbah uba ujor ejahar u dei uba para marjan.
U Kurbah u la ong ha nga bad ha u lok jong nga, u MLA barim ba ym lei lei ban shna ia ka kynroh", la ong ka Kong Kharpuri.
Ka MDC ka Nongshken ka la ong ruh ba kam sngewthuh balei u buh jingkylli pat ia kane mynta.
Kham mynshwa u Bah Kurbah u la ujor ejahar pyrshah ia u ophisar ka MUDA halor ka jingkynnoh ba ai ia ka jingpynshisha bym don jingsyier ban shna ia ka kynroh ha jaka sah ka Kong Kharpuri khlem da ka jingai jingmut ka Town Planning Officer, MUDA.
Ha ka ejahar, u Bah Kurbah u la kynnoh ba u Executive Engineer ka MUDA u Banriphilang Lyngdoh u la ai syrnod ha ka 13tarik Jymmang, 2011 bym don eiei ka jingma ia ka jingshna ka kynroh bad kane ka long ka jingpynkhein ia ki kyndon jong ka MUDA.
Shillong, 2 Naiwieng:Ka jingdon jong ki paidbah kiba plie account na ka bynta ka skhim Pradhan Mantri Jan Dhan Yojna (PMJDY) tang hapoh Federal Bank ki la don shi hajar ngut  baroh haduh mynta.
Haba iakren bad ki heh katei ka bank, ki la iathuh ba kane ka bank kadon tang ar tylli ki tnad ha baroh kawei ka jylla Meghalaya.
Kawei ka don ha Khyndailad bad kawei ka Laitumkhrah Shillong.
Kham mynshwa katkum ka jingtip ba la ioh na ka sorkar, la kdew ba ha kane ka bank naduh ba la pyntreikam ia kane ka skhim ym pat shym don mano mano ba plie account ha kane ka bank.
Katkum ka jing iathuh ki heh katei ka bank, la ong ba ka Reserve Bank of India (RBI) ka la bthah ia kane ka bank ba kan leit ban pynplie account ia ki paidbah ka thain Madanrynting bad ha kiwei ki jaka ba la bynshet ia ka.
Katkum ka jingtip ba la ioh da ka RTI na ka tnad jong ka pla tyngka ka sorkar jylla Meghalaya, ka la pyni ba haduh mynta ki briew ki ba plie account naduh ba pyntreikam ia katei ka skhim baroh ki don 37768 ngut ha ki 15 tylli ki bank bapher bapher ha ka jylla.
Lah ban kdew ba ha ka 28 tarik u Nailar 2014 u Myntri Rangbahduh ka India u Narendra Modi u la pyntreikam ia kane ka PMJDY skhim na bynta kito ki briew ki bym lah kot bor ban plie account namar ka jingduk.
Ha kane ka PMJDY skhim baroh ki briew ki bym don ia ka account ki lah ban plie khlem da donkam ban thep pisa eiei.
Na kane ka skhim lah ban jing myntoi haduh T.
1 lak tyngka lada jia aksiden nalor ka  T.
30,000 kum ka life insurance na ka bynta kito kiba plie account shwa ka 26 tarik Kyllalyngkot, 2015.
Ha kane ka skhim la mang na bynta  kawei kawei ka longing ha kaba tang uwei na ka longing un plie ia ka account bad yn ioh bynta san ngut na kawei ka longing.
Hadien hynriew bnai ba ladep plie ia ka account ka sorkar kan pynpoi T.
5000 ha man kawei pa kawei ka account ba la plie.
Shillong, 4 Naiwieng:Halor  ka jingjia kaba la jia ha Mookhep ha kaba ar-ngut na Wapung skur ki la iap na ka jingshah siat ha ki pulit, bad tang shisngi hadien ba la tep donburom ia ka metiap jong ki, U Pastor PBM Basaiawmoit u la leit ban tohkit ia katei ka jingja kaba la jia ha ka 24 tarik u nailur, 2014.
Hadien ba la tohkit u Pastor PBM ha ka kyrwoh u la ong ba u la lap ba katkum ka jing iathuh ki trai jong katei ka shnong Wapungskur ba ki nongshong shnong ki la tur sha Khliehriat ban dawa na ki bor ka ain ban pyllait noh ia uwei u samla uba la shah rah ha ki pulit ha ka nohphai sngi jong ka 24 tarik na ka daw ka jingshah kynnoh ba u la thombor ia kali pulit ha ka kynta ba ka pakhang surok ka MIRPL ka dang iaid.
U Pastor u la ong ba haduh mynta ka ripod jong ki Majistor kam pat mih, hynrei ia katei ka ripod jong u, u la dep phah ia ka jingujor sha ka NHRC, hadien katei ka jingjia bad u la ioh ia ka jubab ba ki dang ioh pdiang ia katei ka jingujor dang mynhynnin ka sngi kaba ki la phah sha u da ka SMS bad ka Email.
Shillong, 3 Naiwieng:Ka Meghalaya Housing Board  ka dang dei ban ioh lum ia ka pisa kaba kumba T.
22 klur eiei na ki briew kiba shim ram na kane ka tnad ban shna iing.
Katkum ka thym mei khubor ba la iohlum na ka tnad Housing, la tip ba kane ka tnad ka dang dei ban ioh ia ka pisa na ki briew ki dang shah ram ha ka bad lada ka sorkar ka shim khia ban leit lum ia kane ka pisa kaba ka ai ram sha ki briew ha kine ki snem ba ladep haduh snem 2000 kan long kaba suk ban siew ia ka tulop ki nongtrei.
Lada shu shim bad peikai na kane ka ram ka sorkar kam don jingeh lada ka mon ban lum thikna ia ki pisa na ki nongshim ram ban siew ka tulop jong ki 39 ngut ki nong trei ka tnad Housing Board ki bym pat ioh ia ka tulop jong ki la shisnem shiteng kaba kot kumba T.
3 klur eiei.
Ia kane ka Housing Board la seng ha u snem 1986 da ka jingthmu ba ai ram khamtam ia kito kiba na nongkyndong ki briew kiba duk kiba duna ka ioh ka kot ba kin shna ia ki iing sah jong ki.
Kane ka long ban pyllait ia ki briew na ka jingshah thlia haba ki leit ban shim ram na ki bank bapher bapher bad ruh ban pyllait ia ki na ka sut kaba heh.
Hynrei ka sorkar ka la pynsahngeh noh ha u snem 2000 ban airam ia ki briew da kaba ai daw ba bun ki nongshim ram kim ju siew shuh.
Hynrei katkum ka jingtip ba la ioh bun ki briew  kiba shim ia ka ram ki ju siew pyndep beit ia ka ram ka shah ba ki shim khamtam kiba dei na kane ka thain Khasi Jaintia Hills.
Ka jingbym siew tikna ia ka ram ka jubor bha ha ka thain Garo Hills.
Kumba 60 percent ha Khasi Jaintia ki siew ia ka pisa ba ki shim ram katba ka thain Garo hills ka sniew bha ka rukom siew ram.
Shillong, 2 Naiwieng:La ju shim ba u myntri rangbah ka Jylla, u long uba bunkam tam, na baroh kiwei ki heh sorkar ha ka Jylla, namar ba ki kynhun seng bapher, ki rangli ki juki bad ki riew shimet, kin don kiba leit ud ia ki jingeh ha u myntri rangbah; hynrei ha ophis u myntri rangbah ka Jylla, U Mukul Sangma, la lap, ba na ka bynta hynniew bnai, ba u myntri rangbah, u ia kynduh briew tang 174ngut.
Kitei ki dei kiba leit ban ia kynduh, da kaba la buh por lypa bad ka ophis jongu, namar ba ym ju don ba ioh ban rung ha ka kamra u myntri rangbah, khlem da don ka jing ia kut por lypa.
Na ka jingwad jingtip, lyngba ka ain wad jingtip paidbah, la pyni, ba ha ka 7tarik Kylla lyngkot 2014, u myntri rangbah, u iakynduh briew 3ngut bad sa shitaiew hadien katei ka sngi, kaba long ha ka 13tarik, u iakynduh briew hynriew ngut bad ha ka 14tarik 4ngut.
Hadien kata, sa shitaiew biang, ha ka 22tarik, u iakynduh briew lai ngut bad ha ka 23tarik 8ngut bad ha ka 24tarik 3ngut bad nangta ha ka 27tarik, u iakynduh briew marwei; nangta ha ka 28tarik 5ngut, ha ka 29tarik 3ngut.
Ha u bnai Rymphang 2014; ha ka 3tarik, u iakynduh briew 3ngut, ha ka 4tarik marwei, ha ka 5tarik 5ngut; nangta hadien 8sngi, u iakynduh briew biang, ha ka 13tarik 5ngut, ha ka 17tarik 2ngut, ha ka 19tarik 4ngut, nangta hadien shi taiew, kaba long ha ka 25tarik u iakynduh briew marwei bad hadien ka 1taiew, kaba long ha ka 3tarik Lber, u iakynduh briew 2ngut, ha ka 4tarik, u iakynduh 5ngut, ha ka 6tarik, u iakynduh 1, ha ka 11tarik 2ngut, ha ka 12tarik Lber 2ngut bad ka jing ia kynduh kaba bun eh, ka long ha ka 13tarik Lber, kaba long 11ngut,  katba ha ka 14tarik Lber tang iwei, ha ka 19tarik Lber 5ngut bad ha ka 20tarik Lber 4ngut.
Hadien kata, hadien shi bnai 9sngi, kaba long ha ka 29tarik Iaiong 2014, u iakynduh briew tang iwei bad ha ka 30tarik Iaiong, u iakynduh briew 3ngut bad ha u bnai Iaiong, u iakynduh ia kiba leit donkam tang arsien.
Ha u bnai Jymmang, ha ka 2tarik, u iakynduh briew 2ngut, ha ka 7tarik iwei, ha ka 8tarik 5ngut, ha ka 9tarik 10ngut, ha ka 13tarik 3ngut, nangta hadien 8sngi, u iakynduh briew biang, ha ka 21tarik Jymmang 3ngut, ha ka 22tarik 4ngut, ha ka 23tarik 5ngut, ha ka 29tarik 2ngut.
Hadien 10sngi, kaba long ha ka 9tarik Jylliew, u iakynduh briew 7ngut, haka 10tarik, u iakynduh briew 2ngut, ha ka 12tarik 6ngut, ha ka 13tarik 4ngut, ha ka 17tarik 9ngut, ha ka 19tarik 3ngut, ha ka 20tarik 4ngut bad hadien kata, u ia kynduh briew hadien 19sngi, kaba long ha ka 9tarik Naitung, kaba 5ngut bad ha ka 10tarik Naitung 2014, kaba long 2ngut bad baroh kiba leit ud ia ki jingeh jongki, sha u myntri rangbah, ki long 174ngut, ha ki hynniew bnai.
Ka jing ia kynduh briew, kaba bun eh, ka long shisien bad ki don 11ngut bad ka jingbym ia kynduh briew, kaba slem eh, ka long shibnai 9sngi bad ka jing ia kynduh briew, kaba khyndiat ngut eh, ka long iwei bad katei ka dei na ka bynta 7sien kynthih, ong ka jingtip paidbah, kaba la lum da U Rupang bad ba la ai da ka kong D Kharpuri, Public Information Officer & Deputy Secretery jong ka sorkar Meghalaya, Chief Minister’s Secreteriat.
Shillong, 4 Naiwieng:U Symbud Myntri Rangbah ka jylla ba peit ia ka tnad PHE u Prof RC Laloo u la ong ba ka jingslem ban pyndep ia ka skhim sam um sor Shillong jong ka Greater Shillong Water Supply Scheme (GSWSS) Phase III, ka dei namar ka jing khlad noh kontraktor ba pyntrei ia ka kam bad ka jingdon ka elekshon MLA ha u snem 2013.
U la ong ruh ba un pan kaiphod na ka PHE halor ka jingiaid ka kam ka jam jong kane ka skhim sam um ia ka sor Shillong.
“Nga la pan ia ka kaiphod jong ka jingiaid ka kam ka jam jong ka skhim GSWSS Phase III,", la ong u  Prof Laloo.
U Prof Laloo u la ong ba un leit hi ban jurip ia ka jingiaid ka kam ka jam jong kane ka projek kaba heh bha ba la bei pisa da ka sorkar na ka bynta ban sam um sha ki jaka ka sor Shillong.
“Nga kwah ban iohi ia ka kaiphod ha kti halor ka jingiaid kane ka kam", la ong u Prof Laloo.
U la ong ba ia kane ka skhim la buh thong ban pyndep ha u Lber 2015.
“Ngi hap ban buh por biang ban pyndep ia kane ka skhim namar ba bun ki daw kiba la pynlong ban pynslem", u la ong bad bynrap, ba ka tnad kan shim ia ki lad ki lynti ban pynsted ia ka kam.
U la ong ba ka daw ka jingslem ban pyndep ka dei namar ka jingsangeh ban trei namar ba don ka elekshon MLA ha u snem 2013 bad kawei pat ka dei namar ba khlad noh ka kontraktor ba pyntreikam ia kane ka skhim.
Ha kajuh ka por, u la ong ba ka tnad kan pyrshang ban pynbun ia ka jingsam um da kaba shim ia ki lad ki lynti ban pynduna ia ka jinglait ei ha kane ka Phase III.
U la ong ba ka Phase I bad ka Phase II ka la dep bad ka phase III ka dang iaid namar ka jingpynrung shuh shuh ia ki shnong shabar ka Shillong kum ka Pynthorumkhrah.
Katkum ka jingbuh thong ka sorkar, ynda dep ka phasee III ka GSWSS  kan ai um haduh 135 liter ha ka shi sngi ia uwei u briew na ka bynta 5.
12 ngut ki nongshong shnong.
Ka Phase I bad II ka ai um tang 85 liter shi sngi shi khlieh briew.
Shillong 4 Naiwieng:Ka KJP Synod Sepngi Urban Mission mynta ka sngi ka la pyn long ia ka jingai jingsumar ei ia ki paidbah nongiew ha Iewduh.
Kane ka jingai jingsumar ei la plie da u CEM ka KHADC u bah Adelbert Nongrum ryngkat ka jingiadonlang bad ki doktor ki nos ka Gordon Robert Hospital bad ki nongkitkam ka Greater Iewduh Welfare Association (GIWA).
Ka jingthmu jong ka KJP synod ba pynlong ia kane ka jinngsumar ei ka long kum shi bynta ban ai jinghiakai ban pynioh ia ki nongshong iew ba kin tip ia la ka jong ka koit ka khiah bad ban ioh ia ka jingsumar bad ban don noh laka jong ka Drop-in-Centre hangne ha khlieh Iewduh, la ong u Director ka Urban Mission  u pastor B Syiem.
U Pastor Syiem u la ong ba ha kane ka Drop-in-Centre yn ioh pynlong ia ki jingia syllok bad ki briew kiba ha ki jingeh ba bunjait bad yn don ruh ba kum kine ki jaka sumar bay n plie na ka por sha ka por.
Shillong, 4 Naiwieng:Ki nongtrei ka Meghalaya Housing Board haduh mynta ki dang sah ha ka umdum halor ka jingthmu jong ka sorkar ban phah ia ki ban shim ia ka Voluntary Retirement Scheme (VRS).
Ia kane ka jingthmu jong ka sorkar, bun napdeng ki nongtrei ka Housing Board kim pat shai halor kane VRS.
Kat kum ka jing iakren bad u Assistant Secretary ka Meghalaya State Housing Board Employee Union (MSHBEU) u Bah Teilang Nongsteng  u la iathuh ba ki nongtrei ka Housing Board kim pat lah ban shai halor kane ka VRS ba la tyrwa da ka sorkar namar ba haduh mynta kim pat ioh ia kano kano ka jingthoh na ka sorkar.
Ha ka jingshisha ki la don kumba sawphew percent eiei kiba pynpaw ba kik kloi ban shim ia ka VRS lada ki kyndon jong ka sorkar ki iahap khamtam kito kiba trei kham slem.
Hynrei na ka bynta kito kiba dang trei dang ha ki khyndiat snem kan long ka jingduh jingmyntoi lada ki shim ia kane ka VRS namar ki dang don bun snem.
Katkum ki kyndon ba la buh ka sorkar kiba shim VRS kin ioh ia ka jingsiew na bynta saw snem bad ki jingsiew kin kynthup ia ka basic bad ka DA.
Kito kiba la jan shongthait kan long ka jingmyntoi ia ki hynrei na bynta  kito kiba dang bun snem kan long ka jingduh nong, la ong u Bah Nongsteng.
Watla katta ruh ngi dang ap ia ka jingthoh na ka sorkar da kanao ka lynti kan leh halor kane, la ong u Bah Nongsteng.
Dang  shen ka tnad shna iing ka sorkar jylla ka la phah ia ka jingtyrwa sha ka sorkar jylla ba kan thaw ia ka Voluntary Retirement Scheme (VRS) ban pynshong thait mon sngewbha ia ki 39 ngut ki nongtrei ka Housing Board namar ba kam lah shuh ban siew tulop.
“Ngi la dep phah ia ka jingtyrwa sha ka sorkar na ka bynta ban pynshong thait mon sngewbha ne VRS ia ki 39 ngut ki nongtrei namar ba na ka liang ka tnad kam don pisa nalade ban siew ia ka tulop bad kiwei ki jingai", la ong ka director ka tnad shna iing ka Kong Rosett M Kurbah haba kren sha ki nongthoh khubor dang shen.
“Ngi la kyrpad ia ka sorkar ban bhah pisa ban siew noh ia ka tulop jong ki nongtrei hynrei haduh mynta ngim pat ioh kano kano ka jubab na ka sorkar", la ong ka Kong Kurbah bad ka la bynrap ba namar kane ka daw ka tnad kam shym la lah ban siew ia ka tulop jong ki nongtrei.
Ka la iathuh ba ka tnad ka pynmih pisa tang na ka sut jong ka skhim shna iing ba ai sha ki briew kiba duk bad kane ka kut noh tang haduh u snem 2000.
“Kam ju don shuh ka jingpynmih pisa hadien u snem 2000 ba ka sorkar ka la pynsangeh noh ban ai ram shna iing", la ong ka director.
Shwa ia kane na ka liang ka seng jong ki nongtrei kane ka tnad, ka Meghalaya State Housing Board Employees Union (MSHBEU) ka la pan ia ka jingtuklar jong u chairman ka Public Accounts Committee (PAC) u Bah Hoping Stone Lyngdoh ban iasaid ia ka sorkar ba kan pynlait noh ia ka tulop kaba sah 15 bnai.
Shillong, 4 Naiwieng:Ka Executive Committee ka Khasi Hills Autonomous District Council kaba la long mynta ka sngi ka la shim bun tylli ki rai, kawei na ki rai ba ka EC ka la shim ka dei ban tei noh ia ka Iew ki Kynthei ne ka Women Market ha Iewduh.
U EM uba dei peit ia ka Iew u bah Donkupar Sumer u la ong ba ka KHADC ka la dep pynkhreh ia ka DPR na ka bynta ban tei ia katei ka Iew ha Iew dielang.
U la ong ba ka jinglut ba la mih ha ka DPR na bynta ban tei ia katei ka Iew ka long haduh T.
36 klur tyngka , kaba la mang ban shna 205 tylli  ki dukan.
Ia katei ka Iew u bah Sumer u la ong ba ka hima Mylliem ka la tyrwa sha ka KHADC, bad ka EC kaba la long mynta ka sngi ka la mynjur bad kan phah ia katei ka jingmynjur sha ka District Council Affairs jong ka sorkar jylla, bad yn phah ruh ia ka jingtyrwa ban bei pisa na ka NEC bad ka tnad DONER.
U CEM ka KHADC u bah Adilbert Nongrum haba kren halor katei ka iew u la ong ba ka jaitbynriew jong ngi ka dei ka jaitbynriew kaba niew burom ia ki kynthei bad la sngew dei ban don ka iew kaba kyrpang kaba yn don tang ki kynthei, khnang ban ai ia ka lad ka kabu ia ki kynthei bad ki longkmie Khasi.
U bah Sumer haba la kylli la katei ka iew kan dei tang ki kynthei Khasi, u la jubab ba la mang khnang ban tei ia katei ka iew kaba yn ailad tang ia ki Khasi, katba ki nongwan thied wan pet pat kin long kyllum.
Kiwei pat ki rai kiba ka EC ka la shim mynta ka sngi ki long ban thaw ia ka Planning Committee kaba u Deputy CEM u bah Teinwell u la ong ba katei kan dei ka Sub-Committee kaba dei ban don hapoh ka tnad Planning ka KHADC, u la ong ba katei ka komiti ka la don naduh kham mynshuwa hynrei ka shu long tang ban pynim biang ia ka, haba ai nuksa ia ki kamram ba katei ka komiti ka dei ban leh u bah Tein u la ong ba ka dei ka komiti kaba hap ban peit kum ia ka Village Administration Bill bad kiwei pat.
Shuh shuh ha katei ka EC ka KHADC ka la shim ia ka rai ban khot ia ki khlieh nongsynshar ban pynshai halor ka mat ia die ia thied jaka kaba la iatai ha ka Dorbar tlang ba dang shu dep dang shen, bad katei ka jingkhot kan long ruh ban wanrah ia ka jingiajan hapdeng ka council bad ki khlieh nongsynshar khnang ban lah ban ioh ia ka map bapher bapher jong ki Hima, kawei pat ka rai ka dei  ba ka la rai ban phah da ka jingthoh sha ka myntri pynroi sor ka jylla ka kong Ampareen Lyngdoh halro ka New Shillong, ha kaba ka Council kan khot ruh ia ki khlieh nongsynshar jong kato ka Hima kaba ka Umsawli ka hap.
Haba phai sha kiwei pat ki rai ka EC ka la shim ia ka rai ba shen kan sa leit ban ia kynduh ia u myntri ka DCA bad kumjuh ruh ia u myntri rangbah ka jylla u Dr.
Mukul Sangma ban ia kren halor ki Bill ba dang sah kut kiba ka Ing Dorbar ka la rai saw bnai mynshuwa, u CEM u la ong ba ki Bill ki ba ka Council kan leit ban ia kren bad u MR ki kynthup ia ka Land Bill, ka Village Administration Bill, ka Ammendment Bill ki Hima bad Elaka.
Halor ka CAG ripod kaba la paw ba ka don ka jingdonkam bakla kaba jur bha ia ka pisa jong ka KHADC, u CEM u la ong ba ka EC ka la ioh ban iatai hynrei kan dang hap ban buddien bha pat ia katei ka kam, bad kan thaw ruh ia ka komiti ka ban peit bniah ha manla kawei pa kawei ka tnad treikam kaba la paw ha ka CAG bad hadien kata ka EC kan shong pyrkhat hadien ba la lap ia ki jingshisha kaei ka sienjam ba kan shim.
Halor katei ka juh ka mat u CEM u la ong ba katei ka ripod ka la poi dier por palat bad ym shym la ioh ban iatai hapoh Ing Dorbar.
Shillong, 5 Naiwieng:Ki 13 sengbhalang ki la sngew btai ban ai sah ia ka jingpynslem ka sorkar ban pyntreikam ia ka ain khan rung ia ki mynder sha kane ka jylla.
Kine ki sengbhalang ki la bitar jur ia ka sorkar jylla kaba pynslem ban pyntreikam khamtam ia ki komiti ba la thung kiba khlem pat dep haduh mynta ban leh ia ka kam.
“Imat ka sorkar ka sorkar ka dang buh ha synduk pyndait thah ia ki kaiphod jong ki komiti namar ba ka por ba la buh ban pyndep ia ka kam jongki, ka la kut", la ong u president ka Federation of Khasi Jaintia and Garo People (FKJGP), u Bah Joe Marwein ha kane ka sngi Balang.
Ka sorkar mynshwa ka la thung ia ki komiti ban wad ia ki lad ki lynti kumno ban tehlakam ia ka jingwan rung beain ki briew ha kane ka jylla.
“Ka por ba la buh ar bnai ka la kut bad la tip ba kine ki komiti ki la dep aiti ia ka kaiphod sha ka sorkar hynrei ka sorkar ka shu sngap haduh kine ki sngi", la ong u President ka FKJGP.
Ka sorkar ka la thaw ia kine ki komiti hadien ba ki sengbhalang ki la dawa ban pyntreikam da ka Inner Line Permit ha kane ka jylla.
“Ngi kwah ba ka sorkar ka dei ban ai jingshai aiu ka la leh hadien ba la ioh ia ka kaiphod jong ki komiti bad ka dei ruh ban sei madan ia ka jingai jingmut ba la ai da kine ki komiti khnang ban iatip paidbah", la ong u Bah Marwein.
U la ong ba ka sorkar ka dei ban sei ia ki lad ki lynti ba ka thmu ban pyntreikam na ka bynta kane ka jingthmu.
Shillong, 5 Naiwieng:U Executive Chairman ka Meghalaya Board of School Education (MBOSE) u Bah EP Kharbhih u la kyntait ba la pynlong elective subject ia ka Khasi (Modern Indian Languages (MIL) ha ka klas XII.
Haba kren mynta ka sngi, sha ki nongthoh khubor mynta ka sngi u la ong ba ka long kaba bakla ban ong ba ka Board ka thmu ban pynlong ia ka MIL kum ka elective subject.
Haba kubur ba ka English kan long tang maka ka compulsory subject ha ka rukom pyniaid kaba thymmai, u Bah Kharbhih u la ka MBOSE ka la plie lad ia ki khynnah pule kin ioh ban jied ia ki subject MIL da kaba pynkylla elective ia ki subjek MIL.
“Ngi la buh san sobjek ban jied bad ka English kan long compulsory subject", la ong u Executive Chairman.
Ha ki snem ba la dep ka English bad ka MIL (Khasi)  ki dei ar tylli kiba long compulsory subject hynrei kam shym la don ka jingkhang ia ki khynnah ban shim da ka alternative English ha ka jaka ka Khasi", la ong u Bah Kharbhih.
Hynrei ha kane ka rukom ba thymmai ia ki subjek MIL, la pynkylla kum kum ki eletive subjek haba u khynnah u lah ban jied da kano kano ka subjek ym kum mynshwa haba ka MIL ka long kompolsori.
Tangba kaba pher hyndiat ka long ba shisien ba u khynnah u jied ia kano kano ka MIL subjek, yn hap ban pas beit kaba mut ba u lah ban shim da kano kano subjek kaba la don ha ka MIL subjek.
U la ong ki khynnah ki hap ban pas san tylli ki subjek  na ka bynta 500 mark bad kane ka kynthup ka English bad sa saw tylli kiwei pat kiba un hap ban jied.
“Ka subjek kaba hynriew kan long tang kum ka Additional Elective Subject bad ia kane ka jingpynkylla la leh ban ai lad ia ki khynnah ban jied ia ki subjek katkum ka jingkwah jongki", la ong u Bah Kharbhih.
Hynrei kaba pyrshah da kiba bun ka long ba  ha kane ka rukom pyniaid thymmai, ki khynnah ki lah ban pynlong elective subjek wat ia ki subjek jong ka MIL, kaba mut ba ki khynnah ki lah ban nym shim Khasi bad ialeh da kiwei ki subjek.
Katkum ka jingong u Executive chairman ka MOBOSE ka MIL ka la kylla kum ka Elctive Subjek,ym kum mynshwa haba ki khynnah ki dei ban ialeh beit ia ka Khasi bad ka English, hynrei mynta ka dei tang ka English kaba ki hap ban shim beit.
Shillong 5 Naiwieng:U Lat ka jylla u Dr.
K.
K.
Paul kum u Visitor jong ki skulbah shimet hynne ka sngi u la iasyllok bad ki heh sorkar ba dei peit ia ka tnad pule puthi ban tip ia ka jinglong jingman jong ki skulbah shimet kiba don ha kane ka jylla.
Ha ka jingialang kaba long ha Raj Bhavan, la wan ban iadon bynta ki Chancellor bad ki Vice-Chancellor kiba la ai jingtip halor ka jinglong jingman jong ki skulbah ha ka jylla.
Na ka liang ka sorkar jylla la mihkhmat da u Principal Secretary ka tnad pule puthi.
Ha kane ka jingiakynduh, u Lat u la kyntu ia ki nongpyniaid jong ki skulbah ban pynlong ia ki jaka pule jongki kiba biang ban ai ia ka jingshakri kaba paka sha ki samla pule ha ka jylla.
U Lat u la ban ban don ka jaka pule kaba biang bad kiwei ki jingdonkam kum ka library, journals bad ki laboratory na ka bynta ka science bad technical courses, ka tnad wadbniah bad ki kam ialehkai, ki kolshor bad kiwei.
Nongstoin, 7 Naiwieng:Mynta ka sngi, la pynlong ia ka jingialang ki nonghikai Deficit/Adhoc, LPS & UPS ha Nongstoiñ ha Ri Khasi Free Morning UPS New-Nongstoiñ.
Ha kane ka jingia lang kaba la pyniaid da u Babu R.
S.
Khardewsaw & Babu N.
Syiemlieh ha ka jingdonlang jong U Bah E.
D.
Nongsiang, Chairman JACATAM Central Body bad Babu L.
War Chairman JACA TAM Nongstoiñ Zone ryngkat ka jingiadonlang da ki spah ngut ki nonghikai kiba hap hapoh ka Sub-Divisional School Education Officer, Nong stoiñ.
Hadien ka jing iaphylliew mut bad iatai sani bha da kawei ka sur ki nonghikai kiba la iapoi ha katei ka jingialang, ki la pynpaw ia ka jingbitar halor ka rai ba ka jingpynlong eksamin biang ia ka Class – XII (45%)  bad ki la rai ban kyntait ia katei ka hukum bad ba kim kwah ban  ialeh exam biang sa shisien.
Ki Nonghikai ki buh jingkylli ia ka sorkar ba balei ba ki hap ban ialeh exam biang haba ki la pass bad ki ong ba ha ka jaka ban  phah ialeh examin biang, ka sorkar, ka dei ban phah da ka jingleit pyntbit jongki ha ka  D.
I.
E.
T.
Ki nonghikai, ki dawa ruh na ka sorkar ba ka dei ban ai noh ia ka shithi pynskhem ia ki kam jongki, kiba  ki Nonghikai kiba la dei hok ban ioh.
Ki Nonghikai ki dawa na ka sorkar ba ka dei ban shimti noh ia ki kam jong ki nonghikai bad  lada ka sorkar ka iai pynslem ban pyntreikam ia kane kumba la dawa da ka JACATAM, ki nonghikai ki long kiba la pynkhreh ban iakhih ha kano kano ka por.
Ka jingialang, ka ong shuh shuh ba katkum ka jingthoh, kaba ki  la ioh na U SDSEO Nongstoiñ, ba baroh ki Nonghikai Upper Primary School ki dei ban pyndep ia ka B.
Ed.
Halor kane ki Nonghikai ki buh jingkylli ia ka sorkar ba hangno kin leit pule bad katno ka percentage ki donkam ban ioh khnang ban ioh leit pule B.
Ed.
Shillong, 7 Naiwieng:Ka Synjuk Seng Samla Shnong (SSSS) ka la jied ia ki nongkitkam thymmai na bynta ka samoi treikam 2014-2019 ha ka jingialang ba long hynne ka sngi ha Jaiaw Lumpyllon  Community Hall.
Ka SSSS ka la bynshet ia ka kam Chairman ha u Bah Van Shan borlang Buhphang, Vice Chairman u Bah Ban phrang Syiem bad Bah Realverson Syiem, General Secretary Bah Ricky Coper Pathaw, Asst General Secretary Henot Nongrum, Chief Organiser Bah E Teibor Marwein, Finance Secretary Bah E Warjri bad Information Secretary bah Welfrank Thongni.
Ia kine ki nongkit kam la jied da ki dkhot jong ki seng na ki tnad bapher bapher da ka elekshon.
Ha kane ka sngi la ioh ruh ia ka kaiphod treikam jong ka seng ha kine ki snem ba ladep.
Hadien ba ladep jied ia ki nongkitkam la pynlong ia ka jingpyn tian smai ia baroh ki nongkit kam thymmai bad ruh la ioh ia ka jingkren na ki nongkitkam ba thymmai jong ka seng.
Shillong, 6 Naiwieng:Hadien ka jingrisain u bah Pyniaid Sing Syiem na ka kam Deputy Chairman, katei ka shuki ka la shu sah rynghang haduh kine ki sngi  bad katei ka la pynsuba sniew ia ka liang pyrshah ba ka jing bym lah ban pynmih Deputy Chairman da ka ARPA ioh ka dei pynban ba ka don ka jingbym ia sngewthuh jingmut ha katei ka kynhun kaba bat ia ka bor synshar.
Haduh ba thoh ia kane ka khubor na ka liang ki nongialam ka ARPA ki kam ba kam don kano kano ka jingbym sngewthuh jingmut hapoh katei ka kynhun bad haduh mynta katei ka kynhun synshar ka tylli mlon,  ka jingkylli kaba mih mynta pat ka long hato ka kam deputy chairman ka dei ka doh shyieng kaba khlem sop dohmet shuh, naba ki MDC ka liang synshar ki kyrngah khlieh ban shim ia katei ka shuki.
Katkum ka jingiathuh u CEM u la ong ba kam jied Deputy chairman na ka liang ka ARPA ka dang iaid shaid shaid bad ka jingbym lah ban sei ia u nongshimti ia katei ka kam thylli haduh kine ki sngi ka la pyni ba ym don bam on ban shong ha katei ka shuki.
Lah ban pynkynmaw ba kham mynshuwa ha ka por ba u bah James Ban Basaiaw moit, u la hiar shuki na ka kam EM u la kren da kaba shai bad u la kyrngah khlieh ban shim ia ka shuki Deputy chairman.
Haba wad jingtip na ki tyllong khubor hano ka ARPA kan bynshet ia katei ka kam,  la iathuh na na ka liang ka KHNAM uba lait met sa tang u bah Basaiawmoit hynrei utei ruh u la kyrngah khlieh, katba la ong ba na ka liang ka HSPDP ruh kam treh ban shim ia katei ka kam namarba kumba ka long mynta ka kam Chairperson ka la bat,  ryngkat 2 ngut ki EM, bad shen kan sa ioh sa uwei u EM uba ka CEC jong ka ka la tyrwa da u bah Morningstar Mawsor.
Ki MDC  ka HSPDP ki bym pat bat kam mynta ha ka ARPA ki sah sa tang u bah Pyniaid uba la iehnoh ia katei ka kam bad u bah Ardent M Basaiawmoit uba la iehnoh ia ka kam CEM, kaba ki tyllong khubor ki la iathuh ba kin ym treh shuh ia katei ka kam.
La iathuh ruh ba mynta ka ARPA ka la phai khmat sha ka UDP ba kan shimti ia katei ka kam, ka UDP ka la don 4 ngut ki EM, ki ar ngut pat ki MDC ka UDP ki bym shym la bat kam ki dei u bah Metbah Lyngdoh bad u bah Brolding Nongsiej, kiba dei ruh ha kajuh ka por ki MLA.
La ong ba ka long kaba jwat bha ia u CEM ban wad Deputy chairman ha kane ka kynti ba mynta bad dei na kata ka daw ba ka la shimpor haduh ba ka ARPA kam pa lah haduh mynta ruh ban shim rai.
Ki tyllong khubor ki la iathuh ruh ba ban pyni ba ka ARPA ka tylli mlon ka EC ka la bret ti ha u nongialam ka UDP u bah Teinwell Dkhar ban pynkohnguh da ki MDC jong u ban shimti ia katei ka kam.
Shillong, 5 Naiwieng:Na ki nongshong shnong jong ka East Khasi hills baroh ki don tang 321 ngut kiba shongkha shong man kiba la ithuh (register) da ka sokar haduh mynta.
Kane ka long katkum ka jingtip ba la ioh da ka ain wad jingtip paidbah (RTI)na ophis jong u Deputy Commissioner ka East Khasi Hill District.
Katkum ka jingtip ba la ioh da ka ophis u Rupang, napdeng ki jaidbynriew khasi kiba shongkha khleh da ka jingithuh ka sorkar ka long ba kham bun hi ki dei ki kynthei khasi kiba shongkha khleh ha kaba baroh ki don 39 ngut katba ki shynrang ki don tang 10 ngut kiba shongkha ia ki kynthei ki bym dei khasi.
Haba shu peit katkum ka recod ba la ioh, ka pyni ba ki briew kim pat kwah ban wan sha khmat ban rejistar ha ka kam shongkha shongman.
Lehse ka daw ka long namar ba ka sorkar kam shym la ai kano kano ka jingialap ne jingpynshai paidbah halor kane lane ka lah ban long ba ki briew kim pat kwah ne kim don mon.
Ha kine ki sngi la ju iohsngew ba ka shongkha shongman ka la mih bun ki jingsynjor ha kaba bun ki longing longsem ki iapait khiewja haduh ba ka longing longsem ka la kylla lyngkrang khamtam ha ka jaidbynriew khasi.
Ka jing rejistar ia ka shongkha shongman kalong kaba donkam bha khamtam ia kiba shongkha khleh khnang ba kan pynlait ia kano kano ka jinglong laitlan bad ka jingiapait iapra ha ki longing longsem.
Katkum kane ka ain ki shynrang ki lah ban iapoikha hadien ba ki la dap 21 snem shaneng mkatba ki kynthei kim dei ban duna ia ka 18 snem shaneng.
Nalor kine ki don ruh 60 ngut kiba shongkha khleh ki bym dei na kajuh ka niam.
Ia ka shongkha shongman la rejistar katkum ka ain Special Marriage Act 43 of 1954.
Na ka liang ka ophis jong u DC kam shym la don rekod ia ka jingdon jong ki briew kiba la pyllait san shyieng namar ba ia kane ka kam la leh ha ka Kashari jong ka District Court.
Ka ophis kam shym la ai jingtip ruh ia ka jingdon jong ki kristan kiba iathoh bad ki bym dei kristan bad ki ba don ha niam tynrai.
Hynrei la shu pyni ba kam shym don kano kano ka jingkhang ban iapoikha bad kino kino ki jaidbynriew ne ki jait niam.
Katkum kane ka ain Special marriage 43 of 1954, kam shym la don ruuh kano kano ka kyndon kaba lah ban pynshitom ia kino kino kiba shongkha khlem rejistar.
Ka dor jong ka bai rejistar ka long tang T.
22.
Shillong, 7 Naiwieng:Ka Meghalaya Board of School Education (MBOSE) ka dang pynneh shwa ia ki juh ki kot saian na ka bynta ka klas XI, hadien ba la mih ka jingpyrshah na ki nongdie kot, ki kmie ki kpa namar ba ka long khohreh khlem da ai da ka por kaba biang.
Kham mynshwa hadien shitaiew ba la mih resol klas X; ka MBOSE ka la pynmih ia ka jing pynbna ba ki khynnah na bynta klas XI, kim dei ban thied kot, hynrei hadien ba la mih ka jingpyrshah ka MBOSE ka la rai ban pynneh biang ia kijuh ki kot pule.
Katkum ka thym mei khubor ba la ioh, mynta na ka liang jong ka MBOSE ka la rai ba mynta u snem bad la shem snem kin pynneh shwa ia ki juh ki kot pule bad ha u snem 2016 kan sa pynkylla noh ia kine ki kot.
Ki kot saian ba ka MBOSE ka la thmu ban pynkylla kham mynshwa ki khynthup ia ka Physic, Chemistry, Biology naduh ka kot pule bad praktikal.
Ka daw ba ka MBOSE ka la thmu ban pynkylla ia kine ki kot saian ka dei namar ba kine ki kot kim long kiba biang ban pule na bynta ki khynnah.
Ka jingthmu ka MBOSE ban pynkylla hak dak khlem da pynbna biang por ia ki kot pule saian klas XI ka la ktah ia ki khynnah, ki kmie ki kpa bad khamtam eh ia ki nongdie kot namar ba bun ki ladep thied ia ki kot bad ruh ia ki nongdie kot kiba la buh stock lypa.
Kane ka jingpynkylla syndet ha ka khyllipmat ia ki syllabus ka la pynshaiong ngain ia ki nongdie kot kiba ladep buh thup lypa ia ki kot science XI ba la thied na ki kompeni.
“Namar kane ka jingpynkylla ka MBOSE ia ki kot pule ka la mih ka jingpyrshah na ki nongdie kot namar kan wanrah ka jingduhnong da ki lak tyngka", la ong uwei na ki nongdie kot.
Ka dor jong ki kot saian kynthup ka Physic, Chemistry, Biology naduh ka kot pule bad praktikal ka la kot sha ka T.
1065 tyngka eiei.
Ka thymmei khubor, ka la iathuh shuh shuh ba ki kot Chemistry kam don shuh, namar ba ka kompeni kam shym la shon shuh ba la kut ka jing ia kut bad ka kompeni shon kot.
Shillong, 7 Naiwieng:Ha ka jingialang jong ki heh Congress, kaba long mynta ka sngi, ha kaba ki pyrman na Delhi, ki la wan ban ia don lang, ka la don ka jingiakren sop sop, kaba jur bha ha ki MLA jong katei ka seng bad kata ka long, la ki  heh AICC, kin pynhiar shuki noh ne em, ia arngut ki myntri, kiba don ha ka jingshah kynnoh thoh bria bad kitei ki dei kiba kynthup ia ka Deborah Marak myntri Social Welfare bad nangta sa ia ka kong Ampareen Lyngdoh myntri kam pynroi sor, kaba shah pynbudnam halor ka jingpyndam sia lieh, ha ka jingthung kam nonghikai skul Lower Primary.
Wat la ia ka shuki nongialam, la sngewthuh, ba kam da paw eh, ha ka jingiakren kaba long mynta ka sngi, hynrei, kiba bun ki MLA, kiba wan ha katei ka jing ialang,ki ia pasiaw bha para ma ki, ia ka nusip jong kitei ki arngut ki myntri, ha kaba la sngew thuh, ba ki kwah ba ka AICC, kan kren da ka sur kaba shai, halor ka jing ia dei bad kitei ki arngut ki MLA, kiba la shah pyn thoh bria, namar kitei ki jingshah kynnoh jongki ha ka jingiadei bad ki kaikhlaw, kum ia ka Deborah Marak bad kumjuh ia ka kong Ampareen Lyngdoh, halor ka jingiadei bad ka kam pyndam sia lieh, ha ka jingthung nonghikai.
Jowai, 7 Naiwieng:Ka long kaei kaei kaba pyndiaw bad pyn kthang mynsiem ia kiba bun ki nongrep jong ka thaiñ Nongkhlieh, haba ki la ia kynduh ia ka jingeh kaba khraw, ha kaba ki la hap ban ot ia u kba jong ki khlem pat dei por, tang namar ka jingwan bam jong u jait khñiang uba tip kum u khñiang Raphut ia u kba ha ki hali jong ki.
Katkum ka khubor ba la iohlum, la iathuh ba kane ka jingsdang jong ka jingwanpoi jong utei u jait khñiang ka long naduh ba u Kba ula sdang ban ih ha ki hali pynthor, katba ka por ban ot pat kam pat dei satia.
La iathuh utei u jait khniang ula bam ia baroh ki symboh Kba bad pynsah satang ki jyntang.
Ka jingpynjot jong une u khniang ia ki hali kba, ka la wanrah ka jingduh kaba khraw shi katdei ia ki nongrep kane ka thaiñ; namar kat kum ka jingiathuh jong ki nongrep la ong ba ha ki por mynshwa ki shait ioh kba haduh 140 ne 150 Tin na ka shi Tin u symbai, hynrei mynta u snem pat ki ioh sa tang 15 haduh 20 Tin, don pat kiba ioh tang kat u symbai hi na ka shi Tin.
Une u jait khniang bam kba uba ki ju khot u khniang Raphut, u dei u khniang uba long bun jait ki rong, une u khniang u sdang ban bam ia u kba naduh ka por janmiet ba la sdang noh ka sngi bad u iai bteng baroh shimiet haduh ban sdang mih ka sngi.
Ha ka por sngi pat u shait hiar sha trai u jyntang kba ban rieh tngen.
Ka thain Nongkhlieh ka long kawei na ki Thain kaba ki ba bun hi na ki nongshnong shnong ki im jakpoh da kaba rep Kba rep Khaw, ha kaba ki jaka rep jong kane ka thain ki bym pat shem la pyndonkam sboh ka ia ryngkat bad iasyriem ia ka jaka rep ka Sung, kawei na ki jaka rep ba sei soh bha ha Jaintia Hills.
Kitei ki nongrep jong katei ka thain Nongkhlieh kiba la shah ktah ha kane ka apot ki kynthup ia ka shnong Bamkhoosngi, Lums hyrngan, Lumthari, Lumthymme, Shnongrim, Tongseng lym bad kiwei de ki shnong ba marjan; ki la ong ba lada ki don lad ban thied symbai syiar ka biang eh ban ri syiar naduh ka por ba dep ot tad haduh ban da lut u kpa ba hap sha khyndew ban bam ki syiar ne kiwei de ki jingri bam kba.
Ki la ong ruh ba lyngba kane  ka khlam, lane ka nemsniew kaba la wan tap ia ka jingduh jingkyrmen, ki kyntu bad pan ruh ia ka jingiarap na ka sorkar ban pynkhat khia ia ki kum ki nongrep ki ba la ngat ha kane ka apot, kiba la iathuh ruh ba ka jingduh jong ki ka long haduh 90 na ka shispah.
Tura, 7 Naiwieng:U  Chief Judicial Magistrate (CJM) jong ka East Garo hills, ula bthah ia ka Deborah Marak bad uwei na ki nongkyrshan jongka, U Tennydard Marak, ba kin leit ban hajir ha katei ka kashari, ha ka 14tarik Naiwieng 2014, halor ka jing kynnoh, ba ki donkti bad ki lehnoh GNLA.
Katei ka kashari, ka khot hajir ia ka Deborah bad U Tennydard, halor ka jinglap sakhi jong ki pulit, ba kitei ki arngut, ki don kti ha ka jingiadei bad ka seng kaikhlaw GNLA.
La kynnoh ba ka Deborah, ka pyndonkam da ka GNLA, ha kaba pynjop ialade, ha ka elekshon MLA ba dang shu dep, ha kaba ka myntri ka kyntait ia katei ka jingkynnoh.
U Tennydard, uba la ujor halor ka jinglong Scheduled Tribe jong U Mukul Sangma, ula ngat lang ha katei ka jingshah tian bishar, namar ba u don kti lang  bad ka Deborah, na ka bynta ban ioh ia ka jingjop jongka, da kaba pan jingkyrshan na katei ka seng GNLA.
La ujor ia ka Deborah, da U Jonathan N Sang ma, uba dei u kandidet shimet, uba kynnoh, ba ka Deborah, ka pyndonkam da ki kaikhlaw, ba kan jop ia katei ka elekshon.
La bthah ruh ba lada jia ba kim leit ha katei ka sngi, ba la buh, yn shim, ba ki dei kiba la phet tuh, na ka jingbishar jong ka kashari.
Shillong, 7 Naiwieng:U V.
Narayanasa my, u General Secretery  jong ka  AICC uba dei peit ia kane ka jylla, ha  ryng kat bad ka Vijay Laxmi Sadho, ka MP kaba dei ka Secretary ka AICC ban peit ia kane ka jylla, ki la wan poi myn hynnin ka miet ha ka nongbah Shillong, na ka bynta ban ia kren ia ki kam ka Congress ha kane ka jylla.
Hadien ba la wai ka jingialang ki nongialam Congress, haba kren sha ki nongthoh khubor,  U Narayanasamy, u la iathuh ba ka jingialang ka dei halor ki kam ba ia dei bad ka jingpynkhlain seng bad kiwei pat ki kam ka seng Congress.
Haba la kylli halor ka mat kaba khluit bha ha kine ki sngi kaba la mih ka jingkynnoh ba ka MLA Congress kaba dei ruh ka myntri sor[bteng sla 7]kar ka la jop ia ka elekshon da ka jingiarap ki seng lehnoh ka GNLA, utei u pyrman um shym la treh ban jubab bad u la thet kti da kaba phai khmat sha u Dr.
Mukul Sangma , myntri rangbah ban jubab ia katei ka jingkylli, “U myntri rangbah u dei u briew uba dei hok ban jubab ia kata ka jingkylli" ong u Narayanasamy.
Haba jubab ia katei ka jingkylli, U Dr.
Mukul u la ong ba ka sorkar bad ka seng, kam kwah ban mushlia eiei ruh halor katei ka mat, namar ba ka jingtohkit ka dang iaid bad kim kwah ruh ban mushlia ia kino kino ki kam kiba ia dei bad ka ain.
“Ka jingtohkit ka dang iaid ka sorkar bad ka seng kam kwah ban mushlia , ngin ailad ba ka jingtohkit ba laitluid halor katei ka kam kan iaid" ong u Dr.
Mukul.
Ha ka juh ka por u Dr.
Mukul  u la ong ba ka seng Congress ka don la ka jong  ka rukom pyniaid ia ka sain pyrthei, kaba na ka liang ka seng, kan sa shim ia ka jingpyrkhat hadien ba la dep ki jingtohkit.
U Myntri Rangbah uba la sngew bitar ia ka jingkylli jong ki nongthoh khubor halor ka kam ka Deborah, u la ong ka kam ka dei namar ka ejahar ba la ujor da u kyrtong shimet bad mynta ia kane ka kam la shimti da ka ain.
Halor ka jingkylli la un pynhap shuki ne em ia ka Deborah, u Myntri Rangbah u la ong ba un leh ia kaba donkam ha ka por kaba dei bad kaba biang eh.
Shuh shuh halor katei ka mat ba iadei bad ka Deborah Marak; U Dr.
DD Lapang uba dei u President ka MPCC u la ong “Ym don ba long kham ha khlieh ia ka ain, ai ba ka ain kan iaid la ka jong ka bynta, ngim lah ban mushlia".
Haba la kylli biang ia u pyrman, la ka don ne-em ka jingdawa pynkylla nongialam ha kane ka jylla kaba la khluit dang shen shuwa ba u Faleiro un leit noh na kane ka jylla, “Nga ioh sngew na phi mynta ia kata, ka dei kaba ngam pat ju ioh sngew mynno mynno ruh, ka sien ba nyngkong ba ngan ioh sngew ia kata" jubab u Narayanasamy.
Ha katei ka jingiakynduh bad ki nongthohkhubor, u pyrman ka seng Congress ha Meghalaya u la kynthoh ruh ia ka sorkar pdeng kaba mynta ka sorkar NDA kaba ialam da ka seng BJP ha kaba u la ong ba katei ka seng kam shym la burom tang khyndiat ruh ia ki riewkhraw ka ri, kum ka Indira Gandhi, u Jawaharlal Nehru, ne u Rajiv Gandhi , kaba u la ong  ba katei ka sorkar kam shym la kynmaw burom ia ka lyngkhuh sngi kha bad ka lyngkhuh sngi iap jong kitei ki riew khraw.
U la ong ba wat la ka sorkar NDA kam shym la kynmaw burom u la ong pat ba ka seng Congress ka iai kynmaw bad ka iai pynlong ki prokram bapher bapher ban kynmaw burom ia kitei ki riew khraw.
Utei u heh ka seng Congress lashai ka sngi un mih na nongbah Shillong ban leit sha Ri-Lum Garo.
Shillong 7 Naiwieng:U CEM ka KHADC u Bah Adelbert Nongrum u la pyntip ba u la dep phah ia ka kyrteng jong u MDC ka HSPDP na Mawshynrut u Bah Morningstar Mawsor ban pynrung ha ka thup Executive Mem ber ha kane ka Executive Committee (EC).
“Nga la phah ia ka kyrteng u Bah Mawsoh sha u Lat", la ong u Bah Nongrum ha kane ka sngi Palei.
U la ong ba u dang ap ia ka jingmynjur na u Lar ban sam pat sa ia ki tnad sha une u EM thymmai.
Shwa ia kane, u MDC ka KHNAM na Mawkhar-Pynthorumkhrah u Bah James Ban Basaiawmoit u la aiti ia ka shithi iehnoh kam kum u EM sha u CEM ban plie lad ia u Bah Mawsor.
“Nga la shim ia kane ka rai ban pynkut noh ia ka huri hura ha ka ARPA", la ong u Bah Basaiawmoit.
Shillong, 7 Naiwieng:Ka Bharat Sanchar Nigam Limited ( BSNL) ka la sdang ban pynkhuid ia ki sawdong sawkun bad ia katei ka kam ka la sdang shuwa na la ing; kata da kaba pynkhuid lut phar ia ki kyndong kynshrot kiba don hapoh katei ka ophis, kaba la ia shim bynta da U Chief General Manager U DP Singh.
Haba kren sha ki nongthohkhubor U DP Singh, u la ong ba kam dei ka sien kaba nyngkong ba katei ka ophis kan shim ia ka sienjam ban pynkhuid ia ki sawdong sawkun, hynrei ka dei kaba la dep sdang la shisnem shiteng mynta, ha kaba u la iathuh ba ia katei ka kam ka BSNL; ka la sdang ban pyni da ki kam ha ki katto katne tylli ki jaka bad ki briew jong kito ki jaka ki la ia bud bad ia mih ryngkat ban ia snohkti lem bad ka ophis  bad u la ong ba nyngkong ka la sdang da kaba leit ban tied jingkhang ha manla ki thliew ing ban ia snohkti lem hynrei mynta ki paidbah ki la mih hi.
Haba la kylli na utei u CGM hato katei ka jingsdang ban pyntreikam ia ka jingpynkhuid kaba la tip kum ka Swachh Bharat Abhiyan, ka dei kaba baroh ki ophis sorkar ki leh khohreh; tang mar ia wan ka sorkar u Modi, u Singh u la ong ba ka lah ban dei ha kiwei pat ki tnad hynrei ka BSNL ka la leh ia kane ka kam shuwa ban wan ka sorkar u Modi ruh.
U la iathuh ba ha kitei ki shisnem shiteng kiba ka BSNL ka la iaid lynti ban pynkhuid ia ki kyndong kynshrot, u la la tur sha ki jaka ba jaboh tam kata ha Oakland, hajan ing u myntri rangbah ka jylla, bad ha Rynjah Colony, hynrei haba la kylli ha ka jingiohi jong u mynta kino ki bynta jong ka nongbah Shillong kaba jaboh tam, u la ong ba ki jaka ba jaboh tam ki dei kito ki jaka kiba don ki wah, kaba kham paw hi ka dei ka Wah umkhrah u la ong.
Haba kren shaphang ka jingpynkhuid ia ka mariang, u Singh u la ong ba bunsien ki jingiakren ki kut tang ha ki miej jingiakren bad kim ju poi shano shano ruh, namar la shu ia heh tang ka jutang, hynrei ka donkam ban pyni ia ka kam, dei na kata ka daw ba ka BSNL ka la sdang ban pyni da ki kam.
“Ki jingiakren ki la shu kut tang ha ki seminar, ki miej ia phylliew, kim poi shano shano ruh" ong u Singh.
U Singh u la ong ba katei ka ophis jong u kan sdang noh ia katei ka jingpynkhuid mariang ha man la ki taiew ba –ar ka sngi thohdieng  bad sngi saitjain naduh ka por 3 baje haduh ka por 5 baje kaba mut ar kynta, bad kumjuh ruh ha ka sngi u Blei.
Shillong, 7 Naiwieng:Ka Synjuk Pyn hiamlang Nongshken Pyllun (SPNP), ka Seng kaba trei na ka bynta ka bha ka miat jong ka Shnong Nongshken Pyl lun ba kynthup ia ki Shnong Nongshken, Maw dang bad Korblang, kum shi bynta ban pynshlur bad ai mynsiem ia ki Samla pule ka Shnong, kiba la pass bha ha ka resod jong u snem 2014, sa shisien pat ka khot ia ki ban aplai ia ka Award  2014 jong ka Seng.
Ki Samla pule kiba lah ban aplai ia katei ka Award, ki dei ban ioh marks kumne :SSLC- 60 % shaneng, HSSLC (any streams)- 60% shaneng, Graduate- 45 % shaneng ia ki samla pule Honours bad 50% shaneng na ka bynta ki General bad  ia ki Post-Graduate- 45% shaneng.
Kito ki samla kiba aplai ki dei ban pynbiang baroh ki documents ba kynthup ia ki Admit Card, Marksheet bad 2 tylli ki dur Passport size, ki dei ban pynpoi noh ia ki aplikeshon jong ki sha u Education Secretery ka Seng Bah KKD Samiam ha lane shuwa ka 15 tarik u Naiwieng 2014, kiba pynpoi slem ka Seng kam kitkhlieh.
Ha ka juh ka por ka Seng ka pynkynmaw ruh ba kito kiba aplai ki dei ban long kiba nang ban kren ia ka ktien nongskhen, kampher la ki dei kiba sah hangno hangno ruh bad ki dei ruh tang ki khun nongshken, kaba mut, kiba mih na ki Kmie ne ki Kpa kiba dei napoh ka shnong Nongshken Pyllun.
Na ka bynta ka tarik ban sam ia ki Award yn sa ai jingtip hadien, ong ka kyrwoh ba la pyllait da u Publicity Secretary ka Seng Bah KKD Samiam.
Shillong 10 Naiwieng:U President ka Khasi Jaintia Deficit School Teacher’s Association (KJDSTA) u Bah ED Nongsiang u la ong ba ka sorkar jylla ka la pynshitom bein ia ki nonghikai skul Lower Primary skul da kaba phah ialeh eksamin biang wat hadien ba ki la dep rung ha kam da ki phew snem.
“Ka KJDSTA ka sngew ba ka dei ka jingleh bym hok jong ka sorkar ia ki nonghikai bad ka dei ka jingpynshitom bein ban phah ialeh eksamin biang hadien ba ki la dep rung ha ka kam da ki phew snem tang ka bynta ban pyndep ia ka jingkwah jongka ban pynbiang ia ki kyndon ka NCTE", la ong u Bah Nongsiang haba kren hynne sha ki nongthoh khubor.
“Kam long kaba shongnia ban phah ialeh eksamin HSSLC biang ia ki nonghikai LP ban pynbiang ia ka jingkwah ka NCTE.
Ngi sngew ba ka long ka bym shongnia satia", la ong u president ka KJDSTA.
Ka MBoSE ka la pynmih jingbna ba kito ki nonghikai kiba rung kam hadien u Nailur 2001 ki bym pat kot ia ka 45 percent ki dei ban ialeh biang ia ka eksamin ha ka HSSLC ha u snem 2015 ban pynbiang ia ki jingkwah ka NCTE.
U la ong ba ka KJDSTA ka pyrshah ia kane bad ha jaka ba ka sorkar kan phah ialeh eksamin ia ki nonghikai baroh, ka dei ban phah tang ia kito kiba la rung kam ha u snem 2013 hadien ba la ioh ia ka jingbthah na ka NCTE.
U la ong ba watla ka KJDSTA kam lah ban khang lad ia ki nonghikai kiba kwah ban ialeh ia ka eksamin, hynrei ka ieng beit ha ka nongrim ban pyrshah ia kane ka jingleh ka sorkar.
“Lada ka sorkar ka leh bein ia ki nonghikai ban pynduh kam lada kim lah ban pas ia ka 45 percent, ka KJDSTA kan sa leh da ki kam", la ong u president ka KJDSTA.
U la ong ba ka sorkar pdeng kam ju pynmih ia ka jinghukum ia ka sorkar jylla ban pyndep ia ka jingkwah ka NCTE hynrei ka dei tang ka jingai jingmut bad ka shong ha ka sorkar jylla ban pdiang ne em.
“Ka NCTE ka dei tang ka met kaba ai jingmut bad ka shong ha ka sorkar ban pdiang ne em ia kane", la ong u Bah Nongsiang.
U Bah Nongsiang u la ong ka sorkar ha jaka ban phah ialeh eksamin biang, ka dei ban shu ai jinghikai ne training biang ia ki ban pyntbit shuh shuh ia ka kam nonghikai ym da kaba phah ialeh eksamin namar ba ka kam hikai ka dei ka sap.
U la ong ba kane ka jingleh ka MoBOSE kan pynpyrkhat ia ki nonghikai ban kiar kaba iatreilang bad ka, nangne shakhmat lada kam sngap ia ka jingud jong ki nonghikai.
Hynrei ha kawei ka liang, na ka liang ka MoBOSE ka la ong ba ka kwah ban pynlong ia kane ka eksamin ban iarap ia ki nonghikai ban pyntbit ha ka kam hikai.
Katkum ka jingong jong u Executive Chairman ka MoBOSE, u bah EP Kharbhih, ka Board ka la pynkhreh ruh ban pynjynsur ha ka jingai mark kumba 20 percent ia ki nonghikai na ki jingkylli lyngkot.
Haduh mynta, ki don kumba 7819 ngut ki nonghikai LP kiba pyndap phom ban ialeh biang ia ka eksamin HSSLC.
Nongstoin, 10 Naiweing:U bah S.
Kharlyn gdoh U Deputy Commissioner ka West Khasi Hills bad ha ka juh ka por u ba long ruh u u  District Magistrate myn ha ka miet sngi saitjain jong ka taiew ba la lah u la ioh ban kem hi da lade ia ki katto katne ki trok kit dewiong katba ki dang iaid bad kit beain lyngba ka surok Nong stoin-Shillong  ha ka wei na ki jaka ha ka shnong Mawlangkhar.
Ha ka jingiakren bad ki nongthoh khubor  U DC, u la ong ba na ka liang jong u, u la dep ban pynmih ia ka hukum ban pynthymmai ia ka order ba baroh ki trok kim dei ban tap ia ka tar pulin namar ba kane ka jingtap tarpaulinka jong ki ka pynsuk ia ki ban thok ba ki kit ia ki dieng hynrei ba bun na ki, ki kit ia u dewiong.
Shuh shuh U DC u la ong ruh ba naduh 6 tarik u la mih na Nongstoin ban kiew sha Shillong, hynrei ynda u la wan phai khnang ba u kwah ban tip don aiu ha lynti, ula ia kynduh ia kine ki trok bad ki la pynsangeh bad katto katne u la pynphai sha Nongstoin bad ha ka jingkylli na ki nongniah bad nongbud jong ki tei ki trok ki la iathuh ba ki la dep ban ai pisa sha Nongstion ha u ta u nongpyllait ia ki.
U DC u la ong ruh ba u la dep ban bthah ia ki pulit ba ki kali  baroh khoit kiba iaid lyngba ka Nanbah ba hadien ka 8.
00baje mynmiet,  kim dei ban shah  ia ki kali, kiba tap tarpaulin ym dei ban shah bad  ka jingkit dewiong lei lei ka la long kaba pynkhein lypa hynrei kane kajingiaid lait jong ki trok kala long shisha ka jinglynngoh kaba jur.
Na liang jong  ka District West Khasi Hills lyngba u District Magistrate ka West Khasi Hills, bah.
S.
Kharlyngdoh dang shen, u la pynjari biang ia ka kyndon ain 144 CrPC na ka bynta ki driver truck, ki nongkit be- ain ia u dewiong, ki nongkit rnga bad dieng beain ha baroh kawei ka District hynrei ki trok ki dang iai bteng ban pynkhein  ia ka ain  wat haduh kine ki sngi.
Shillong, 10 Naiwieng:Ka Monitoring Com mittee Against Unstable Power Supply (MCA UPS) ka sengbhalang kaba dei peit halor ka jingpynbiang ia ka bording ha East Jaintia Hills District hapoh ka jingialam u President jong ka u Bah Satly Ryng khlem bad u General Secretary u Tyrnit Pdein myn ha ka 5 tarik mynta u bnai ka la leit ia kynduh ia ki heh jong ka MeECl, Khliehriat Distribution Division ban dawa na katei ka tnad ai bording ban pynbiang ding  wut wut ha East Jaintia Hills District khamtam ia ki 50 tylli eiei ki shnong ki bym ioh bording thikna ha kine ki lai bnai ba la dep na ka bynta ka jingmyntoi jong ki paidbah bad ruh khamtam eh namar ka eksamin jong ki khynnah skul ka la jan sdang mynta.
Ka kyrwoh na katei ka seng ka la iathuh ba ha katei ka jingiakynduh kam shym la ioh ia kynduh ia u EE jong ka MeECL Khliehriat Distribution Division, kumta ki la ia kynduh noh ia  u SDO bad u JE jong ka katei ka tnad  sam bording bad ki la aiti ruh ia ka dorkhas ha kitei ki heh jogn katei ka tnad.
Ha ka jingiakren jong ki bad kitei ki heh jong ka MeECl, ki la dawa na ki ban pynbiang bording kloi kloi ha ki 50 tylli eiei ki shnong jong ka EJHD ki bym ioh bording thikna mynta ka la kumba lai bnai tam ei ei.
ki la dawa ruh na katei ka tnad  jong ka MeECL ban khein pynduna ia ka bait hang ding  ia baroh ki longing jogn ki  50 tylli ki shnong ha EJHD ki bym shym la ioh lai thikna ha kine ki khyndiat bnai bala dep.
Ha ka jingiakren ki heh jong katei ka tnad ki la kular  hakhmat  ki nongialam jong ka MCAUPS ba kin  pynbiang bording ia kitei ki 50 tylli tam ki shnong kum ba julong ha ki por ba la dep hapoh shitaiew.
“Mynta ngi dang ap ia katei ka jingkular jong ki la kan urlong shisha ne em," ong u Secretary jong ka MCAUPS, u Bah Tyrnit Pdein.
Katei ka seng ka la pynkynmaw ba  50 tylli tam ki shnong hapoh EJHD kim ioh ding  thikna shuh mynta la lai bnai tam ei ei bad kane ka jinglong jingman jong ka bording ha EJHD ka la ktah jur  ia u paidbah ha baroh ki liang, khamtam ia ki khynnah skul ba pli ki ba la don Selection Test.
Ia ka kopi jong ka Dorkhas katei ka seng ka la phah ruh sha u MLA ka thaian u bah  Justine Dkhar, bad ruh sha u DC jong ka EJHD ban kyrpad lem ia ki ban tuklar lem ia kane ka jingkordit jong kitei ki shnong ha ka jingiadei bad ka bording.
Ka MCAUPS ha ka kyrwoh ka la ong ruh ba mynta ka dang ap ba katei ka tnad kan pyntreikam ia ki kular jong ka ban pynbiang ding hapoh shi taiew bad ka la byrngem ruh ba lada kim lah ban pynurlong ia ka jingkular jong ki, katei ka seng kan pynlong da ka jingiakhih paidbah.
Ki la her sted ki khubor kiba la saphriang ba u nongialam rangbah ka ISIS u Abu Bakr al-Baghdadi, u la iap ha ka jingther namding ka Amerika ha ka sngi thohdieng.
Ha ka sngi u Blei ki ophisar rangbah jong ka Iraq ruh ki la pynthikna ba utei u nongialam ka ISIS u lah ban don hapdeng ka jingmynsaw kaba jur, katba u briew uba don ha kti ha kjat bad u, u Auf Abdulrahman Elefery, ki la kam ba u la iap ha katei ka jingshah ther namding.
U Elefery, uba la tip da ka kyrteng  Abu Suja,  u la iap ha ka por ba ka Amerika ka la ther namding ha ka por ba ki lehnoh ISIS ki dang iaid lynti hajan Mosul ha ki thain shatei ka Iraq.
Katba ki dkhot jong ka ISIS pat ki la kam ha ki lad khubor ba utei u nongialam jong ki, u khlem shong lang ha katei ka juh ka kali ba u Elefery u shong, katba kiwei pat ki lad khubor ki la iathuh ba utei u nongialam u lah ban iap lane mynsaw jur ha katei ka jingshah ther namding.
Uwei na ki heh pulit ka Iraq u  Hisham al-Hashimi,haba ia kren bad kawei na ki lad khubor u la  ong ba u Elefery  u dei u nongsynran ba ha kti ha kjat jong utei u nongialam ka ISIS bad u la iaplang ha katei ka jingshah hiar thma kaba la pynpra hi phum haduh 10 tylli ki kali.
U Hashimi u la ong ba u Elefery bad u Baghdadi kim ju kham ia jngai iwei na iwei bad ki ju ia don ryngkat ryngkat , bad um lah ban pynthikna la u tei u nongialam u donlang ne-em bad utei u synran jong u ha katei ka por.
Shillong, 10 Naiwieng:Ka liangpyrshah ka Meghalaya People’s Front (MPF) kan rah ia ka mat kaba iadei bad ka jing kynnoh donkti jong ki myntri sorkar bad ki lehnoh ha ka dorbar tlang ban long shen ha ka 21 tarik Naiwieng.
“Ngi sngew khia jur ia ka jingpynlong kam beain ia ka sain pyrthei da kane ka sorkar kaba mynta.
Ngim nym shah ia ka sorkar ba kan pynlong kam beain ia ka sain pyrthei kaba la buh ia ka jylla ha ka jingkhlem rain khait", la ong u nong ialam liangpyrshah uba dei u president ka UDP u Dr Donkupar Roy haba kren mynta ka sngi, hadien ba la wai ka jingialang jong ka MPF.
U la ong ba ka sorkar kam lah ban pyn shitom ia kito ki politi shian kiba don kti bad ki kam lehnoh bad kiwei ki kam bamsap bad ka shu sngap mynthi pynban.
“Ngi kwah baroh ki mukotduma jong ki politishian ba la shah kynnoh iadon kti bad ki lehnoh dei ban pynlong da ka jingtohkit kaba laitluid.
Lada lap ba ki donkti shisha, dei ban pynshitom katkum ka ain, ka sorkar kam lah ban leh shiliang", la ong u Dr Roy.
Ha kajuh ka por, u nongialam ka liang pyrshah u la ong ba kin rah ia kane ha ka dorbar thawain pyrshah ia ka myntri social welfare ka Deborah Marak kaba kynnoh donkti bad ka GNLA.
“Ngi dawa ba dei ban pynhap shuki noh ia ka Marak", la ong u Dr Roy.
U la ong ba kin rah ia kane ka mat halor ka jingbym biang ia ka jingsam skhim pynroi ha ka jylla.
“Bun ki constituency ki la shah ieh khunswet ha kane ka sorkar kaba leh shiliang khmat" la ong u President ka UDP.
U la ong ba kin rah ruh ia ka jingpynkylla ka MBoSE ia ka ktien Khasi sha ka elective subject.
“Kane ka jingpynbna ka Board kan ktah jur ia ka jingpawnam ka ktien Khasi" u la ong.
Nalor kine, kin rah ruh ia ki mat kiba iadei bad ka jinghiran pisa jong ka sorkar kaba la buh jingeh ia ki surok kiba la sniew lut nalor kiwei pat ki mat.
Shillong, 10 Naiwieng:U samla Ksanbok lang Kharshiing u Finance Secretary jong ka Meg halaya Progressive Foundation (MPF) u la shah pynkupburom da ka khusnam ‘Best Para Legal Volunteer’ ha ka Ri India baroh kawei, bad pynkup burom ia u da katei ka khusnam da u Chief Justice of India, Justice H.
L.
Dutta ha ka jingialang kaba la long ha ka 9 tarik u naiwieng  ha Nongbah Delhi kaba dei ruh ka sngi ba la rakhe ia ka National Legal Services Day.
Ki Nongialam jong ka Foundation hapoh ka jingialam jong u President u Samla Robert June Kharjahrin bad Secretary General u Samla Kitboklang Nong phlang ha ryngkat ka jing synran lang da ki dkhot jong ka MPF mynta ka sngi ka 10 tarik u nai wieng  ki la pdiang burom ia u Samla Ksanboklang Kharshiing, Finance Secretary jong ka MPF  hadien ba u la wanphai na ka Nongbah Delhi kum ka jingkitbok kitrwiang ia utei u samla uba la wanrah burom ym tang ialade shimet lane ia ka ing ka sem ka jong u hynrei ka long ruh ka burom ia ka Foundation, ia ka jylla bad ia ka thain satei lam mihngi jong ka Ri India hi baroh kawei.
Ka Foundation ka ai ia ka jingkyrkhu kyrdoh ia utei u samla ba un nang trei khambha shuh shuh ban kyntiew ia ka imlang ka sahlang bad ia ka jaitbynriew hi baroh kawei lyngba ban pynioh pat ia ka Hok jong ki paidbah nong shnong shnong.
Ka Foundation ka la pynpaw ruh ka jingkhublei kyrpang  ia U  NA Khan, Member Secretary bad khamtam eh ia u Bah KJ Lyngdoh, Officer On Special Duty (OSD) , Meghalaya State Legal Services Authority kiba la kyrshan ia ka Foundation ha kiba bun ki liang ha ki por baroh.
Lah ban kdew ba u samla Ksanboklang Kharshiing u dei ruh u dkhot ka seng FKJGP bad u bat kum u General Secretary ka Ri-War Southern Zone.
Saphriang ki khubor ba kyllon iap u heh ISIS ha ki namding ka AmerikaKi la her sted ki khubor kiba la saphriang ba u nongialam rangbah ka ISIS u Abu Bakr al-Baghdadi, u la iap ha ka jingther naming ka Amerika ha ka sngi thohdieng.
Ha ka sngi u Blei ki ophisar rangbah jong ka Iraq ruh ki la pynthikna ba utei u nongialam ka ISIS u lah ban don hapdeng ka jingmynsaw kaba jur , katba u briew uba don ha kti ha kjat bad u , u Auf Abdulrahman Elefery, ki la kam ba u la iap ha katei ka jingshah ther namding.
U Elefery, uba la tip da ka kyrteng  Abu Suja,  u la iap ha ka por ba ka Amerika ka la ther naming ha ka por ba ki lehnoh ISIS ki dang iaid lynti hajan Mosul ha ki thain shatei ka Iraq.
Katba ki dkhot jong ka ISIS pat ki la kam ha ki lad khubor ba ba utei u nongialam jong ki u khlem shong lang ha katei ka juh ka kali ba u Elefery u shong, katba kiwei pat ki lad khubor ki la iathuh ba utei u nongialam u lah ban iap lane mynsaw jur ha katei ka jingshah ther namding.
Uwei na ki heh pulit ka Iraq u  Hisham al-Hashimi,haba ia kren bad kawei na ki lad khubor u la  ong ba u Elefery  u dei u nongsynran ba ha kti ha kjat jong utei u nongialam ka ISIS bad u la iaplang ha katei ka jingshah hiar thma kaba la pynpra hi phum haduh 10 tylli ki kali.
U Hashimi u la ong ba u Elefery bad u Baghdadi kim ju kham ia jngai iwei na iwei bad ki ju ia don ryngkat ryngkat , bad um lah ban pynthikna la u tei u nongialam u donlang ne-em bad utei u synran jong u ha katei ka por.
U Hashimi u la pynthikna ba u Elefery u la iap bad ia katei u la ong ba la kam da ki bahaing hasem jong u ruh, bun ki heh shipai kim shym la lah ban pynthikna pat la u Baghdadi u la iap ne-em.
La ong ba katei ka jingshah hiar thma jong u ka dei ha ka por ba u dang thmu ban pynlong jingialang bad ki seng lehnoh ha ka sngi saitjain ha ka nongbah Qaim ha Iraq.
Jowai, 10 Naiwieng:Mynta ka miet, ha ka por 9.
30 baje eiei, uwei u nongthoh khubor, U Ma Ruhi Phawa, uba dei ruh u nongthoh khubor jong U Rupang, ula shah kura bad shah kyrdem, ha U Ma Balen Thubru, uba kam ialade, ba u dei U President jong ka Jaintia Hills Truck Owners and Drivers Association lem bad kiwei ki nongbud jongu.
Katei ka jingjia, ka dei ha Sawmer, ha ka por ba u nongthoh khubor, u leit ban jurip ia ki trok kit dewiong, kiba ieng bad ki don ruh kiba iaid bad haba u nongthoh khubor, ula lap ia katei ka jingjia, ula shondur ia kitei ki trok kiba ieng bad ula iakren bad kylli ruh ia ki, la ki kit dewiong ne em bad kitei ki nongniah trok, ki la jubab ba ki kit dewiong.
Hynrei ha katei ka por, la iathuh ba la wan mih U Ma Balen Thubru ha ryngkat bad  ki nongbud jongu, ha kaba ki la kura ia U Ma Ruhi Phawa bad nangta, ki la mut ruh ban pynpait ia ka Video Camera, kaba dang ring dur ia kitei ki trok, ba la ring da U Bah Paul, uba ring video na bynta ka Rilung Cable Network.
La iathuh ba kitei ki riew pyntriem, ki la kynjat ruh ia utei u nongring Video, da ka jingthmu ban pynhap ia katei ka Camera jongu.
U Ma Phawa, la sngewthuh, ba ula mynsaw na ka shyntur jongu bad na ki bynta jong ka met bad ka syngkai jongu bad ha ka por ba thoh ia kane ka khubor, u dang leit ban phah eksamin ha ki doktor ha Civil Hospital, Jowai.
Ha kawei pat ka khubor, la iathuh ba ki nongthoh khubor na Jowai, ki la rai ban ai, da ka jing ujor pyrshah ia U Ma Balen Thubru lem bad kitei kiba don kti bad ki la rai ruh ban khang shi syndon ia ki Trok, kiba kit dewiong naduh lashai ka sngi.
Shillong, 10 Naiwieng:Kawei ka khynnah kaba don jingduna dkhot met ka Marita Nongrum, 18 snem karta, ka khyn nah kaba dang shong ha ka klas X ha ka skul St.
John ha Krang, ka la kynnoh ba u Sordar jong ka Kynroh Nonglyer um ai sertiphiket ia ka, na ka bynta ba kan ioh aplai dur thep vote bad ban plie account ha bank na ka bynta ban ioh ia ka skhim kaba dei na ka bynta kiba don jingduna dkhot met.
Ka Marita haba kren sha ki nongthohkhubor, ka la iathuh ba ka la leit ban pan serthiphiket la laisien na u Sordar ka Kynroh Nonglyer u bah Kwit Kyrsian, hynrei um ai ia ka naba u kpa jong ka u dei u ba ialeh pyrshah ia u.
Katei ka khynnah ka la iathuh ba ka la leit ban pan sertiphiket la laisien bad ka sien kaba nyng kong eh ka dei ha ka 25 tarik u nailur bad u sordar um don ha ing ka don tang ka lok jong u, ka sien kaba ar pat ka la iathuh ba ka la leit ha ka 28 tarik bad ha katei ka juh ka sng ka la leit ar sien, ryngkat kiwei pat ki paralok jong ka, katba ia kitei kiwei U Sordar u la ai ia ka pat um ai.
“ U sordar u la ong da lei lei ruh ngam ai naba u kpa jong pha u ialeh pyrshah ia nga" ong ka Marita Nongrum bad  katei ka khynnah ka la iathuh ba ka la jubab ia u sordar da kaba ong “Phi ia leh pyrshah bad i pa ngi ki khun ngim tip eiei", hynrei ka la iathuh ba u sordar u la ong biang, “Phi la pynjynjar ia nga, ngan pynjynjar ia phi" bad haduh mynta u khlem ai sertiphiket ia katei ka khynnah.
Ha kine ki sngi ka la don ka jingpynmih khubor kaba la pynshai da u Secretary jong ka Kynroh Nonglyer uba ong ba katei ka khynnah kam wan pan sertiphiket, hynrei ka dei ka jingwohdong u kpa jong ka, kiba la wan synran lang ia katei ka khynnah ba kynthup ia u kpa jong ka u bah binus Kharthangmaw bad ka kong Fatima kharthangmaw ki la ong ba ka Kynroh nonglyer kam pat ioh Secretary haduh mynta ruh , hynrei utei u bah Shadap u dei uba shu kam jubor ialade kum u Secretary.
Haba la kylli la ka don ne-em kano kano ka jingleit ud jong ki sha ki nongmihkhmat ki MLA ne MDC jong ki ha kaba iadei bad ka jingleh utei u Sordar, ka kong Fatima Kharthangmaw ka la ong “Kam myntoi ban leit", ka la ong ba u MLA bad MDC u dei u juh u briew, kata u bah HDR Lyngdoh.
Ka la ong ba u la dep kren lypa ha ka por ba u jop elekshon ba  un ym leh eiei ia ki bym dei ki nongkyrshan jong u, bad ka la ong ruh ba u la dep phah shim kyrteng lut ia ki briew lajong kiba la thep sha u bad na bynta kiwei u la ong ba yn sa ia peit ha u 2018, iathuh katei ka longkmie.
Katei ka juh ka longkmie ka la ong ruh ha Kynroh Nonglyer ki bor ba na shalyndet kin ym ailad iano iano ruh ban long Sordar, lada ym dei u briew jong u MLA.
Ka la kynthoh jur ruh ia u Sordar ka Kynroh Nonglyer ha kaba ka la ong ba naduh ba u bah Kwit u la wan ha ka bor kum u Sordar, u la pynduh ruh ia ka hok jong katei ka longing  ba kin ioh ia ka bylla 100 sngi hapoh ka NREGS.
Katba u kpa jong ka Marita pat u bah Binus haba kren sha ki nongthohkhubor  u la ong “Ki khun jong nga ki leit pan sertiphiket ialade bad ka dei ka kamram jong ki na bynta la ka jong ka jingdonkam, lada ka dei kaba donkam ia nga ruh ngan leit pan hi, hynrei lyngngoh ba u sordar um ai" u la ong.
U bah Binus u la iathuh ba ka don ka jingiapait arliang ha ka shnong Kynroh Nonglyer kaba la sdang naduh u snem 2013.
Katba halor katei ka juh ka phang, ka President ka CSWO ka kong Agnes Kharshiing ka la ong ba ka CSWO kan ai da ka jingthoh  sha ka Bank ba katei ka khynnah ka hap ban plie account ba kin shah ia ka, namar ba ka seng ka la ngiah la jlep ban ap ia kiba bun ki Commissioners, ki Principal Secretary ba dei peit ia kiba duna dkhot met ban pynbeit ia katei ka kam, namar ka la kynnoh  ba kan shu sahkut kai khlem poi shaei shaei ruh kiba ka la sakhi la bunsien.
Ka kong Agnes ka la ong ba kan thoh ruh sha u myntri rangbah ka jylla  u Dr.
Mukul Sangma ba u dei ban weng ia ki Sordar kiba khanglad ia ka jingmyntoi ki paidbah  bad kiba pyrshang ban leh politik, (naba katei ka khynnah ka dei ka ban ioh jingmyntoi lyngba ka skhim myntri rangbah).
Shillong 10 Naiwieng:Ka jingsynjor ka tnad pyniaid kali jong ka Meghalaya Transport Corporation (MTC) ka la sdang naduh u snem 1999 bad katba nang mih ki sngi, la nang synjor synjor shuh haduh haduh ba ki nongtrei kin hap ban duh tulop bun bun bnai haduh mynta.
U Rupang u la ioh ban iakren bad ki nongtrei ka Meghalaya Transport Corporation Workers Union (MTCWU) ki la pynpaw ba kim sngew tynnad ia ka jingpyniaid jong ka tnad MTC kaba la pynbuh ia ki ha ka jingeh katba nang mih ki sngi khamtam ban ioh tulop.
U General secretary ka MTC Workers Union u Bah K Rumnong u la iathuh ba  mynta ruh u snem la trei khlem ioh tulop haduh san bnai naduh u Naitung haduh u Naiwieng.
“Ngi la shu bam ram ha man ki dukan bad hadien bym ai ram shuh kawei, hap leit pan ram sa na kawei pat ka dukan", la ong u Bah Rumnong.
U la ong ba la dep ban phah ia ka jingthoh sha ka sorkar hynrei haduh mynta kim pat ioh eiei ka jubab.
“Ngin ap haduh ban kut une u bnai Naiwieng bad lada ngim ioh ia ka tulop, ngin hap ban mih madan biang kumba ju leh ha ki por ba la dep", la ong u Bah Rumnong.
Ka jinglut na ka bynta ban siew tulop sha ki 300 ngut duna ki nongtrei ka la kot kumba T.
70 lak eiei ha ka shi bnai.
“Ngim sngewthuh balei ka sorkar kam lah ban siew thikna ia ka tulop haba ka don bun ki lad ban pynmih pisa na kane ka tnad", la ong u Bah Rumnong.
U la ong ba ka MTC kaba don ha Khyndai Lad, ka ai wai bun ki dukan, ki hotel, ki ophis bad ka lah ban pynmih da ki lak ha ka shi bnai.
Nalor ka pyniaid ia ki kali ruh watla ka kham duna ia ka jingkamai hadien ba la ailad pathar ka sorkar ia ki kali shimet khamtam na Shillong sha Guwahati.
Tang ha katei ka jaka jong ka MTC ki don kumba ar tylli eiei ki iingbasa kiba shongwai ha ka MTC, nalor ki ophis kum ka Meghalaya Rural Bank, ki dukan.
U la iathuh ba ia mynta ka MTC ka pyniaid bus tang na Shillong sha Garo Hills bad sha Guwahati ki duna bha.
“Ha ka jingshisha ka Shillong-Guwahati ka dei ka lynti kaba donkam bha kaba pynkiew ia ka bai kamai jong ka tnad namar ba ka dei ka surok kaba iaid paidbah, hynrei naduh ba la pynduna ia ki boss ha Guwahati, ka la ktah jur ia ka iarong pisa ka tnad.
U la ong ba kane ka baroh ka dei namar ka jingsynjor ka jingbym biang ka jingpyniaid ia ka Corparation kaba la pynlong langknia ia ki nongtrei baroh.
Shillong, 10 Naiwieng:Ka seng jong ki nonghikai ka Khasi Jaintia Deficit School Teachers Association (KDSTA) ka la byrngem ban sangeh ban iatreilang bad ka Meghalaya Board of School Education (MBoSE) lada kam pynduh noh ia ka jingpyn hiar kyrdan ia ka ktien Khasi.
Ka jingpynkylla MIL elective ka MBOSE ia ka ktien Khasi ka dei ka jingthmu kaba ktah bha ia ka jaitbynriew, la ong u President ka KJDSTA u Ba ED Nongsiang haba kren mynta sha ki lad pathai khubor.
“Ka rai jong ka Board kan wanrah ia ka jingma ia ka jingpawnam ka ktien Khasi, bad ka KJDSTA kam lah satia ban pdiang da lei lei ruh", la ong u Bah Nongsiang.
U la ong ba ka National Curriculum Framework 2005 ka la kdew ba ka long kaba donkam ban kyntiew ia ki ktien jong ki thain ha ka ri.
“Hynrei sngew lyngngoh ba ka MBoSE ka la leh da khongpong pynban ia kane.
Ha jaka ban kyntiew ia ka ktien Khasi, ka la kyntiew pyn ban ia ka ktien phareng kaba dei ka ktien nongwei ka bym don eiei bad ka jingiadei bad ka jaitbynriew", la ong u Bah Nongsiang.
U la ong ba ka KJDSTA ka dawa ba ka Board ka dei ban pynduh noh ia ka jingpynhiar kyrdan ia ka MIL da kaba pynlong tang kum ka elective subject.
“Lem bad ka ktien Phareng, ia ka MIL dei ban pynlong compulsory subject kumba ju long mynshwa", la ong u Bah Nongsiang.
U la ong ba ki skul kim shym la tip ia kane ka rai jong ka Board ban pynkylla ia ka MIL Khasi sha ka eletive subjek.
“Ki skul ki tip ia kane hadien ba la ioh ia ka jingpynbna na ka Board.
Kam long kaba shisha ba ki skul ki la pdiang ia ka jingpynkylla ia ka MIL kum ka elective subject", la ong u president ka KJDSTA.
U la ong ba ka Board ka la shu leh hi ia kane ka kam kaba khia bad kaba ktah jur ia ka jaitbynriew ka bym iahap eiei.
Ha ka jingshisha, ka la dei ban iasyllok lang ia ki riew shemphang, ki paidbah halor kane.
“teng teng ka Board ka la iaid palat ia u pud jongka", la ong u Bah Nongsiang.
Shwa ia kane u Executive chairman ka MoBOSE u Bah EP Kharbhih u la kam ba ka jingpynlong elective ia ki subjek MIL ka long ban plie lad ia ki khynnah ban jied ia ki subjek katkum ka jingmon jongki na ka bynta ka jingpule HSSLC.
“Ngi la pynkhreh san subjek ia ki khynnah ban jied kynthup ka phareng kum ka compulsory subject bad sa ka MIL/alternative English kaba ki khynnah ki lah ban jied", u la ong.
U Bah Nongsiang u la ong ba ka KJDSTA kan sa iakynduh ia ki heh ka Board ha kine ki sngi ban wan ban dawa ba dei ban pynneh ia ka Khasi kum ka MIL compulsory.
Lah ban kdew ba wat ka KHADC ka la pyrshah jur ia kane ka jingleh ka Board kaba long kum ka jingpynhiar ia ka ktien Khasi.
“Lada ka MBOSE kam pynduh noh ia ka jingpynbna ka KHADC kan pynlong wat da ki jingiakhih paidbah", la ong u chief executive member (CEM)Bah Adelbert Nongrum.
Shillong, 11Naiwieng:Ka Hynniewtrep Achik  National Movement (HANM) East Jain tia Zone lyngba u samla Ency Chadap,  ha ka 3 ta rik mynta u bnai  ka la leit buh ia ka jingthoh sha u Deputy Commissioner ka East Jaintia Hills  ban  weng kam noh ia ki 13 ngut ki nongtrei ba shipor ne ba la shu thung khlem kano kano ka jing pyntip paidbah ha ka ophis jong u.
Ia kane ka HANM ka la ioh jingtip lyngba ka jinglap jong ka lyngba ka RTI kaba la ioh pdiang ha ka 22 u jymmang 2014,  ba ka don kata ka jing thung ia ki briew ha ki post bapher bapher khlem da pynbna ne pyntip sha ki lad pathai khubor, hynrei u DC u la shu ai daw ba kitei ki briew kaba u la thung ka long tang ki nongtrei shipor, ban pyniaid beit ia ka kam ophis ha katei ka ophis jong u.
Ka HANM ka la  dawa mardor ba ka bor jong ka District lyngba ka DSC kan leh ia ka ba donkam na ka bynta ban khot aplikeshon noh mardor ban thoh test bad interview.
Ka HANM ka la dawa ruh ha shwa ban leh ia kane dei ban weng shwa ia kitei ki nongtrei ba shipor na ka kam khnang ba ki ruh kin dup ioh lad biang ban thoh ia ka test ryngkat bad ka interview kaba khuid bad salonsar, namar kumba long mynta ki samla jong ka district kiba kyrduh kam kyrduh jam ki long kiba sha palat, te lada ki ba don heh don hain ki ioh te kitei ki ba pli ki bym don ka lad kumno kin leh, hato ka shynshar paidbah kan long tang ia ki riew heh riew hain ne tang ia kito ki ba iajan bad u MLA?, ong ka kyrwoh na ka seng.
“Lada u DC um lah ban leh ia kane kumba khmih lynti ki samla wad kam wad jam  ka bha ia u ban hiar shuki noh mardor na kane ka shuki kum U khliehduh jong ka District hapoh ka East Jaintia Hills.
Ne U Kwah bangin shim noh da ka lad jingiakhih ba tyngeh" ong biang ka kyrwoh.
Nongstoin,10 Naiwieng:Kawei ka khynnah  rit kaba dang san snem karta ka la lait na ka tyrsim jong uwei u runar  uba la iap noh ka jing iatiplem,  uba la thmu ban batbor ia ka,  bad katei ka jingjia ka la jia mynhyn nin ka sngi u Blei ha Nongstoin.
La iathuh ba katei ka jingjia ka la jia ha kawei ka jaka kaba jngai tang kumba 20 kam na ka madan ba la pynlong ia ka jing iaseng Conference jong ka Jing iaseng Kynthei Ri-Lyngngam Presbytery.
Ka la jia ha ka por 1:00 baje nohphai sngi shuwa ban sdang artad ka jingiaseng kaba-ar.
Utei u runar uba la thmu ban leh ia katei ka kam sang u dei uba la tip kyrteng kum u  Gabriel Kharshandi, 32 snem karta na ka Shnong Porla, West Khasi Hills District ka shnong kaba don hapdeng jong ka Nongstoin bad Riangdo, utei u rangbah u dei uba wan sha katei ka jingiaseng.
Katkum ka ki lad khubor ba la ioh lum la iathuh ba utei u rangbah u la pynbiej ia itei I heprit bad u la ialam ia I sha khlaw sha kaba kham pajih na ka jaka ba long jingiaseng , hynrei ha ka  por ba u mut ban leh ia katei ka kam la do napdeng ki nongwan jingiaseng kiba la iohi ia katei ka jingjia bad bran bran ki la mareh ban kem ia utei u briew ha kaba kham hadien ki la aiti noh sha ki pulit ka Nongstoin.
Ka KSU, Maw shynrut Circle lyngba u President, samla Armstrong Sohshang ka pynrem jur ia u tei u riew dakaid halor katei ka mut ba pohjaid jong u, ba la nud ban leh  ia kum katei ka kam pohjait wat ha ki jaka kyntang bad wat ia ki khyllung khynnah ruh.
Ka KSU ka la kyntu ruh ia ki bor ka ain ba ki dei ban ai ka jingpynsaja ba tyngeh bad ban set hapoh along khlem kano kano ka jamin, pyrshah ia u tei u riew dakaid u ba ju long barabor u nongpynsmiej ia ka thain khnang ba kan long ka jingshngain ki kynthei khynnah ba iaid ba ieng.
Shillong, 11Naiwieng:Ka khasi Student Union,South West Khasi hills district kan pynlong ia ka jingialang paidbah ha ka 21 tarik mynta u bnai ha Mawkyrwat, ha ka por 12 baje mynsngi  bad katei ka jingialang ka long ban shim ia ka rai da kiba kumno ki jingiakhih ka KSU kan pynbna.
Katei ka jingthmu ka KSU ban shim ia ka rai iakhih ka dei halor ka    ka jingpyn duhnoh ka Sorkar Jylla ia ka projek ka ban pynbha  ia ka surok Weiloi-Rangblang kaba jrong 40 kilomitar hadien u Mukul Sangma Myntri Rangbah ka Jylla u la phah da ka shithi sha u Myntri ka tnat Ministry of Development of North Eastern Region (DoNER) ban pynduh noh ia kane ka song kaba la mang na ka Non Lapsable Central Pool of Resources (NLCPR).
Haba kren sha ki nongthohkhubor u President ka KSU-SWKH u bah Kitboklang Syiemlieh u la ong ba ha ka jing shisha ka seng ka la dep pynkhreh ia ki jingiakhih paidbah, hynrei namar ka jingai jingmut bad ka jingkwah ki rangbah shnong katei ka thain, kynthup ki Sumo Association ban pynlong shuwa da ka jingialang paidbah, ka KSU ka la sngewdei ban shim ia ka jingai jingmut jong ki ban shim lang ruh ia ka rai kaba kum kano yn pynbna ia khih paidbah.
Ia katei ka jingpynduh noh ia ka Project ban pynbha ia ka surok naduh Weiloi –Mawkyrwat-Rangblang ka KSU ka la ioh jingtip lyngba ka shithi ba la phah da u u Vijay Bhushan Pathak, Joint Secretary ka DoNER uba  la pyntip ba  ka jingpynduh noh ka DoNER ia katei ka projek ban shna ia katei ka surok Weiloi shaduh Rangbhalang kaba la mang T.
27 klur tyngka na ka bynta u snem 2010-11 ka dei lyngba ka jingkyrpad jong u Mukul Sangma, Myntri Rangbah ka Jylla lyngba ka shithi D.
O letter No.
PLR.
113/2008/196 dated 10.
09.
2013 kaba u la phah sha u Myntri uba peit ia ka DoNER ban weng noh ia kane ka projek na ka Priority List jong ka NLCPR.
Kat kum katei ka shithi kaba ki dkhot ka KSU ki la pyni sha ki nongthohkhubor ki la ong  ba ia ka jingkyrpad u myntri rangbah  la pdiang da ka NLCPR Committee ha ka jingialang kaba la long ha ka 13 tarik u nailur 2013 bad kaba la mynjur ban weng noh ia 45 tylli ki projek kiba la mang pisa T.
356.
39 klur bad ban bteng pyntreikam pat sa tang lai tylli ki projek thymmai napdeng hynriew tylli kiwei pat ki projek ba la phah ia ka Proposal kiba kot T.
245 klur.
Ki 3 tylli ki project kiba la  pynneh da u Myntri  Rangbah ki kynthup ia ka jingtei ia ka Football Stadium ha Ampati kaba shongdor T.
40 klur, ka Football Stadium ha Tura kaba shongdor T.
40 klur  bad ka International Centre for Performing Arts and Culture, Shillong kaba shongdor T.
165 klur.
Ki dkhot ka KSU ba kynthup ia u General Secretary u samla Forwadrman Nongrem ki la iathuh ruh ba ki la ia kynduh ia u MLA ka Mawkyrwat uba long ruh u myntri rangbah ba-ar ka jylla ban ia kren halor katei ka kam hynrei u la jubab ba um don jingtip eiei.
Shillong, 11 Naiwieng:U Commander-in-chief ka Garo National Liberation Army (GNLA) u  Sohan D.
Shira u la kyntait halor ka jingkynnoh ba byrngem pyniap ia ki heh sorkar ha Garo hills hynrei u la ong ba u la buh thong yn ai T.
15 lak ia kito kiba ai jingtip shaphang ki pulit.
“ Nga la thong T.
15 lak ia kino kino ki briew kiba ai jingtip ia ka jingiaid jingieng jong ki pulit," la ong u Shira.
U Shira u la phah ia ka jingthoh sha  ki pulit sorkar jylla ban weng noh ia ka jingpyn ngat mukot duma ia u halor ka jing kynnoh namar ka jingthoh ba la thoh ha ka facebook da ka kyrteng jong uwei u briew.
U Shira u la pynshai ba u khlem phah kano kano jingthoh ban byrngem pyrshah ia ki heh sorkar.
“ Nga khlem byrngem pyniap ia ki heh sorkar ne ki heh pulit ha Garo hills", la ong u Shira bad la bynrap ba u briew uba thep ia ka jingthoh ha ka Facebook bad ba tyrwa T.
20 lak ka pisa bad ba byrngem pyniap ia ki heh sorkar bad ki pulit ym dei u dkhot jong ka GNLA.
Ha kawei ka liang ki pulit ka jylla mynta ka sngi Hatmajai ki la ioh kem hynriew ngut ki dkhot suba GNLA.
Kine ki dkhot GNLA kiba la donkti ban hiar thma ia kali ki nongkhaii kiba dang leit iew na Chinabat sha Rongram ha West Garo hills.
Ha kane ka jinghiar thma uwei u briew u la mynsaw na ka jingdei kuli.
U SP ka West Garo hills u Mukesh Singh u la ong ba la kem ia kine ki hynriew ngut ki suba dkhot GNLA katba ki dang iabam hajan ka kshaid Manchi ba don ha shnong Oragitok.
U SP Singh u la kam ba kine ki dei ki dkhot GNLA bad u Sengseng T Sangma 22 snem bad u Jackey T Sangma 20 snem kidei ki GNLA area commander hapoh ka jingpyniaid u Baichung.
Kiwei kiba shah kem kidei u Salnam Ch Marak 22 snem, u Dandil Ch Marak 22 snem, u Ismail A Sangma 22 snem bad u Francis Sangma 21 snem.
Kine baroh kidei na ka shnong Oragitok hynrei ki pulit kim shymlaioh kurup tiar ialeh eiei.
Shillong, 11Naiwieng:Ka Hynniewtrep Youth Council, hapoh ka jingialam u President jong ka u bah Peter J Lawai bad u General Secretary u bah Robertjune Kharjah rin, mynta ka sngi ki la leit ban ia kynduh ia u EM uba peit ia ki Hima bad Elaka U bah KP Pangniang ha kamra treikam jong u.
Katei ka jingiakynduh ia u EM ka long ban ai da ka jingthoh ba ka seng ka ujor pyrshah ia ka Harijan Panchayat Committee, Harijan Colony Shillong kawei na ki seng trei mon sngewbha kaba Rejistar ialade hapoh ka Society Act ha ophis u Deputy Commissioner, East Khasi Hills, hynrei ka  HYC pat  ka la lap ba la pyndonkam pynban ia katei ka seng kum ka bor shnong kaba lah ban ai sertiphiket jaka shong jaka sah ba pura  ia ki bar jylla bad ka leh ia ki kam  kaba dei ban leh da ka bor shnong.
Ha ka shithi ba ka HYC ka la ujor sha u EM ka Elaka u la ong ba ha kine ki khyndiat sngi ka HYC ka la lap ba la don kata ka ophis jong u rangbah shnong Harijan Panchayat Committee, Harijan Colony, South East, Mawkhar, Bara Bazar Shillong kaba don ia ka Regd.
No.
SR/HPC/601 kaba la rejistar ha u snem 1993.
Ka HYC ka la lap ba katei ka Committee jong ki bar jylla ka la treikam kum ka Dorbar shnong jong ki ban ai sertiphiket shnong ban pynshisha ba uno uno u bar jylla u long u nongshong shnong ba pura hapoh u pud u sam ka KHADC.
Ia kitei ki sertiphiket la pyndonkam kum ka jingpynshisha ha ki bank bapher bapher bad ban pyni ruh ia ka jinglong trai shnong jong ki.
Haba ia kren bad ki nongthohkhubor hadien ba la mih na kamra u EM, u President ka HYC u bah Peter J Lawai u la ong ba katei ka jingpyndonkam bakla katei ka Harijan Committee kum ka bor shnong ka long kaba be-ain naba kim shym la ioh ia ka sanad na u Syiem ka hima Mylliem lane ka jingmynjur na ka District council bad ka long pyrshah ruh ia ka Sixth Schedule ka Riti Synshar ka Ri India.
U bah Lawai u la ong ba katei ka jaka ba ka Harijan Panchayat Committee ka la pyndonkam kum ka bor shnong ka dei kaba dang hap ha ka shnong Mawkhar, u la ban jur ba u EM u dei ban khot hajir ia ki briew kiba la kam ialade kum ki nongpyniaid shnong ha katei ka jaka, bad u la dawa ruh ba u EM u dei ban pynmih ia ka hukum ba kitei ki briew kiba kam nongpyniaid shnong kim bit ban kam ai kot ai sla kum ka bor shnong sha uno uno u briew lane bad ba ki ophis bapher bapher kim dei ban pdiang ia ki kot ki slab a aid a kitei ki briew.
Katba u bah Robertjune Kharjahrin u la ong ba katkum ka ain ym ju don Panchayat hapoh ka jaka ba dang hap ha ka Schedule Area, u la kynt ba u EM u dei ban pan jubab na kitei ki briew bad lada kim lah jubab u dei ban ai ujor da ka FIR pyrshah ia ki.
U la ban jur ba u EM bad ka bor District Council ki dei ban pynsangeh noh mardor ia ka jingtreikam katei ka komiti kum ka bor shnong.
Ha ka jingujor ba la phah sha u EM incharge ka Elaka , ka HYC ka la pyni ruh ia kawei ka sertiphiket kaba la soi da  u  briew uba la kam ba u dei u rangbah shnong ka Harijan Panchayat Committee u Billu bad katei ka sertiphiket ka dei kaba la ai sha u Shri Pinde Singh u khun jong u Lt.
Kissu Singh , ka sertiphiket ka pyni ba utei u Pinde u dei u nongshong shnong ba pura jong katei ka dong.
Shillong, 11 Naiwieng:Ka sorkar Megha laya ka la kyntu ia ka sorkar pdeng ha New Delhi ba kan pynsted ban thaw noh ia ka Boundary Commission (BC) ban pynbeit noh ia ka jing iakajia pud bad ka Assam.
U Myntri Rangbah ka jylla u Dr.
Mukul Sangma u la iakynduh ia u myntri tnad kampohing ka ri u  Rajnath Singh bad aiti ruh ia ka dorkhas ha u da kaba kyntu ban thaw noh ia ka Boundary Commission ban pynsted ia ka kam pynbeit pud hapdeng ka Meghalaya bad ka Assam kaba la sahteng la bun snem haduh kine ki sngi.
Ka Meghalaya ka don ka jingiakajia pud bad ka Assam ha ki 12 tylli ki jaka kynthup ka Block I bad II.
“Kine ki dei ki mat ba sahteng la slem bha kiba ka jylla ka la ju iai dawa bad haduh mynta ngim pat kylla eiei halor kane ka nongrim.
Ngi kwah ba kane ka jingeh dei ban weng noh kloi katba lah bad nga la ban jur ia u myntri kam pohiing ka ri ban shim khia ban leh kham kloi ia kane ka kam", la ong u Dr.
Sangma.
Katkum ka jingong jong u Dr Sangma, ka jingiakren bad u myntri kam pohiing ka ri ka long kaba seisoh bha bad kyrmen ba kan wanrah ia ka jingmih shen.
U Myntri rangbah u la iathuh ba u myntri kam phiing ka ri u la lyngngoh ia ka jingsahteng jong ki jingdawa ka sorkar kynthup ban kynkhlain ia ka tnad pulit.
“La iamynjur bad ka jingdonkam jong ka jylla dei ban pyndep ha ki ar bynta kaba nyngkong ban pynbiang ia ki police station khamtam ha ki jaka ba jur ki kam pyntriem ha Garo hills bad hadien sa ia ki bynta jong ka Khasi bad Jaintia Hills", la ong u Dr.
Sangma.
U Dr Sangma u la kyntu ruh ia u myntri pohiing ka ri ban pynlait noh kham kloi ia ka jingiarap na ka bynta kito ki briew kiba shah ktah na ka jingther ka mariang ha rilum Garo ha ki bnai ba la dep.
Shillong, 11Naiwieng:Mynta ka shiteng sngi kawei ka ing kaba dei trai da ka kong Rita Massar, ka la ing khong na ka jingbam duh ka ding.
Katei ka jingjia ka la jia ha ka shnong Dieng siar, ka shnong kaba don sharum Pynursla  mar syn dah bad ka shnong Maw kliaw kaba hap ha Sohra Police station.
Katei ka jingjia ka la jia ha ka por 12 baje eiei mynsngi.
La iathuh ba tang hadien kumba shi kynta tam ba la jia katei ka jingjia ki pulit ki la poi sha katei ka shnong, bad ki la suba ba katei ka jingjia ka dei kaba la jia na ka jingthang dusmon ki runar ki bym lah ban tip.
Kat kum ka khubor pulit la ong ba katei ka ing ka la ingkhong ryngkat baroh ki jingdon jingem, bad ka jingjulor ka long kumba T.
2 lak tyngka.
Halor katei ka jingjia U Rupang u la pyrshang ban ia kren bad u Rangbah shnong katei ka shnong u bah S.
Dkhar lyngba ka phone, hynrei ha ka por ba u Rupang u la phone ia u , u la iathuh ba u don hapoh kali pulit, namarba ki pulit ki la kit ia u bad  ia u Secretary shnong u bah Aibansuk Tangsong.
Namarba kalai pulit kaba kit ia utei u rangbah ka dang don ha shiteng lynti , ha ka jingiakren ha ka phone kam da shai bha namar ka jingthud ka network, hynrei ha ka jingiakren ba malu mala kaba tang khyndiat eh bad utei u rangbah u la ong ba ha ka pro ba katei ka jingjia ka la jia um shym la don hapoh shnong u don hapoh ka jaka trei jong u.
Namar ka jingbym shai bha  ka jingiakren bad u rangbah shnong u Rupangu la pyrshang ban ia kren bad uwei na ki Executive Member katei ka shnong , ha ka jingiakren u la iathuh ba ha ak pro ba la jia katei ka jingjia ma-u ruh um don ing hynrei ynda u la poi ha shnong u la lap ba ka ing ka la ing khongbad hadien shi kynta tam ki pulit kynthup ki jain iong ki la poi ha katei ka shnong.
Katkum ka jingiathuh utei u Executive member u la ong ba katei ka ing ka dei ka ing kaba shu ker da ki shken ( kumba ju shna ing ki briew katei ka thain) bad ka ing ka dei kaba siang da ka lyntang.
Haba la pyrshang wad jingtip halor katei ka jingjia na ki briew katei ka thain ym pat lah ban pynthikna la katei ka jingjia ka dei kaba thang dusmon mano re ne ka dei ka jingbakla ne ka jingbakla, hynrei katkum ka khubor pulit la ong ba ka dei ka jingthang dusmon ki runar.
Ha katei ka jingjia la iathuh bay m shym la don mano mano ruh kiba mynsaw, lait noh ki jingduh jingum ki jingdon jingem.
Shillong, 11 Naiwieng:Ki 3 seng na Jaintia ba kynthup ia ka Hyn niewtrep National People Federation (HNPF), Jaintia Hills Circle JHC bad ka Jaintia National union ki la pynrem jur ia u ma Balen Thubru, uba la ktah kti bad shoh ia ki ar ngut ki nongthoh khubor kata u ma Ruhi Phawa (rupang/Riluk) bad u ma Paul Lamare (Door darshan Kendra Shil long), kaba la jia ha ka miet lah sngi U Blei ha ka por 9:30 janmiet ha Soomer West Jaintia Hills.
Na ka liang ka HNPF bad ka JHC ki la ong ba u ma Balen Thubru uba long u President JHTOA u dei u bym don shuh ka jingiatip lem wat ia ki nongthoh khubor kiba dang don ha la ka jong ka kam ha kaba  u la shoh pynban ia ki haduh ba uwei na kine ki nong thoh khubor, u la mynsaw bad ka video camara jong kitei ki nongthoh khubor ruh la duh.
“Lada kum une u nongialam u nud ban leh haduh kane ka kam runar, dei ban pynshitom ia u kat kum ka ain.
Na ka por sha ka por une u nongialang ka seng ki trok u la leh kulmar ruh ha ki bun ki kam ban pynthohbria ia ka seng", pynkut ka kyrwoh khubor na u General Secretary ka seng u samla K.
Bareh.
Katba ka  seng Jaintia National Union (JNU) lyngba ka kyrwoh khubor na u President u samla Niman Shadap ka la pynrem jur ia u Balen Thabru uba dei u President ka Jaintia Hills Truck Owner Association (JHTOA) bad dawa ruh ba u dei ban bah khlieh hi ia ki kam runar jong u ryngkat ki paralok jong u, ki bym don shuh ka jingiatip lem ha kaba ki la nud ban ktah kti syndon bad shoh ia ki ar ngut ki nongthoh khubor na Jowai, kiba kynthup ia u Ruhipaia Phawa (Rupang/Riluk) ryngkat ba u Paul Lamare u camera man (Dordarshan Kendra Shiilong), kaba la jia hynnin ka miet ha  Soo Mer ha ka por 9:30 janmiet katba kine ki nongthoh khobor ki dang shondur ban ring video ia ki trok kit dewiong jong ki.
Na ka liang u President ka JNU ha ka jingiadei bad kane ka kam runar jong u Balen Thubru , u la dawa ba ka ain ka dei ban kem mardor ia u bad kumjuh ia kiba donkti bad dei ban pynshitom ia iaki katkum ka ain ym ban shu ai jamin da kaba jem, namar ba kitei ki runar nalor ba ki la pynkhein ia ka ain jong ka NGT ha kajuh ka por kila pynmynsaw ia ki nongthoh khubor.
Kumta ka seng ka dawa ruh na u Balen Thubru ba u dei ban siew ia ka bai lut ksan jong kitei ki nongthoh khubor ha ka jingiadei bad ka jingsumar bad ban siew ruh ia ka Video Camera kaba u la pynsniew.
Ha kawei pat ka khubor,  ka Jaintia Journalist Association ka la pynrem jur ia ka jingshoh u Balen Thubru ia ki arngut ki nongthoh khubor; u ma Ruhi Phawa  reporter Ri-Luk & Rupang bad u D.
Paul Lamare Cameraperson jong ka Ri-Luk ha ka miet 10 tarik ha ka por 9:30baje ha Soomer West Jaintia Hills.
Mynta ka sngi ki nongthoh khubor hapoh ka jingialam jong u ma C.
H.
Passah President bad u ma Russel Nongrum Secretary ka seng kila leit ban aiti iaka dorkhast ha u DC jong ka West Jaintia Hills bad u Additional SP West Jaintia Hills ban dawa naki bor sorkar ba kin kem mardor ia une u nonglehkamsniew.
Haka jingiakren bad ki nongaikhubor naka liang jong u Additional Deputy Commissioner u DM Wahlang ula ong ba  ka District Administration kan phah ia ki  jingtip ha kaba ia dei bad kane ka jingjia sha ka sorkar hadien bala ioh iaka report naki pulit.
Naka liang jong ki arngut kiba la shahshoh kila buh biang sa artylli ki FIR pyrshah ia u Balen Thubru ha kaba ia dei bad kane ka jingjia.
Naka liang jong ki pulit kila iathuh ba haduh mynta kim pat iohkem satia ia u Balen Thubru.
Lah ban pynkynnmaw ba ki arngut haka por 8 shiteng jong ka miet 10 tarik hadien ba kila ioh iaka jingtip ba ki don ki trok ba kit tuh ia u dewiong khlem siew iaka khajna sha ka sorkar, kila leit ban ringdur ia kine ki trok.
Katba ki dang pyndep ia la kamram kynsan kynsan la wan mih u ma Balen Thubru bad ki paralok jong u kiba ka shoh u khawiang bad kynroi iaki nongthoh khubor.
Hadien ba ki arngut kila pynithuh bad ki dei ki nongthoh khubor u Balen ula byrngem bad kynshoit artad ia kiwei pat ki nongniahtrok ban shoh ia kine ki arngut.
Hadien ba ula hukum iaki nongthoh kotkhubor bad ki dei ban pynsangeh ia ka camera, ula sdang ban shoh ia u Ruhi bad ha ki bynta ka ktien bad ki ngap haduh ba ula mynsaw.
Ha kane ka jingjia ka video camera barem dor kaba ki pyndonkam kala shahknieh bad sniew na kane ka jingthombor.
Ha kane ka por kila pyntip ia uwei u Pulit ba don ha Lad Nartiang iaka jingshah byrngem jong ki.
Naka liang une u pulit ula pyntip ia u D.
Pde uba dei u Traffic Incharge uba don hangta shaphang ka jingshahshoh.
Bad la ong ba u Pde  hadien ba ula tip ia kane; ha ka jaka ba u beh sha ka jaka kaba kane kala jia, ula phone pynban sha u OC Jowai uba la beh naduh na Jowai ban iakynduh iaki nongthoh khubor ha Bishop’s House.
Une u Balen Thubru ula kam ruh ba u dei ma uba la aibor iaki trok baroh ba kin kit tuh ia u dewiong naki par dewiong bad ban shalan shabar jong ka jylla.
Ula kynnoh pyrshah ruh ia ki nongthoh khubor ryngkat ktien sih ktien sang ba ki dei ki nongpyniap briew kiba lushia iaka ja kpoh jong kiwei.
Haba ki nongthoh khubor pat ki shu pyndep iala ka jong ka kamram ban thoh iaki khubor.
Shillong, 11 Naiwieng:Ka Public Accounts Committee (PAC) jong ka iing dorbar ka la lap ia ka bamsap kaba shyrkhei ha ka jingshna ia ka jaka ot doh ha Jowai kaba la kot sha ka T.
7.
65 klur.
Ia kane ka komiti ba la khlieh da u Bha Hoping Stone Lyngdoh ka la pynlong ia ka jing jurip ha ka sngi Hatmajai ia katei ka jaka ot doh ban peit ia ka jinglong jingman jongka.
Ki dkhot ka komiti kiba synran lang ia u Bah Lyngdoh ki kynthup u Bah Paul Lyngdoh ka UDP bad u MLA ka Congress u Bah Ronnie V Lyngdoh bad u Bah Pynshngain N Syiem.
Ha ka jingjurip, ka komiti ka la lyngngoh ban iohi ba kane ka projek kam pat sdang wat hadien ba ia ka kam la aiti ha ka kompeni na Chennai ka Chennai Abattoir ryngkat ka jingiatreilang bad ka kompeni na kane ka jylla ba la khlieh da u Bah Rishan Rapsang ha u snem 2012.
Katkum ka khubor, kane ka projek la dei ban pyndep hapoh 12 bnai hadien ba la aiti ia ka kam sha u kontraktor.
La iathuh ba katei ka kompeni ka la thep ia ka pisa kaba T.
2 lak kum ka bai buh pynshngain ha ka bank.
Ha kajuh ka por, la iathuh ba ka sorkar ka la dei ban pynlait ia ka pisa san percent na kaba la mang ban shna ia kane ka jaka ot doh.
“Ka sorkar ka la pynlait T.
1.
81 klur na ka bynta ban pyndonkam ha ka kit ka bah.
Ka pisa ba la pynlait da ka sorkar sha ka kompeni ka la long 30 percent na kaba la mang bad ka long ka jingkylli kumno ka la pynlait khklem pat idak eiei", la ong ka thymmei khubor.
Haba iakren bad uwei na ki dkhot kane ka komiti, u la iathuh ba ka long kaba shisha ba ka la don ka jingpyndonkam bakla kaba jur ia ka pisa na ka bynta ka jingthmu ban shna ia kane ka jaka ot doh.
“Ha ka jingleit jurip, la lyngngoh ban iohi ba la don tang ki iing dara ba la shna da ki dieng lyngkhot lyngkhai bad kawei ka transformer ha katei ka jaka" , la ong uwei u dkhot jong katei ka komiti.
U general manager jong ka kompeni uba don ha katei ka jaka u la ong ba ka kompeni ka la pynlut T.
4 lak na ka bynta ban shna ia ka iing dieng dara bad T.
4.
5 lak la pynlut ban buh ia u transformer.
U la ong ba watla ka la iaid la ar snem mynta kane ka projek, ka kompeni ka la pynlut T.
8.
5 lak na ka T.
1.
81 klur kaba la ioh na ka sorkar.
“Ngi tieng ba ka sorkar kan duh ia ka pisa kaba heh bha lada kane ka kompeni kan ieh noh ia katei ka projek.
Ka kompeni kan duh tang kumba T.
2 lak na kaba la thep ha bank kum ka bai buh pynshngain", la ong u dkhot ka PAC.
U la buh jingkylli ruh ia ka jingai laitluid palat ka sorkar ban pynlait ia katei ka pisa watla ha ka jingshisha ka dei ban pynlait shwa tang san percent na ka bynta ban pynlut ha ka kit ka bah ia ki jingdonkam.
“Kane ka pyni ba don eiei ka jingsuba kaba jur ia ka jingpyndonkam bakla ia ka pisa bad ha ka jingaiti ia katei ka kam", la ong u dkhot ka PAC.
“Ngi la pynlong ia ka jingjurip ia kane ka projek hadien ba la sei madan da ka kaiphod jong u CAG", la ong une u dkhot ka komiti.
Nongstoin, 13 Naiwieng:Ki bahaing hasem jong uwei u rangbah uba la jah rngai na la ing ki la lap ia ka metiap jong u  na ka wei na ki jaka kaba la tip kum ka “ khuti"  kaba don ha ka shnong Porkha doh, West Khasi Hills.
Utei u rangbah u dei uba la tip kyrteng  kum u Hoding Diengngan 50 snem karta u ba dei na ka shnong Porkhadoh, kat kum ka khubor ba la ioh lum la iathuh ba utei u rangbah u la jah rngai  nala iing naduh ka 2 tarik u Naiwieng 2014 bad na ka liang kiba haing hasem ki la wad ia u sha manla ki dong ki jaka , hynrei kim lap bad kyndit ha ka 10 tarik mynta u bnai  ki la lap ia ka metiap jong u, bad la tep ia ka met jong u ha ka sngi kaba bud.
La  iathuh ba hadien ba ki ba haiing ki la wad ki la lap pynban ia ka met iap ka jong u na katei ka jaka bad la lap ba ki don ki dak mong ha ki met jong u, bad na kitei ki dak mong ka la pynsuba jur ia kiba haing ba katei ka jingiap jong utei u rangbah ka lah ban dei na ka jingshah pyniap dusmon ha ki runar.
Ha kab aia dei bad katei ka jingjia na ka liang ka  NLAYF Central Body kala pynrem jur ia ki  runar kiba la nud ban shim ia ka jingim  jong utei u rangbah, u president ka NLAYF sengkmie u samla Bendrowell Hashah u la ong ba ka seng ka phah ka khubor sngewlem sha ki ba haiing ha sem halor katei ka jingjia.
“Ka seng ka la kyntu  jur ia ki bor pulit ba kin shim khia halor ka tei ka jingjia bad ban pynlong ruh ia kajingthwet ka ba jur khnang ban ioh kem ia ki briew kiba don kti ha katei ka kam bad  ban pynshitom ruh kat kum ka ain".
ong ka NLAYF.
Shillong 13 Naiwieng:Ka UDP Shillong City ka la kyntu ia ki bor synshar district ba kin phikit bha ha ka rukom pynrung ia ki nongthep vote ha kane ka nongbah bad ha ka jylla namar ba ka lah ban dei ki nongwei.
“Ngi la sngew tynnad ia ka jingtreikam ka tnad elekshon ban phikir ban nym pynrung nongthep vote pathar ia ki nongwei bad kito ki briew kiba long aratien ia ka jinglong trai shnong.
Kumba ju long mynshwa, la iohi ba ka tnad elekshon ka la lap ia ki briew kiba long artatien kiba thmu ban pynrung kyrteng nongthep vote", la ong u working president ka UDP Shillong City u Dr Jemino Mawthoh hynne ka sngi hadien ba la iakynduh ia u Deputy Commissioner ka East Khasi Hills u Sanjay Goyal.
Katkum ka jingong jong u Dr Mawtoh, ka bor synshar ka district ka la kubur ba don ki briew kiba thmu ban pynrung kyrteng nongthep kiba long aratien bad kum ia kine, la kyntait mardor.
U working president ka UDP u la ong rub ba kane ka mat kaba iadei bad ka jingwan rung beain da ki briew nabar ka dei kaba sngew khia jur namar ba ka la buh jingma ia ki trai jaka.
U la ong ba ki bor shnong bad ki sengbhalang ki la pynpaw ia kane namar ba lah ban don bun ki briew kiba shu wan naei naei, ki la ioh ban rung kyrteng kum ki nongthep vote.
“Nga kwah ban kyntu ia ki bor shnong bad ki sengbhalang ban pyrshah jur lada ki lap ia ki briew kiba long aratien kiba thmu ban pynrung kyrteng nongthep vote", la ong u Dr Mawthoh.
U la ong kane kam mut ba ki pyrshah ia ki nongshong shnong ba dei jong ka ri haba ki ong kumne.
Hynrei na ka liang ka UDP, ka la kynthah ruh ba don ki politishian kiba pynshlur napoh napoh ia ki nongwei ban pynrung kum ki nongthep vote tang na ka bynta ka jingmyntoi jongki.
U la ong ba ka UDP kan sa rah ia kane ka ishu hapoh ka iing dorbar ban sdang naduh ka 21 tarik.
Ka UDP ka la pan jingshai ruh halor ka jingpynrung kyrteng nongthep vote da ka online, bad halor kane, u DC u la pynthikna ba ka sorkar ka la shim ia ki lad ki lynti ba kiba aplai ia kane, ki dei ban biang ki kot ki sla.
Nongstoin, 11 Naiwieng:U ehrang jong ka kynhun kieng atiar ka GNLA u Kobit Ch Marak uba  la ju khot sin ruh ia u kum u Jongman, uba bat ia ka kyrdan Area Commander jong ka GNLA bad  uba dei peit ia ka West Khasi Hills ula wan ban pyndem  wait ha khmat u Superintendent of Police, (SP) West Khasi Hills u Bah S.
Nongtnger hapoh Nongshram.
U Jongman ula wan ban pyndem ialade ha ka step sngi hat majai  jong ka taiew ha ka por 9:45 baje mynstep hapoh jingkieng Nongshram ha ryngkat ka  jingia donlang u Circle Inspector D.
Mawlein bad u SI CR Marak jong ka Shahlang PS.
Utei u dkhot jong ka seng GNLA ula wan pyndem ia lade ha ryngkat ka wei ka suloi AK 56, lai tylli ki Magazine AK, kawei ka wireless walkie talkie bad 84 tylli ki kuli AK ki bym pat pyndonkam.
Ka daw kaba la  pynlong ia utei  u ehrang GNLA ban wan pyndem noh ia lade ha khmat ka ain ka long namar ba ula kwah ban kylla ha ka jing im jong u, ula iathuh ba ki seng lehnoh kim ju ialam sha ka lynti ba shisha hynrei kaba kut ka long tang ka jingiap ha u kuli, shuh shuh ula iathuh ruh ba ym tang ma u hynrei kiwei ki para dkhot jong katei ka seng kila ngiah ia ki kam dawa pisa, ki kam lute bad ki kam pyniap.
Utei u dkhot u la pynpaw ruh ba ym tang ma u hynrei bun ruh kiwei ki para dkhot kiba la don ka jingthmu ban mih bad ban wan pyndem noh ialade ha khmat ka ain khnang ban ioh noh ban sdang noh da ka wei pat ka jingim ka ba thymmaiU Jongman u la rung dkhot ia lade ha kane ka seng kai khlaw ka GNLA naduh u Iaiong  2010 ha ka por ba u dang don 18 snem ka rta bad ka dei ka por ba u dang khluit bha ka snam, bad namar ka jingshongshit khlem da pyrkhat ia ka lashai aiu kan jia ula rung dkhot  ialade ha kane ka kynhun kai khlaw ka GNLA.
Shillong, 13 Naiwieng:Ka UDP ka la kyn tait ba kan sa jah kyrteng ha kane ka jylla kum kawei na ki party kumba la kynnoh u Joint Secretary ka UDP ba peit ia ka Garo Hills uba la phet noh na ka seng u Rocky R Marak.
Haba pynphai nia ia kane, u working president ka UDP u Bah Paul Lyng doh u la ong ba ka UDP kan iai long kum kawei na ki party trai ri kaba heh tam ha kane ka jylla.
“Kiwei kiwei ki party kim don tynrai eiei sha kiwei ki jaka kum sha rilum Garo kum ka UDP", la ong u Bah Lyngdoh haba kren ha kane ka sngi Balang.
U working president ka UDP u la pynphai nia hadien ba la kynnoh u Joint secretary barim ka party ba peit ia ka Garo Hills u Rocky R Marak ba ka UDP kam don bor shuh ha ka jylla.
Haba kubur ba ka party ka tlot ha thain Garo Hills, u Bah Lyngdoh u la ong ba ka daw ba kongsan ka long namar ba kam lah ban paw ka dei namar ba kam don ki MLA ne MDC.
“Hadien ka elekshon 2003, ka party ka la jop ar ngut, hadien u 2008, ka la jop kawei hynrei ha ka elekshon 2013 ka la shah rem khlem jop satia", la ong u Bah Lyngdoh.
U la ong ba lada ym don ki MLA, ka long kaba eh ban pynneh ia ka party ban bteng ia ki kam.
Hynrei ha kawei ka liang, u la ong ba ka party kan pyrshang da ka bor baroh ban pynkhie im khamtam ha Garo Hills.
U la ong ba donkam ban pynkhie im ia ka party khamtam da kaba wanrah ia ki samla ban pyniasoh.
U la ong ba ka party ka la pyrkhat ban plie lad ia ki samla ban wan rung ban aiti ia ka kam ba kin pyniaid khnang ban pynkhlain ia ka party.
“Ngi sngewthuh ba ka lynti kaban pynkhlain ia ka party ka long ban pynkhlain ia ka jingpynkup bor ia ki samla.
Bad ka party ka la pynkhreh ban pynkhlain nangne shakhmat da kaba khring ia ki samla ban wan shakhmat", la ong u Bah Lyngdoh.
U la ong ba ha Shillong, ka UDP ka la jop lai ngut da ki nongialam kiba dei ki nongialam barim ki samla pule.
Hynrei ka long kaba bakla ban kynnoh ba ka party kam lah ban rah ia ki mat kiba kongsan jong ka jylla, la ong u bah Lyngdoh.
U la ong bay m don bal ah ban leh ba dei ka UDP kaba la kren tyngeh ia ka jingiadonkti jong ki politishian bad ki seng lehnoh ha Garo Hills.
“Hynrei ka jingeh ia ka party ha ka thain Garo Hills ka long ba kam don ki MLA.
Ngi lah ban ioh ia ka jingtip kaba bniah ia ka jinglong jingman ka Garo Hills lada ngi don ki nongmihkmat", u la ong.
“Lada ngim don ki MLA ka long kaba eh ban pynsngew ia ka sorkar", u la bynrap.
Shillong, 13 Naiwieng:Khyndiat bnai myn shuwa ki Enforcement ka Khasi Hills Autonomous District Council (KHADC), ki la leit ban khang ia kawei ka dukan ha Laban kaba ki la lap ba ka dei ka dukan jong uwei u bar jylla u bym don Laisen khaii, hynrei haba ki la poi ha katei ka dukan  la kam trai pynban da kawei ka briew kaba la tip kyrteng kum ka Prodipta Khongwir bad haba ki la mut ban khang ka la pyneh bad ka la kam ba ka dei ka Khasi, bad ka ong ba kam donkam ban ialeh laisen khaii.
Ha katei ka por ki pulit Enforcement ka KHADC, ki la khang beit ia katei ka dukan bad ki iaid la ka jong ka kam, hynrei hadien ba katei ka briew ka la kiew ing lieh ingsaw, la ai bor ba kan plie biang ia ka dukan ban sei ia ki mar bad la buh  da ka por.
Dei hadien ba la kut katei ka por ba la buh bad hadien ba la ioh hukum na ki bor ba halor ba dei ban khang noh ia katei ka dukan, mynhynnin ka sngi ka 12 tarik U Naiwieng ki pulit KHADC ki la leit kyrpang sha Laban ban khang ia katei ka dukan jong ka Prodipta Khongwir.
Hynrei haba la poi ha katei ka dukan ka Prodipta ka pyneh jubor ia ki pulit KHADC bad kam shym la shah ba kin khang ia ka dukan bad kam mih hi tdot  na dukan bad ka da ong ruh “Lada khang ia ka dukan, khang lang ianga shapoh".
La iathuh ba ki Enforcement kim nud ban ktah kti ban sei jubor ia ka shabar, sa kawei ruh namar ba ka dei ka riew kynthei, katei ka jingleh ka Prodipta ka la pynlong ia ki Enforcement ban ujor sha ki pulit ka Laban PS bad kham hadien kata, ki pulit ka Laban ryngkat ki pulit kynthei ki la wan poi sha katei ka jaka bad ki la sei ia ka shabar bad ki pulit KHADC ki sa ioh ban khang ia ka dukan jong ka.
Ki pulit kim shym la kem ia ka Prodipta hynrei ki la shu sei ia ka shabar ka dukan.
Lah ban pynkynmaw ba ha ka por ba ka KHADC ka la leit ban khang ia ka dukan ka Prodipta Khongwir  ka bym don Trading License , ka la kam ialade ba ka dei na Siatbakon, thain Pynursla hynrei na ka liang u Rangbah Shnong katei ka shnong u la kyntait ba ka dei na katei ka shnong da kaba u ong ruh ba ym ju don kum katei ka kyrteng ha ka bui jong ka shnong.
Shillong, 13 Naiwieng:U SP ka East Khasi Hills u Bah Mariahom Kharkhrang u la iathuh ba ki pulit ki la ioh kem lai ngut  ki briew kiba suba donkti ban pynphriang ia ka video ban thad madan ia ka Kong Angelbeth L Nongpiur ha ka jingjia ba dang shen.
Ia kine ki briew la kem hadien ba la ujor ejahar da u kpa jong ka Kong Angelbeth u Bah George Arthur Warjri.
U Bah Warjri u la ujor ejahar mynshem bnai pyrshah ia ki katto katne ngut ki briew da kaba kynnoh ba ki la shoh la dat ia ka khun jong u hakhmat ki pulit shwa ba u shah kem ha ka 15 tarik Risaw 2014.
U la ong ba ka jingshah ktah kti ha katto katne ngut ki briew ka la ktah ia ka jinglong kyn thei jong ka hakhmat ki paidbah nalor kata ki la pyrshang ruh ban pyniap ia ka.
Haduh mynta kaba sngewsih ka long ba ki pulit kim pat leh eiei ia kito ki briew kiba donkti ban leh ia kane ka kam haduh ba kin da shoh da dat ia ka khun jong u.
Ha ka ejahar ba la ujor da u kpa ka Angelbeth hapoh Laban Police Station, u la pynpaw ba ka long kaba ktah mationg ia u ban iohi ia ki video ba la pynsaphriang lyngba ki lad pynphriang jingtip (Social media) ba shwa ba kan shah kem la shah shoh shah dat shwa ha ki katto katne ngut ki briew ha khmat ba donlang ki pulit.
Ha kawei ka liang ka Kong Angela Rangad ka la pynpaw ia ka jingsngew lyngngoh ia ka jingioh jamin kito ki briew kiba pynsaphriang ia ka video ban thad ia ka Kong Agelbeth L Nongpiur.
Haba iakren mynta ka sngi bad u Rupang, ka Kong Rangad ka la ong ba, “ngi la ioh jingtip ba ki don kumba lai ngut kiba shah kem kiba donkti ban pynphriang ia ka video ha ki social media ban thad ia ka Kong Angelbeth, hynrei ki la lait noh tang shi por", la ong ka Kong Rangad.
Ka la ong, kumno ia ka Kong Angelbeth pat ka khlem ioh jamin haduh ar taiew kynthih bad ka la pynrem jur ia kane ka jingleh.
Ka Kong Rangad bad kiwei ki kynhun ki la dep ujor ejahar ha u DGP pyrshah ia ki briew kiba donkti ban shoh bad ban pynsaphriang ia ka video kaba la long ka jingthad madan ia ka long manbriew manbriew jongka kum ka riew kynthei.
“Ngi la dep ai ejahar ha u DGP hynrei na ka liang jongu, haduh mynta ym pat khot eiei ban shim jingkren", la ong ka Kong Rangad.
Shillong, 13 Naiwieng:Ban pynkut ia ka kynrum kynram ha ka party Congress ha kane ka jylla, ka AICC ka la thaw ia ka komiti kaba kynthup hynniew ngut ki dkhot ban ialam da u AICC General Secretary ba peit ia ka dong shatei lam mihngi, U G.
Narayanasammy.
Ki dkhot kane ka komiti ki kynthup ia u Myntri Rangbah u Dr Mukul Sangma, u Prof Roytre C Laloo bad u Bah AL Hek nalor u Bah DD Lapang , Bah Pynshngain N Syiem bad u Bah R.
V Lyngdoh.
U Myntri Rangbah u Dr Mukul Sangma  u la ong ba kane ka Co-ordination Committee kan pynlah ia ka sorkar ban pyniadei ban pyniasoh lyngba ki nongtrei ka sengbad ki paidbah, khamtam ban sam jingtip ia ki mat bad ki kam jong ka sorkar, ki jingthmu na ka bynta u paidbah nalor ki kam ba kan leh kiba la sahteng ha kane ka jylla.
“Ngi donkam ban don ka jingiadei kaba biang hapdeng ka sorkar bad ka party ban pynthikna ba kano kano ka kam kaba leh bad kaba thmu ka sorkar kan long sha ki paidbah ban tip", la ong u Dr Sangma.
U la ong ba ka long kaba donkam ia ka seng, ba kan iashim bynta ban sam lem ia ka jingtip sha ki paidbah ia kiei ki kam ba ka sorkar ka la leh bad ki jingkular jongka", la ong u myntri rangbah.
Hynrei um la kren shai bha la kane ka Co-ordination Committee kan dei ka bynta ban pynkut noh ia ka kynrum kynram hapoh katei ka seng.
U president ka MPCC u Bah DD Lapang u la ong, “Ngi lah ban don ka jingiapher kum ka iing kaba heh hynrei ngi long tylli beit".
“Ki nongialam ka AICC kynthup U general secretary, ki la thaw ia ka Committee ban pyniadei hapoh ka party lada don kano kano ka jingbym iasngewthuh jingmut bad ngam tip  kumno kan long", la ong u Bah Lapang uba la ialam ia ki MLA ha ki bnai ba la dep ban iakynduh ia ka Sonia Gandhi ban dawa bujli nongialam noh ha jaka jong u Dr Mukul sangma  namar ba kim sngew tynnad ia ka jingtreikam jongu.
Hadien ka jingiap jong ki 14 ngut ki long kmie bad 16 ngut pat kiba don ha tmier ka jingiap, ki paidbah ki la ia mih madan ban pynpaw ia ka jingpyrshah bad ka jingpynrem halor katei ka jingjia, bad katei ka jingiakhih ka la poi shaduh u pud ba ki hap ban ia pyni bor bad ki pulit jong ka jylla Chhattisgarh, ha kaba ka la mih ruh ka jingiathang taiar bad ka jingiakhynniat kaba jur hapdeng ki paidbah bad ki pulit.
Katei ka jingiakhih ka la mih tang hadien ba ki pulit ki la pynbna ba ki la kem ia u Dr.
RK Gupta u doktor uba leh ia katei ka kam pynduh khun, ka daw kab ala pynbitar tyngeh ia ki paidbah katei ka jingiap jong kawei ka longkmie hadien ba ka shah puid pynduh khun, kaba ka jingiap ki longkmie ka la kiew na ka 13 sha ka 14 ngut.
U Dr.
SK Mandal, uba dei u  chief medical officer ha central Chhattisgarh ka jaka ba la leh ia katei ka jingpynduh khun u la iathuh ba la kem ia utei u doktor na ing ki bahaing jong u hadien ba u la phet rieh noh , u  Dr Mandal,  u la ong ba u Dr.
Gupta u la leh ia katei ka kam pynduh khun 80 ngut tang hapoh ka 6 kynta, kaba long pyrshah ia ka jingbthah ka sorkar kaba la bthah ba ki doktor kim dei ban leh ia katei ka ka palat ia ka 30 ngut ha ka shisngi.
Ia mynta u Dr.
Mandal u la ong ba ki nongtohkit ki dang tohkit ban lap ia ka daw la ki nongshah sumar ki la ioh ne-em ia ka dawai ba ki die ban ioh ha katei ka por.
Katkum ka khubor pulit pat ki ong ba ki pulit ki dang pynkhreh ban kurup ia ki tiar ki tar ba u Dr.
Gupta u la pyndonkam ha katei ka por, hynrei ki ar tatien ioh ym lap shuh pynban.
Hynrei haba kren sha kawei na ki lad khubor u Dr.
Gupta u la ong ba u la leh ia katei ka kam namarba ka don ka ingpynbor na ka sorkar jylla ban leh ia katei ka kam pynduh khun, “Kam dei ka jingbakla jong nga, dei ki bo rbahalor kiba pynbor ia nga ban pyndep ia ka thong ba ki buh" u la ong.
U la batai ruh ba baroh ki longkmie kiba wan shah sumar ki la ud tlot hadien ba la ai dawai ia ki bad hadien ba la dep puid, “Ka jingpuid lei ka iaid beit iaid ryntih, kaab biang, hynrei kaba ar tatien ka dei ka dawai kaba la ai sha kitei ki longkmie-Nga la puid briew la slem bad kam ju don kano kano ka jingbakla" ong u Dr.
Gupta uab la kynnoh ba dei na ka dawai kaba ktah ia ki longkmie.
Wahtyngngai,13 Naiwieng:Ka Wahtyngngai SSA L.
P School ka skul kaba don ha Wahtyngngai  kaba hap hapoh ka Raid Nongkynrih, la seng ia katei ka skul ha u snem 2003 bad nyngkong ka dei tang ka skul kaba la tip kum ka EGS, hynrei tang hapoh 10 snem ba ka la iaid lynti la kyntiew kyrsan ia ka sha ka L.
P School kaba don haduh klas V.
La kyntiew kyrdan ia ka ha u snem 2006, bad ha katei ka por ka la ioh jingiarap na ka SSA T.
2.
25 lak ban shna ing skul, hynrei kham myn shuwa ka la ioh T.
2.
06 lak tyngka ban tei ia kawei ka ing skul.
Kham mynshuwa ha ka por ba dang sdang ia katei ka skul ki khynnah skul ki kham duna hynrei mynta pat ki khynnah kiba pule naduh ka klas I haduh V ki la don haduh 85 ngut katba ki khynnah Pre-Primary pat ki don haduh 142 ngut.
Mynta ka sngi la iohi biang ia ka khmat phuh samrhie ki khynnah bad ki nonghikai katei ka skul naba nalor ki ing skul kiba ki la ioh na ka SSA, la nang pynjanai shuh ia ka jingshakri katei ka skul da ka jingnohsynniang u MLA k athain u bah Titos W Chyne, u bah Titos u la noh synniang da kaba ai kyrpang sa ia kawei pat ka kamra na ka bynta ban pyndonkam ia ka kum ka kamra hikai kompiwtor kaba u la ai lyngba ka MLA Scheme bad u la ioh ban plie syndon ia katei ka kamra mynta ka sngi.
Shuh shuh u MLA um shym la ai khongreng tang ka kamra hynrei u la pyndap syndon ia ka jingdonkam katei ka kamra da kaba aiti sha ki nongpyniaid skul shi set ka kor kompitor kaba  u la mang kyrpang ba katei ka kompitor kan long beit na bynta ka jingmyntoi ki khynnah skul.
Haba kren ha katei ka jingialang ba lyngkot u bah Titos u la ong ba ha ka por ba u dang shu jop kum u MLA ka mat jingdawa kaba la wan nyngkong eh ha katei ka shnogn ka dei ban peit ia ka jingdonkam katei ka skul, bad na ka liang jong u ruh katba don la ka bor u ialeh katba lah ban iarap ia katei ka skul kaba u la pynpaw ba u don ka jingangnud ban kyntiew kyrdan noh ia ka sha ka Secondary School.
U la kular ba un thaw ia ki lad ki lynti kum u nongmihkhmat ban wad ki lad jingiarap kiba u lah ban leh na bynta katei ka skul, bad u la kyntu ia ki nonghikai ba kin pynbun ia ka jingpynrung skul ia ki khynnah khnang ba kin ioh ka jingmyntoi ba la mang da ka sorkar.
Ha katei ka hi la ia donlang ruh u MDC ka thain u bah Jansing Tynsong,  u bah Jan haba kren ha katei ka jingialang u la ong ba ka long ka jingkyrkhu ia katei ka skul, namar ba ka la ioh ia ki jingiarap kiba ka sorkar ka la ai sha ki skul ban kyntiew ia ka jingnang jingstad ia ki khynnah, hynrei kaba kham sngewtynnad u bah Jan u la ong ba nalor ba ka sorkar ka pynbit pynbiang ia ki ing skul ia ki nonghikai ka pynbiang ruh ia ki khynnah skul da kaba ai bam sngi ruh lyngba ka scheme SSA.
Haba kyntu ia ki khynnah ba ki dei ban khein kordor ia ka jingpule jong ki, u bah Jan u la pynkynmaw ba ka spah ka hajar ka lah ban duh noh hynrei ka jingnang jingstad ym don bal ah ban knieh noh bad kam ju duh ha u briew.
Kumjuh ruh u la kyntu ia ki khynnah ba nalor ka jingpule ba ki hap ban minot ha skul ki donkam ruh ban phai khmat sha ka imlang sahlang.
U bah Allya BMC ka SSA u la ong ba ka rukom ioh jingiarap ki skul na ka SSA ka long katkum ka jingdon ki khynnah kiba rung skul, u la ong ba ha ka klas VI,VII,VIII lada don palat ki 105 ngut ki khynnah skul ka skul ka ioh uwei u nonghikai bad ka Additional Classroom kaba T.
6 lak tyngka, katba kiba palat ia ka 60 ngut kin ioh wei nonghikai bad ka Additional Classroom kaba mang T.
2 lak ne tam.
Kiwei pat kiba la ai jingkren ha katei ka sngi ki kynthup ia u Basan Raid Nongkynrih u bah T.
Rynjah, u Rangbah shnong ka Wahtyngngai u bah K.
Rynjah, u Head teacher katei ka skul bad la ai ia ki jingrwai ba sngewtynnad  da ki khynnah katei ka skul.
Shillong, 16 Naiwieng:Ka Synjuk ki Khlieh nongsynshar ka thain Sohra ryngkat bad ka Sohra Contractor and Suppliers Association ka la pynlong ia ka jingialang ha ophis u syiem ka hima Sohra ha ka 13 tarik mynta u bnai ban ia kren halor ki kam ioh kam ioh jam ki kontraktor bad ki kam shalan mar na katei ka thain ha ka jingpyntrei ia ka National Institute of Technology ( NIT).
Ha katei ka jing ialang ka Synjuk ki Khlieh Nongsynshar ka la ithuh ia ka SCSA kaba la ai bor ba kan long tang kawei ka Association ki kontraktor kaba lah ban ithuh hapoh Sohra kiba na ka Sohra Civil Sub-Division kata ha kaba ia dei bad ka kam ai mawria, maw, shyiap, dewbilat bad kiwei.
La shim ruh ia ka rai ba ka Synjuk kan phah da ka jingthoh ban pynbor ia ka NIT bad sha ka Gautam Construction Ltd ka ban pyntreikam  ia katei ka Project ba ithuh tang ia katei ka Association ban supply shyiap, maw bad kiwei ha ka jingpyntrei ia katei ka Project-NIT.
Kawei pat ka rai ba la shim ka long ba ka Synjuk ka la khang ia baroh ki nong shalan mar, ne ki kontraktor ba na bar katei ka association ba kin ai mar sha katei ka project.
Shillong 16 Naiwieng:U CEM  ka KHADC u Bah Adelbert Nongrum u la ong ba u dang ap ia ka jingmynjur jong u Lat ka jylla ia ka kyrteng jong u Bah Morningstar Mawsor ban thung kum u EM ka Executive Committee (EC).
“Ngi dang ap ia ka jingmynjur na u Lat KK Paul ha kane ka sngi Nyngkong", la ong u Bah Nongrum.
U la ong ba hadien ba la ioh ia ka jingmynjur na u Lat, un sa sam ia ka tnad ha u EM.
Kham mynshwa u MDC ka Mawkhar-Pyn thorumkhrah na ka KHNAM  u Bah James Ban Basaiawmoit u la iehnoh ia ka kam EM  ban ailad ia ka jingdawa ka HSPDP ban pynrung EM sa uwei.
U Bah Basaiawmoit u la ong ba u la shim ia kane ka rai ban pynkut noh ia ka huri hura ha ka ARPA.
Shillong, 13 Naiwieng:Ha ka taiew ban wan ka Meghalaya Pra desh Congress Party (MPCC) kan phah ia ka kaiphod sha All India Congress Committee halor ka jingshah kynnoh ka myntri sorkar kaba bat ia ka tnad Social Welfare ha ka juh ka por ruh kaba dei ka Working president ka MPCC ka Deborah Marak ba ka pyndonkam da ka GNLA ban jop ha ka elekshon MLA kaba dang shu dep shen ha u 2013.
Ki tyllong khubor ba iajan bha bad ka seng Congress ki la iathuh ba namar katei ka jingshah kynnoh ka ka MPCC ka lah ruh ban weng noh ia ka kam Working President.
U President ka MPCC u bah D.
D Lapang u la ong ba shen ha kane ka taiew ban wan ka MPCC kan phah ia ka ripod  ryngkat ki kot ki sla sha ka AICC, u bah Lapang u la iathuh ia kane sha ki lad khubor hadien ba u la ia kynduh ia u myntri rangbah ka jylla u Dr.
Mukul Sangma mynta ka sngi.
Katei ka jingiakynduh u bah Lapang ia u Dr.
Mukul la ong ba ka dei ba u kwah ban pyntip sha u kum u myntri rangbah ba ka AICC ka kwah ban ioh ia ka ripod ha kaba ia dei bad ka jingshah kynnoh ba ka Deborah ka pyndonkam bakla da ki bor jong ki seng lehnoh.
U la ong ruh ba pyrman jong ka nane ka jylla u la ia kren bad u, bad ha ka jingiakren u pyrman u la pyntip sha u ba ka President ka Congress ka Sonia Gandhi ka la hukum ia ka MPCC ban phah ia ka ripod halor katei ka kam.
U bah Lapang u la iathuh ruh ha ki lad khubor ba u la dep ia kynduh ia ka Deborah ban ia kren halor katei ka kam, bad ha ka jingiakynduh ka la ong ia u ba kam kwah ban ia kren shabar; namar ba katei ka kam ka la don ha kashari bad kaba sah ka long ha u nongiasaid ain jong ka.
Lah ruh ban kdew ba ka ing bishar CJM ka la khot hajir ia ka Deborah ba kan leit mih sha ing bishar  ha ka sngi thohdieng, bad ka la ong ba kan ym sngew lehrain hynrei kan leit ban mih sha ing bishar.
Haba la kylli hato katei ka jingshah kynnoh ka Deborah ka ktah ne-em ia ka burom jong ka Party, u bah Lapang u la ong ba bun na ki para nongtrei Party ki la pynpaw ka jingsngewkhianaba katei ka jingshah kynnoh  kam  shym la ktah tang ia ka shimet , hynrei ka ktah ruh ia ka sorkar bad ka party kumjuh namarba ka dei ka Working president jong ka Party.
U bah Lapang u la ong ba katei ka kam hap ban pynshisha hakhmat ka ain, hynrei ia mynta pat u ong ba kaba kongsan ka dei ka jingpeitngor ka AICC kaba hap ban ioh sngew na ka liang ka sorkar kaba yn pyntip hi da u myntri rangbah.
Shillong, 16 Naiwieng:Ar-ngut ki rangbah kiba la tip kyrteng kum u Jiten Masynting, 55 snem karta  bad u Jamona Khongmawloh  , 25 snem karta ki la shah kem katba ki dang beh bih ha wah Byrdaw, kaba don  ha Pomshutia, Pynursla ban ioh kem suk ia ki dohkha, katei ka jingjia ka la jia ha ka 14 tarik mynta u bnai ha ka por 9:30 baje janmiet ha kaba ki pulit ki la kem ia kitei ki rangbah katba ki dang ia muja ka beh jingshoh pyniap dohkha.
Kitei baroh 2 ngut myngta ki don ha kti ki pulit bad ka jingtohkit ia ki ka dang iaid shakhmat.
Shillong, 16 Naiwieng:Katkum ka jingiaid ka por, ki nongieit jingrwai kim kham pyn donkam shuh ia ki Tape Recorder kumba ju long mynshuwa ban sngap jingrwai hynrei ki la pyndonkam da ki kor thymmai lyngba ka CD/DVD ne da ki memory card ne pen drive, bad na bynta ka jingmyntoi ki paidbah u bah Rana Khar kongor uba la pynmih 18 snem mynshuwa ia ka thup jingrwai Jingkieng Ksiar kaba ai kyrteng ‘Ngam long marwei’ mynta u la pynkylla ia katei ka thup jingrwai sha ka CD kaset, khnang ba ki paidbah kiba kwah ban ioh sngew biang ia ka sur utei u rangbah ki lah ban thied ia kitei ki kaset kiba ki lah ban ioh na ka dukan utei u rangbah.
Shillong, 16 Naiwieng:Ka BJP Meghalaya ka la ong ba kam iahap ia ka rukom khynra mynder ki pulit ha ka nongbah ha ki kynta katba ki briew ki dang thiah.
Haba kren sha ki nongthoh khubor, u State general secretary ka BJP u Dipayan Chakraborty u la ong ba watla ki pdiang ia ka jingkhynra mynder jong ki pulit hynrei ka lynti ba ki leh kam iahap satia bad ki dei ban pynkylla ia ka rukom leh jongki namar ba ka dei ka jingpyndik ia ki briew.
U la ong ba ki pulit ki pynlong ia ka jingkhynra ha ka por ba ki briew ki dang thiah bad kane ka la pynwit shibun ia ki.
“Ka rukom khynra ia ki mynder dei ban leh da kawei ka lynti kaba kham larkam", la ong ka BJP.
Lah ban kdew ba ki pulit ki la pynlong ia ka jingkhynra ia ki jaka ba bun ha ka  nongbah ban lap ia ki briew kiba wan naei naei kiba lah ban long ki nongpynma ia ka ri.
Kane ka jingkhynra jong ki pulit, ka la long ha ka thain Pynthor, Sawphurlong, Jhalupara kiba dei ki ktem jong ki briew kiba wan nabar.
Shillong 16 Naiwieng:Ki heh ka tnad ba peit ia ki wah ki um, ka  Water Resources  ka la dep iasyllok bad ki heh jong ka  Jaintia Hills Autonomous District Council (JHADC) halor ka jingthaw ia ka Water Policy.
“Ngi la dep iakyn duh bad ki heh ka JHADC bad ngi la ioh ia ka jingai jingmut kaba sngew tynnad halor kane ka phang", la ong u heh ka tnad Water Resources mynta ka sngi u Blei.
U la ong ba ki la thoh ruh sha ka KHADC na ka bynta ban pynlong ia ka jingiasyllok ban thaw ia kane ka policy.
“Hynrei haduh mynta ka KHADC kam pat shym la ai jingtip eiei halor kane", la ong u heh sorkar.
Katkum ka jingong jongu, ki jingai jingmut jong ki district council ka long kaba donkam bha halor kane ka polisy.
Haba iakren bad u CEM ka KHADC u Bah Adelbert Nongrum u la ong ba um shym la ioh jingtip halor kane hynrei u la ong ba un sa ong ia ki ophisar ka Council.
“Ngan kylli na ki ophisar ka Council halor kane", la ong u Bah Nongrum.
Ka sorkar jylla ka la kwah ban ioh ia ka jingai jingmut halor kane ka polisi na ki nongsynshar shnong, synshar hima ban pynlong kaba bit ba biang.
Shwa ia kane ka sorkar jylla ka la khot iarap na ka International Cooperation (GIZ) ba na Gaermany ban thaw ia kane ka policy.
Shillong, 16 Naiwieng:Ka BJYM(BJP  Youth Wing) Meghalaya hadien ba la ioh iaka jing ujor naki nongrep na kiba bun ki shnong bad ki thain jongka East Khasi Hills, West Khasi Hills bad Jaintia Hills ka pyrshah jur iaka jingthmu ka sorkar Meghalaya ban pynduh noh kynsan kynsan iaka dawai sboh  kynthup iaka Urea,DAP,SSP,MOP, kumjuh iaka dawai pyniap khniang  bad shu pynbor ia ki nongrep ban pyndon kam noh da kata ka Organic Manure kaba ki nongrep kim pat tip kaba long kumno kumno ruh kata ruh khlem ka jing pyntip bad pynkhreh bajanai ha kaba iadei bad kane.
U President ka BJYM u Bah Egenstar Kurkalang u la ong ba katkum ka jingiathuh jongki nongrep ka sorkar Meghalaya ka khlem ai kano kano ka jing hikai ne ki jingpyntip  ka jingtwad jingmut bad jingia syllok bad ki paidbah nongrep ka shu ai order beit ban pynduh noh beit iaka kine ki dawai sboh bad dawai pyniap khniang ba ki juh pyndonkam naduh ki snem 1960 shaneng haduh mynta bad ki ong ka kynhun jongki nongrep ki lah ia kynduh iaki ophisar ka rep ka riang kumjuh iaka Director jongka tei ka tnad ban pan jing pynshai halor kane  kumjuh ki kyrpad iaka sorkar ban ailad shuwa katto katne por khnang ba ki nongrep kin pynkhreh ne kin bishar halor kane hynrei leh nohei ka jingud jing nam jongki ka sorkar ka thmu ban thom beit da ka bor iaki  nongrep.
Kumta ki nongrep ki lah ia kynduh mawsiang khiat mynta ka kynti  namar kim ioh shuh iakine ki dawai ba ki juh pyndonkam namar ki wholesaler ba juh supply dawai ha iewduh kumjuh ka MECOFED  ki ong mynta ka sorkar kam shah shuh ban pyndonkam iakine ki dawai.
Kumta haba ka  BJYM ka wad jingtip ba dei ka sorkar Meghalaya ka khlem pan iaka allotment order na bynta ka ki paid nongrep ka jylla na kata ka daw ki ar tylli ki company ka Brahmaputra Valley Fertilizer Corporation (BVFCL ne MuKTA) ba juh ai ia ka jingman pisa na Delhi ban sam sha ki nongdielang khnang ban die sha ki nongrep kumjuh ka company Indian Farmers Fertilizer Cooperative Society (IFFCO)  kim lah shuh ban pynpoi  sha ka jylla namar ka Sorkar Meghalaya kam ai jingbhah ka lah khang ruh wat iaka sei ia ki nongdielang bad nongdie khutia  ne nongkhaii.
Kaba lyngngoh pat ka long ba don katto katne ki ki nongkhaii kiba lah ban pynioh ia kane ka dawai sboh khamtam ka Urea  tangba ki nongrep ki  lah shah shim kabu bad shah khniot dor kaba ki juh thied 700 tyngka shi kwintal shuwa mynta hap thied haka dor 1100 tyngka shi kwintal hapdeng ka jingkyrduh ki nongrep kim banse ban shim  katba oh ki nongkhaii,kumta ki nongrep ki ong ba mynta ka kynti kila long kumba buh da u tyllai phasi ha ryngdang.
Kumta katkum ka jing sngewthuh ka sorkar Meghalaya kalah leh bien shaba palat iaki nongrep ka jylla, kane ka jingleh ka sorkar ka thmu ban pynkitram ne wat ban pyniap thngan syndon iaki bapli.
Kane ka jingleh ka sorkar ka ka lah ban don kaei re kaei sha lyndet lem kumta balei  ka sorkar kan shu leh kyrkieh hak dak kat ia kane ka kam bah bah kaba ktah ia jan 80 ei ei percent ki nong shnong ka jylla ka da thmu ruh imat ban shu thom da ka bor wat lada ki nongrep kim pat shai ne sngewthuh ia ia kane.
balei kam ailad shuwa ia ki nongrep ba kin pyrshang  ban jied kawei na pdeng kine kumba katto katne snem  khnang ba kin ioh bishar kaei kaba kham bha hapdeng ka dawai sboh baki juh pyndonkam baroh shi katta ne ka kham biang kata ka organic manure jongka sorkar bad ynda hab ki lah sngewthuh bad lah iohi ia u soh jingmyntoi ka sorkar kam donkam ban pynduh ne khang ki nongrep ki lah sangeh hi namar ki ruh ki don la ka jingkit khlieh bad ka jingsngewthuh.
Kumta na kaliang ka BJYM kan iai bud dien iakane ka kam ba ka sorkar kam dei ban khniot bien ne thombor iaki nongrep bapli kadei ban sngap ban shim iaka jingpynsngew bad jing pyn I jing mut jong ki ki nongrep ruh ki don iaka hok ba ka sorkar ka dei ban sngewthuh bad burom iaki ym ban shuh dictate na ka shuki ne ka meij tang haka mon jongno re jpngno ki ba don haka bor ong u samla Egenstar Kurkalang State President BJYM(BJP Youth Wing) Meghalaya.
Shillong, 16 Naiwieng:Ha ka sngi saitjain jong ka taiew la rakhe ia ka National Press Day ne ka sngi ki nongthoh khubor, bad ka phang pdeng ha katei ka jing rakhe ka dei “ Ka kamram jong ki nongthohkhubor ban wanrah ka jingtip kaba shai sha ki paidbah"  bad ha katei ka sngi la sdang da ka jingialang plie ia katei ka jingrakhe ha ka por mynstep bad ka la don ka jingiaphylliew jingmut (Panel discussion) ha ka por mynsngi bad la pynkut ia ka jingrakhe ha ka por mynmiet da ka jingsam khusnam sha ki nongjop ha ka jingiakop thoh khubor.
Ha ka por mynstep ha ka jingialang plie ia katei ka jingrakhe u bah Al Hek myntri sorkar ba peit ia ka tnad Information and Technology u la long u kongsan.
Haba kren ha katei ka jingialang u bah Hek, u la ong ba ki nongthohkhubor ki dei ka iit khmih jong ka imlang sahlang bad la ju ong ruh ba ki  don ki khep, ha kaba ia ki kot khubor, la ju shim ba ki long kum ki jingshisha jong ka Gospel, hynrei ha kine ki sngi, u kren diaw mynsiem, namar ba ki paidbah, ki la duh jingshaniah ia ki kotkhubor.
U bah Hek, ula ong ruh ia ki kotkhubor, ba kim ju dei ban mlien, ban thoh khubor, da kaba pynbudnam ia ka jinglong shimet jong ki briew.
Ym tang katta, ula kynthoh ruh, ba ha ki khyndiat sngi ba ladep, ka la don ka jingthoh khubor, kaba dei bad ka jingpynheh surok jong ka NHAI ia ka Shillong Bye Pass, ha kaba la kynnoh, ba ka kam ka sahteng, namar ba ka sorkar Jylla, kam ai jaka sha ka NHAI.
“Mar kumta kumta nga la phone ia U DC jong ka Nongpoh.
Hynrei ka jubab, kaba nga ioh, ka long ba ula khot jingialang la bunsien ia ki trai jaka, hynrei kim ju wan satia ban ia kren ia katei ka kam" ong u myntri bad u kynnoh ruh ba katei ka dei ka jingthoh khubor, kaba khlem wad ia ki jingshisha bad kaba thoh tang shi liang.
“Phi la dei ban shim ia ka telephone ban kylli" la ong biang u myntri.
Ha katei ka sngi la donlang ruh u Director ka Information and Public Relation ka jylla u bah HM Shangpliang.
Haba kren ha katei ka sngi, u la ong ba katba kumba ka long mynta ki  ripod ha ka kot khubor ki long kiba biang bad kiba shai bad u la kyntu ba ki nongthohkhubor kin nang trei shitom shuh shuh ban wanrah ka jingshakri lyngba ka jingtip kaba shai kdar ia u paidbah.
U MS Rao Principal Secretary ka tnad Labour ruh u la donlang ha katei ka sngi.
Ha ka por mynsngi ka la don ka jingiaphylliew jingmut ha kaba la wan ban ia shim bynta da ki riew shemphang na kane ka jylla ba kynthup ia u Dr.
AK Nongkynrih, U Dr.
S Umdor, U bah Samuel Jyrwa bad ka kong Patricia Mukhim, halor ka phang pdeng ba la buh, kaba ong ba ka jingiaid beit ki kam paidbah bad ka bynta ki kotkhubor.
U Dr.
Umdor haba kren halor katei ka phang pdeng u la ong ba ka jingmut ka phangpdeng nyngkong eh ka dei ia ka sorkar ba kan ai jingkhein bad ka jingtip kaba shai sha ki paidbah kumno ka pynlut ia ka pisa paid bah manla u snem.
U Dr.
Nongkynrih u la ong ba ka sorkar ka dei ban don ia ka Social Auditing Bill, namar ba lada katei ka bill ka wan ka jingtip kaba shai ruh ka wan.
Ki la don ki jingiakren halor katei ka bynta kaba ki nongkren ki la pyni ba ki kot khubor ki dei ban pynleit jingmut bha ban buddien ia ki jingjia kiba jia kiba ktah ia ka iap ka im u paidbah khamtam ha nongkyndong.
U Dr.
Nongkynrih u la ai jingmut ruh ba u myntri pla tyngka ka sorkar u donkam ban pynbna paidbah ia ka mang tyngka ka sorkar, kaba ym pat ju jia ha kane ka jylla.
U bah Samuel Jyrwa pat haba ai jingmut ha katei ka jingiaphyliew jingmut u la ong ba kawei na ki jingeh ia ki paidbah ban tip bad kumjuh ruh ia ki nongthohkhubor, ka dei ba haba ki wad jingtip ki jingtip ba ki ioh na ki ophis sorkar ki dei ki kyntien kiba eh ia u paidbah ban sngewthuh namarba ki buh ia ki Technical Terms , u la kyntu ba haba ki thoh ki dei ban thoh ha ka ktien ba baroh u paidbah u lah ban sngewthuh.
Ka kong Patricia Mukhim, ka la pynpaw ba ka jingeh ba ki nongthohkhubor ki ia kynduh ka dei ba ha kiba bun ki khep ki paidbah kim shlan ban ai jingtip ia ka jingjia ne ban ialam lynti ban wad jingtip shaphang ka jingjia, namar ba  ki nongthohkhubor kin ym lah lut ban ioh ia manla ki jingtip ha manla kawei pa kawei ka jingjia, ka la kyntu ia ki paidbah ba kin mih shakhmat ym dei ban tieng namar ba ka don ka jingbuh rieh ia ka kyrteng kiba ai jingtip.
U myntri rangbah ka jylla u Dr.
Mukul Sangma uba long ruh u kongsan ha katei ka bynta ba-ar jong ka jingrakhe Press Day, u la ong ba ka kam hapdeng ki nongthohkhubor bad ka sorkar ka dei ka bym ju lah ban ia iaid lait, u myntri rangbah haba ai khublei bad kitbok ia baroh ki nongthohkhubor u la kyntu ba ki dei ban thew tarajur ba ka jingthoh kan ym long kaba noh shiliang, u la ong ba donkam ruh ban pynmih ia ki kam ba bha ba kan long ka jingai mynsiem ia kiwei pat kiba pule bad ka donkam ruh ban sei shabar ia ki kam sniew.
Katba haba jubab pat ia ka jingkren u Dr.
Nongkynrih u Mukul u la ong ba ka sorkar ka ju wanrah ia ka mang tyngka ha ing dorbar lyngba u myntri pla tyngka.
