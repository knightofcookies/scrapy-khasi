Kawei pat ka lynti kaba ngin ïa khun pyrshah ïa une u khniang ka long ba ngim dei ban buhrieh ïalade lada ngi la don ïa une u khniang ha ka met jong ngi.
Kumba ka long mynta ka jingïohlad jong une u khniang ba un pur ka long namar kiba bun ki lehraiñ ba kin ïathuh briew, ka don ka jingsngewthuh bakla hangne la kumba kane ka jingpang ka dei ka jingpang sniew aïu re.
Hynrei kam long kumta, nga kwah ban ong hangne ba kane kam dei kata ka jingpang sniew kaba phin lehraiñ ban ïathuh briew, yn nym don uta u ban peitpoh ïa phi hynrei ka long tang shipor ba ngin hap ban pynjngai iwei na iwei pat.
Kum ki paidbah ngin hap ban shim ïa ka jingkitkhlieh ha la marwei marwei shimet kumno ban ïakhun ïa une u khniang jingpang ym ban shu shaniah tang ha ka Sorkar.
Ngin hap ban sngewthuh shai ba ka jingïakhun ka long beit hapdeng u paidbah bad kane ka jingpang ym hapdeng ka Sorkar bad u paidbah.
Ha kaba kut ka Sorkar kan nym lah ban thaw pyrthei lada une u khniang jingpang u pur sted ha kylleng ka ri jong ngi.
Kane kam dei ka por ba ngin kynthoh lane wad daw ïa ka Sorkar, hynrei tang kum ka jingai jingmut.
Kaba nyngkong eh ka long ba ka Sorkar ka dei ban kiar na kaba pynklumar ïa ki jingmut jingpyrkhat jong ki riewpaidbah.
Ki la bun than eh ki nongaiktien jong ka Sorkar ha kaba ïa dei bad kane ka bynta.
Kumta la sngewdei ban ai jingmut ïa ka Sorkar ba nangne shakhmat ka Sorkar ka dei ban aiti beit ha ki ophisar la ka long na ka liang jong ki bor pynïaid Distrik lane na ka liang jong ka tnad kaba dei peit ïa ka Koit ka Khiah.
Kaba ar pat ka long ba ka Sorkar kam lah ban kam ba ka la pynkhreh ban ïakhun pyrshah ïa une u khniang jingpang, namar ngi tip shai ba kam long kumta lada kane ka jingpang ka la nangjur nangjur bad nangïai pur na ka sngi sha ka sngi.
Ka jingkylli ka long hato ka Sorkar ka la dep ban pynbiang lut ha ki district hospital, ki CHC, ki PHC wat ha ki Dispensary na ka bynta ki nongpang covid? Kumba ka long mynta la ïohi ba baroh baroh ki wan sha Shillong ban ïoh jingsumar.
Kaba lai pat, ka Sorkar kam dei ban shu pynbna kyrkieh ïa kino kino ki rai khlem da ai por ïa u paidbah.
Kaba saw ka long ba ka Sorkar ka dei ban pynthikna ba baroh ki jaka ai sumar kin da phikir bha ba kin nym long pynban ki nong pynsaphriang ïa kane ka jingpang.
Kaba saw pat ka Sorkar kam dei ban pynshlur ïa ki briew ba kin buhrieh haba ki ïoh ïa kane ka jingpang.
Lyngba une u kyrwoh nga kwah ruh ban ai mynsiem ïa baroh kiba don ka bynta ban ai ka jingshakri la ka long ïa kito kiba don ha ki jaka sumar naduh ki nos, ki doktor, la ka long ïa ki pulit lane ki majistor kiba dei ban pyndep ïa ki kamram kiba bun kiba ïadei bad kane ka jingpang bad ïa kiwei kiwei ruh.
Ngin ïai kynmaw kyrpang ïa phi baroh ha ki jingduwai jong ngi namar ha kaba kut ngi donkam ban phai bad shaniah tang ha u Blei uba im uba ngi shakri.
Guwahati: U Himanta Biswa Sarma, u ba dei na ka seng Bharatiya Janata Party(BJP) u la shah jied ban long kum u Myntri Rangbah bathymmai jong ka jylla Assam hadien ka jingiakren sani bha ha ka jingialang bad ki heh ki haiñ jong ka kane ka seng kaba la rai ia kane ka shuki Myntri Rangbah bathymmai ha ka sngi Saitjaiñ hadien ba la dep ban iakynduh lang ia u Himanta Biswa Sarma bad u Sarbananda Sonowal.
U Myntri Rangbah u ba dang bat shen ia kane ka shuki ha katei ka jylla, u Sabananda Sonowal u ba lah ban shah khot noh ban iatreilang noh bad ka Sorkar Kmie hapoh Delhi, u la phah ia ka shithi shongthait ka jong u dang step sha u Lat ka jylla Assam, u Jagdish Mukhi.
Ka rai na ka bynta kane ka shuki Myntri Rangbah ka la wan hadien ba kine baroh arngut u Sonowal bad u Himanta ki la hap ban leit sha Delhi ban iakynduh ia u Myntri ki kam pohiing ka Ri, u Amit Shah, u President ka seng u JP Nadda bad u General Secretary ka seng u BL Santhosh.
U Himanta Biswa Sarma u ba la shah khot ieid da u Mama ha ki nongbud ki jong u, u la shah jied kum u MLA jong ka BJP ha ka snem 2016 hadien ba u la phet na ka seng Congress halor ka jingbym ia sngewthuh jingmut ka jong u bad u Myntri Rangbah barim ka Assam, u Tarun Gogoi ha kaba u la pynkut noh ia ka jingiadei ka jong u bad katei ka seng ha kaba u la jan don kumba 15 snem eiei ka jingdon ka jong u ha katei ka seng.
Kum u nongmihkhmat ka BJP, u Himanta u la bat ruh ia ka shuki kum u Myntri ha ka Sorkar Jylla bad ha kiwei kiwei ki kam baheh baheh jong ka Sorkar Jylla.
U la bat kum u Myntri ka pla tyngka, u Myntri ka roi ka par, u Myntri ka koit ka khiah, u Myntri ka pule puthi bad u Myntri jong ka PWD.
U la long u ba ha khmat duh ha ka por ba ka jylla ka dang iakhun pyrshah ia ka khlam Covid 19 jong ka Sorkar Assam.
U Himanta u ba la jop na ka Jalukbari Constituency la kumba 5 sien kynthih, u dei ruh u convenor ka BJP jong ka North-East Democratic Alliance (NEDA).
Shillong: Ka Hynniewtrep Integrated Territorial Organization Seng kmie ka ai khublei ia ka ophis treikam ka Deputy Commissioner East Khasi Hills District Shillong ba hadien, ba ka seng ka la iohi ia ka jingpynbna ba la thoh da ka ktien khasi kaba pyni ia ka jingburom ia ka ktien lajong.
Shuh shuh naka liang ka HITO ka la ong ba kane ka dei ka nuksa iakiwei ki District khamtam hapoh ka Bri u Hynniewtrep bad kumjuh ruh iaki arylli ki Autonomous District Council, kane ka jingniewkor bad burom ia kaktein lajong daki bor District kan iarap shibun iaki nongshong shnong ba kin sngewthuh kham shai ia kino kino ki jingpynbna ba don kam naka Sorkar bad kan pyni ruh sha kiwei pat ki jaitbynriew ba ngi don iaka kteinthoh bad pule haka ktien lajong bad kan longruh kum shi bynta ban pynkyrsiew thiah ia ka Sorkar India ba ka por kala ih bha ba kan pynrung noh ia ka ktien khasi ha ka khyrnit kaba 8 jong ka riti shynshar jongka Ri bad ha kajuh kapor ka seng ka dawa naka Sorkar jylla ba kan pynlong compulsory ia baroh ki skul ban donkam ia ka jingrwai khasi anthem ‘Rikhasi Rikhasi’ la ki dei ki skul Sorkar ne ki skul kiba pyniaid daki riew shimet kum ka dak ban burom iaka jinglong tynrai jong ngi.
Ka seng ka kyntu ruh ia ka sorkar jylla ban bud dien ia jingdawa ban pynrung noh ia ka ktien khasi ha ka  khyrnit kaba phra(8) bad ka kyrpad ruh iabaroh ki paradoh parasnam ka Bri u Hynniewtrep ban bud ia kane ka nuksa jong ka Deputy commissioner ka East khasi Hills District kiba don ha kano kano ka jingtreikam bad ki Institution ba pher ba pher khnang ba ka ktein lajong kan ieng rasong bad kan longnoh ka ktein bala ithuh daka Sorkar India.
Kabul: Hynnin ka sngi, ka la don ka jingbthei bom kaba jur ha ka nongbah Kabul, kaba la jia hajan kawei ka skul jong ki kynthei.
Katei ka jingbthei, ka la pyniap ei ia 53ngut ki briew, ong ka khubor jong ka  Ministry of Public Health.
Kiba iap, ki dei kiba hapdeng 11 haduh 15 snem ka rta.
La iathuh ba ka jingbthei, ka jia, ha ka por ba ki khynnah skul, ki dang ia mih na skul, ha ka por shiteng sngi.
Ka jingbthei, ka la jia lai sien, hajan ka  Sayed-ul-Shuhada High School, kaba don sha sepngi jong ka Kabul.
Ka don shwa ka jingbthei bom, ha kawei ka kali bad hadien kata, ka don sa ka jingpynher da ki roket sha katei ka jaka.
Ka Taliban, ka pynrem jur halor katei ka jingjia, kaba thew ia ki khynnah skul bad ia ki riew paidbah bad ka kyntait, ba ka don kti ha katei ka jingjia.
La iathuh ba kiba bun, na kitei kiba iap, ki dei ki khynnah kynthei.
Ki don sa  4,03,738 ngut kiba ioh ia ka khlam covid ha ki 24 kynta ba ladep bad sa  4,092 ngut kiba iap.
Baroh kiba ioh covid ha ka Ri India, ki la poi mynta sha ka  2.
22 klur.
Mynta kiba ioh corona baroh, ki la poi sha ka  2,22,96,414 bad kiba dang don ha ka jingpang, ki long 37,36,648 bad baroh kiba iap, ki long  2,42,362 ngut.
Kiba la jem na ka jingpang, haduh mynta, ki long 1,83,17,404, ong ka khubor ka tnat ka koit ka khiah ka sorkar India.
AHMEDABAD/MUMBAI: Ha kane ka jing jubor jong ka khlam corona, kaba la sar ia ka India baroh kawei, ha kine ki sngi, ka mih sa kawei ka jingma bad kata ka long ka jingpang prum, kaba mih ha ka met jong u nongpang corona bad katei ka ialam sha ka jing mat lah jong u briew, ka jingpang khrew bad wat sha ka jingiap ruh, ong ki doktor na  Maharashtra bad Gujarat bad la ong ruh ba ka dor jong ka jing sumar ruh, ka long kaba khia haduh katta katta.
U Mathur Savani, chairman jong ka  Kiran Super Multi-speciality Hospital, na Surat, u iathuh ba ki nongpang, ki bun kiba leit shah sumar, na kitei ki jait jingpang kiba don ha Surat District bad ha kiwei ki bynta ka Gujarat.
Ki don 50ngut kiba shah sumar, ia katei ka jingpang  mucormycosis bad ki don sa 60ngut kiba dang ap, ban shah sumar bad kitei ki leit sha katei ka hospital, ha ki lai taiew ba ladep, ong u  Savani bad 7ngut na kitei, ki la duh noh ia ka bor iohi jongki.
Ha Ahmedabad, ki don 5ngut na kitei ki nongpang, kiba shah sumar, jan man ka sngi ha ka civil hospital ha  Asarva.
Ki wan kumba 5 haduh 10ngut, kum kitei kiba don ia katei ka jingpang, naduh ba ka sdang kane ka kylla kaba ar jong ka jingpang covid, ong U  Dr Devang Gupta, uba dei u ENT specialist.
Ha  Maharashtra, phra ngut ki la iap bad kitei ki dei kiba la jem na ka khlam covid, hynrei, ka ban sa katei ka jingpang prum bad ki don sa 200ngut kiwei pat kiba dang shah sumar, ong U  Dr Tatyarao Lahane, uba dei u khlieh jong ka Directorate of Medical Education and Research.
“Kitei ki la jem na ka jingpang covid 19, hynrei katei ka prum, ka nang trei jubor, namar ba ka met jong u briew, ka la nang tlot" ong U  Dr Lahane.
La iathuh ba ka jing sumar, ia katei ka jingpang, ka long T.
9hajar na bynta kawei ka injekshon ha ka shisngi bad ka donkam ban injek kynthih, haduh 21 sngi.
Kawei na ki khubor bad jinghikai kaba khraw kaba u Jisu Khrist u la ai sha ka pyrthei ka long kane ba “u la wan sha ka pyrthei ban shakri, ym ban їoh ia ka jingshakri".
U Karl Barth, u theologian uba khraw, u la ai nam ia u Jisu kum “u briew na ka bynta kiwei" lane u briew uba im na ka bynta kiwei pat.
Ha ka saiῆpyrkhat jong u Jisu ka kyntien shakri ka long kaba їar bad ka ksam shaduh shabar ka jylli jong ka jaitbynriew Jiw.
U Jisu um shym la wan ban shakri bad shah shitom tang na ka bynta ki Jiw, hynrei ka jingshakri jong u ka kynjoh sha lyndet ki kynroh ka jaitbynriew Jiw bad u la shakri, u la im bad їap ruh na ka bynta ki nongsamaria, ki nongkhrong, ki riewkynthei, kiba pang ῆiangthohlieh bad ki riewpaidbah.
Їa kane ka saiῆpyrkhat la pynskhem ruh da u Apostol Paul- “kumta ym don jingїapher hadpeng ki Jiw bad ki Jentil, hapdeng ki mraw bad kiba laitluid…phi baroh phi їalong kawei ha u Khrist" (Galatia 3:28).
Ka jingshakri kaba u Jisu Khrist u la ai ka long ia baroh bad na ka bynta baroh ki khun bynriew.
Ka Baibl ka sakhi ruh ba u Jisu Khrist u pynthylli bad aiti lut їalade na ka bynta kiwei.
Ha ka saiῆpyrkhat u Jisu, ban shakri ka mut ban pynthylli bad aiti lut їalade.
Ym lah ban shakri da ka jingmeng, jingkyreit bad jingsarong.
Ha u Jisu ka jingshakri kam dei ban long kaba khwan, kaba khun ranab sha lade, kaba pyrkhat shimet bad kaba rhah.
Ha ka shithi sha ki nong Philippi, ka lynnong ba ar, u Apostol Paul u kdew shai ia ka jingmut jong ka jingshakri katkum ka thymmei saiῆpyrkhat u Jisu.
(Philippi 2).
U Apostol Paul u kyntu ia ki parabangeit ban don kajuh ka jingmut kumba u Khrist u don (Philippi 2:5).
Kumno ngin tip shaphang ka jingmut-jingpyrkhat U Jisu Khrist? Ha kane hi ka shithi u Apostol Paul u pynithuh ia ka pyrkhat-pyrdaiῆ jong u Jisu Khrist kumne- “U don barabor ia ka jinglong U Blei; hynrei um shym pyrkhat…ba u dei ban pynlong mar ryngkat bad u Blei…da ka mon ba laitluid u kheiῆduh noh ia baroh kaba u don, bad u la shim ia ka jinglong u shakri…bad u la wan paw ha ka dur u briew.
U long uba sngewrit bad u la їaid ha ka lynti jong ka jingkohnguh baroh shi lynter lynti sha ka jingїap-ka jingїap jong u halor ka diengphna…" (Philippi 2:6-11).
Kane ka dei ka jingpynthylli bad jingaiti lut jong u Jisu Khrist їalade, bad ka dei ka tynrai jong ka jinglong-jingim bad ka pyrkhat-pyrdaiῆ jong U.
Ha ka ktien Greek ki ong ka “Kenosis" kaba mut ka jingpynthylli їalade bad U Jisu Khrist u pynthylli, u pynlong їalade u bym don ei ei shuh bad u aiti ia la ka jingim na ka bynta kiwei.
U Hak Joon Lee, u theologian ka spah snem ba arphew wei, ha ka article kaba kyrteng, Kingdom and Kenosis: Mind of Christ In Paul’s Ethics, u ong ba kiba bun ki riewstad ki kubur ba ka shithi sha ki nong Philippi 2:6-11, ka dei kawei na ki jingrwai shem mynsiem jong ki nongbud u Jisu Khrist ha ka spah snem ba nyngkong bad kane ka jingrwai ka shat phalang ia ka jingmut jingpyrkhat u Jisu Khrist.
Lyngba kane ka jingrwai ngi shemphang ia ka pyrkhat-pyrdaiῆ u Jisu Khrist bad ia kaei kaba la pynlong ia u ban im, ban shah shitom bad ban їap halor ka diengphna, bad kumno baroh shi lynter ka jingim u kheiῆduh bad len їalade na ka bynta kiwei pat.
Katkum u Han Joon Lee, ka phang pdeng jong kane ka jingrwai shem mynsiem ka dei ka jingpynthylli jong u Khrist їalade.
Kane ka jingrwai ka pynkha ruh ia kata kaba ki khot ka “kenotic ethic" lane ka nongrim jong ka treikam treijam kaba pynshong dor ne pynshong nia ha ka pyrkhat-pyrdaiῆ u Jisu Khrist, kata ka jingpynthylli bad jingaiti lut їalade na ka bynta kiwei.
Ka “kenotic ethic" ka dei ka pyrkhat-pyrdaiῆ jong u Jisu Khrist kaba kren shaphang ka mynsiem їatiplem kaba pdiang ne sngewthuh lem ia ki jingeh bad jingdonkam jong kiwei.
Kaba ai jaka bad kaba kynthup lem ia kiwei.
Ki riewstad Baibl ki ong ba wat la ka shithi sha ki nong Philippi ka long na ka bynta baroh ki riewngeit kiba don ha katei ka nongbah, hynrei ka khubor ha kane ka shithi ka thmu ruh khamtam ia kito kiba don ha ka bor bad kyrdan.
U Paul u kyntu jur ia ki ba kin pynpaw ia ka jinglong la kloi ban shakri bad ban ai jaka lem ia kiwei, ym ban kurup bor ne ban pyndonkam ia ka bor, ka iktiar ban myntoi їalade shimet.
Shuh shuh u Han Joon Lee u buh ia kine ki jingkylli, kaei kata ka jingpynthylli (kenosis) u Jisu Khrist їalade? Balei ka long kaba kongsan ia ngi ban puson? bad ka mut aїu khamtam eh ha kane ka juk kaba ngi im?Ka mut aiu ka “kenosis" ha kane ka juk kaba ieit tang ia ka malade ne kaba khwan ne kaba rhah ne kaba їabeh spah ne kaba їakob bad їaknieh bor? Ki briew ha kane ka juk ki khwan tang sha lade, la ka dei ban їasam mar shiteng, tangba ym bit ban duh, hap їoh beit da kano kano ka lynti ruh.
Lehse ha kane ka juk ka “kenosis" ka paw kumba ka dei ka atiar jong ki briew kiba tlot bor ne ki mraw, ki bym nud ne ki bym don bor shuh ban їakob-їasop.
Phewse kam long kumta, ka “kenosis" ka kren shai bad їathuh ia ngi ba U Blei u long uba don bor haduh katta katta bad u la pynthylli lut ia ka bor bad ka kyrdan ba u don khnang ban pynkup bor ia kiwei.
Ka “kenosis" ka dei ka atiar bah ban pyndonkam na ka bynta ban kob bad kynthoh pyrshah ia ka jingkhwan bad jingrhah ka synshar-khadar bad ka jinglah shilliang ha ka imlang sahlang.
Ka “kenosis", lane ka jingpynthylli bad jingkheiῆduh їalade ka lah ban їeng bad kob pyrshah ia ka juk “neo-liberal" kaba khwan myntoi, kaba rhah, kaba klun lut naphang lin bad kaba shah ba ka spah bad ka bor kin shong lynnong tang ha ki khyndiat ngut ki briew.
U Jisu kum u shakri uba la pynthylli bad kheiῆduh їalade, u їeng pyrshah ia kiba shakri na ka bynta ka jingmyntoi shimet, u їeng pyrshah ia ki shakri kiba rhah, kiba pynriewspah shimet, kiba khun ranab bad kumta ter ter.
Bad u їeng pyrshah ia ki shakri kiba pynhun ia ka mynsiem sarong kopia, kiba pynhun tang ia ka malade kaba kyreit bad kaba meng.
Katkum u Han Joon Lee ka “kenosis" ka hikai ia ngi ban їasam bynta lang ia ka bor, ka spah, ka jingnang jingstad bad khamtam eh ha kane ka juk, ia ka stad saian bad technology na ka bynta ka jingroi bad jingbha jong baroh.
Ha kajuh ka por ngi donkam ban tyngkan ban ym pyndonkam bakla ia ka bor bad jinglah ban thombor ia ki para briew bad ia ka mariang.
Ka “kenosis" ka long ruh kaba kongsan na ka bynta ban tehsong ia ka longїing longsem, imlang sahlang bad jingїadei para marjan ne para briew.
Ngi im ha ka juk ba ki longїing longsem ki pra bad ka imlang sahlang ka dap da ka jingїakynad ne jingїasih bad i kumba kan khyllem.
Ka jingїadei para briew ne shi paralok ka la shong nongrim tang ha ka jingїoh jingmyntoi, kaba mut katba u paralok ne ka paralok kiba їadei kam ki dang larkam bad myntoi ia ka jingim ne jingtrei jong nga te ngan ῆiewkor ia ka jingїadei bad lada kim larkam shuh ka jingїadei ruh ka kut noh.
Kane ka dei ka nongrim ne ka rul jong ka juk kaba ngi im.
Hynrei ka “kenosis" ka hikai ia ngi ban ngin kheiῆduh bad aiti lut їalade na ka bynta kiwei pat bad kane ka dei ka jingshakri kaba hok bad ba janai.
Naduh kaba sdang ka “kenosis" ka la don bad u Blei.
U Blei u thaw bad shah ia ki jingthaw baroh ha la ki rong, ki rup ba kin san kin mer laitluid bad baroh ki jingthaw jingpynlong ki їoh jaka, ki їaimlang-sahlang bad san ha ka pneh jong u Blei.
Ka jingrwai “kenosis" ne ka jingpynthylli jong u Khrist їalade (Philippi 2:6-11) kam dei ka jingrwai kaba shu pynlung mynsiem, hynrei ka dei kaba donbor bad kaba pynkhie ia ka thma bad jingїaleh ban їoh ia ka bneng hangne ha khyndew.
U Jisu u pynthylli bad aiti lut їalade na ka bynta ban pynbiang ia ki jingdonkam jong kiwei bad ban ai ka jingim ba dap kyrhai.
Ka nongrim tynrai jong ka jingshakri ka long ban pynthylli bad kheiῆduh їalade na ka bynta kiwei.
Tang ka jingshakri kaba kum kane kaba lah ban ai jingkyrmen.
Nongpoh: Namar ka jingnangkiew palat ha ka jingdon ki briew kiba ioh ia ka khlam Covid-19 ha Nongpoh Proper, ki nongialam shnong ka Dorbar Shnong Nongpoh Proper, hynne ka sngi, ki la pynlong ia ka jingialam kaba kyrkieh bad kiba la shim ruh ia ki rai, ba kin shim ia ki sienjam kiba kham pyrkhing bad ban bishar bniah ia ka rung ka mih ki briew, la ka long na kiba na shnong bad kiba na shabar ka shnong ruh kumjuh.
U Bah Silvester Mynsong, Rangbah shnong ka Nongpoh Proper bad u Bah Micheal Kharhunai, Secretary shnong, ki la pynpaw ia ka jingsngewkhia kaba jur eh halor ka jingnangkiew ha ka jingdon ki briew kiba la shah ktah ha ka khlam Covid-19, ha kaba ki la pynpaw ruh b aka nongrim kaba la pynlong ia ka jingnangkiew ha ka jingdon ki briew kiba ioh ia ka khlam Covid-19 ha katei ka shnong, ka dei namar ka jingbym phikir da ki paidbah ha ka shnong.
Ha ka jingkren jong ki, ki la iathuh ba kumba ka long mynta, ki la don kumba 45 ngut ki briew kiba la shah ktah ha ka khlam Covid-19 ha Nongpoh bad kiba la ong ruh ba ka daw halor ka jingnangkiew ki briew kiba ioh ia ka khlam Covid-19, ka dei na kito ki briew kiba rung ban mih laitlan na kawei ka jaka sha kawei pat bad nalorkata, ka dei namar ka jingbym bud ryntih ka jongki ia ki kyndon kaba la btah da ka tnat ka koit ka khiah bad ka sorkar.
Na ka liang ki nongialam shnong ka Nongpoh Proper, ki la kyntu ia kito ki briew kiba thmu ban leit sha kiwei ki jaka bad ia kito kiba wanphai sha ki shnong, ba ki dei ban pyntip sha ki bor shnong, khnang ba yn lah ban tehlakam na ka jingsaphriang ka khlam Covid-19.
Kitei ki nongiala, shnong ki la buh ruh ia ka jingmaham ba lada ki lap ba don ki paidbah ha ka shnong ba ki leh pyrshah, kim banse ba kin pyntip sha ki bor ka Ain, khnang ba kin ioh ban leh ia kaba donkam baroh.
Shillong: Ka Rot Association of Meghalaya (RAM), ka pynrem jur, halor ka jing pyni dur bad sei kyrteng jong uwei na ki nongialam samla pule, uba na Assam, ia kawei na ki dkhot jong katei ka seng, kaba ula ia kynduh bad ka.
Ka kong D.
Mawnai, Organizing Secretary, Rot Association of Meghalaya,East Khasi Hills unit, ha ka kyrwoh, ba ka la phah da ka email sha ki kotkhubor, ba kren diaw, ba kumno ia ka kyrteng jong ka briew, yn hap ban pynmih paidbah.
La ong shuh, ba ka sorkar Meghalaya, ka la leh klet ia ki thei die met, ha kane ka juk jong ka khlam covid, kaba ki ia kynduh bad kim don lad ban iarap ialade bad ia la ka ing ka sem.
La ong shuh shuh ba ka RAM, kam lah shuh ban iarap ha kane ka kynt, ia ki para thei die met bad ka ong ruh ba ka kwah ia kito kiba donkam jing iarap, ba kin ai jingtip, lyngba ka telegram mesej, ha ka  (@RotAssociationOfMeghalaya_EKH) bad la iathuh ba ka jing iarap jong ka RAM, ia mynta, kan long tang shi hajar, na ka bynta kawei ka dkhot.
Ha ka jingthoh, ba la pyn saphriang ha ka facebook, la pyni, ba katei ka thei die met, ka dei kaba na Rynjah bad ka shong dukan hajan ka ophis jong ka State Bank of India bad ka dei kaba la tip, da ka kyrteng Khamti bad utei uba la ia kynduh ia ka, u tieng, ba ioh ma ka ruh, ka la bit ia ka jingpang khlam covid na u, kumba ki don bun ngut kiwei pat, kiba ula ia kynduh, kiba la ioh ia katei ka jingpang khlam kaba shyrkhei.
Ha katei ka jingthoh, ba la phah da ka RAM, ka kyrteng jong utei u nongthoh, ka dei U Abinash Phukan.
Ym sngew peiphang shuh lah sngew lamwir leh.
manohi balah iarap ia ki rot.
hap iarap hi u rot keinTo kylla kaba mut na ka jingmut jing pyrkhat ka dohnud jongfi tophai sha u Blei khot ia kyrteng jong u pan jing iarap nauLa.
Bong artat ta te.
Shillong: Ki don 11ngut kiba iap na ka khlam corona, mynta ka sngi bad kitei ki kynthup ia U Skindro Dkhar (51), na Mission Compound, Jowai.
U leit sah ha Dr H Gordon Roberts Hospital, Shillong, ha ka 24tarik Iaiong 2021 bad ula khlad noh, ha ka 7tarik Jymmang 2021, na ka daw ka khlam covid.
Ka Nancy Khongjee (80) na Mawlynnong, ka leit sah ha H Gordon Roberts Hospital, Shillong, ha ka 4tarik bad ka khlad noh ha ka 7tarik Jymmang, 2021, na ka daw ka jingpang khlam covid.
Ka Amanda Rynjah (38) na Mawlai Mawdatbaki, ka leit shah sumar ha Nazareth Hospital, Shillong, ha ka 6tarik Jymmang 2021 bad ka khlad noh ha ka 8tarik, na ka khlam covid.
Ka kong Bun Paswet (60), na Panaliar, Jowai, ka leit shah sumar, ha ka 6tarik Jymmang ha Woodland hospital, ba ka khlad noh ha ka 8tarik, na ka khlam covid.
U bah Tret Mawnai (48), na Nongbsap A, East Khasi Hills, la leit rah ia ka met kaba la dep iap, ha Sohiong CHC, ha ka 7tarik Jymmang 2021.
U Manoj Kumar Choudhury (61), na Umroi Cantonment, la leit rah, ia u briew, uba la iap, ha ka 8tarik ha Civil Hospital, Shillong.
Ka Bina Rani Dey (77) na Nongthymmai, East Khasi Hills, ka leit shah sumar ha Nazareth hospital, ha ka 4tarik bad ka khlad noh, ha ka 6tarik Jymmang, na ka daw jong ka khlam covid.
U bah Pyrkhat Gympad (60) na Lower Mawprem, u leit sha sumar ha H Gordon Roberts hospital, ha ka 5tarik Jymmang 2021 bad ula khlad noh ha ka 7tarik Jymmang, na ka daw jong ka khlam covid.
U bah Banteidor Lyngdoh (35) na Nongtyngur, Pynursla, East Khasi Hills, u leit shah sumar ha H Gordon Robert Hospital, ha ka 6tarik bad khlad noh ha ka 7tarik Jymmang 2021 bad U bah Jennar Sutnga (60), na Chutwakhu, Jowai, u leit shah sumar ha ka 27tarik Iaiong 2021, ha Civil hospital, Shillong bad ula khlad noh ha ka 7tarik Jymmang 2021.
U bah Hordwin Myrboh (64), na Mawlynrei Dong Shyiap, u leit sah ha Super Care, ha ka 27tarik Iaiong 2021 bad ula khlad noh ha ka 7tarik Jymmang 2021.
Shillong: Kiba ioh pang covid mynta ka sngi, ki don sa 375 ngut.
Ka East Jaintia hills, ka don 11ngut, ha kaba kiba don ia ka ILI Case, ki don ngut, ka East Khasi hills 210ngut, ha kaba ha District jail, ki don 2 ngut, kiba ioh pang, ki high risk, ki don 96ngut bad kiba don shitmet bad jyrhoh (ili), ki don 43 ngut, ki pulit ki don 5ngut, ki nongtrei ka koit ka khiah 7ngut, kiba wan phai na shabar 15ngut, ki SARI 8ngut, ha Madanryting 4, ha Laimer 3 bad ha Laban 3ngut.
Ka Ribhoi, ka don 73ngut kiba ioh pang thymmai, ha kaba 32ngut, ki dei ki high risk contact, nangta sa 14ngut ha Lumsohphoh, ki nongtrei ka koit ka khiah 9ngut.
Ka South West Garo Hills, ka don 32ngut kiba ioh pang thymmai, ka West Garo Hills 12ngut, ka West Jaintia hills 18ngut, nangta ka West Khasi hills, ka don 12ngut.
Kiba iap mynta ka sngi, ki long 12ngut bad kitei ki dei ki riew paidbah suda.
Kiba jem na ka jingpang, ki long 152ngut.
Baroh kiba don ha ka jingpang, ki long 2,678ngut, ha kaba ka East Khasi Hills, ka don 1,583ngut.
Shillong: Hadien ba ka sorkar jylla ka la rai ban bteng ia ka jingkhangdam ha ka East Khasi Hills district haduh ka 5 baje mynstep jong ka 17tarik u Jymmang 2021.
Ha kaba ka sorkar ka la pyllait ia ki katto katne ki kam ha ka por ba treikam ka jingpakhang.
Ha ba iathuh halor kane na ka liang u bah Prestone Tynsong, u la ong ba namar ba ki briew ki ba bun ki ba shah ktah ha ka khlam Covid -19 ki dei ha East khasi Hill District, hynrei ka sorkar jylla ka la pyllait ia ki katto katne ki kam.
Ka sorkar jylla ka la pynlait ia ki dukan ki ba hap hapoh ki Essential Commodities ha ki shnong ki thaw ba kin plie, hynrei kine kin hap hapoh ka jingpynbeit jong ki  Dorbar Shnong bad ki dei ban bud pyrkhing ia ki SOPs.
Ha kaba iadei bad ka examin na ka bynta ki Class XII, ka sorkar ka la rai ban kynriah shuwa bad la aiti ia ka tnad pule puthi ban pynmih ia ki jingbthah halor kane ka bynta.
La shah ban plie ia ki Banks bad ki Post Office hynrei ia kine ki jaka trei kam ki dei ban pynduna ia ka jing wan ki nongtrei.
Ka sorkar ka shah ruh ia ki briew ki ba pynpoi ia ki marbam mardih sha ki ingbriew (Home Delivery).
Ka sorkar jylla ka la shah ruh ban trei ia ki kam tei iing, ha ka ba ki nongtrei bylla ki dei ban sah ha jaka trei jong ki bad ka dei ha ka jingpeit jong ki Contractor ban pynthikna ba ki nongtrei kim dei ban mih na ka jaka trei jong ki bad kane ka dei na ka bynta baroh ki district.
Ka jingtrei 100 sngi (MGNREGS)ki ba ha baroh kawei ka jylla yn ailad ban trei ha ryngkat ka jingbud pyrkhing ia ki protocol.
Ha ka ba iadei bad ka rep ka riang ka jylla ka ailad ban trei ha baroh kawei ka jylla ha ryngkat ka jingbud ia ki protocol.
Ha ka ba iadei bad ki marrep mar riang hadien ba ka sorkar ka la ioh bun ki jingud ha ka ba iadei bad ki marrep, kumta ka sorkar ka la rai ban pyntrei kam biang ia ka Nari /1971 iTeams.
U Symbud myntri rangbah, u la kyntu ia ki nongshong shnong ha ka jylla ba ki dei ban shim khia ban bud pyrkhing ia ki jingbthah jong ka sprkar bad ban ai vaccine khnang ban lah ban teh lakam ia ka khlam Covid -19 ha ka jylla.
Shillong: Ka District A.
H.
& Veterinary Officer jong ka East Khasi Hills District, Shillong ka la pyntip ba kumba la bthah da ka tnad ka koit ka khiah jong ka sorkar jylla bad namar ba ki doctor bad ki staff jong ka Veterinary Hospital,Lumdiengjri, Shillong, ki dang don hapoh ka jingshong kyrpang lane ka Quarantine mynta shipor.
Kumta kane ka jaka ai jingsumar kan khang shuwa shipor tad haduh ban da pynbna pat da kumwei pat.
Mairang: U Sub-Divisional Magistrate ka Mairang Civil Sub-Division, Mairang ha ka khubor ba la pyllait mynta ka sngi, u la pyntip ba na ka daw jong ka jingioh COVID-19 ki nongtrei ka MEGHALAYA RURAL BANK, MAIRANG, la bthah ia kino kino kiba la leit donkam ha katei ka Bank ha ka 30 tarik u Iaiong 2021 bad hadien kata ban pynkyrpang ialade bad kim dei ban ia kynduh briew ne mih na la iing kumba shiphew sngi.
Shuhshuh, lada ki sngew jyrhoh, baiongkhlieh, shit met, dap shadem ne don jingjynjar ha kaba ring mynsiem, ki dei ban pyntip sha ki Helpline No.
94853-95373, 82579-46145, 76420-08817 bad 89740-37257.
La kyntu ruh ia baroh ba kin bud ryntih ia ki protocol kum ka jingdeng mask tikna, ka jingpyniajngai iwei na iwei pat, ka jingthet kti tista bad jinglehkhuid ialade.
Shillong: U Symbud myntri rangbah ka jylla u bah Prestone Tynsong, u la iathuh ba ha ka jingialang ka ba la long mynta ka sngi la shim ia ka rai ban dang bteng ia ka jingkhang dam (lockdown) ha East Khasi Hills District haduh ka 17 tarik mynta u bnai.
Ha ba ia kren bad ki lad pathai khubor u bah Tynsong u la iathuh ba haduh mynta ka sngi ka East Khasi Hills District ka dei ka ba la shah ktah jur bha ha kane ka khlam bad man ka sngi palat ia ki 300 ngut ki briew ki iohpang, kumta ka sorkar ka la shim ia la rai ban bteng shuh shuh ia jingkhangdam.
Mynta ka sngi haduh 375 ngut ki briew ki la ioh pang Covid -19 ha kaba naduh hynnin ka janmiet haduh mynta ka sngi 11 ngut ki briew ki la khlad na kane ka jingpang, 2678 ngut ki briew baroh ha ka jylla ki ba don ia ka jingpang bad 1583 ngut ki dei tang na East Khasi Hills District.
U bah Prestone u la pynpaw ia ka jingsngewkhia halor ka jinglong jingman ha ka jylla ha kaba man ka sngi palat ia ki 300 ngut ki ioh ia kane ka jingpang bad u la kyrpad ba ki nongshong shnong ba ki dei ban sumar ialade da lade.
Shillong: Ka la don ka jingkhynniuh jumai kaba malu mala ha ka jylla Meghalaya ha ka por kumba 6:50 janmiet jong ka sngi Saitjaiñ kata ka 8 tarik u Jymmang 2021 bad ha ka jingthew jong ka Richter Scale une u jumai u la jur kumba 3.
4.
Katkum ka jingiathuh jong ka National Centre for Seismology, ka jingsdang jong u ne u jumai u ba 3.
4 mangnitude, u ba ka jingjylliew ka long kumba 16 km la lap na ka jaka kaba don sha ka mihngi jong ka Shillong.
Hadien ba ka Sorkar Jylla ka la dep ban shong ia ka jingialang mynta ka sngi ka 8 tarik u Jymmang 2021, ka la shim ruh ia ka rai ban pynsangeh shwa ia ka eksamin jong ki khynnah ba pule ha ka klas 12 na ka daw ka jingiaikiew jong ki briew kiba ioh ia ka khlam Covid 19 ha ka jylla bad khnang ban tehlakam shwa ia kane ka jingiaikiew sted jong u ne u khniang ka Sorkar ka hap ban pynsangeh shwa ia ki sobjek kiba dang sah kiba dei ban thoh tad ynda pynbna da kumwei pat.
Ki don sa  4.
01 lak ngut, kiba ioh ia ka khlam corona ha ki 24 kynta ba la dep bad mynta kiba ioh ia katei ka khlam, ki la poi sha ka  2.
18 klur ha India.
Kiba iap, ki long 4,187ngut baroh bad baroh kiba ioh ha kane ka khlam, ki la poi sha ka 2.
38lak ngut.
Ka jingiap ha ki 24 kynta ba ladep, ka dei kaba bun tam, naduh ba ka wan kane ka khlam ha India.
Kiba ioh pang thymmai ha Maharashtra (54,022), Uttar Pradesh(27,763), Kerala, Karnataka (48,781), Tamil Nadu(26,465) nalor kiwei pat.
Ka sorkar thymmai ha Tamil Nadu, ka la pyn jari, da ka jingkhang dam ha ka jylla, naduh ka 10tarik haduh ka 24tarik Jymmang 2021.
“Tip shuh Nia… Ni kaba jynjar kumne kein tang shu dei kam bad pulit…" La bynrap ktien ka Niakha.
Hadien shiphang ba ki ap hangta, la wan ai ha ka Kmie Rida ia ka envelop bad la bthah ba kan pule pat sha iing.
Uta uba wanrah u la bthah ruh ia ki ba ki lah ban leit phai noh sha iing.
Kumta bran ki leit phai noh sha iing.
Ha ka jingshisha ka Niakha ka nang pyrkhat ban leit shong dukan hadien ba la wanphai na Thanat; hynrei tang namar kata ka shithi, ka la hab ban leit phai biang sha Jaiaw shyiap sha iing ka Rida.
Marsien poi ha iing, ki la ia pule ia ka shithi bad ki shem ba la phah wan sa ia ka Rida kaba dei ka nongshah leh jubor ban tohkit ia ka namar ka jingbym shai bha ka sabut na ka nongujor.
Marsien ioh sngew ia kata ka Rida ka la shu kylli kynsan“Lano Niakha…?"“La shi sngi…" La jubab ka Niakha“Ni, ngam sngewthuh shuh balei kumne ia nga ka wan jia…" La mih ka sur na ktien ka Rida bad ka kem shoh tlot kynsan hangta ngai.
Ka Rida ka la shu sngap noh jak khlem kren briew shuh.
Hadien kata ka Niakha jong ka, ka la ong“Rida phin hab khreh ban ia leit la shi sngi…" Ka da peit artat sha ka Rida“Hooid to Niakha…" La jubab ka Rida watla ha dohnud ka la sngew eh bha.
Hadien ba la ia kren baroh ki kam ka Niakha ka mih noh nangta bad ka leit bran sha Iew.
Ka Rida ka la kylli bniah na la ka Kmie ia kaei ba la ong ha ka shithi.
Ka Kmie jong ka, ka la shu ai beit da ka shithi ba kan pule hi.
“Ka hukum ka ain phan ym lah ban kyntait phan hab leit beit…" La bynrap ktien ka Kmie katba ka Rida ka dang pule ia ka shithi.
“Lada ngan kyntait ruh sa tang ban shah shong ruh nar….
" La ong pat sa ka Rida“Hooid pha pynkhreh bha ia ioh kyrtoh kylla, namar kane ka jia dei ba pha la ia leh sngewthuh jingmut haduh ba u Panah jong pha u la niewkor iapha ban ianga ka lok…" La kren ka Kmie da ka sur ba dom.
Ka Rida ka la shu sngap noh kam lait ang shuh halor kaei kaba ka Kmie ka kren.
Ka jingshah khot hajir ka la nang buh jingeh ia ka jingmut jingpyrkhat ka Rida.
Mynta ka sngewthuh ba hapdeng ka jingarmet kan hab ban iaid lyngba sa ka jah burom kaba khraw ha khmat ki pulit.
Ka sngewthuh ruh ba kiwei kin tip lut shaphang kaba jia ia ka.
Ym tang ka Rida hynrei na ka liang ka Kmie jong ka ruh ka sngewsih bha ia kaei kaba jia ha ka iing jong ka.
Kane ka jingsngew ka la ktah jur ia ka mynsiem jong ka bad kam kwah shuh wat tang ban kren ia la ka khun.
Ha kata ka miet ka Rida kam nang iohthiah shuh.
Ka la lynga ka la pisa bad ka la shu pyrkhat sah ia kaei ka ban jia ynda ka la kha ia i khun ba ka pun hapoh kpoh.
Kumta hapdeng kata ka jingbym sngew lah shuh ban pyrkhat ia la ka jingim, ka la shim ia ka rai ban pyniap noh ialade da kaba shu sdien phasi.
Jroit ka khie naba thiah ka sngew ba kata ka rukom pyrkhat ka long shisha kaba dei ban pynkut noh ia la ka jingim khnang ba ki jingeh baroh kiba mih bad ki ban dang wan ha ka jingim jong ka kin ym pyndik shuh la ka long ia ka ne ia ka Kmie jong ka.
“Shuh ngan leh noh shisha kumta namar kam myntoi shuh ia nga ban im ha kane ka pyrthei.
Hynrei shuwa ba ngan leh nga dei ban da pyntip khnang ba kan ym sah umdum…" Ka la kren wei briew.
Ka wad ia ka kot sada bad u khulom ka sdang ban thoh halor ka daw jong ka jingrai jong ka ban shim noh ia la ka jingim.
Chennai:U MK Stalin, myntri rangbah ka Tamil Nadu, ula pynbna mynta ka sngi, ia 5 tylli ki kular jong ka sorkar jongu bad katei ka long, ha ka sngi nyngkong, ba u shimti, ban long kum u myntri rangbah katei ka jylla, hadien ka jingjop jong ka seng DMK, ia ka elekshon sha ka dorbar Jylla.
Ki jing pynbna jong u myntri rangbah, ki long ba yn ai jing iarap ia T.
2 hajar shi khlieh sha baroh ki nongbam reshon ha ka jylla bad katei kan donkam ia ka jinglut kaba T.
4,153.
39 klur bad kin don 2.
07 klur ngut, ki ban ioh ia katei ka jing myntoi.
La pynhiar dor ruh ia ka dud Aavin milk, sha ka lai tyngka shi litar bad katei kan sdang naduh ka 16tarik Jymmang 2021.
U Stalin, ula pynbna ruh ban pynshong bos khlem siew pisa, ia ki kynthei kiba leit trei, ia ki kynthei kiba leit klas bad kiba leit skul ruh kumjuh, ha ki nongbah jong ka jylla Tamil Nadu bad katei kan trei kam, naduh ka 8tarik Jymmang bad katei kan ktah ia ka jinglut kaba T.
1,200 klur, ha kaba ka sorkar kan siew sha kitei ki nong pyniaid bos.
Nangta, U Stalin, ula rai ruh, ba kito baroh kiba leit shah sumar, na bynta ka jingpang corona virus, yn siew ia ka bai lut, na ka pla jong ka ophis u myntri rangbah ka jylla, kaba hap ha ka Chief Minister’s Insurance Scheme bad ula thaw ruh ia ka tnat kaba kyrpang, na ka bynta ban peit halor ki jingeh jong ki paidbah ha ka jylla, ha kaba ula ioh da ki lak tylli ki jingthoh, ha ka por ba u kanbas elekshon bad ula pynbna, ba ia kitei ki jingeh jong ki paidbah, yn pyn urlong hapoh ka 100 sngi.
Ka Chandana Bauri, ka MLA ba thymmai jong ka Saltora, na Bankura, ka la jop ia ka elekshon na ka tiket BJP, hynrei, haduh mynta, kam pat sngew nang ban trei ban ktah, kum ka MLA, namar ba kam pat ioh ia ka jing kyrkhu, na U Mithun Chakravorty, uba dei u aktor ba pawnam jong ka bollywood bad u nongialam jong ka seng BJP ha West Bengal.
U Mithun Chakraborty, ula leit ban kanbas ia ka  Chandana bad u da kwah eh hir hir, ban pynjop ia ka, na katei ka Constituency.
Mynta, hadien ba ka la jop, U Mithun, ula jah pynban jar bad um shym la kren ia ka, tang shi kyntien ruh ban kitbok halor ka jingjop jongka, kum ka MLA.
“Ngam pat ioh satia ban iakren ia U Mithunda bad um shym kwah ruh ban iakren shuh bad nga.
Ngam don ia ka number jongu ruh" ong ka  Chandana.
Lah ban kynmaw, ba ha ka affidavit jongka, ka Bauri, ka dei ka kmie jong ki lai ngut, ki khun bad ka don ia ki tiar ki tar, kiba shongdor T.
31,985, katba u tnga jongka, u don ia ki tiar, kiba shongdor T.
30,311.
U tnga jongka, u dei u misteri maw bad kitei ki don 3 tylli ki blang bad lai tylli ki masi.
Nongpoh:Ki nongialam 4 seng ha Umsning, kiba kynthup ia ka KSU, FKJGP, RBYF bad HNYF, ki la dawa na u Acting Syiem ka Hima Mylliem bad District Council, ba ki dei ban sloit noh shi syndon ia ka Iktiar kum u Rangbah shnong ia u Bah S.
A Kylla, Rangbah shnong ka Umsning Patarim, kata hadien ba ki la kynnoh ba utei u Rangbah shnong, u la donkti ha ka ban pynskhem ia u Sonu Kumar, ba un long u nongshong shnong ba pura hapoh katei ka shnong, kata katkum ka Syrnod (Permanent Residential Certificate) bad kaba la saphriang ha ki Social Media.
Ha ka jingkren uwei hadien uwei, ki nongialam jong kitei ki 4 seng ha Umsning, ki la pynrem jur halor katei ka kam beain kaba la leh da u tei u Rangbah Shnong.
Ha kajuh ruh ka por ki la ong ba ki la dep ban ujor sha u Chief Executive Member ka KHADC bad sha u Acting Syiem ka Hima Mylliem, na ka bynta ban dawa na ki ba ki dei ban weng noh syndon ia ka sanat Rangbah Shnong jong u Bah SA Kylla.
Lah ruh ban pynkynmaw hangne, ba dang shen utei u Sonu Kumar, u la shah kynnoh ba u la donkti ha ka ban shoh ia kawei ka Longkmie Khasi ha Umsning bad ha katei ka miet kaba u la shoh ia katei ka Longkmie, baroh ki tip ba u sah ha Patarim, hynrei ym don ba tip la u shu sah wai ne u la longtrai ha katei ka shnong, pynban tang hadien katto katne sngi, la mih kawei ka kynja Syrnod na ka Dorbar shong Patarim, kaba la pynpaw shai ba utei u Sonu Kumar, u la dei u Nongshong shnong ba pura ka Umsning Patarim.
Haba iadei bad katei ka jingioh syrnod nongshnong shnong ba pura utei u bar jylla, kitei ki 4 seng ki la pynpaw ia ka jingsngewkhia kaba jur ban iohi ba don ki rangbah shnong, kiba ju kdup ia ki bar jylla, da kaba pynskhem syndon lyngba ki syrnod, kumta na ka liang kitei ki saw seng, ki sngew ba lada iai don kiba kum kitei ki Rangbah shnong, kan sa buh jingma ha ki shnong ki thaw bad dei halor katei ka nongrim, ki la buh ka jingdawa na ka Hima Mylliem bad District Council ba ki dei ban weng noh ia u Bah S.
A Kylla kum u rangbah shnong Patarim.
U Surendra Singh, U MLA jongka seng BJP, ha Uttar Pradesh, u ai jingmut ia ki paidbah, ba kin ia dih noh, da ka umjung masi, ba kin lah ban beh krad lai lum lai wah, ia ka khlam corona.
U Surendra Singh, u dei U MLA na Bairia ha Ballia district, ha kaba ula pyni, da ka video, kumno ba u ju dih tista ialade da ka umjung masi.
U Surendra Singh, u kam ba ka jingkoit jingkhiah jong ka met jongu, ka dei ba u dih tista, da ka jung masi, wat la u dei uba bunkam bad u trei kam 18 kynta ha ka sngi, kum u nongmih khmat paidbah.
Ula batai, ba ia ka umjung masi, dei ban dih ha ka por ba ka kpoh kam don jingbam eiei, ha ka por mynstep bad ula batai ban dih ar,  haduh lai shamoit ka umjung masi bad khleh lang bad ka um shi klat.
“Hadien ba phi la dep dih ia ka umjung masi, wat bam eiei, na ka bynta shi kynta" bad ula pyn thikna, ba ka umjung masi, kam shym iada satia, tang ia ka khlam corona, hynrei baroh jait ki jingpang, kin duh jait syndon na ka met jong u briew, khamtam lei ka jingpang klongsnam.
U Surendra Singh, u ai jingmut ia ki paidbah, ba lada jia ba kim don, ia ka masi lajong, ka ban jung man ka sngi, ki lah ban thied da ka umjung, kaba la shna kyrpang, da ka kompeni dawai  Patanjali.
Shillong:La ioh ban tam ia kawei ka metiap jong iwei i khyllung shynrang ha ka 4 tarik u Jymmang 2021 i ba la thiah ha ka um Wahumkhrah kaba don ha Mawlai Nongpdeng Block C kaba la pyut bad ia ka kane ka metiap jong i ne i khyllung shynrang la shu tharai ba i dei i ba dang shu kha.
Hadien ba la dep ban leh ia kaba donkam, ia ka met jong i ne i khyllung la buh noh ha ka kamra buh metiap kaba don ha Civil Hospital, Shillong na ka bynta ban don ithuh bad ban don ki nong wankam.
U Superintendent of Police jong ka East Khasi Hills, u la kyntu ruh ba lada don mano mano kiba ioh jingtip eiei halor kane ne kiba lah ban ithuh ia kane ka metiap ki lah ban phone sha kine ki nombar na ka bynta ban rah noh mar mar ia kane ka metiap 03642222214/2222215.
Nongpoh: Namar ba la don ka jingnangkiew halor ka jingdon ki briew kiba la ngat ha ka jingpang Covid-19, ka District Magistrate Ri Bhoi, ka la pynbna paidbah ia ki jaka kiba la shah pynhap ha ka thup Micro-Containment Zone, ne ki jaka kiba la maham pyrshah ia ki briew ba kim bit ban rung ban mih ha kitei ki jaka.
Ki jaka kiba la shah pynhap ha ka Micro-Containment Zone ha Ri Bhoi, ki kynthup ia 9 ki iing ha Nongpoh Sajer, nangta shibun tylli ki Quarter kiba don ha NEPA kiba hap ha ka Type -I bad Type –II, nangta ka St.
Jude Hostel ha 12 Mer bad kawei ka iing ha shnong Amjok.
Ha Nongpoh Sajer, ki jaka kiba la shah pynhap ha ka Micro-Containment Zone, ki long ka jaka sah u Bindu Rajak, Ajay Lyngdoh, Dulal Kalita, La Sa, Manumi Basumatri, Rakbir Kapri, Khotilda Kharmalki, Jitu Thangkhiew bad ka jaka sah u Shankar Shah, ka ban treikam naduh ka 7 haduh ka 14 tarik mynta u Bnai.
Katba ha North Eastern Police Academy, Umsawkhwan, ki jaka kiba la shah pynhap ha ka Micro-Containment Zone, ki long ba ha ki bynta ka Type I (Lower Valley) ki Quarters No.
66, 67, 68, & 69 bad Type II ki Quarters No.
25, 26, 27 & 28, kata naduh ka 6 bhaduh 13 mynta u bnai.
Nalorkata ka St.
Jude Hostel ha 12 Mer bad ka iing u Khlurstep Khonglah na Amjok, ki shah pynhap ha ka Micro-Containment Zone naduh ka 7 haduh 14 tarik mynta u Bnai.
Shillong: U Anil Mandal (39) na Assam, u leit shah sumar ha NEIGHRIMS, Shillong bad ula khlad noh hynnin ka sngi, na ka daw jong ka khlam covid 19.
Ka kong Meniories Kongwang (55), na Umsyiem, ka leit shah sumar ha Civil Hospital, Shillong, ha ka 4tarik bad ka la khlad noh, ha ka 6tarik mynta u bnai, na ka khlam corona.
Ia ka kong Jenny Marki Dhar (85), na Umpling, la leit rah, ia kaba la dep iap ha Bethany Hospital, ha ka 6tarik mynta u bnai bad ka jingkhlad jongka, ka dei na ka jingpang covid.
U bah Desplin Marbaniang (55) na Lad Mawreng, ula leit shah sumar ha H Gordon Roberts hospital, ha ka 30tarik Iaiong bad ula khlad noh mynta ka sngi, na ka khlam covid.
U bah Kleeon Thabah (60), na Sohiong, East Khasi hills, u leit shah sumar ha ka 6tarik bad khlad noh mynta ka sngi, na ka daw jong ka covid.
Bad U Tony Singha (37) na Lumjingshai, East Khasi Hills, la leit rah ia u briew, uba la dep iap, mynta ka step ha Civil hospital, Shillong.
Utei, ua don ia ka jingpang covid, naduh ka 30tarik Iaiong 201 bad ula kem hadien kata, hynrei, ula khlad noh, ha shwa ban leit rah sha hospital.
Shillong: Kiba ioh pang corona, mynta ka sngi, ki long 297 ngut bad ka East Khasi hills, ka dang iai kiew stet hi, ha kaba ki don 180ngut kiba ioh pang thymmai.
Na kitei, ki kynthup ia uwei uba don ha phatok Shillong, nangta sa 86ngut ki high risk contact, 31ngut kiba pang khieshoh, jyrhoh (ili), nangta ki don sa 5ngut ha Shella, ar ngut ki pulit, 8ngut kiba wan phai na shabar jylla, nalor kiwei pat kiba saphred ha ki bynta bapher jong ka nongbah Shillong.
Ka Ribhoi, ka don 58ngut kiba ioh pang bad kitei ki kynthup ia 18ngut ki high risk contact bad 22ngut ha Khweng.
Ka West Garo hills, ka don 22ngut, ka West Jaintia Hills 10ngut bad ka West Khasi hills 5ngut.
Baroh kiba ioh pang mynta, ki la poi sha ka 2,466ngut bad ka East Khasi hills, ka don 1492ngut, ka West Khasi hills 105ngut, ka South West khasi hills 24ngut, ka Ribhoi 287ngut, ka West Jaintia 106ngut, ka East Jaintia 104ngut, ka West Garo hills 187ngut, ka South West Garo hills 42ngut, ka South Garo hills 48ngut, ka North Garo hills 27ngut.
Baroh kiba la jem, ki long 16,262ngut bad kiba iap, ki la poi sha ka 199 ngut, ha kaba mynta ka sngi, ki don 6ngut kiba iap na East Khasi hills.
Shillong:Ka HYC Shillong city myn hynnin ka sngi, hapoh ka jingïalam u President, Bah John Lyngdoh ka la ujor sha ka DC East Khasi Hills shaphang ka jingkyntur pud jong ki shipai, shajan ka surok PWD kaba ki dang sdang tei shait shait mynta ïa ki nar ban ker jingker, shajan ka surok petrol pump Anjalee.
U Bah John Lyngdoh u pynpaw ka jingbitar ïa kane ka jingleh jong kitei ki shipai, khamtam ka jingshim kabu ha kum kine ki por lockdown.
Ha ka kyrwoh khubor u la ong ba lada dang ailad, bad ka sorkar ruh kan shu long tang ka nongpeitkai ne peit matlah ïa kum kine ki kam ba beaiñ jong kine ki shipai India, lehse hadien 5 ne 10 snem kin sa buh sa ka khyrdop kaba heh (Gate) ha shwa ban rung ha Ïew Mawlong, kumba ka la jia ha Mawshbuit.
Kumta u la dawa ïa ka DC ba kan leh eiei ban tohkit ne pynsangeh mardor, ïa kane ka kam shwa ba ka HYC kan shim ïa ki aiñ ha la ka jong ka kti.
Ha ka jingïakren lyngba ka phone ka DC Kong Isawanda Laloo ka la kular ban shimkhia bad ban leh ei ei ïa katei ka jingtam pud jong kitei ki shipai, ong ka kyrwoh na u bah S.
Marweiñ, Organising Secretary ka seng, HYC Shillong city.
Tel Aviv: Ka khlam corona virus, ka la trei tyngeh ia ka India, ha kine ki sngi bad kumta ka Israel, ka la phah ia ki jing iarap jongka, sha ka sorkar India, ha ki khyndiat sngi ba ladep.
Kam dei tang kata, hynrei ki nong Israel, ki la pynlong ruh ia ka jing duwai ba kyrpang, ha kaba da ki spah ngut, ki la ia lum lang bad ki ia rwai lang, ‘Om Namah Shivaya’.
Ka Israel, naduh u bnai ba ladep, ka la weng noh ia ka jing deng mask paidbah bad katei ka dei, hadien ba ki paidbah, ki la dep ban ia injek iada corona lut baroh bad ha ka dur, la iohi, ba ym don shuh mano mano ba deng mask bad ka Israel, ka la plie ruh mynta ia baroh ki skul bad kiwei ki jingtrei kam jongka.
Nongpoh:U Bah Prestone Tynsong, Symbud Myntri Rangbah ka sorkar jylla, hynnin ka sngi u la hiar ha Nongpoh, na ka bynta ban iakren bad ki MLA/MDC bad ki Bor Distrik ka Ri Bhoi, ba kumno kin thaw ia ki lad ki lynti ban iada na ka jingsaphriang sted ka jingpang Covid-19.
Nalor u Bah Prestone Tynsong, kiba la sakhi lang ha katei ka sngi, ki kynthup ia u Bah Mayral Born Syiem, u Bah Jason Mawlong, u Bah George Lyngdoh, nangta ki MDC kiba kynthup ïa ka Kong Magdalyne Mawlong, u Bah Charles Marngar, ka Kong R.
M Kurbah, DC ka Ri Bhoi, u Bah Chemphang Syrti, SP ka distrik, ki ophisar ka tnat ka Koit ka Khiah lem bad ki nongïalam ka Ri Bhoi Dorbar.
Ha ka jingkren bad ki Lad Pathai Khubor, u Bah Prestone Tynsong, u la ïathuh, ba lyngba kane ka jingïakynduh lang la ïatai sani bha halor ki jingpynkhreh ba kum ka distrik ka la pynkhreh ban pyrkhing bad ban ïada ïa ka jingsaphriang ka khlam COVID-19, la ïakren ruh halor ki jingpyrkhing haba tep ïa kito kiba khlad noh na kane ka jingpang, ka jingai dawai tika ïa ki riew paidbah bad ki jingpyrkhing lyngba ka jingpakhang dam ha kane ka distrik.
U Bah Prestone Tynsong, u la iathuh ba hadien ba la dep iatai sani, la shem ba ka Ri Bhoi distrik ka la long kaba la pynkhreh ban ai jingsumar ia kito kiba pang COVID-19, ha kaba kane ka distrik ka don ar tylli ki Ventilator bad ruh ka jingdonkam ïa ki tyndong ring mynsiem lane ki oxygen ruh ki dang long kiba biang bad la pynkhreh lada mih ka jingdonkam kaba kyrkieh.
U Bah Prestone Tynsong, u la pynpaw ruh pat ia ka jingsngewsih kaba khraw ban tip, ba kiba shim ia ka dawai tika ha kane ka distrik ka long shisha kaba duna ha kaba ki paidbah ki dang sheptieng ne artatien ïa u ne u dawai tika, ha kaba u la pynpaw ruh, ba ki paidbah ki dei ban long kiba la kloi ban shim ïa ki lad jingïada ïalade bad kiwei kiwei na kane ka jingpang, da kaba bynrap ruh, ba ki bor distrik ki la pynkhreh haduh 48 tylli ki jaka ai dawai tika ha kane ka distrik ban pynsuk ïa ki paidbah ban ïoh ïa u ne u dawai, ha kaba ka sorkar jylla mynta ka dang ap shuh sa kumba 42 hajar tylli ki dawai tika ïa kaba yn sa nang pynpoi shuh ban ïoh ban ai tika ïa kiba 18 snem kyrta haduh 45 snem kyrta.
Shuh shuh ruh, u la ïathuh ruh, ba ki bor sorkar jylla ka la hap ban shim ïa ka rai ban pynbna da ka jingkhang dam ha ki katto katne ki distrik khamtam ha East Khasi Hills Distrik, ka long shibynta jong ka jingïakhun ban tem ïa ka jingsaphriang jong kane ka jingpang khlam, ha kaba kum ki paidbah nongshong shnong ka jylla ki dei ban long kiba ïaishah bad ba kim dei ban khih khuslai ha kum kine ki por jingeh, hynrei ban ai ka jingïatreilang ban jop ïa kane ka khlam COVID-19, u la bynrap.
Shillong:Ka Seng Kynthei ka Congress lane ka Meghalaya Pradesh Mahila Congress Committee ka pynrem jur ia ka Sorkar MDA ha kaba iadei bad ka jing pynbna khangdam kaba kynsan kynsan khlem da pyrkhat ia ka jing koit jing khiah bad ia ki jingeh ba kynduh ki riew paidbah la ha sor ne sha ki thain nongkyndong.
Lymba kane ka kyrwoh ka State President Mahila Congress ka Kong Joplyn S.
Shylla, ka ong " Kane ka jing pynbna khangdam kaba kynsan kynsan khlem da niewkor ne pyrkhat iaki jingeh ba ktah iaki briew ba bun, khlem da pynshong nongrim ka long kaei kaei kaba ym iahap haka synshar khaddar ba kum kane".
“Ngi lyngngoh ba u Chief Minister u Conrad K.
Sangma, um shem la khot lane ia syllok lang bad ka liang pyrshah ban iatreilang bad ban ia twad jingmut lang ha kaba iadei bad kane ka jingialeh pyrshah ia u Covid 19.
Wat kato ka Covid State Committee ba la seng mynshem snem hapoh ka jingialam U Dr.
D.
D.
Lapang kam shem poi shano shano bad lah shu jah rngai kata ka Committee" ong ka kyrwoh.
La ong biang, ba ka jingeh ba kynduh ki paidbah mynta ka dei tang ka jing artatien suda naduh ki ba trei bylla ki Nongdie jhur, kiba trei ki kam barit, kito kiba hala ki kam bapher bapher, kane ka dei ka jingeh kaba khraw ba ap iaka Jylla baroh kawei.
Ka Mahila Congress ka buh jingkylli ia ka BJP bad ia ki party riewlum ba hato ki dang don ne em ka sur hapoh ka sorkar synroplang ne lehse ia ki ruh, ka NPP ka buh sha kyndong? La ong shuh shuh, ba naduh ka jing kiew kynsan kynsan ki marbam mardih ka long kaba thamula ba na kita ki bor sorkar ym shem lah don ka jing wad bniah ban tehlakam ia kum kane ka por ba shim kabu ki briew.
Ha kaba iadei bad ka koit ka khiah,ka Mahila Congress ka buh jing kylli ia u myntri uba dei peit iaka tnat koit ka khiah ka Jylla, ba hato u lah leit ban jurip ne em ia ki jing pynbiang ki tiar ki tar ban pyndonkam haki CHCs bad PHCs ban iakhun pyrshah une u Covid 19? “Hato,u la bniah ba katno tylli ki ventilators, oxygen oxigenerators, oxygen stock, ambulance bad kiwei kiwei ki tiar kiba donkam ban iarap ia kito kiba ioh pang na une u khlam Covid? Lah pynbiang ne em ia ki jaka sumar ia ki ba pang Covid sha Nongkyndong ne hap ia tuid lut sha ki hospital ba don ha sor Shillong".
“Ngi ban jur ba u CM bad ia ka kynhun myntri jong u, ba kin kren bad batai ia ki jing shisha ban ia kaba buhrieh ia ki jingduna namar u paidbah ruh kin lah ban pynkhreh lada donkam" ong ka kyrwoh.
Ka seng ka ai khublei kyrpang duh iaki doktor, ki nos, ki lab tech, ki nongniah ambulance, ki nong pynkhuid surok, ki riew treimon sngewbha ki kynhun treimon sngewbha, iaki pulit ba pyniaid ryntih iaki Dorbar Shnong ruh kiba iasnohkti lang ha kane ka jingeh ba wan tynshop ia ka imlang-sahlang.
Riew pyrshah te shu pyrshah  beit wat de dei ha ha iap ka im ruh Kim sngewthuh.
, ki kwah beit ia ka burom pyrthei.
Naduh kito ki por ba la sdang pur biang une u khniang jingpang Covid 19 ka sorkar ka la dep Maham lypa ba yn sa don ka jingkham dam biang lane ka ta ka lockdown… Baroh baroh ngi la ia tip ba kan sa long kumta.
Bad ka don kam hi ruh ban leh kumta.
Te balei kane ka congress mahila kam tip seh shaphang kane ka khlam kaba la pur Sted kumne.
Kam da don kam hi ruh ba ka sorkar kan pan jingiatrei lang na ka Liang pyrshah haba iadei bad kane ka khlam.
Te da kaba burom ka bha shibun eh ia ki Congress Mahila lane kino kino ki seng ba kim dei ban long ki nongkhang lynti haba dei bad ka Jing ialeh pyrshah ia kane ka khlam.
Nongpoh: Kawei ka iing kaba don ha shnong Nongjri Umsning, ka la ingkhong khait bad baroh ki jingdon jingem ha katei ka iing ki la ingkhong hi khait, kata hadien ba ka la kem ding kynsan bad pluh hadien ba ka la shah pom Pyrthat.
Katei ka jingjia, ka la jia mynha ka 04 tarik mynta u bnai, ha kaba katei ka iing ka la kem ding bad pluh ha ka por ba dang jur u slap, ha katei ka jingpluh katei ka iiing, ka la wanrah ia ka jingduhnoh kaba khraw eh ia u trai jong katei ka iing, namar baroh ki jingdon jingem hapoh katei ka iing ki la shah bam buh noh ha katei ka ding.
Ia katei ka iing kaba la mad ia katei ka apot, ki nongialam ka RBYF ka Nongjri Unit bad Umsning Circle, kaba la ialam da u samla Balakmen Nongbri, Secretary ka Umsning Circle, u samla Ferdinand Thangkhiew, President ka RBYF Nongjri Unit lem bad kiwei, ki la leit ban iarap ia katei ka longiing, lyngba ki tin soping, u khaw bad nalorkata, ki la iarap ruh ha ka ban pynshna ia ka iing ba shipor, khnang ba ki briew kiba lam mad ia katei ka jingjia kin ion ban sah shipor.
U samla Balakmen Nongbri bad u samla Ferdinand Thangkhiew, haba kren sha ki Nongthohkhubor, ki la pynpaw ia ka jingsngewkhia kaba jur halor kane ka jingjia ba sngewsih kaba la mad da katei ka longiing, ha kaba ka iing jong ki hi baroh kawei ka la shah bam duh hadien ba ka la don ka jingtied jong u pyrthat kaba jur bad ruh ba ki thylliej ding ba shyrkhei ki la ioh ban bam duh syndon ïa kane ka iing lem bad ki jingdon jingem baroh.
Halor katei ka nongrim, kitei ki dkhot ka RBYF ki la buh ruh ia ka jingdawa halor ka jingdonkam kaba kyrkieh eh ban pynurlong ia ka Fire & Emergency Services hapoh ka thain Umsning khnang ban lah ban ïada ïa kino kino ki jingjia pluh ding kiba jia na ka por sha ka por bad ruh ban ïada na ka jingduhnong kaba khraw ïa kito ki longïing kiba mad ïa ka apot pluh ding.
Kiba ioh pang corona ha India, ki don 4,14,188 ngut ha ki 24 kynta ba ladep bad katei ka dei ka jingkhein kaba heh tam, ha ka jing iadei bad ka khlam corona virus ha ka Ri, haduh ha kine ki sngi.
Baroh kiba la ioh ia katei ka khlam, ki la poi mynta sha ka  2,14,91,598 ngut, ong ka tnat ka koit ka khiah ka sorkar India.
Ki don sa  3,915 ngut kiba iap na katei ka jingpang, ha ki 24 kynta ba ladep bad baroh kiba iap, ki la poi mynta sha ka  2,34,083.
Kiba la jem na ka jingpang, ki long  3,31,507 ha ka shisngi bad baroh kiba la jem, ki la poi sha ka  1,76,12,351 bad kiba dang don ia katei ka jingpang, ki long  36,45,164.
Ka Kerala, ka don 42,464ngut kiba pang bad sa 63ngut kba iap ha ka shi sngi.
Ka  Maharashtra, ka don  62,194 kiba ioh pang hynnin ka sngi.
BENGALURU: Ka jingkiew stet, ka khlam corona, ka la jubor shi katdei ha ka nongbah Bengaluru bad katei ka la buh jingeh shibun, ia ki nongpang, ba kin ioh kamra thiah bad kumjuh ban ioh ia ka lyer oxygen.
Katei ka jingjia, ka la pyn bitar jur ia ka tnga, haba u tnga jongka, um ioh satia, wat tang ia ka kamra ban leit thiah pang ialade bad katei ka la pynlong ia ka tnga, ba kan leit rung syndon bad shong kyrain ha khmat ka iing u myntri rangbah ka Karnakata, U  BS Yediyurappa lem bad kiwei kiba mad ia katei ka jing kordit, ban shah sumar ia kiba ioh pang covid 19.
Ha katei ka jingleit shong kyrain jong ka tnga; u tnga, ula ioh ia ka hospital, ban leit shah sumar ialade, hynrei, ha lynti sha hospital, ula khlad noh, namar ba ka por ka la dier eh.
La iathuh ba utei uba iap, u dei na   Ramohalli, kaba don hajan ka nongbah Bengaluru.
La iathuh ba katei ka long iing, ka la wad kamra thiah, na ki ar dorjon, ki hospital, hynrei, ym don ba ai satia bad kumta, ka la pynlong ia ka tnga jong u nongpang, uba pag jur, ba kan leit tur syndon sha ka jaka sah u myntri rangbah.
Kam dei tang katta, sa kawei ka thei samla, ka la leit ban shong kyrain ialade, ha khmat iing u myntri rangbah jong katei ka jylla bad ka daw ka long, ba kam ioh jaka sah satia ia u kpa jongka, uba shitom jur, ha baroh ki hospital ha Bengaluru.
Da katei ka jingleit shong kyrain jongka, ka la pynlong ia U Chief Secretary, U  P Ravi Kumar, ba un wad jaka sah, ia u kpa jongka ha hospital.
Katei ka jylla, ka la budnam  shi katdei ha kine ki sngi, namar ba ia kiba bun ki jingthiah ha ki hospital sorkar, la die tuh, da ki nongtrei ka BBMP, kaba dei ka tnat kaba pyniaid ia ka sor Bengaluru bad la iathuh ba kitei ki die ia kawei kawei ka jingthiah, hapdeng T.
50 hajar, T.
70 hajar, haduh T.
1.
2lak bad ia ki nongpang, kiba lah ban siew lypa, ha kitei ki dor, ki sa pynioh kamra ba kin thiah, kaba don bad ka oxygen.
Dibrugarh: Ka jaka rep slasha ha Zaloni jong ka Dibrugarh, la khang noh shipor, hadien ba ki don 133ngut ki briew, kiba ioh ia ka pang khlam covid 19, hynnin ka sngi.
U  Deputy Commissioner ka District, U Pallav Gopal Jha, u pynbna ban khang dam ia katei ka jaka rep sla.
Ka Assam, ka don mynta sha ka  2,77,687 ngut kiba ioh pang khlam corona, da ka jingdon jong ki  4,936 ngut kiba ioh ia katei ka khlam bad sa 46ngut kiba iap bad baroh kiba iap, ki la poi sha ka  1,531 ngut ha ka jylla.
Kiba ioh pang, ki bun bha ha Kamrup Metro, ha kaba ki don 1,353ngut.
JAIPUR: U riew niam, uba la tip, da ka  kyrteng Tapasvi Baba, ula shah ujor, ba u bat tnga jubor ia saw ngut ki kynthei.
Utei u riew niam, u don ia ka ashram, harud jong ka nongbah ha Jaipur bad ka dei ha katei ka jaka, ba ula bat bor ia kitei ki 4ngut ki kynthei bad kitei ki kynthei, ki la ujor sha ki pulit ha Bhankarota police station.
La iathuh ba kawei na ki nongtrei, jong utei u riew niam ruh, ka dei kaba donkti lang ban ailad ia u riewniam, ba un leh ia kitei ki kam bat kynthei.
Utei u riew niam, u dei uba ka kyrteng ba pura jongu, ka dei U  Yogendra Mehta bad la iathuh ba kawei na ki riewniam, kaba 45 snem ka rta, ka dei kaba ju leit sha katei ka Ashram, kaba don ha Mukundpura, wat ha shwa, ba kan ia poi kha bad hadien kata ruh, ka ju leit sha katei ka jaka lehniam.
Ha kawei ka miet, katba ka dang sah miet ha katei ka Ashram, U Baba, ula khot ia ka, sha ka kamra jongu bad ula bthah ia ka, ba kan aiti lut ialade, na ka bynta jongu bad u da ong “Nga dei U Blei.
Phi aiti lut ialade sha nga".
Hadien kata, U Baba, u ai ia ka kynja jingsma kaba la tip kum ka prasad bad hadien kata, katei ka briew, ka sdang ban king khlieh bad ka sa ioh thiah, ha ka kamra u riewniam bad hangta, u sa ioh ban bat bor ia ka.
Hadien hynriew bnai, ka sa leit biang bad hangta ruh, ula bat bor biang ia ka bad haba katei ka kynthei, ka pyneh, U Baba ula byrngem kylla, ba ka dei ban sngap jar, namar ba u don ia kiba heh ba hain, kiba iajan bad u.
Katei ka briew, ka la sngap jar hadien katei ka jingjia, tangba ialade, kam ju leit shuh sha katei ka ashram, hynrei, ka dei ha kawei ka sien, haba utei u riewniam, ula ong ia u tnga jongka, ba un leit ialam ia ka khun kynthei jongki ruh, kaba 20 snem ka rta, ba kan leit shah duwai ha u bad dei hangta, ba ka sa phla ia ka jing shisha baroh, ha u tnga jongka bad ba ka da bthah, ba um dei ban leit ialam ia katei ka khun kynthei sha utei u riew niam.
Lyngba ka jing ujor jong katei ka briew, ki la mih sa arngut kiwei pat bad kitei ruh ki la ujor sha ki pulit, halor katei ka jingshah bat bor ha utei u riew niam bad nangta, sa kawei shuh, ka kynthei, ka la ujor, ba ka ruh, ka la mad ia ka jingshah bat bor ha utei u riew niam.
Shillong: Kan don ka jing hap slap bad ka jingkhie eriong, ha kaba ka jingstet kan long hapdeng ka 30 haduh 40 Kilometre ha ka shi kynta, kan jia ha ka jylla, ha ki 4-5 sngi ban sa wan.
Ka jinghap slap, kan iai bteng, naduh ka 6tarik haduh ka 8tarik Jymmang bad ka jinghap slap, kaba kham jur, kan dei ha ka 9 bad 10tarik Jymmang.
Shillong: Kiba ioh pang corona thymmai, ki don 347 ngut mynta ka sngi.
Ka East Garo hills, ka don 10ngut kiba ioh pang bad na kitei ki kynthup ia 6ngut kiba ioh pang shit, jyrhoh bad ki high risk4ngut.
Ka East Jaintia hills, ka don 15ngut, ha kaba 12ngut ki dei kiba pang shit, jyrhoh.
Ka East Khasi hills, ka don 177ngut bad na kitei ki kynthup ia 44ngut kiba pang shit, jyrhoh.
Ki high risk, ki long 67ngut, kiba wan na bar, ki long 17ngut, nangta ka Smit, ka don 3ngut.
Ka Ribhoi, ka don 56 ngut kiba ioh pang thymmai bad ki high risk, ki don 36ngut.
Ka West Garo Hills, ka don 22ngut, ka West Jaintia Hills, ka don 11ngut.
Kiba la jem, ki long 129ngut.
Baroh kiba ioh pang, ki la poi mynta sha ka 2,351 ngut bad kiba iap ki long 193ngut.
Kiba iap corona, ki long U Munni Ruddil Ahmed (83), uba na Umsohphoh, Nongpoh, Ribhoi District bad nangta U Aroti Das (50), uba na Cheklabasti, Ichamati, East Khasi Hills.
Utei ula iap ha iing mynta ka sngi bad la lap, ba u dei uba pang corona.
Shillong: Hynnin ka sngi, ka la don ka jing shah shoh jong ki 3ngut ki briew, ha  Mawbah, ha ka jaka tep briew ki Nepali, ha ka por 5.
30 mynmiet.
La shoh ia kitei ki 3ngut, da ki 30ngut eiei, kiba deng ialade da ki mask.
La leit rah ia kiba mynsaw sha hospital.
Ki pulit, ki la shimti ia ka jingtohkit bad ki la kem ia 9ngut bad ka jing tohkit, ka dang bteng, ban kem sa ia kiwei pat.
Shillong:Hapdeng jong ka jingïai kiew sted jong ka khlam Coronavirus ne Covid 19 hapoh ka pyrthei, hapoh ka ri bad kumjuh ruh hapoh ka jylla Meghalaya baroh kawei, khamtam hapoh nongbah Shillong, kan pat kaba sngewlyngngoh ban ïohi ïa ka jingtei jingker jar shabar jong ka jaka shipai.
Katei ka jingtei la lah ban ïohi ba ka don hapoh ka Shillong Cantonment board, kaba dei ruh ka jaka ba sah ki shipai kaba don hapoh Anjali, petrol pump, Shillong.
Kiba bun na ki paidbah kiba ïaid ba ïeng na katei ka jaka, hynne ka sngi ki la pynpaw ïa ka jinglyngngoh ban ïohi ïa ka jingpynïeng da ki nar kiba ju ker ruh da ki sainar jar ban ker kum u pud u sam.
Haba peit ïa katei ka jingker lah ïohi ba la tei ne thung ïa kitei ki nar ker sainar shabar jong ka kynroh ki shipai kiba sah ha katei ka jaka.
Kat haduh ba thoh ïa kane ka khubor ym pat lah ban tip thikna la katei ka jingpynïeng ne thung ïa kitei ki nar mano ba la leh ne pyntrei.
Hynrei ki paidbah ba bun kiba ïaid na katei ka jaka ki la suba beit ba dei ka jingsdang kam pud ki shipai.
Hynrei namar ba na ka liang u nongthoh khubor um lap satia ïa kiba pyntrei ïa katei ka jingtei ha katei ka jaka, kumta ym pat lah ban kynnoh ba dei ka jingkyntur pud jong ki shipai, watla ka la don ka jingsuba sniew na ka liang kiba ïaid ba ïeng na katei ka jaka.
Kolkata: Mynta ka sngi, U V Muraleedharan, myntri khynnah ka tnat bar ri jong ka sorkar India, ula shah lun maw ha Panchkhuri jong ka West Midnapore District, jong ka West Bengal.
Na ka liang jong ka seng BJP, ka kynnoh ba katei ka jingshah lun maw jong utei u myntri, ka dei kaba la leh da ki dkhot jong ka TMC, katba ka TMC, ka kynnoh ba katei ka dei ka jing pynshit jong ki dkhot BJP, kaba la pynmih ia ka jing ia khie bitar, ha katei ka jaka.
Ka jingjia, ka dei, ha ka por ba U  Muraleedharan, u dang leit jngoh ia kiba mynsaw, na ka jingshah shoh ha ka shnong Ghatal, kaba don ha  East Midnapore.
La iathuh, ba katba U  Panchkhuri, u dang iaid lynti, ka la don ka jingshah lun maw ha ki riew paidbah bad nangta, ki la khang lynti ruh ia ka kali, kaba u don.
Uwei u ksew bad u trai jongu, ki la shah kem ha ki pulit jong ka Indore, na a daw ba ki ia iaid kai step bad pynkhein ia ki kyndon pakhang shnong.
La iathuh ba uwei u nong khaii, u la ialam kai pyngngad ia la u ksew, ha Palasia, kaba dei ka jaka kaba don ha ka thain jong ka Indore, ha Madhya Pradesh.
Ki pulit, ki lem ia utei u nong khaii bad u ksew, halor ka jing kynnoh, ba ki pynkhein ia ki kyndon pyrkhing ban iada covid.
La iathuh ba la thep phatok, ia u briew bad ia u ksew ruh, tangba ki pulit, ki kyntait ba ki la set phatok ia ki, baroh ar.
Ki riew ieid mrad, ki pyrshah jur, halor katei ka jing shah kem jong u ksew ha ki pulit.
New Delhi: Ka khlam corona, ka nang kiew stet artet bad ha ki 24 kynta ba ladep, ki don 3,980 ngut kiba iap na katei ka khlam  bad kiba iap baroh, ki la poi sha ka  2,30,168 ngut.
Kiba ioh pang thymmai, ki la poi sha ka 4.
12lak ngut ha ki 24 kynta ba ladep.
Ka khlam, ka la nang kiew stet ha Assam, West Bengal, Odisha, Bihar bad  Jharkhand bad ka tnat ka koit ka khiah ka sorkar India, ka maham, ba kane ka jingpang, ka lah ban iaid lynti, sa sha ka thain shatei mihngi jong ka India.
Ka Maharashtra, ka don 920ngut kiba iap, hynnin ka sngi bad sa  57,000 ngut kiba pang thymmai.
Ka Mumbai, ka don  3,879ngut kiba ioh pang bad sa 77ngut kiba iap bad ka Pune, ka don 9,084 ngut kiba ioh pang bad 93ngut kiba iap.
Ka Karnataka, ka don  50,000 ngut kiba ioh pang thymmai bad na kitei ki kynthup ia mar shiteng, kiba ioh pang, ha ka nongbah Bengaluru.
Ka elekshon komishon jong ka sorkar India, ka pyntip, ba ia ki elekshon shiteng samoi ha ki jylla bapher, yn buhteng shwa, na ka daw jong ka khlam covid.
Kitei ki elekshon, ki kynthup ruh ia ka 47-Rajabala bad ka  13-Mawryngkneng (ST) ha Meghalaya.
Katba kum ka kyndon  151A jong ka  Representation of the PeopleAct, 1951, ia ki jaka ba thylli, hap ban pyndap hapoh hynriew bnai, hynrei ka komishon, kaba shong jing ialang mynta ka sngi, ka la rai ban  buhteng shwa, na ka jingtrei jubor jong kane ka khlam bad ia kane yn sa rai, ynda haba ka la ibiang ia ka jinglong jingman lem bad ka jingioh jingtip, na ki jylla bapher.
“U Jisu u ong haka Nongsamaria – Ko briew to ngeit ianga, b aka por ka jia haba phin ym ia mane ia u kpa halor une u lum, lymne ha Jerusalem ‘’Ioanis 4: 21.
Ka mut aiu kane ka jingong? Ka don ka por, bad ka por ka jia ia kaei kaba u Trai Jisu u la kren.
U la kren haka nongsamaria, namar ki jiw kim ngeit.
Ki jiw ne ki Israel kim ngeit bad kim pdiang ia u Jisu kum uta u Messiah jong ki, bad kumta kim lah ruh ban pdiang iaka testament ba thymmai jong u Jisu Khrist.
Kaei kaba la jia? Hadien 38 snem eiei hadien ba uJisu u la kiew noh shabneng, ki kyntien jong u kila urlong (fulfils).
Ki jiw ki long ki briew kiba mane tang haka temple bad ym shabar ka temple ha Jerusalem.
U Trai Jisu u la iohi lypa kaei ban jia ia ka Temple ha Jerusalem bad ia ka jaidbynriew Jiw.
U ong phim iohi ia kine kiei kiei baroh? Shisha Nga ong ha phi yn ym eh noh maw halor u maw ia uban ym pynhap noh.
Mathaios 24:1-2.
Ki Jiw kimpei phang ia kane, namar ba kim ngeit, U Jisu u la kren bad kaei kaba u la kren k aka urlong ha u Snem 70 AD la pynjot noh ia ka Temple jong ki Jiw ha Jerusalem da ki shipai Roman hapoh ka Jingialam u Patsha Titus.
Naduh kane ka por hi ki Jiw ne ki Israel kimdon Temple shuh ban mane Blei ne ban ai jingknia ha u Blei.
Kumba ki la duh noh ia ka Temple, la ialam mraw artad ia ki la pynshitom bad pyniap ruh ia ki haduh Hynriew phew lak ngut ki Israel naduh u 1939 -1945 AD, hapoh ka jing synshar U Adolf Hitler.
Kumta la iehnoh ing jah ia ka Jerusalem bad ia ka Ri Israel ha kita ki snem.
Naduh kata hi ki Jiw kiba dangsah kim don Temple shuh ban mane Blei haduh mynta namar u Jisu u la kren.
Kumta, ong u Jisu, ki nongmane Blei ki ba shisha, kin mane ia u kpa (Blei) haka mynsiem bad haka ba shisha.
Ki Jiw ne Israel ki hap ban shuh doh ha ki maw kynroh ka Jerusalem, ki hap ban mane hapoh mynsiem ym shuh ha ka Temple, Naba u kpa (Blei) u wad ia kiba kum kita ban mane ia u.
Ioanis 4:23.
Ngi im ha ki sngi ba khadduh tam, u Soitan u pynthud u pynwit iaki ba ngeit ba kin mane Blei ha ki Ingmane ne Temple.
Bunsien la khang ia ki Temple ne Ingmane da ka jingwan ka khlam.
Hato kum kiba ngeit yn pep noh ka mane Blei namar bym ioh rung shuh ha ki Temple ne Ingmane? U Jisu u ong – “ki nongmane Blei kiba shisha kin mane ia u kpa haka mynsiem bad hakaba shisha, naba u kpa (Blei) u wad ia kiba kum kita ban mane ia u.
u Blei u la shah ia kine kiei kiei ban jia ha ka pyrthei.
Hato yn pep noh ka mane ia u Blei? Bun na kiba ngeit namar bym ioh shuh ban rung ingmane ki khein sting ia ka jingmane ia u Blei.
U Blei um shong ha kito ki ing ba la thaw da ka kti briew hynrei ha ka met u briew kaba long ka Temple u Mynsiem u Blei.
Ki kam ki Apostol 7:47-48.
Nakata kadaw ka por ka jia mynta ba kita kiba wad Blei kin wad naduh mynsiem kin mane haka mynsiem bad ha kaba shisha, namar u Blei u kwah ia kiba kum kita ban mane ia u.
Ioanis 4:23.
Amen.
Nongpoh: Ki la don 14 tylli ki longiing ha shnong Khweng bad 2 ki longiing ha shnong Madanrtiang ha Ri Bhoi, kiba la shah pynngat ha ka Micro-Containment Zone, ne ki jaka kiba la maham pyrshah ia ki paidbah ba kim bit ban rung ban mih ha kitei ki jaka.
Ka District Magistrate ka Ri Bhoi, ka la iathuh ba ka nongrim kaba la pynlong ia kitei ki jaka ba kin hap ha ka thup Micro-Containment Zone, ka dei hadien ba la lap ba ki don ki briew kiba la ioh ia ka jongpang Covid-19.
La maham pyrshah ia ki briew ba kim dei ban leit sha kitei kiba la pynbna Containment Zone bad ha kajuh ruh ka por la maham ia ki briew kiba don ha kitei ki iing kiba la kdew haneng, ba kim dei ban mih shabar, hynrei ki dei ban shong khop ha ki iing ki sem.
Lada don mano mano kiba leh pyrshah, kin sa ngat ha ki jingshah pynshitom kiba katkum ki kyndon Ain.
Nongpoh: Uwei u bar jylla uba sahwai ha Sajer Nongpoh, u la phetrieh noh ialade, kata hadien ba u la ioh jingtip ba u la ngat ha ka khlam COVID-19 bad kat haduh mynta ym pat tip satia ia ka jaka kaba utei u Bar jylla u don.
Utei u bar jylla, u dei uba la tip kyrteng kum u Omkar Singh, na Uttar Pradesh, ha kaba u la wan ban sahwai ha Nongpoh, namar ba u treikam bad ka Company Power Grid ha Nongpoh.
Ka jingtip kaba la iohlum, la ong ba utei u bar jylla, u la wan na Uttar Pradesh ha ka 3 tarik u Jymmang bad u la shah test ruh ha Airport ba u dang long Negative, hynrei haba u la shah test biang ha Umling Checkpoint, la pynpaw ba utei u bar jylla u la ngat na ka khlam COVID-19.
U Bah Silverster Mynsong, Rangbah shnong Nongpoh, u la iathuh ruh ba utei u bar jylla u sah wai ryngkat bad ki ar ngut ki paralok ha katei ka ingwai, hynrei haba pyrshang ban kylli na kitei ki ar ngut ki la iathuh ba shuwa ba un phet ruh na katei ka iing um shym la iathuh ei ei shaei un leit bad un phet ha kaba kane ka la buh jingeh ia ka bor shnong ban tehlakam ia utei u bar jylla.
Shuh shuh, u Bah Silvester Mynsong, u la ong ba halor kane ka jingjia na ka liang ka bor shnong ka la shim khia mardor halor kane ka jingjia bad ia kitei ki ar ngut kiba sah lang bad u ruh la phah ban leit test bad la bthah ruh ba ki hap ban set slung haduh 5 sngi katba ym pat ioh ia ka kaiphod ba la phah test COVID-19 ia ki baroh ar ngut.
Ka shnong, namarkata ka kyrpad ia ki paidbah nongshong shnong ba kim dei ban leh sting na kane ka jingpur sted kane ka khlam bad ha kajuh ka por ruh ka bor shnong ka maham ruh ia ki trai iing ba kim bit ban ai iing wai klumar ïa ki briew kiba nabar bad khamtam ha kum kane ka por ba ngi don hapdeng ka jingeh na kane ka khlam kaba la sar ha kylleng ka pyrthei.
Shillong:Ka Deputy Commissioner jong ka East Khasi Hills District, ka kren sngewkhia shibun, ha kaba ki don kiba leh bym salia ia ka jingdeng mask, lane ba ki ju deng, tang haba ki iohi, ba ki don ki briew sorkar, ha ki jaka ba ki iaid.
La ong shuh shuh, ba ki jingtap khmut kiba la suh da ki jain kynphad, kim lah satia ban iada thikna, na ka jingtrei ka khlam corona vius bad kumta, la ai jingmut, ia kito kiba mih shabar lane kiba iakren bad kiwei pat, ba ki dei ban deng, da ka surgical mask, kaba lai ply lane ka N-95 mask.
La ong, ba lada deng ia ka jing sopkhmut kaba da u kynphad, dei ban deng bad ka jingdeng kaba lai syrtap na shapoh.
La ong ruh ba ka jingdeng kaba da ka plastic lane da ka snieh lane da ki jingthain, lane kaba la shna da ki jain kiba itynnad, lane kiba suh tang shi syrtap, ka long ka bym shngain satia.
La ong shuh ba ka jingdeng ia ka jingtap khmut, da kaba tap tang ia ka tmoh, lane kaba weng noh ia ka jing tapkhmut, ha ka por ba kren, ka long ka bym dei satia ban leh.
Kito kiba iaid ba ieng, ki dei ban deng ia ki jingtap khmut wat ha iing ruh, khamtam haba ki don kiba tymmen, lane kiba pang ha iing.
Ka jingdeng tang dep, ia ki jingtap khmut, ka lah ban ailad ia ka jingnang pur jong ka khlam corona bad la ong ba kane kan long kaba yn shah pyn shitom, katba ki bor sorkar, ki sngew iahap.
NEW DELHI: Ka sorkar India, ka pynbna mynta ka sngi, ba kam don shuh ka lad ban khang, ia ka jing wan jong ka kylla kaba lai jong kane ka khlam corona ha ka Ri; tangba haduh mynta, kam nud satia, ban iathuh lypa, lano ba kan jia kane ka jingpang.
Ha ka jing iakren bad ki kotkhubor, mynta ka sngi, ki bor pyniaid jong ka tnat ka koit ka khiah, ki iathuh ba ka khlam covid, kaba jia mynta, ka long kaba khlain bor bha, ha kaba kam shym don kano kano ka jing tip lypa.
Ki jylla, kiba bun eh, kiba ioh pang corona, ki long ka  Maharashtra, Karnataka, Kerala bad ka Uttar Pradesh, kiba don palat shi lak ngut ha kawei kawei ka jylla.
Nangta ka Karnataka, Kerala, Tamil Nadu, West Bengal, Rajasthan bad ka Bihar, ki dei sa ki jylla, kiba katei ka khlam ka nang kiew bha ha kine ki sngi.
Shillong: Kum shi bynta ban lah ban teh lakam ia ka jingpursted jong ka khlam Covid-19 ha ka jylla, ka sorkar jylla ka la rai ban pynjari da ka jingkhangdam ba pura (Complete Lockdown) ha East Khasi Hills, naduh ka 8 janmiet jong ka 5tarik u jymmang haduh ka 5 baje mynstep, jong ka 10tarik u Jymmang 2021.
Haba ia kren bad ki lad pathai khubor na ka u myntri rangbah ka jylla, u  Conrad K Sangma, u la iathuh ba ka rai ban pynjari ia ka jingkhangdam (total lockdown) ha East Khasi Hills District bad kumjuh ha kiwei ki District yn pynjari da ka jingkhangdam kaba shisien shitaiew (weekend lockdown).
Ha kaba iadei bad ki Examin, ka ban sa long ha ka 6 tarik bad 7 tarik mynta u bnai ka sorkar ka la rai ban rah noh sha ka 11tarik bad ka 12tarik u jymmang 2021 bad halor kane la bynshet ha ka tnad pule puthi ban pynmih ia ka jingbthah halor lane ka bynta.
U Myntri rangbah u la ong ka jingpynkylla ia ka containment Measure, sha ka jingkhangdam ka dei na ka daw ba ki briew kiba la ioh ia kane la jingpang ki la tam ia ki  2000 ngut bad ka positivity rate ha shillong ka dei 17% bad  12% ha East Khasi Hills bad la jingdon jong ki briew ha ki Hospital ka la kot sha ka  60% ha Shillong, kumta la hap ban shim ia ki rai ki ba kham pyrkhing ban trhlakam ia kane ka khlam ha ka jylla.
Ha kaba iadei ba ka iaid ka ieng jong ki kali la khang pura, la khang ia ka leit shabar ka jylla bad la khang ban iarung ia mih na East Khasi Hills.
Baroh ki iew ba don ha East Khasi Hills kin khang lut kat ba ki la ailad ban plie tang ia ki dukan ki ba don ha ki shnong ki thaw, ia ka Home delivery services ka sorkar ka  shah ban trei kum ba julong.
Kiwei kiba ka sorkar ka shah ha kane ka por ba don ka jingkhang dam ka long ka iaid ka ieng na ka bynta ki mar rep bad ia kane la bynshet ha ka deputy commissioner ba kan pynbeit.
Ka sorkar ka shah ruh ia ki jingiathoh shong kurim ki ba la ioh jingbit lupa ha ka ba la shah tang  20 ngut ki nongshim bynta bad ka jingleit ontep   briew la shah tang  20 ngut ki briew  ha ryngkat ka jingioh jingbit na ka Deputy Commissioner.
Ha kane ka por ba pynjari ka jingkhangdam la pyllait ia ki  health services bad ka jingai Vaccination drive kan bteng kum ba ju long.
La pyllait ruh ia ki ophis trei kam ki ba kynthup ha ki Essential services bad kum juh la pynlait ia ki kali kit mar bam mardih ha ka ba ka jingai jingbit, yn sa ai da ka Deputy Commissioner, East Khasi Hills.
Barmer: Ka jingjia, kaba sngewsih shi katdei bad katei ka long, ba kawei ka kynthei briew, kaba 34 snem ka rta, ka la kynthih ialade, ha ka ding kaba thang ia u kpa jongka, uba iap na ka jingpang khlam covid 19.
Katei ka jingjia, ka dei ha Barmer jong ka jylla Rajasthan.
Katei ka briew, ka don ha ka jing shitom kaba jur, ha ka jingshah sumar ha hospital, namar ka jinging ding, ha ka met jongka.
La iathuh ba U Damodardas Sharda (73), ula khlad ha ka sngi ba ar, na ka khlam corona, hynrei ha ka por ba thang ia u, ka Chandra Sharda, kaba dei ka khun khadduh jongu, ka la kynthih ialade ha ka ding, kaba thang ia u kpa jongka.
La sei kyrkieh ia ka, na katei ka ding, hynrei, ka met jongka, ka la ing la 70 percent.
Haba don kino kino ki program jong ka Sorkar kiwei kiwei ki jaitbynriew ki wan shakhmat ban shim bad pyndep ïa la ka kamram, la ha kaba ïadei bad ki EPIC, AaDHAR, Health Card, Ration Card kumjuh ruh ha kaba dei ban ïoh ïa ki lad jingïada kum ki injection na ka bynta ki khyllung ne ka Vaccination COVID 19.
Ka sorkar ka la wanrah ïa ki Vaccination ha man la ki shnong bad ki dong.
Hynrei, ki jong ngi ki don shibun ki daw ne “excuses", don kiba ong ba ki la klet, don kiba ong ba ki bun kam palat.
Don ruh ki bym kwah ban shim ïa kane ka Vaccination.
Hadien katta ki sa pynbunkam ïa ki Rangbah Shnong.
Ko jong ngi, ïa kyndit bynriew noh.
Ngi dei kiba rit paid, namar kata ngi dei ban shim ïa baroh ki lad jingïada na ka jingpang khlam.
Kynmaw ba ha ki por kiba la leit, ka jingbun paid ne population jong ngi kam juh lah ban kiew, namar na ka por sha ka por ki longshuwa jong ngi ki la ïap na ki khlam kiba bun jait – bym don ki lad jingïada ne ki dawai ban pynkhiah kum ba ka long mynta.
Ha u snem 1918-20, ka jingpang Spanish Flu ka la jan pynduh jait ïa ngi.
I kmierad I ong ïa ngi ba ynda I la kyndit bynriew la wan thang ïa Mei jong I.
Ki mama, ki meinah meisan ki lah ïap lut baroh.
I sah khunswet.
I para jong I iba dang 5-6 bnai ruh I khlad noh namar ym don jingbam ban ai.
To ngin ïa ïoh jinghikai na ki khana pateng ka histori ne Let us learn our lessons from History.
Shillong:Hadien 40 tylli ki snem jingiaid lynti ha ka ban sam ia ka jingnang jingtip sha ki samla pule ka thaiñ, ka Tirot Sing Memorial College, Mairang ka la ïoh jingpynskhem na ka Sorkar Jylla ba ki nongtrei bad ki nonghikai kane ka College kin ïoh jingsiew noh na ka Sorkar hapoh ka People’s College Grant.
Ia kane ka jingpynskhem la aiti sha ki bor pyniaid (Governing Body) kane ka College da u Bah Lahkmen Rymbui, Myntri ka tnad Education ka Sorkar Jylla ha ka jingsakhi lang u Bah Metbah Lyngdoh, MLA ka Mairang uba dei ruh u Lamphang ka Ïing Dorbar Thawain ka Jylla Meghalaya.
Ki don kumba 22 ngut ki nonghikai kynthup u Principal ryngkat 4 ngut ki nongtrei (non-teaching staff) kane ka College ki ban ïoh noh da ka jingsiew na ka Sorkar Jylla lyngba ka PCG.
Ha kane ka sngi la ia donlang da u Bah PM Syiemlieh, President ka Governing Body, Syiem ka Hima Nongkhlaw u Bah Dr.
PR Lyngdoh, Principal, ki ophisar ka tnad pule, ki Sordar bad nongialam shnong bapher bapher, ki nonghikai, ki samla lem ki kmie ki kpa bad kiwei pat.
U Bah Metbah u la pynpaw ka jingsngew kmen halor ka jingurlong kane ka jingangnud kum ka College hi baroh kawei.
“Kane ka College ka la iaid sha khmat kumba ka long mynta bad kaba donkam ia ngi ka long ban nang kham pynjanai shuh shuh ia ka jingthmu ki longshwa manshwa kiba la sdang ia kane ka College", u la ong.
U la ong ba ka dei ka jingïohi jngai jong ki ban plie lynti ia ki samla ka Hima Nongkhlaw bad kiwei pat.
“Nalor kiwei ki jingkyrpad iarap na ka liang ka College kaba kongsan ka dei na ka bynta ki nonghikai bad principal kiba long ki rishot kiba khlaiñ ban pynlong ia ki samla ka thaiñ ban ioh ia ka jinghikai kaba paka bha", u la ong.
Da kaba kdew ba kiwei ki Sorkar Jylla ba la dep ki la pyrshang ban pynurlong ia kane hynrei kim shym la lah, u la ong, “Ngi ïoh ia u Myntri ka tnad Education (Bah Lahkmen Rymbui) uba kit khlieh bad nga la kular ban kyrshan ia u na ka bynta ki jingïohi jngai jong u na ka bynta ban saindur ia ka tnad pule ha ka rukom kaba biang".
“Kane ka dei ka jingtreikam kaba kongsan kum ki nongialam bad hap ban trei ha ka rukom ban ïoh ka jingshaniah na ki paidbah.
Ngi hap ban trei ban pynurlong ia ka jingkhmih lynti ki paidbah nongshong shnong", u la ong da kaba bynrap ba kaba donkam eh ka dei ka jingïatreilang ban pynurlong ia ka jingthmu.
U la pynpaw ruh ka jingsngewkhia ba ki samla kiba wan ki longïing ba duk ki duh lad ban bteng ia ka jingpule namar ki bai siew college.
“Donkam ban ia peit bniah ia kane ka bynta khnang ban long ka jingmyntoi ba ki samla kiba wan na ki longïing baduk kin ïoh ka lad ban ia pule lang kum kiwei pat", u la ong.
U Bah Lahkmen Rymbui u la ong ba ka Tirot Sing Memorial College ka dei kawei na ki khyndai tylli ki ba ka Sorkar ka la pynrung ha ka PCG.
“Ha ka Sorkar MDA ha ka jingialam u Conrad K Sangma kum u Myntri Rangbah ka la pynurlong ia ka jingkular kaba la khlei ha ka 4 tarik u Rymphang, 2020 lyngba ka jingialang Kynhun Myntri ban mang pisa na ka bynta ka tulop na ka bynta ki nonghikai bad nongtrei ki College", u la ong.
U la iathuh ba ka West Khasi Hills ka donbok namar ka Nongstoin College kan rung ha ka PCG.
“Ki bor pyniaid College bad ki nonghikai ki hap ban kham pynjanai na ka bynta ki samla pule.
Ngi hap ban plie lad plie lynti ia ki samla bad la ïohi ka jingshah ktah ki samla pule na ka daw ka khlam COVID-19 bad ym lah ban buria ia ka jingduh-nong", u la ong.
Na ka liang u President ka Governing Body u la ong ba kane ka College ka dei ka jingïohi jngai ki nongseng.
U la iathuh ia ka khana shaphang ka jing?aid lynti ka College bad khmih lynti ba kan nang iaid sha khmat.
“Ngi kwah ba ka College kan don sa ia ka Science stream khnang ba ki khun samla kin ïoh bteng jingpule hangne hi", u la ong.
Hadien kane, u Bah Metbah Lyngdoh, u la ialam ia u Myntri ba dei khmih ia ka tnad pule, Bah Lahkmen Rymbui ban leit jngoh ia ka St Thomas Higher Secondary School, Mairang kaba la wan ha khmat eh ha ka eksam SSLC mynta u snem.
Kum ban shu kdew ba kane ka skul ka la bat ia ka kyrdan ba nyngkong bad ba shiphew na ka thup ki 20 ngut kiba wan sha khmat eh jong ka result SSLC lyngba u Kevin Lawriniang bad ka Queen Annable Ann Basaiawmoit.
Ia u Bah Metbah bad u Bah Lahkmen la pdiang sngewbha da u Fr.
Herodest Lyngdoh, Principal ryngkat ki nonghikai ki khynnah skul.
Haba ai jingkren ki la pynpaw ka jingsngew sarong na ka bynta ka skul kaba la wan sha khmat ha ka result wat hapdeng ka jingeh na ka daw ka khlam COVID-19.
Shillong:Ki shnong ha ki thaiñ nongkyndong jong ka Ri India ki la sdang kiew sted bha ha kaba ïadei bad ki kam jngoh kai pyrthei, kawei na kitei kadei kawei ka shnong hapoh jylla Meghalaya kaba la paw ha ka map jngoh kai jong ka pyrthei bad katei kadei ka shnong Kongthong kaba la shah jied ban ïoh rung hapoh ka UNWTO (The World Tourism Organization) kum ka Shnong kaba lah duh ne ‘Best Tourism Village’ ha ryngkat bad kiwei pat ki artylli ki shnong ha India.
Ka Kongthong ka long ka shnong kaba paw khmat bha halor ki riti dustur ha kaba ka kmie ka ju khot kyrteng ïa ki khun da kaba shu pah ne siaw kum ka Sur jingrwai ha ka jaka jong ka kyrteng.
“Ka shnong Kongthong kaba don ha Meghalaya ka shnong kaba shu kynud, shu pah ne siaw haba khot kyrteng ka la shah jied ban ïoh rung hapoh ka UNWTO World Tourism Organization ‘Best Tourism Village’ ha ryngkat lang bad artylli ki shnong ka India," thoh u Myntri Rangbah ka jylla Meghalaya u Conrad K Sangma, haba pyn bynta ïa ka khubor hapoh Facebook.
Ka Kongthong, kaba dang don bun ki khlaw ki btap bad ka jingitynnad ka sawdong sawkun, la ju ïalap khana pateng halor ka jinglong kyrpang ka riti dustur kaba la ju khot ka ‘Jingrwai Iawbei’ ha kaba ka kmie ka ju ai ne thaw ka jingrwai Ïawbei ban ai kyrteng khun hapoh ka shi taïew ba la kha ïa I khun, kaba kylla long pat ka kyrteng jong u ne ka ha ka jaka jong ka jingbuh kyrteng.
Ka kmie ka hap ban thaw ïa ka kyrteng ka ban long ïapher na kiwei kiba lah dep don lypa jong kiwei pat,khnang ban pynthikna ba ka jingithuh jong ki khun kan dei ban long pher ne kyrpang.
La ju tip bad ïathuh ba ki briew jong katei ka shnong ki ki ïakren khana lyngba ki sur kynud jingrwai ne ba shu pah ne siaw.
Nalor ka Kongthong, kiwei pat ki Shnong hapoh ri India kiba la ïoh jingithuh kidei ka Pochampally jong ka Telangana bad Ladhpura Khas kaba ha Madhya Pradesh.
Lah ban ong ba ka Khat-ar-shnong, kaba ha East Khasi Hills distrik, Meghalaya ka don bun kiwei pat ki Shnong ha kaba ki nongshong shnong ki khun iwei ïa iwei pat da kaba kynud ne pah bad ïakren da kaba shu siaw, nalor jong ka Shnong Kongthong.
Ha Khat-ar-shnong la ïathuh ruh ba yn shem ïa ka jingkieng jri ne living root bridge kaba heh bha kaba la tip kyrteng da ka Jingkieng Myor bad hapoh ka Khat-ar-shnong kidon kiwei pat ki Shnong kum ka Mawrah viewpoint, ka Khrang, ka Dewlieh nalor kiwei pat, kumba la paw hapoh ka Meghalaya Tourism Site.
New Delhi:Ka sorkar India, myn hynnin ka sngi, ka kren shai ba kam don kano kano ka kynhun jong ki stad saian, kaba batai ba ka jingplie ia ki skul, ka iaid ryngkat bad ka jing ai injek ban iada na ka jingpang khlam covid, hynrei, la ong shuh pat ba ka jing ai injek ia ki nonghikai, ki nongtrei ha ki skul bad ki kmie ki kpa, ka dei kaba donkam bha.
Ha ka jingiakren bad ki kotkhubor, U VK Paul, uba dei u dkhot jong ka NITI Aayog, u ong ka jing iakren, na ka bynta ban ai dawa iada corona ia ki khynnah, ka dei kaba ka jing iakren ka dang iaid shakhmat bad haduh mynta, ki don tang khyndiat ngut eh ki Ri, kiba la ai injek iada covid ia ki khynnah.
Kaba kham donkam ka long ka jingdon ki kamra, kiba ioh lyer ban ring bad pynhiar mynsiem, ki jaka shong kiba biang, ka jing ia jngai ki jaka shong bad ka jingdeng mask bad kiwei de ki kyndon kiba donkam ban plie ia ki skul, ong U Paul.
U Paul, u ong shuh shuh ba ka Word Health Organisation (WHO), kam shym la ai jingmut, ban ai injekshon shwa ia ki khynnah bad kaba pyni ruh ia ki jing shisha, kiba iada na ka jingbun kiba iap bad nangta sa ka jingbun kiba lah ban ia bit ia katei ka jingpang.
La ong shuh shuh ba ka India, kum ka Ri, ka dang wad ia ki lad kiba iahap, katba kum ka jingstad saian, ban wad ia ki lad jing sumar, na bynta ki khynnah.
La iathuh ruh ba ka dawai cydus, ka dei ka dawai, kaba la ai jingbit, ba yn lah ban ai injek ia ki khynnah ha ka Ri.
Shillong:Ka shnong Mawkynrang ka shnong kaba jngai kum ba 10 km na ka shnong Nongkhlaw kaba hap hapoh ka Mawthadraishan constituency, ka dei, kaba la mad jing eh da ki bun snem namar ka jing sniew palat ka surok kaba la wanrah jing eh shibun, ym tang ia ki nongshong shnong kane ka shnong hynrei ia ki wei pat ki marjan shnong ki ba pyndon kam iaka ka surok.
Ka jingbym don ia ki surok kiba paka ha kine ki shnong ka la ktah iaka leit ka wan, ka khaii pateng jong ki ne ki shnong namar ka jing bym long shuh ban iaid ki kali na kane ka surok khyndew kaba la lang da ka ktieh ha shi lynter.
Haba ki nongshong shnong ha kane ka thain ki donkam ban ban leit sha sor ki hap ban shong da ki trok free wheel, namar ki kali rit kim lah ban iaid na kine ki surok namar ka jingsniew palat ka surok bun na ki kali ki sniew shiteng lynti bad bun ruh ki ba sahkut ha kane ka ktieh da ki bun kynta.
Kane ka dei ka bynta, kaei kaba U Blei U kwah ia ngi ban wad ia U katba ka por ka dang don ia ngi ban phai sha U Blei.
Ka dang don ka lynti jingkyrmen ia kiba la duh jingkyrmen wat lada ngi sngew ba ngi la duh jingkyrmen ha ka jingim jong ngi.
Haba ngi iakren ia kane ka bynta, ka long ka jingkhot ka jong U Blei ia ngi ban wad, ban wan hajan jong U.
“Wad phi ia U Trai katba dang lah ban shem ia U, to kyrpad ia U katba u dang hajan" (Isaiah 55:6).
“Naba kumne u ong U Trai ha ka iing Israel, To wad ia nga, te phin im.
To wad ia U Trai, te phin im: ioh ba un mih noh kum ka ding ha ka iing U Joseph, bad ba kan bam duh noh bad ba yn ym don ban pynlip ia ka, ha Bethel (Amos 5:4,6).
Kine ki artylli ki dei ki jingkren jong kine ki Nongiathuhlypa jong U Blei ha kito ki por bad ki dang iaikren ia ngi haduh kine ki sngi kiba mynta.
U Jisu Khrist ruh u kren ba lada ngi wad, ngin shem.
Haba ngi wad, ka long kumba ngi tied ia ka jingkhang khnang ban ioh ban plie bad shem ia kaei ka jingdonkam jong ngi.
Haba ngi wad, ka long ruh ba ngi wan hajan jong U bad ka pynlong ia ngi ba ngin pynkhuid bha ialade da ki dohnud kiba khuid bad khlem arsap hakhmat jong U Blei “To pan, te yn sa ai ha phi: to wad, te phin sa shem: to tied, te yn sa plie ia phi" (Mathaios 7:7).
“Nga ruh nga ong ha phi.
To pan, te yn sa ai ha phi: to wad, phin sa shem ruh: to tied, te yn sa plie ia phi" (Loukas 11:9).
“To wan hajan ia U Blei, te Un wan hajan ia phi, To thet noh ia la ki kti, ko phi kiha pop, bad to pynkhuid noh ia la ki dohnud, ko phi kiba synrop mynsiem" (Jakob 4:8)Lok baieid ha U Trai Jisu, to ngin nym ialehkai ia la ka jong ka jingim.
Ngi im tang shisien ha kane ka pyrthei bad to ngin ialeh tyngeh ban jan sha U Blei ha ki por kiba eh ne kiba suk, ki por kiba shitom ne jynjar, ki por kiba sngewsih ne kmen, ki por kiba khuslai ne kut lad kiba ngi iakynduh ha ka jingim jong ngi kum ki briew khnang ba ngin ioh ia ka jingim bymjukut kaba dang tyrwa lyngba U Jisu Khrist haduh mynta mynne.
Ka por jong ka jingaiei ka dang iai khot ia ngi ban wan hajan jong U lyngba ka jingkren bad ka jingpynkynduh U Mynsiem Bakhuid.
U Blei Un Kyrkhu ia ngi lang baroh bad na ka bynta ka burom jong U, Amen.
Shillong:Hadien ba u President bathymmai jong ka seng Congress jong ka jylla Meghalaya, kata u Bah Vincent H Pala, u la ong ba ka thong kaba ha khmat eh ka long ban tan biang ia ki nongialam barim ka seng Congress, kiba la mih noh na ka seng ban wan pynkhlaiñ biang pat sa shisien ia ka seng na ka bynta ban pynkhreh ia ka elekshon MLA sha ka ïing dorbar thawaiñ jong ka jylla ka ban sa long ha u snem 2023.
Ha kaba iadei bad kane, na ka liang u Bah Sniawbhalang Dhar u ba long uwei na ki nongialam hapoh ka seng Nationalist People’s Party(NPP) bad ha kajuh ka por u ba dei u Myntri ka Sorkar Jylla u la ong ba ki la don kumba san ngut eiei ki MLA jong ka seng Congress kiba la pynpaw ia ka jingthrang jong ki ban wan pyniasnoh ialade bad ka seng NPP.
Haba kren sha ki katto katne ki lad pathai khubor, u Bah Sniawbhalang Dhar, u la ong ba ba long sa katba long ruh un nym leit phai shuh sha ka seng barim jong u kata ka Congress, hynrei ka thong jong u ka long ban tan kylla ia ki MLA jong ka seng Congress ban wan pyniasnoh sha ka seng NPP bad u la ong ruh ba ka NPP kan sa wan biang ha ka bor ha u snem 2023.
Nongpoh: Mynta ka sngi ki nongialam ha ryngkat ki dkhot ka KSU North Khasi Hills District, kiba don ha ki jaka bapher bapher ha Ri Bhoi, ki la leit ban pynieng Signboard ha kiba bun ki jaka khappud kiba don ha Ri Bhoi.
Katei ka jingleit pynieng Signboard da ki KSU bad khatam eh sha kito ki shnong khappud, ka long ban pynpei ia ki shkor ba kyllut ka sorkar, namar ka jingshim sting halor ki mat jingdawa ka Jaidbynriew.
Ki dkhot ka KSU ha Ri Bhoi Sepngi, kaba la ialam da u Samla Receive Pator, ki la leit ban pynieng ia ki Signboard ha ki katto katne bynta jong ki shnong khappud ka Meghalaya-Assam, kiba don ha ka thain Balakhwa.
Ki KSU 20Mer Circle, kaba la ialam da u Samla Khrawbok Sylliang, ha ryngkat ka jingdon u Bah Lambok Rymbai, General Secretary ka KSU ha Ri Bhoi, ki la pynieng ha surokbah NH-6 kaba don hajan ka Entry Point Umling.
Katba ki KSU Northern Border Area, kaba la ialam da u Samla Alexius Narleng, ki la pynieng ia ki Signboard ha kiba bun ki bynta jong ka surok Guwahati-Shillong bad kaba hap hapoh ka Raid Marwet, Ri Bhoi District.
Katei ka jingleit pynieng Signboard da ki dkhot ka KSU ha kiba bun jaka ha Ri Bhoi bad khamtam eh ha kito ki shnong khappud, ka long kum shibynta ka jingiai bteng halor ki jingiakhih na ka bynta ban iai dawa pyntreikam noh ia ka ILP, ban pynbeit ia u pud u sam, ka jingdawa pynrung ia ka ktien Khasi ha ka khyrnit ba phra bad ban pyntreikam kloi noh ia ka MRSSA, kaba la pynlong Ain naduh u snem 2016.
Ka KSU North Khasi Hills District unit, ka buh shibun ki jingkylli na ka sorkar, kita kiba kynthup ba haduh lano ba ka sorkar India kan pyntreikam ia ka ILP ha Meghalaya? Bad sa katno snem yn pule yn bishar sah ia ka Resolution ILP?Ka la buh jingkylli ruh ia ka sorkar MDA, ba shano la jah ka jingpyntrei ia ka MRSSA, kaba la dep ban pynlong Ain naduh u snem 2016.
Ki la pynpaw ruh ba ka ktien Khasi ka shonghok shong nongrim ban ruh ha ka khyrnit ba phra jong ka Constitution ka ri India, ha kaba ki la dawa ia ka sorkar ba ka dei ban shimkhia halor katei ka mat bad ka dei beit ban urlong.
Haba iadei bad u pud u sam, ka KSU ka la pynpaw ba shi inshi ruh ki jaka jong ka jaitbynriew, kim dei ban leit sha Assam bad kiba la dawa na ka sorkar ba ka dei ban pynkloi ha ka ban pynbeit ia u pud u sam, hynrei yn nai bynda ne ban leit lilam ia ka khyndew sha Assam.
Ka KSU, ka la phah ia ka kyrwoh ka baroh ki nongmihkhmat, ba ki dei ban peit bad pyndep la ka kamram na ka bynta ka bha ka miat jong ka Jaidbynriew, hynrei haba ki la long kum kita ki nongmihkhmat, kim dei ban shu sngap lane shu kmen tohhoh, pynban ki dei ban iasaid na bynta ban bha ka pateng ban wan.
Katno ka dor u briew? Kane ka long ka jingkylli kaba khraw ha kine ki sngi shaphang ka dor u briew bad ka jingim briew.
Ha kine ki sngi ngi iohi kumba ka jingim briew kam don dor eiei, khamrem dor u mrad pynban, ka im ka iap uno uno u briew I kumba u briew um don dor eiei, kumba ong ki ba ong, iap dep, im rep.
ka mut lada u briew u iap u la dep (finished) hynrei lada u dang im u hap ban rep ban trei ban ktah hangne ha pyrthei.
I kumba u briew ruh u hap ha ka kyrdan mrad? Kane ka long kaei kaei kaba bakla shaphang u briew.
U briew u don ka dor kaba rem, (uno uno u briew) ka dor briew kamdei ka dor mrad.
Ka dor briew kamdei tang da ki spah ki hajar ne phew hajar bad kumta ter ter.
Ka dor briew ka long kaba rem tam na ki jingthaw jong u Blei hangne ha pyrthei.
Hynrei kaba sngewsih ka long la niew ia ka dor u briew kaba poh dor tam ha kine ki sngi, bad kata ka jingshisha ka paw tyngkreng.
Don ki khep kiba u briew dalade ialade, um sngewthuh ia ka dor ka jingim jong u da kaba pynjot noh ialade ha ki bun ki jingkwah brai ka jingim, khamtam lei haba u briew u poi ha ka kut lad ka jingim u kloi ban shim noh iala ka jingim (suicide).
Balei? Namar um sngewthuh iala ka dor ka jingim briew jong u hangne ha sla pyrthei.
Sa kawei pat u briew ia la u para briew umdon jingsngew synei shuh para briew, namar ka jingiatiplem (conscience) ka la sdang ban duh noh namar ba la tap ka ieit tang ialade.
Biang ka jong nga, kiwei mat iadep shato.
U briew, um dei u mrad ba ngi ioh ban leh katba mon.
Mynta lei wat u mrad ruh ymioh ban leh mon u don la ka dor ha kane ka pyrthei.
Balei ka long kumta? Dei namar ba u Blei u la kren kein, ba u briew u don la ka dor bad u ba kordor tam na ki jingthaw u Blei baroh.
Ka dor u briew ka long kaba rem katta kata, kampher la u iong u lieh u saw u stem, long niam aiu ruh, u Blei um peit ia kata hynrei ia ka mynsiem u briew kaba iajan bad u Blei.
U Blei u khlem wan sha ka pyrthei ban pynrem ia u briew, hynrei ban pynim bad ai jingim ia u.
Ioanis 3:17.
Namar u Blei um khmih kumba khmih ma ngi ki briew.
1 samuel 16:7.
Kumta, u briew u don ka dor kaba rem ha khmat u Blei, bad u Blei u ong kumne – “Ngan pynkham kordor ia u briew ban ia ka ksiar ba la phrang, ia u briew kein  ban ia ka ksiar ba nylla ka ophir.
Isaiah 13:12.
Kumta ka long kaba shyrkhei lada u briew un pynjot ialade, u Blei un pynjot ia u.
lada uno uno u pynjot ia u para briew, ka jingbitar u Blei kam lap ia u.
Genesis 1:15/ 1Korinrth 3:17.
Kumta ia kaei kaba u Blei u la kren hangne, un leh ruh kumta.
Isaiah 46:11.
Ka ktien  u Blei ka ong shaphang u briew kumne – “Namar la thied ia phi (ia ubriew) da ka dorbah (da ka snam): Te namar kata to pyndon burom ia u Blei ha ka met bad mynsiem jong phi, kiba long ki jong u Blei.
1 Korinth 6:20.
La thied ia u briew da u Blei na ki kti u soitan.
U Blei u la siew ia u soitan da ka dor k a snam u khun jong u (U Jisu khrist) namar u Blei u niewkor eh ia u BRIEW.
Haduh ba u hap ban siew da ka bor bah ka snam u  Jisu Khrist u khun  u Blei.
Balei u Blei u leh haduh katne? Dei namar ba u ieit eh ia u briew.
Ioanis 3:16 kumta u briew u long u ba kordor u ba remdor ha khmat u Blei.
Ka dor briew kamdei ka batad hei ho kynmaw ka dor ka jingim briew ka long kaba rem.
Ka mynsiem briew kaba kordor.
Wat lehkai ia la ka jingim u briew u don la ka dor kaba ymlah ban siew lait noh tang u Blei hi marwei.
Namar kata ko BRIEW to pyndon burom ia u Blei ha ki met ki mynsiem jong phi.
1 Korinth 6:20.
Amen.
Shillong: Ki pulit jong ka  ANTF East Khasi Hills, ha ryngkat bad ki pulit ka  Rynjah P.
S  ha ryngkat bad ki nongshong shnong jong katei ka shnong, ki la leit talasi, ia kawei ka iing jong kawei ka nongkhaii mar tuh, ha Lapalang bad ki la ioh kurup ia  8.
471 kilo ki Yaba tablet, ha kaba la khein dor, ba ki shongdor T.
1.
8klur, ha ka dor iew bad la iathuh ba kitei ki tablet, ki dei kiba wan na Myanmar bad kiba dei ban khaii sha Bangladesh.
La iathuh, ba ki don sa arngut kiwei pat kiba suba, ba ki don kti ha katei ka kam, ki la shah kem lang bad ka jing tohkit, ka la iaid katba kum ka  Narcotics Drugs and Psychotropic Substances Act, 1985.
Shillong: Kiba ioh pang covid mynta ka sngi, ki kiew shi katdei ha West Jaintia hills, ha kaba ki don 82ngut kiba ioh pang.
Na kitei ki kynthup ia 49ngut tang ha District Jail, nangta 4ngut ki health worker, 2ngut ha Iawmusiang, 8ngut ki pulit, 5ngut ha Salini Colony bad 3ngut ha Tpep Pale.
Agartala: Ka jing ia shoh hapdeng ki dkhot jong ka CPIM bad ka seng BJP, ka la pyn mynsaw ia 60ngut ki briew, ha ki bynta bapher jong ka Jylla.
Na ka liang jong ka seng BJP, ka dang pynlong ia ka jing iaid paidbah, ha kine ki sngi, kaba ki khot “Dhikkar Rally" bad la iathuh ba ka la don shwa ka jing shah ktah kti ki dkhot ka BJP, ha ka jing iaid paidbah, ba la ialam da U Manik Sarkar, myntri rangbah barim ka Tripura ha Sonamura sub-division.
La pyni paidbah ia katei ka video, ba u la shah shoh uwei u dkhot jong ka seng BJP bad kata ka la pynkhie bitar ia ki dkhot jong ka seng BJP, ha kaba ki la leit thang ia ka ophis jong ka seng CPIM ha Bishalgarh, Sepahijala district.
Mynta ka por janmiet, ka jing ia kynad, ka nang jur, ha kaba la don ka jingthang ia kiba bun ki kali bad kumjuh ia ka ophis heh duh jong katei ka seng bad nangta ki la thang ia shibun ki kali, kiba pynieng ha phyllaw.
Mynta ka step, ka la don ruh ka jingleit thang bad leit pynjulor ia ka ophis jong ka Pratibadi Kalam, ka kotkhubor kaba na Agartala, ha kaba la pynjulor bad thang ia ki kali bad kumjuh ia ki thuk thuk kiba pynieng ha katei ka jaka.
U nongialam ka Left Front, U Bijan Dhar, u iathuh ba ki don bun bah ki ophis ka CPIM, kiba la shah pynjulor bad shah thang ha katei ka jylla, kynthup ruh ia kaba don ha Agartala, ha kaba la pynjulor da ki nong kyrshan ka seng BJP.
Shillong: Kiba ioh pang covid mynta ka sngi, ki don 218 ngut bad kiba jem na ka jingpang, ki don 134ngut.
Kiba iap, ki don 2ngut, ha kaba uwei u dei uba la dep injek bad uwei uba khlem pat dep injek satia.
Baro kiba dang don ia ka jingpang covid, ki long 1,970ngut bad kiba iap, ki long 1,339ngut.
Ha East Khasi hills, ki don 65ngut kiba ioh pang, katba ka West Jaintia hills, ka kiew bha, da ka jingdon ki 82ngut kiba ioh pang thymmai.
Ki ehrang Taliban, ki la kurup noh mynta ka sngi, ia iing jong ka sorkar Norway, kaba don ha Kabul.
Mar ia ioh rung ha katei ka iing sorkar, ki ehrang Taliban, kiba kieng atiar bha, ki la lynthaw bad pyn julor lut khait ia ki bitor wain bad nangta ia ki kot pule kiba don ha katei ka iing sorkar.
U nongmihkhmat ka Sorkar Norway, uba don ha Iran, U  Sigvald Hauge, u thoh ha ka tweet jongu, da kaba ong “Ki Taliban, ki la kurup ia ka iing jong ka sorkar Norway ha Kabul bad ki ong, ba kin sa pynphai pat sha ngi kham hadien.
Hynrei ka kam kaba nyngkong eh jongki, ka long, ha kaba ki la lynthaw lut ia ki bitor wain bad ki la tar lut khait ia ki kot pule jong ki khynnah.
Ki suloi ki kham duna na ka jingma" ula ong.
Kham mynshwa ki Taliban, ki ong ba kin nym pynthut satia ia ki ophis jong ki Ri bapher, kiba don ha ka nongbah Kabul.
Shillong:Hadien ba u Bah RG Lyngdoh u ba dei u MLA barim ka seng Congress u la rai ban wanphai biang sha ka saiñ pyrthei bad ban pyniasoh biang ialade bad ka seng Congress, u la ong, ba um da iahap jingmut ban iakren bad ka seng Hynniewtrep National Liberation Council(HNLC), namar lada iakren bad ki seng kata ka mut kito ki briew hapoh ka seng kim bah khlieh bad kim kitkhlieh bad u la ong ba haba peit ha Assam ba don ka seng ULFA, haba la iakren iasuk bad katei ka seng ULFA, hynrei la mih pynban sa ka SULFA bad kane ka dang pynkulmar shuh shuh.
U la ong ruh ba haba peit ia ka seng ANVC hapoh Garo Hills bad la iakren bad ka seng ANVC, hynrei la mih pynban sa ka Surrendered ANVC bad kane ruh ka dang pynklumar shuh shuh.
U Bah RG Lyngdoh u la ong ba ki dkhot ka seng kim shym ia don ka jingkitkhlieh bad na kata ka daw u la ong ba ha ki por mynshwa ruh por ba iakren bad ka seng HNLC la iakren para marwei kiba la wan shimet shimet kum ki riewshimet.
U Bah RG Lyngdoh u la ong ba ki don ki mukotduma kiba sahkut hap ban iaid shwa ban pyndep bad ka aiñ kan iaid katkum ka lynti jong ka.
Shuh shuh u Bah RG Lyngdoh u la ong “Ngim ong ia kiwei pat ki para samla ba lada ki kwah jingiarap na ka sorkar ki hap ban leit kieng atiar shwa ba kin sa ioh ka jingiarap".
Don kum MA fi ba ka seng congress jng fi baroh ha ri india dei ban rah suloi.
Balei fi mut ngi tip shaphang ka Pune Pack 1933.
Ngi ruh ngi pule ba liet skul kum maphi.
Ka  Nusrat Jahan, MP jong ka seng TMC, ka la mih pyrthei hynnin ka sngi, ka 8tarik Nailur, hadien ba ka la ioh ia u khun shynrang, ha ka 26tarik Nailar 2021.
Hynnin ka sngi, ki nongthoh khubor, ki la kylli ruh ba lano, kan pyni paidbah ia u khun jongka bad halor katei ka jing kylli, ka Nusrat, ka jubab “Kata phi hap kylli ia u kpa jongu bad um shym la shah satia iano iano ruh ban leit peit ia u haduh mynta".
Ka Nusrat Jahan, ka leit sah ha  Neotia Hospital ha Kolkata, ha ka 25tarik Nailar 2021, ha kaba la iathuh paidbah da U  Yash Dasgupta, uba dei u aktor jong ki phlim Bengalee, ha kaba ula pyn thikna ruh ba ka Nusrat, ka la ioh ia u khun shynrang, ha ka 26tarik Nailar 2021 bad ba ka kmie bad u khyllung, ki ia koit ia khiah bha.
Shillong:U Conrad K Sangma, myntri rangbah ka jylla, u la ong ba na ka liang ka sorkar Meghalaya Democratic Alliance (MDA) kan pynthikna ba kan pynrem ia ka jing tyrwa bym shaniah shuh, ka ban wan rah da ka seng Congress, ka liang pyrshah ha iing dorbar jylla, pyrshah ia u Lamphang ka ing dorbar u bah Metbah Lyngdoh.
Ha kaba ia kren bad ki lad pathai khubor, na ka liang u Myntri rangbah ka jylla u Conrad K Sangma, u la ong ba ka jingpyrshang jongki hi kan long ban pynrem ia kane ka jingwan rah ia ka jingbym shaniah pyrshah ia u lamphrang ka ingdorbar bad na ka liang ki seng sain pyrthei ki ba don ha ka sorkar MDA ki long ki ba iatylli bad kin sa pynrem ia ka ne hapoh ka ingdorbar.
U Sangma u la iathuh ba myn hynnin ka sngi, la pynlong ia ka jingialang jong ka MDA kum shi bynta ban ia syllok halor ki mat ki ban iakren ha ka dorbar synrai ka ban sa sdang ha ka 10 tarik mynta u bnai.
U Sangma, u la iathuh ruh ba ka la don ka jingiakren halor ka jinglong jingman jong ka shong suk shong sain ha ka jylla halor ka mat ba la wan rah da ka liang pyrshah halor ban weng noh ia u Lamphrang, halor ka khyrnit ba hynriew bad kiwei kiwei.
Shillong:Hadien 13 snem kynthih ba um don shuh ha ka seng saiñ pyrthei, ha kane ka kynti kaba mynta, u Bah RG Lyngdoh u ba dei u nongialam barim ka seng Congress bad u ba la bat teng ruh kum u Myntri ka tnad kam pohïing ka jylla, u la rai ban wanphai biang sha ka saiñ pyrthei bad ban pyniasoh biang ialade bad ka seng Congress.
U Bah RG Lyngdoh u la ong kaba la pynlong ia u ban wanphai biang sha ka politik ka long hadien ba ki la katto katne ngut ki riew rangbah bad ki riew shemphang jong ka jylla kiba la pynbor ia u ban phai biang sha ka politik.
Haba kren sha ki lad pathai khubor ha ka sngi Balang kata ka 8 tarik u bnai Nailur 2021, u Bah RG Lyngdoh u la ong,"Haba nga la iohi ia ka jinglong jingman jong ka jylla ha baroh ki liang, kiba bun ki briew ki khuslai ia ka ban sa wan kumta ka la pynlong ia ki ba kin wan ban iakren bad nga bad baroh ki don ia kajuh ka jingsngew".
U Bah RG Lyngdoh u la ong ruh ba u President bathymmai ka seng Congress ka jylla kata u Bah Vincent H Pala u la iawer ia u ban wanphai biang sha ka politik bad sha ka seng Congress.
Haba kylli ia u Bah RG Lyngdoh la ka seng Congress ka don jingkyrmen ne em ban jop ia ka elekshon ha u 2023, u Bah RG Lyngdoh u la ong ba u don ka jingkyrmen ba kan jop bad u la rai ruh ba un ai kti lang ha baroh ki liang.
U Bah RG Lyngdoh u la ong, “Ka jingiapher mynta ka long ba une u President bathymmai jong ka seng u dei u nongialehkai u ba ju kwah ban iasyllok shwa bad ban wanrah lem ban long kawei kaba long kaei kaei kaba sngewtynnad.
Lehse kane ka dei kaba khlem don mynshwa ha ki por ba la leit noh bad kane kan wanrah ia ka jingbha".
U Bah RG u la ong ruh ba u la shim ka sienjam kumno ban pyniatylli ia ki seng riewlum ba kin ieng ha kawei ka lama hynrei u la ong ba u la lap ba ka long kaba eh haduh katta katta ban pyniatylli ia ki kumta u hap ban phai beit sha ka seng Congress.
U Bah RG Lyngdoh u la ong, “Nga la dep ban iakren bad ki seng riewlum hynrei nga lap ba ki dang im bun pynban ha ki por ba la dep.
Nga artatien ia ka jinglah ka jong ki ban wanrah bad nga suk shibun bad ka seng Congress".
Shuh shuh u Bah RG Lyngdoh u la ong ba u khlem wan sha ka seng saiñ pyrthei na ka bynta ban khwan bor ne ban paw pyrthei hynrei ban rung hapoh ka kynhun kaba lah ban ai ia ka jingdonkam kaba ki paidbah ki donkam.
Haba kylli ia u Bah RG Lyngdoh balei u khlem jied ban rung sha ka National People’s Party (NPP), u la ong namar ba ka seng NPP ka la ialam ia ka jylla ha ka lynti kaba bakla bad um treh ban rung sha ka seng BJP, ka long namar um sngewiahap bad ki mat treikam jong katei ka seng.
U Bah RG Lyngdoh u la ong ruh ba mynta u dang rung shwa ha ka seng Congress bad ia ka jingiakhun ilekshon un sa iakren pat kham hadien.
Shillong:Wat la ka don ka jingkyrshan ka ba jur ia ka jingdawa ban weng kam shipor ia ki heh pulit ki ba don kti ban siat iap ia u bah Cheristfield Thangkhiew, ha ka 13 tarik u Nailur ka la pur ha kylleng ka Ri khasi Jaintia; na ka liang u Myntri rangbah ka jylla u Conrad K Sangma u dang iai ban ba ka sorkar kan ym lah ban weng kam ia ki pulit, khlem da pynlong ia ka jingtohkit kaba pura.
Haba ia kren bad ki lad pathai khubor, na ka liang u Myntri rangbah ka jylla u Conrad K Sangma, u la ong ba naduh ka sngi ba nyngkong, u la iathuh ba na ka liang ka sorkar ka la dep ban thung ia ka jingtohkit kaba la iaid shakhmat mynta bad yn hap ap shuwa ia ka kaiphot ka ba la lap da kane ka jingtohkit.
U Sangma u la ong “Kan ym long kaba biang, na ka bynta ka sorkar ba kan shim ia kano kano ka rai ban weng kam shipor ia ki heh pulit khlem da pynlong ia ka jingtohkit ka ba pura ban lap mano ba don kti ha ka ne ka jingjia kumta kam long ka suk ia ngi".
“Ban shu kynnoh mano ba donkti khlem kano kano ka jingtohkit kaba pura ka long ka bym suk na ka bynta ka sorkar bad dei na ka ne ka daw ba ngi la thung ia kane ka jingtohkit ban sei madan mano ba don kti ha kane ka jingjia" u la bynrap.
Na ka liang u myntri ranggbah u la kyntu ia ki kynhun ki ba dawa ban weng kam ia ki heh pulit ba ki dei ban iai shah bad ba kin ap haduh da dep ka jingtohkit.
U Sangma, u la ong ruh ba na ka liang u Myntri kam pohing u bah Lahkmen Rymbui bad kunjuh na ka liang jong ka sorkar kan sa pynthikna ba kan sa shim ia kano kano ka rai pyrshah ia kine ki briew ki ba don kti, katkum ka jingmih na ka kane ka jingtohkit.
U Babu Will ia uba la khot ieid ruh kum u Kongor Will u la khlad noh ha ka 9 tarik u September 1971.
Mynta la dap 50 snem pura.
U la long u riew ieid Ri bad u riewkhraw jong ka jaitbynriew jong ngi ha ki babun ki liang.
La kha ia u ha ka snem 1878.
U la don sa uwei u para jong u uba kyrteng u David Roy.
La kha ia u ha Laban, Shillong ha ka 23 tarik u December 1884.
I kmie jong ki I dei I Kong Ila-in-shab Phanwar, iba dei I nong Mairang.
Ila pynheh pynsan iala ki khun ha Laban, tad haduh kin da kynriah sah noh sha Mawkhar.
Nyngkong I Babu Will I la leit skul ha Laban.
I Babu Will ynda I la san la rangbah ila leit rung trei sha ka kam Ophis Sorkar, hikai skul, bad I la trei de ia ki kam Balang.
U la aiti ruh met bad mynsiem ia ki kam paidbah.
U para jong U kata u bah David Roy ula trei kam sorkar kum u Ophisar Extra Assistance Commissioner ha ka Ophis u Deputy Commisioner United Khasi & Jaintia Hills.
Hapdeng ki snem 1936 haduh 1946 u la bat ia ka kam kum u Dewan ne u Administrative Ophisar ha ka Hima Mylliem, Hima Mawphlang bad Hima Sohra.
U la long u nongthoh kot uba pawnam, u la long de u dkhot ka M.
B.
E.
ne u member jong ka British Empire.
U Babu Will ula pass ia ka Examine “Minor" ne class VI ne ha ka snem 1895.
Kiwei ki khynnah ba ia pass lang bad I ha katei ka por, ki long U Babu Mondon Bareh bah Satonmen Blah kong Dwelsimon bad ki kong Sanimon iba dei I kmie jong I kong Aida Lyngwa.
Hadien kata, I Babu Will I la leit skul noh ha Shillong Govt.
High School.
Ha kata ka por, u Head Master jong katei ka skul u dei u Sahep Credic (Rev.
J.
C.
Evans).
I Babu Will I la pass ia ka “Entrance" examination (Matric ne H.
S.
L.
C.
mynta) ha ka snem 1898.
La ialeh 5 ngut ki khynnah khasi ha katei ka por, hynrei dei tang I Babu Will napdeng jong ki iba la pass.
Ki khynnah ba ialeh entrance ha kito ki por ki hap ruh ban shim sa kawei ka subject napdeng ki ktien Arabic, Greek, Sanskrit bad Latin.
I Babu Will I la shim Subject da ka ktien Latin.
Nangta pat I Babu Will I la hiar sha Calcutta.
I la leit rung pule ha ka Free Church Institute Duff College.
I la pule tang shipor bad I la hap wanphai noh sha Shillong.
I Babu Will I la long uba donbok ha ki sngi ka jinglong khynnah jong u.
Namar ba 20 snem mynshua ym pat ju don High School Shillong.
Toi, ia ka Nongbah Shillong la pynlong ka Head Quarters ne ka Nongbah ka Assam naduh ka snem 1874 A.
D.
Hynrei ka Sorkar Assam kam shym la thaw ia ka High School na ka bynta ka jingmyntoi ki Samla shong School kiba pule shalor ha Shillong.
Te U Babu Jeebon Roy jait Mairom u la sngewkhia jingmut ia ka lawei jong ki khynnah skul.
Te, U la sei na ka pla lajong haduh Rs.
700.
00 (Hynniew Spah Tyngka).
U la seng ia ka Private Proceeding High School ha Shillong ha ka snem 1876.
La tei ia ka hajan ka Ophis Telegraph (ba mynshuwa bad mynta kadei ka Ophis Telecom ha Secretariat Hills Shillong).
U Sib Charan Roy jait Dkhar Sawian u la long uba nyngkong ban pass Ia ka Examine Entrance ha ka snem 1880 A.
D.
Kawei na ki Subject ba u Bah Sib u la shim Subject ka dei ka ktien Sanskrit.
Ka Sorkar Assam ka la pynmih hadien ia ka High School Sorkar.
La pyniasoh lang ia lai tylli ki Skul kum ka Mission School, ka Normal School ba wanrah na Sohra bad ka School Private jong u Babu Jeebon Roy.
La kyllum lang ia kitei lai bad la pynmih ia ka Shillong Govt.
High School ha ka snem 1880.
U Babu Will um sngew juh ia ka kam Sorkar kaba u la trei ha D.
P.
I.
Assam u la phet noh tang 5 snem.
Nangta u la leit rung kam hikai noh ha ka Welsh Mission School ha Mawkhar ha ka snem 1907.
U la long pat kum u Head Master jong katei ka School ha ka snem 1912.
Nangta pat la kyntiew ia kane ka School sha ka kyrdan High School ha ka snem 1947.
I la iailong u Head Master jong ka School Mawkhar Christian High School tad haduh ba in da shongthait ha ka snem 1968.
Nalor ki kam hikai Skul, I Babu Will I la ia don bynta ha kiwei ki jaitkam de.
I la long U Share Holder jong ka Shillong Hydro Electric Co.
Ltd.
naduh ka snem 1920 haduh ka snem 1971.
La shimti da ka sorkar Meghalaya bad la aiti ha ka Meghalaya Electricity Board (Me.
S.
E.
B) I la long u dkhot jong ka Board of Director jong ka Company lynter ryngkat bad u Dr.
Bidhan Chandra Roy uba long u nongseng ia ka Suna Pani Power House Shillong naduh ka snem 1922.
U Dr.
B.
C.
u la long teng u Chief Minister jong ka West Bengal hadien ka jingioh laitluid ka Ri India.
U Babu Will u la long de uwei napdeng ki Nongseng ia ka Khasi National Dorbar naduh ka 4 tarik u September, 1923.
Mynta kane ka Iing Dorbar jong ka jaitbynriew ka la dap 98 snem.
Sa tang 2 snem kan ioh rakhe ia ka jingdap 100 snem pura.
U President ba nyngkong jong ka Khasi Nation Dorbar u dei u Pa’iem Join Manik jong ka hima Sohra.
Ia I Babu Will la jied Tymmen Basan ia I lyngba ka Jingiaseng Presbytery ha ka snem 1939.
Ha kajuh ka snem I Babu Will I la long U Moderator jong ka Shillong Presbytery.
Shuh shuh I la long de sa u Secretary jong ka Assembly haduh 3 snem.
I Babu Will I la long U Riew Ialeh u bym ju pyndem tdong u la shah jied M.
L.
A.
ha ka snem 1962 sha ka Assam Assembly.
Nangta u la iehnoh pat ban pyni ia ka dak ka jingsngew pyrshah ia ka Assam U la long teng un Chief Executive Member ne C.
E.
M jong ka United Khasi Jaintia Hills Autonomous District Council ha ka snem 1966-67.
I Babu Will ila don bynta bad ka Federation of Khasi States naduh ka por ba seng ia ka ha ka 22 tarik u August 1946.
Shisnem hadien kata ki phareng ki la ai jinglaitluid ia ka British India.
Kumjuh ruh ki la ai jinglaitluid ia ki Hima Syiem (Princely State) kiba don baroh 562 tylli ki hima.
Kumta ki Khasi State 25 tylli ki la ioh laitluid kum ki Sovereign State laitluid haka 15 tarik u August 1947.
U Sir Akbar Hyderi U Governor Assam, U la wan jngoh sngewbha ia ka Head Quarters bad Ophis jong ka Federation Of Khasi State ha Riatsamthiah ha ka 16 tarik U August 1947.
Ka Assam province ha kito ki por shuwa ka Independence 1947 ka kynthup ia ka Bramaputra Valley, ka Surma Valley bad ki Hills District lait noh ki Khasi State la phiah ia ka British India da ka Niam ha ka snem 1947.
La kad ar liang ka jylla Punjab bad Bengal ba ki ia shong khleh ha ka niam Hindu bad Musalman.
Ka West Bengal Hindu bad East Punjab ki la hap noh sha ka Ri India katba ka East Bengal bad West Punjab ba heh paid ki Musalman ki la leit noh sha Pakistan.
Kane ka pynkynmaw ba ka Sorkar Bilat ka la ai laitluid ia ka Ri Ireland ha Europe ha ka snem 1925.
Ka Ri Ireland ka ngeit tang ha kawei ka niam Kristan.
Hynrei la phiah ia ki ha ki ar tylli ki Balang.
Ka Balang “A" ka ioh ia ka jingsynshar kum ka Ri thymmai ka Irish Republic.
Katba ka Balang “B" la ai kyrteng ia ka kum ka Northern Ireland bad la pyniasoh ia ka bad ka United Kingdom.
Ka thma hapoh iing hapdeng jong ki ka la neh la palat 28 snem.
La pynpait ia ka Ri Ireland ba mynshua da ki Balang Niam ba iapher haduh mynta.
U Priemier Gopinath Bordaloi u la long U Premier ka Assam ha ki snem 1946-47.
Une u Premier Gopinath Bordaloi u long uba shalak buittuh bad uba iohi jngai.
U la I Sheptieng ba ka Surma Valley ne Sylhet District kan hap noh ha Ri India.
Ba mar ia biang paid hapdeng ki Bengali Hindu bad ki Bengali Musalman.
Te, u la weng noh ia ka Karimganj Civil Sub Division na ka Sylhet District ba long majority Bengali Hindu ioh kin Vote sha ka Assam.
La pynlong ia ka Referendum ne ka Opinion Poll ha shuwa ka Partition 1947.
Shisha la jop ki Musalman bad ka Sylhet District ka la leit hap noh sha ka East Pakistan.
La kmen bad la shad risa U Gopinath Bordaloi.
Hadien kata, la pynkhreh ban thaw ia ka Constitution ka India lyngba ka Constituent Assembly New Delhi.
Ki dkhot jong ka Constituent Assam ki la ther tyngeh ban pynsngewthuh ba ka Sixth Schedule ka long ka ba bha tam ia ki Non-State Hills District ha Assam kum ka Naga Hills, Lushai Hills Garo Hills.
Hynrei ka Khasi State ka la duh noh ia ka kyrdan Khasi State.
La pynhiar kyrdan ia ka sha ka United Khasi Jaintia Hills tang kum ka District hapoh ka United Khasi Jaintia Hills Autonomous District Council.
La duh ka Khasi State sha bymju kut bad sa hap ialeh Hills State hadien.
Kumta ka sngi Republic Day ba nyngkong 26 u January 1950 ka long ka sngi ba kthang tam jong ka jait bynriew Khasi kum ka Black Day ba nyngkong naduh ba ioh Independence 1947.
Ha ka 13 tarik u April 1951 U A.
D Pandit Chief Secretary ka Assam u la pynbna paidbah ba la knieh noh ia ka Block I bad Block II na ka Ri Jaintia.
La ai sngewbha ia kitei ki Block ar tylli sha ka United Mikir & North Cachar Hills sha Assam.
Shuwa ia kane U Bisnu Ram Medhi M.
Sc.
Bl, Chief Minister ka Assam u la pynmih ia ka notification No.
TAD/ R/3150 Dt 3.
October 1950 ban phiah ia ka Ri Jaintia.
Tang 5 bnai Khatwei sngi ne 161 sngi U la trei smat kloi ban knieh ia ka Block I bad Block II na ka Ri Jaintia.
U paidbah ka Ri Jaintia um shym la phohsniew ne ioh jingtip biang por ba ka treikam ban shna District thymmai.
U Mr C.
S.
Booth U long u Secretary jong ka Boundary Commitee.
Nangta wat u Ma Soren Bareh ruh imat u ioh jingtip dier por ia ka jingthmu shet kylla jong U Bishnu Ram Medhi.
Kumta um shym la ialeh pyrshah ne rah wait rah stieh kum u Kiang Nongbah U Tirot Sing bad ka Phan Nonglait hyndai ha ka thma Nongkhlaw 1829-33.
Haduh 143 tylli ki shnong jong ka Block I bad 213 tylli ki shnong jong ka Block II ki la kie berong sha ka United Mikir bad North Cachar Hills.
La duh ei haduh 1543 sq km na ka Ri Jaintia.
Ki M.
L.
A.
ba mih khmat sha ka Dorbar Assam Assembly na U.
K.
Hills 1946-51 ki long U Rev.
J.
J.
M.
Nichols Roy uba long M.
L.
A.
na ka Shillong Constituency U long ruh artad U Cabinet Minister jong ka Sorkar Assam.
Ka Kong Bonily Khongmen ka long M.
L.
A.
na ka Women Constituency kaba na ka Block II.
Sa uwei pat u M.
L.
A.
udei u Ma Larsing Khyriem na Jowai.
U Babu Will u la iaid lyngba shibun ki jingduh jingkyrmen bad jingsohsat ha ki por ki jingdawa ka Hills State naduh ba la jah kyrteng ka Khasi State.
Hynrei U iai ialeh bad um ju shongthait.
