ïa kane la pyntip da ka District Medical and Health Officer (DMHO) ka East Khasi Hills, Dr Adriana Lyngdoh.
Ka Dr Lyngdoh ka pyntip ba bun na kine ki nongpang ki dei ki nongïalehkai jong ka Sports Authority of India (SAI) kaba don ha phyllaw ka NEHU.
Ka Dr Lyngdoh ka la ban jur ïa ka jingdonkam ban sait bha ïa ki kti kum kawei ka lynti ban ïada ïa ka jingsaphriang ka jingpang.
Na ka liang ka Sorkar Jylla ka la pynmih ïa ka jingbthah halor ka jingïada ïa kane ka jingpang.
Shillong, Nailar, 20: Ki shipai BSF jong ka 4th Battalion ha ka sngi Thohdieng ki la ïoh kurup 220 bilor ka dawai jyrhoh Phensedyl na khappud jong ka East Khasi Hills district ïa kiba la thmu ban shalan tun na u pud u sam jogng ka ri India sha ka ri Bangladesh.
Ïa kine ki dawai Phensedyl la aiti noh sha ki bor ba dei peit ban leh ïa kaba donkam katkum ki kyndon aiñ.
Ïa kane ka dawai jyrhoh la ju pyndonkam ruh kum ka kyiad, ïa kaba la mana tyngeh ban pyndonkam ha ka ri Bangladesh.
Naduh u Kyllalyngkot, 2023 ki shipai BSF Meghalaya ki la ïoh kurup palat 1300 bilor ka dawai Phensedyl ïa kiba la thmu ban shalan tuh sha shiliang u pud u sam jong ka ri.
Shillong, Nailar, 20: Ka Hynñiewtrep Achik National Movement (HANM), ka la buh jingkylli ïa ka Dhar Construction Limited , ba ka la ïoh jingbit neem ha shwuwa ba kan khlong maw narud ka Wah Umïam kaba ïaid lyngba na ka shnong Umlai-teng kaba ïaid terter shaduh ki shnong kiba sharum ha Ri Bhoi District.
Ki nongïalam jong ka HANM Ribhoi District hapoh ka jingïalam jong u Bah Bawan Nongsiej, ki la ïathuh ba ïa kane ka jingpynjulor jong kane ka kompeni ïa kane ka wah la ïoh jingtip hadien ba ki nongshong kane ka thaiñ ki la ujor sha ka seng da kabaa phah ruh da ka jingthoh ha kaba kiba la pynpaw ruh ïa ka jingduhnong jong ki na kane ka jingkhlong maw na ka wah Umïam.
Ha ka jingthoh ba la phah sha ka HANM, ki paidbah ki la ïathuh ba ki rud wah jong ka Wah Umïam ka la julor ha shilynter, bad ka um ruh la la jngut bad kim ïoh shuh ban pyndonkam ban sait jain bad ban sum ban sait.
Hadien ba la ïoh pdiang ïa ka jingujor na ki nongshong shnong, ka HANM ka la phah da ka jingthoh sha ka Dhar Construction Limited ban pan jingpynshai halor kane la ka la ïoh jingbit neem ban khlong maw na ka bynta ban pyntrei ïa ka surok.
Nongpoh, Nailar, 20: Ka Confederation of Ri Bhoi People (CoRP) ha ka sngi Thohdieng ka la leit ban khang tala syndon ïa kawei ka Karkhana saiñ Jri kaba don ha ka Shnong Mawsmai ha ka thaiñ Khanapara, kaba dei hadien ba ka seng ha ka jingleit jurip ka la kynnoh ba katei ka Company kam don satia kano kano ka kot ka sla ban pynïaid kam ïa katei ka Karkhana ba la long trai da uwei u bar jylla.
Kane ka Karkhana ba la leit khang tala da ka Confederation of Ri Bhoi People (CoRP) ka dei ka Karkhana ba la tip kyrteng kum ka Resource Rubber Private Limited, kaba don ha ka shnong Mawsmai bad ka dei ruh ka Karkhana kaba saiñ bad pynmih ïa ki jri (Rubber).
Haba leit ban khang tala ïa katei ka Karkhana la ïalam da u Working President, u Bah Pateng Myrsing ryngkat ka jingdon lang u Vice President, Juban June Swer, Finance Secretary, u bah Shining Kyntla bad kiwei kiwei ki dkhot jong katei ka seng.
Haba kren bad ki Nongthoh Khubor, u Working President ka CoRP, u Bah Pateng Myrsing, u la ong ba ka kum ka seng ka la shim ïa kane ka rai ban leit khang tala ïa katei ka Karkhana, ka dei halor ka nongrim ba kam don satia kino kino ki kot ki sla bad haba leit ban jurip ban pan ïa ki kot ki sla ruh ki bor pynïaid katei ka Karkhana kam shym la lah ban pyni ba ka la biang ïa ki kot ki sla.
U la ong ruh ba ka seng kam kwah ba ki bar jylla kiba wan sha kane ka jylla kin seng kam seng jam da ki Karkhana bapher bapher bad khlem da pynbiang pat ïa ki kot ki sla bad kumba la lap ka seng kane ka Karkhana saiñ jri ka la shu pynïaid ïa ki kam khlem da don ki kot ki sla.
Shuh shuh, u la ong ruh halor kane ka bynta, ka seng hadien ba la ïa kynduh ïa ki bor pynïaid katei ka Karkhana ba kim lah ban pynbiang ïa ki kot ki sla ka la shim ïa ka rai ban khang tala shuwa shipor bad katba katei ka Karkhana kam pat lah ban pynbiang ïa ki kot ki sla ka seng kan nym ailad ban shu wan seng kam seng jam khlem da don ki kot ki sla ba ki dei ban ïoh bor na ki bor ba dei peit jong ka sorkar, u la bynrap.
Shillong, Nailar, 20: Ka jingïalang jong baroh ki Cordinators na kylleng ki jylla jong ka Ri India hapoh ka shatri jong All India MSP Gurantee Kissan Morcha (AIMGKM) kaba la long ha ka New Delhi ha ka ka sngi Saitjaiñ ka la rai ban ym ïashim bynta ha ka jingthep vote ha ka elekshon Lok Sabha ka ban sa long ha u snem 2024 lymda ka Sorkar NDA ba ïalam da ka Bharatiya Janata Party (BJP) kam pyntreikam ïa ka Minimum Support Price (MSP).
Kane ka jingdawa ka long ruh ba ka Sorkar Pdeng ka dei ban kynthup ruh ïa ka dor kyrshan kaba jem ne Minimum Support Price (MSP) na ka bynta ki jhur u soh bad ka dudKane ka jingïalang jong baroh ki nongïalam jong ki nongrep ka la sawa jam ha ka nongbah Delhi bad ki nongrep ki la byrngem ban ïakhih tyngeh bad kloi ruh ban mih sha surok lada ka Sorkar ka dang sngap mynthi halor kane ka mat, la ïathuh u Bah Alfondbirth Kharsyntiew uba long ruh u Coordinator uba mihkhmat ïa ki phra tylli ki Jylla jong ka thaiñ Shatei Lammihngi.
a Ha ka jingïalang, la pyrta ïa ka slogan, “No MSP, No Vote," bad la ïathir ïatai sani ruh da ka jingsngewkhia ïa ka jingïakhih ha ka jylla Manipur bad ka jingshah ktah ki nongrep ha kane ka jylla.
Ki nongrep ha ri India ki long shi tylli bad ki sngewkhia ïa kaei kaba la jia ha Manipur bad ki nongrep ki kyrpad ïa ka Sorkar Manipur bad ïa ka Sorkar India ban shimkhia khnang ba yn lah ban wanrah biang ka jingsuk ha ka jylla Manipur.
“Ngi kwah ba ki nongrep kin leit phai biang sha ki lyngkha jong ki kumba ju long ka jingim kaba manla ka sngi," ong u nongïalam Bah Kharsyntiew.
U VM Singh uba dei u Convener bad u Coordinator jong ka Jylla Uttar Pradesh ruh u la ai jingkren ban pynshai paidbah halor kane ka mat jingdawa jong ki nongrep na ka Sorkar Pdeng.
Shillong, Nailar 20 : Kam shym la don shuh kano kano ka jingkem ïa ki dkhot jong ka kynhun lehnoh ba thymmai ha ka jylla, ka National Liberatioin Council of Nongkyndong (NLCN).
“Ngim shym la ïoh kem shuh," ong u Deputy Inspector General of Police (Eastern Range), Davis NR Marak haba kren ha kane ka sngi U Blei.
Lah ban kdew hangne ba ki la don haduh 11 ngut ki dkhot jong katei ka kynhun lehnoh ba thymmai kynthup ïa ki saw ngut ki nongïalam jong ka NLCN kiba la shah kem na kylleng ka Rilum Khasi Jaintia ha kine ki khyndiat sngi.
Na ka liang ka tnad pulit ka la pynjur ruh ïa ka jingkhynra ïa kitei ki dkhot ba thymmai ha kylleng ka thain khnang ban ïoh kem shuh shuh.
Baroh kito kiba suba ba ki dei ki dkhot jong katei ka kynhun la wanrah ïa ki sha Shillong bad ïalam ïa ki sha iingkashari bad mynta ki don ha along ki pulit na bynta 8 – 10 sngi.
Arngut na kitei ki dkhot kynthup ka longkmie ki don mynta ha hospital.
Ki tyllong khubor na ki pulit ki ïathuh ruh ba shen yn sa kem shuh ha kine ki khyndiat sngi ban wan.
Dang ha ka taiew ba la dep, hadien ba la ïoh ban pynpra ïa katei ka kynhun lehnoh ba thymmai, la ïoh ban kem haduh 7 ngut ki dkhot bad uwei u khynnah ba dang rit rta na East Khasi Hills.
Kitei ki kynthup ruh ïa saw ngut ki nongïalam ba kam ïalade kum u chairman, commander-in-chief, general secretary bad area commander West Khasi Hills, area commander Jaintia Hills bad ruh ki dkhot.
Ka khubor na ki pulit ka ong ruh ba katei ka kynhun ka la ïateh ruh bad kawei pat ka kynhun lehnoh na Nagaland bad ki thmu ban sdang ïa ka jingleit shah hikai kaba nyngkong jong ki sha Nagaland haka 17tarik u Nailar.
Katei ka kynhun ka buh thong ruh ban pynrung dkhot haduh kumba 1500 ngut ei ei kiba ka thmu ban phah shah hikai sha Nagaland.
Nongstoiñ, Nailar, 20: Ki Pulit ka Anti Narcotics Task Force (ANTF) jong ka West Khasi Hills ha ka janmiet sngi Saitjaiñ ki la ïoh kem ïa lai ngut ki briew ba la suba ba ki dei ki nongkhaïi drok na Iew Nongstoiñ bad na ka met jong kine ki lai ngut ki Pulit ki la ïoh kurup lai gram u drok heroiñ.
Ki Pulit kiba la ïoh jingtip kaba bniah ki la pynlong ïa ka jingkhynra ha Iew Nongstoiñ bad ïoh kem ïa kine ki briew kiba la tip kyrteng kum u Banraplang Sohlang, u Hubert Lamphrang Paliar bad uwei ba la buhrieh kyrteng.
Ha ka jingtalasi, ki Pulit ki la ïoh kurup ar gram ïa u drok na u Hubert bad shi gram na u Banraplang.
Nalor une u drok, ki Pulit ki la ïoh ruh ban kurup ïa kawei ka mobile phone bad ka pisa ba T.
5620.
Ïa kine ki briew la register case hapoh Nongstoiñ Police Station bad la pynngat ïa ki hapoh ka NDPS Act.
Ka jingtohkit mynta ka la ïaid shakhmat.
Kum ban shu pynkynmaw, dang ha kine ki khyndiat sngi, ka KSU-Nongstoiñ Pyllun ka la khang tala ïa kawei ka iing ha iew Nongstoiñ, halor ka jingsuba ba ka dei ka ktem jong ki nongkhaïi drok.
Ha ka 2 tarik mynta u bnai Nailar (August) ka Rajya Sabha ka la rai ba dei ban pynkylla noh ïa ka aiñ ban pynneh pynsah ïa ki khlaw ki btap kaba naduh u snem 1980 (Forest Conservation Act 1980) bad ka la pass ïa ka aiñ thymmai lane ka Forest Conservation Amendment Act 2023.
Ïa kane ka aiñ thymmai la pynkylla sha ka ktien Hindi.
Kiba bun ki aiñ mynta la pynkylla sha ka ktien Hindi imat khnang ba ma ngi kiba na kine ki thaiñ Shatei Lammihngi ngin ym lah sngewthuh eiei ïa kine ki aiñ kiba teh ba khim khun ïa ngi hi.
Katkum ka jingkam jong kane ka Sorkar Kmie NDA, la ong ba kane ka aiñ thymmai kan nang pynïar shuh shuh ïa ki khlaw bad ban ailad ruh ban thung ïa ki kynja dieng kiba pynmyntoi bad ïohnong (plantation) shabar jong kita ki jaka khlaw.
Ngi tip bha ba ka Sorkar Kmie ka don ka jingthmu ban thung shibun kita ki dieng pynmih umphniang lane ki Palm Oil Cultivation.
Kine ki kynja jingthung ki long kiba pynsniew eh ïa ka mariang namar ki dei kita kiba ngi khot ki Monoculture lane ki jingthung kiba tang shi jait ha kane ka jylla Shatei Lammihngi kaba dei kata ka jylla ha kaba ngi dei ban thung kiba bun jait ki jingthung namar kane ka ïarap ïa ka mariang.
Kito kiba pule saïan khamtam kito kiba pule shaphang ki khlaw bad kumno ban pynneh pynsah ïa ki (Forestry & Forest Conservation) ki sngewthuh bha ba kane ka jylla Shatei Lammihngi la ju khot ka “Biodiversity Hotspot" lane ka jylla ha kaba ki jait dieng bad ki jingthung ba bun jait ki ïa mih lang marjan.
Lada wanrah ïa kita ki jingthung dieng pynmih umphniang (palm oil plantantion) kane ka jylla kan ym lah shuh ban kyrshan ïa ka mariang bad ka don ka jingma ba ka mariang kan sa kylla syndet (climate change).
Ka jingshit kan nang kiew bad ka lyer khuid ruh ngim ïoh shuh ban ring mynsiem.
Kane kan sa wanrah ïa ki jingpang har rukom.
Ka jingeh kaba ngi shem mynta ka long ba ha ka por ba pyllait ïa katei ka aiñ ha ka 3 tarik mynta u bnai Nailar, ki nongmihkhmat (MP) kiba na ka Liang Pyrshah kim shym don ha Rajya Sabha namarba ki la mih jyndat noh (walkout) na ka daw ba ki dawa ba u Prime Minister u dei ban kren halor ki kynrum kynram bad ki jingpynïap bad leh be-ijot ïa ki kynthei Kuki hangto.
Ka Sorkar ka la ïoh ïa ka kabu ban pynlong aiñ bak-bak ïa kane ka ka Bill khlem da don kano kano ka jingïatai bad jingpyni nia na ka ka Liang Pyrshah.
Katkum kane ka aiñ FCA 2023, kumba 100 kilometer na ki khappud bad kiwei pat ki ri yn pyndonkam ban thung ïa kita ki jingthung kiba ka Sorkar ka sngew dei ban thung khnang ba kita ki jylla kin lah ban lum khajna na kita ki jingthung.
Bad ban leh ïa kata yn wan da ki kompeni nabar jylla kum ki Adani bad Ambani bad kiwei kiwei.
Dang ha kine ki sngi la ïoh khubor ba ka jylla Nagaland kan sa thung ïa kita ki dieng umphniang ha kumba 11,000 hectare ka jaka kaba mynshuwa ka ju dei ka jaka khlaw.
Ka don ka daw balei ba ngi dei ban tieng ïa kine ki jingthung kynsha ki bym dei kiba na kane ka jylla.
Ki don bun kiwei pat ki ri kum ka Indonesia bad Malaysia kiba la thung ïa kine ki dieng umphniang bad kiba la shem ba u khyndew u la duh lut ïa ka jingsboh nalor ba kine ki dieng ki tan kjit shaba palat ïa ka um.
Ha Mizoram ruh la ju thung teng ïa kine ki jait dieng bad hangta ruh la shu duhei ka khyndew nalor ba ym don kano kano ruh ka kompeni ka ban thied ïa kita ki soh kiba dei ban khem umphniang.
Ha kaba kut ka jaka kam seisoh shuh nalor ba la sadng ban tyrkhong um lut ki lyngkha marjan kita ki jaka thung dieng umphniang.
Ka jingthrang jong kane ka Sorkar NDA ka long ban pynshlur ïa ki kompeni ba kin wan ban thung lane ban rep katba mon khlem da don shuh kano kano ka jingpyrkhing.
Ka jingkylli hangne ka long–hato ka jylla Meghalaya kaba don ïa ki District Council kiba la seng katkum ka 6th Schedule jong ka Konstitushon kin ym don bor shuh halor ki khlaw ki btap? Bad lada ki dang kwah ban bat ïa kata ka bor hato ki la ujor ne em ïa kane ka aiñ thymmai namar lada pyntrei kam ïa kane ka aiñ ki District Council kim ym lah shuh ban pynsangeh ïa ki jingthmu jong ka Sorkar Kmie.
Hooid, ha kata ka aiñ la pynsngewtynnad da kana ong ba yn thaw ïa ki jaka jngohkai kum ka Eco-tourism, ka jaka ri mrad (Zoo) bad ki jaka ïalam kai ïa ki Tourist ban peit ïa ki mrad (safari) khnang ban don ka jingmih ne jingkamai pisa da kaba khrong pisa na ki Tourist.
Ka Sorkar Kmie te ka pynsngew ba kane ka dei ka dei ka lad ban pynïar ïa ki jaka kiba mynshuwa kim ym pat kynthup hapoh ki jaka khlaw bad kane ka aiñ thymmai kan nang pynïar ïa ki khlaw khnang ban lah ban ïaleh pyrshah ïa ka jingkylla ka mariang.
Hynrei hato ka jingthmu ka dei shisha kumta?Ka sobjek kaba ïadei bad ka jingpynïaid bad ban khmih ban pynneh pynsah ïa ki khlaw ki btap ka dei hapoh ka Concurrent List.
Kane ka mut ba ki jylla ruh ki don hok ban kren bad thaw aiñ halor kane ka bynta.
Ka Sorkar Kmie kam lah ban shu thaw bad kyntur ïa ki aiñ khlem da ïasyllok bad ki jylla baroh.
Hynrei naduh u snem 2014 ba la shimti ïa ka synshar khadar da ka Sorkar BJP la shem ba la shu kyntur jubor beit ïa ki aiñ baroh.
Kane ka long kaba ma namar ki jylla mynta ki la sdang ban duh bor.
Sa kawei pat ka jingeh bad ka daw ba ka Sorkar Jylla ka dei ban ieng ïaleh ka long ba kane ka aiñ mynta la thoh da ka ktien Hindi ïa kaba ki riewlum Shatei Lammihngi bad ki briew jong ka bynta ba shthie jong ka ri (south India) kim sngewthuh satia namar ka thoh da ka ktien Hindi.
Ka jingkylli mynta ka long la ki lai tylli ki District Council ka Meghalaya ki shimkhia ne em ïa kane ka Aiñ Pynneh Pynnsah Khlaw, 2023 (Forest Conservation Amendment Act, 2023) bad hato ki la ai ne em la ki jong ki nia (resolutions) sha ka Sorkar Kmie? Lada kim leh eiei halor kane ka bynta kane ka jylla kan don hapdeng ka jingma bad lehse ki District Council hi ruh kin sa duh noh ïa la ka iktiar.
Shillong, Nailar 20 : Ka United Democratic Party (UDP) lyngba u Vice Chairman jongka U Bah P.
T.
Sawkmie, MLA barim ka Mawlai mynta ka sngi u la pynpaw ba ki surok ha baroh ki shilynter jong ka nongbah Shillong ki la jot la pei lut bad ka la donkam ban shimkhia kyrpang ban maramot na ka liang ka PWD kloi katba lah ban kiar na kino kino ki jingma, kiba lah ban ktah ïa ka ïaid ka ïeng ki paidbah.
“Kumjuh ruh ban kiar na kino kino ki jingjia basngewsih na ka bynta ki nongïaid nongïeng, nongleit nongwan ha surok," ong u bah Sawkmie.
U la bynrap, “ Kumba ngi la ïohi bun ki long heh long haiñ jong ka sorkar ki ïaid na kine ki surok kiba la jot la pei, hynrei ngi sngewlyngngoh pat ba ym don uwei ruh ban pynsngew ïa kane sha ka tnad PWD "Shuh shuh u la pynpaw ba u la ïohi bad sakhi ki don katto katne ki surok kim long shuh wat tang ban ïaid, hynrei bym don da kawei pat ka surok, kim banse ban ïaid.
Kumta u bah Sawkmie u kyntu ïa u chief secretary jong ka jylla ba un tuklar lem, balei ba ka tnad PWD kam shym la leh ei ei ïa kane ka bynta kloi katba lah ban kiar ne lait na ki jingkynthoh ba har rukom na ki paidbah.
Nongstoiñ, Nailar, 20: Ha ka jingïaid jurip jong u nongthoh khubor ban tih bniah ïa ki jingeh jong ki paid nongrep bad ki nongkyndong, la shem ïa ki daw bah jong ka jingtroiñ ha ka kamai ka kajih kiba pyndiaw mynsiem shibun eh.
Ki skhim ba bun jait ba la mang na ka bynta ki nongkyndong ki ïakynduh ïa ki mawsiang bah kiba khang lynti.
Kawei na kine ki skhim ka dei kata ka skhim kaba ïarap ïa ki seng ïarap dalade ïalade ba tip kum ki Self Help Group.
Haba la tih bniah ïa ka daw jong ka jingbym seisoh lane ka jingduh noh shiteng por jong kiba bun bah ki SHG, la shem ba bun palat ki jnit ki jnat kiba hap ban pyndep ryngkat ka jingshimpor ba slem ban ai jingïarap ïa kine ki kynhun.
Kane ka dei kawei na ki daw bah kaba pynlong ïa kito kiba la seng ïa ki SHG ban kem tlot bad jlep noh artad na kaba ïaid shaphrang ha ki jingthmu jong ki.
Ïa kine ki SHG, katkum ka plan jong ka sorkar kmie, dei ban register ïa ki ha ki Block ba ki don hadien ba la ithuh ïa ki.
Kiwei pat ki kynhun kum ki nongai jinghikai (Consultancy) bad ki nongbei pisa lane ki Bank, kin ïatrei ryngkat ryngkat ban pyntyllun ki shalyntem jong ka jingroi.
Hynrei naduh ba la pyntreikam ïa kine ki skhim, la shem ba kam don jingïa sngewthuh jingmut lane ka jingïatreilang jong kine ki kynhun bapher bapher ka suki shaba palat.
Kumta bun na kine ki SHG kim lah ban ïaid shakhmat bad ki kut noh tang shiteng por.
Kine ki SHG ki lah ban dei ki kynhun kiba shim ïa kita ki kam bapher bapher na ka bynta ba kin im jakpoh.
Shisien ba kita ki jingthmu jong ki kim long kam, ki hap ban ïatrud ïa ka dieng ka maw tang ban im.
Don napdeng ki dkhot jong kine ki SHG kiba hap ban phai sha ka thang rnga kum kawei na ki lad ban im jakpoh.
Wat lada yn pynsngewthuh ïa ki ba ka jingthang rnga ym dei tang ba ka pynlyngkhuid ïa ki lum ki wah, hynrei ka wanrah ruh ïa kiba bun ki jingeh bad ki jingkylla ha ka mariang.
Pynban namar ba ym don da kawei pat ka lad ban im jakpoh kumno keiñ yn pynsangeh ïa ki.
Ki bor ba dei khmih ki don ban ong aiu halor kane.
Kaei keiñ ka lad ka ban plie na ka bynta kine ki briew haba ki kren shai kdar ba ki la poi ha ka kut lad.
Ki don pat ki kynhun treikam kiba shim ïa ki jait kam bapher bapher kum ka ri jingri, ka thaiñ ka wet, kam rep soh rep syntiew bad thung ïa ki kynbat dawai, ki hap ha kajuh ka apot.
Ha ka por ba ki briew sorkar ki leit ai ïa ki jingbatai ha ki kumno ban ieng ha la ki jong ki kjat, shisien sngap sngew kumba ki lum Khasi jong ngi kin sa kylla kum ka ri Kanan.
Hynrei ynda la ïakynduh bad ki tnad sorkar bapher bapher wat ka dud ruh ka kylla kthang.
Balei ba hap ong kumta, ka daw ka long ki bun palat kita ki jnit ki jnat (Formalities) kiba hap ban pyndep.
Lada u nongkyndong ba duk un hap ban pynlut bai kali da ki bun phew sien ban mareh sha ki ophis sorkar bapher bapher, katno ka ktah ïa ka jingïoh jingkot jong ki.
Ym tang katta ïa kheiñ sa ïa ka lut sngi lut ïa bad ka thait ka jrem khamtam eh lada thait ka bor pyrkhat, kumno u briew un long ï.
Kumta ka dei hok ba kine ki SHG kin shu jah rngai tang shiteng por.
Lada phai pat sha kita ki jingpynshlur ban ieng ha la ki kjat da kaba shim ram na ki bank, ka long pynban tang ka jingphohsniew ramïa jong no re.
Namar katkum ka rukom ai ram jong ki bank dei ban da pyndep ïa kiba bun bah ki jnit ki jnat kiba ha u nongkyndong u ba biej, u king baiong bad um pei phang hi ruh.
Katkum ka rukom u nongshim ram u dei ban don ïa kata ka jingbuh jingïada (security).
Nangta shuh shuh don pat ki jait ram kiba u nongshim u dei ban noh synniang (personal contribution) na ka pla jong u kaba lah ban poi wat sha ki phew hajar.
Ka jingshisha hi ka long lada uno uno u briew u lah ban sei na pla la jong da ki phew hajar um donkam hi ruh ïa ka ram.
Kine kiei kiei baroh ki paw shai kdar ba ka rukom shna ïa ki plan kam bïang ei ei ruh em.
Lah ban ong ruh ba ki plan kumba ki long mynta ki shu pynitynnad tang ha ki jingthoh (File decoration).
Hynrei lada pyrshang pyntreikam ha ki nongkyndong ka kylla nod.
Kumta, lyngba ka jingïakynduh bad ki paidbah ha ki nongkyndong la sngewthuh shai kdar ba ka sorkar ka dei ban kyndit thiah noh.
Khamtam ka tnad planning jong ka sorkar ka dei ban phah jurip mar mar sha ki nongkyndong, khnang ban tip thikna ïa ki jingeh baroh, lym kumta ka long lehnohei ban shu ïa kren stad tang na sor khlem da leit khmih ïa ka jinglong jingman ha ki nongkyndong.
Ha ka Ri India baroh kawei, 80 na ka 100 jong ki nongshong shnong ki dei ki nongkyndong.
Te lada ym shimkhia na ka bynta ki 80 kam don jingmut ei ei ruh em ban pynriewspah tang ïa ki 20.
Shillong, Nailar, 20: Hadien ba ka la don ka jingnang bun ki briew kiba ïabit ïa ka jingpang saw ha ki khmat lane ka Conjunctivitis ha kylleng ka distrik, ka ophis jong ka District Medical Health Officer, East Khasi Hills ka la pynmih ïa ka jingpyntip ïa ki paidbah kumno ba kin leh ban lait na ka jingïabit na katei ka jingpang khmat.
Katkum ka kyrwoh, la ong ba katei ka jingpang khmat (Conjunctivitis) kaba la tip kum ka ‘eye flu’ kadei ka jingpang kaba ïaphriang stet bha na uwei u briew sha uwei pat la ka long da kaba kynduh markhmat lane da kaba ktah ïa ki tiar kiba la don ïa utei u khniang jingpang.
Ki dak ki shin ki kynthup naduh ka jingsaw bad ka jingat ha ki khmat, ka jingjaw um mat, sngew daitbuid ha ka khmat, shem jingeh ban peit ïa ka jingthaba bad ki ‘irmat ki lah ban daitlang ha ka por mynstep.
Kumta na ka liang ka tnad ka la bthah ïa ki paidbah ba kin tip kiei kiba kidei ban leh bad kiei pat ba kim dei ban leh ban lait na ka jingsaphriang.
Kiba dei ban leh ki kynthup : Ban lehkhuid ïalade shimet da kaba saitkhuid ïa ki kti da ka sabon bunsien.
Nangta lada ïabit ïa utei u khniang jingpang dei ban set kut noh ïalade ha iing bad kiar ban ïa kynduh ïano ïano katba pat koit ka jingsaw ha ki khmat.
La bthah ruh ba lada kitei ki dak ki shin ki neh palat ïa ka san sngi lane shem shitom ban ïohi, jur ka jingpang bad ym lah shah ïa ka jingshaid nalor ba jur ki eitmat dei ban leit pyni mardor ha u doktor.
Kiba ym dei ban leh pat ki kynthup : Ban kiar na kaba ïa ai ïa ki tiar shimet ban pyndonkam lang.
Kiar na kaba ktah ïa ka khmat, kiar ban pyndonkam ïa ki contact lense bad ban ym leit sha ki skul ne college, ophis ne jaka trei katba ka jingsaw ha ki khmat kam pat jah.
Kane ka long katkum ka kyrwoh ba la phah da ka District Medical and Health Officer ka East Khasi Hills, Dr.
A Lyngdoh.
Nongpoh, Nailar, 20: Ka jingangnud jong u Myntri Rangbah ka jylla u Conrad K.
Sangma ban plie noh ïa ka Meghalaya State Zoo ba la tei da ka Sorkar Jylla ha ka shnong Umtrew, Ri Bhoi District kam shym la urlong satia.
Dang shen u Myntri Rangbah uba la hiar jurip ïa kane ka State Zoo u la pynpaw ba shen yn sa plie paidbah ha lane shuwa ka 15 tarik, Nailar 2023 kum ka jingrakhe ïa ka sngi Laitluid ka ri India.
Ha ka jingjurip la synran lang da ki heh ophisar na ka tnad Forest bad kumjuh ruh u Deputy Commissioner ka Ri Bhoi u Arpit Upadhyaya.
Kum ban shu pynkynmaw, kane ka State Zoo ka dei ka jingthmu jong ka Sorkar Meghalaya ban pynlong kum ka jaka ri ne sumar ïa ki mrad bapher bapher kaba don ha ka shnong Umtrew, Ri Bhoi bad ka dei ruh ka State Zoo kaba don ha syndah ka surokbah Shillong-Guwahati.
Kane ka State Zoo ka dei kaba la mang pisa ban pynlut kumba 35 klur ka mang tyngka bad baroh ki jingtei ki la ïaid shaid shaid na ka bynta ban pynlong kum kata ka jaka ban pynneh pynsah ïa ki mrad.
Ha ka jingïakren bad ki lad pathai khubor, u Conrad.
K Sangma u la pynsngew ba la kumno kumno ban plie noh shuwa lane ha ka 15 tarik Nailar 2023 hynrei phewse kane kam pat shym la urlong ha kaba ka Sorkar kam pat lah ban plie noh ïa kane ka State Zoo.
Ha ka sngi ba u Myntri Rangbah u la hiar jurip ïa ka State Zoo,u la kren ruh shibun ki mat ba kane ka State Zoo kam dei ban long tang kata ka jaka ban pynneh pynsah ïa ki kynja mrad bapher bapher ba kin ym duh jaid ha kane ka jylla, hynrei u la kren ruh ba ka Sorkar kan pyrshang ruh pynlong ïa kane ka Zoo kum kawei na ki jaka ka ban khring ïa ki nongwan jngohkai pyrthei.
U la kren ruh ba ha kane ka State Zoo kan don ruh ïa ka Children Park ne ki Family Park bad ban shna ki dukan kiba biang khnang ban khring ïa ki nongjngohkai pyrthei kaba dei ruh shi bynta ban kyntiew ïa ka ïoh ka kot jong ki nongseng kam lajong.
Kumba long mynta ka jingpyntrei ïa ka State Zoo ka dang ïaid shaphrang ha kaba Sorkar ka angnud ban pyndep noh kham kloi ban plie paidbah.
Jin lada ka Sorkar ka la lah ban pynurlong kumba la kren da u Myntri Rangbah, ka jingdon jong ka State Zoo kan long shisha ka jingmyntoi ka ban kyntiew ïa ka ïoh ka kot jong ki paidbah nongshong shnong ka them Ri Bhoi.
Jowai, Nailar 21: Ka kynhun ïalehkai jong ka Mukhla Umlangchor bad ka Madan kynsaw Mawkyndeng mynta ka sngi kila ïoh ban rung sha ka jingïakhun phianal jong ka lympung ïalehkai 3rd U Adelbert Laloo Memorial Trophy jong ka kyrdan 3rd Division Football Tournament 2023, ba la pynïaid da ka West Jaiñtia District Sports Association (WJDSA) ha madan Kiang Nangbah Stadium, Dongmihsngi Jowai.
Haba phai sha ka jingïakhun Semi Final mynta ka sngi haka jingïakhun ba nyngkong ka Mukhla Umlangchor kala lah ban pynliem da 1-0 kol ïa ka Madan Thadmuthlong, ïa kane shikol na Mukhla Umlangchor la thep da u Ovenson Symblai haka minit ba 57.
Katba ha ka jingïakhun Semi Final ba ar ka Madan kynsaw Mawkyndeng ruh kala pynliem da 1-0 kol ïa ka Moodop Royal, ïa katei ka sngi kol na ka Madan kynsaw Mawkyndeng la thep da u Cornilius Suchiang ha ka minit ba 34.
Shillong, Nailar 20 : Ka Wat Ba ar ka jingïakren ïasuk hapdeng ka seng HNLC , ka sorkar pdeng bad sorkar jylla kan sdang biang shen.
Ka tyllong khubor ba la ïoh ka ïathuh ba ki don katto katne ki mat kiba ka sorkar pdeng bad sorkar jylla ki dang ïa pynbeit lang shwa ban sdang biang ka jingïakren ïasuk ha ka wat ba ar.
Mynta la jan dap ar bnai ba ka jingïakren ïasuk ha ka wat ba nyngkong ka la kut namar ka jingïakren kaba nyngkong ka la long ha ka 24 tarik Jylliew 2023.
Ha katei ka jingïakren ha ka wat ba nyngkong ka seng HNLC ka la buh ïa ki katto katne ki jingdawa ba kynthup ïa ka jingmap noh ïa baroh ki jingpynngat kyndon ïa ki dkhot ka seng HNLC.
ïa kane ki nongïalam ka seng ki la buh ha khmat u ksiang ka sorkar jylla u bah Peter S Dkhar IAS ba la shongthait bad u A.
K Mishra IPS ba la shongthait uba dei u Advisor ka tnad kam pohïing ka sorkar pdeng uba dei peit ïa kane ka thaiñ shatei lam mihngi ka ri India.
Na ka liang ka seng HNLC kiba la wan ban mihkhmat sha ka jingïakren ïasuk ki kynthup ia u Vice Chairman bah Manbhalang Jyrwa, Political Secretary Aristerwell Thongni, Foreign Secretary Phrangkupar Diengdoh bad ki PSO pat ki long Rymphang Marwein, Storgy Lyngdoh, Aiborlem Marbaniang bad Raymond Lapang.
La ïathuh ruh ba ka jingïakren ïa pynbeit hapdeng ka HNLC, sorkar jylla bad sorkar pdeng ka ïai bteng beit na ka por sha ka por ban sdang noh ïa ka jingïakren ïasuk ha ka wat ka ba ar.
Dang shen na ka liang u Symbud Myntri Rangbah uba peit ïa ka tnad kam pohïing ha ka jylla u bah Prestone Tynsong u la ong ba ka sorkar ka shim khia bha ïa kane ka jingïakren ïasuk bad ka kwah ban poi sha ka thong bad ba kan long kaba seisoh bad baroh ka shong eh ha ka seng HNLC namar ka sorkar hi ka la dep pynpaw ba ka shim khia ïa ka kam.
ïa kane u la kren hadien ba la saphriang ka khubor ba ki don kiba dawa pisa na ki heh saipan ka jylla ha ka kyrteng ka seng HNLC.
Ka HNLC ruh ka la dep pynshai ba kam don kti ha kane ka kam dawa pisa bad ka maham ruh ba lada ka lap ïa kiba shim kabu ha ka kyrteng jongka seng kan leh da kaba tyngeh.
“ Ka jingïakren ha ka wat ba nyngkong ka la ïaid beit bad baroh ki mat jingdawa ba la wanrah da ka seng HNLC la ïakren bad ki don katto katne kiba hap ban ïoh jingpynshai na ka sorkar pdeng.
Kumta shen kan sa sdang noh ka jingïakren ha ka wat ka ba ar.
Na ka liang ka sorkar pdeng bad sorkar jylla ki la long kiba la pynkhreh ban sdang noh ïa ka jingïakren ha kane ka wat ba ar bad ki dang ïa pynbeit tang katto katne ki mat shwa ban sdang noh ka jingïakren.
Na ka liang ka sorkar ka kwah ba kane ka jingïakren ïasuk kan long kaba seisoh bad kan wanrah syndon ïa ka jingshong suk kaba ïaineh haduh kaba kut ha ka jylla bad kane ka thaiñ hi baroh kawei" ong u Symbud Myntri Rangbah.
Shillong, Nailar 21: Hynne ka step Lah Sngi U Blei, ka Hynñiewtrep National Youth Front (HNYF) kaba ju ai jingkyrshan na ka por sha ka por ïa ki nongïakhun kti ka jylla ryngkat bad ka MAWA ki la pynlong ïa ka jingïakynduh kaba kyrpang ban kitbok kitrwiang ïa ki nongïakhunkti ka jylla ki ba la shah jied ban mihkhmat ïa ka ri ha rynsan ïakhun kaba la tip kum ka World Arm Wrestling Championship 2023.
ïa kane ka jingïakynduhlang la ïoh ban pynlong ha madan Malki, ha ka por 7 baje mynstep shuwa ba kitei ki phra ngut shuwa ba kin mih nangne na nongbah Shillong.
Kine ki phra ngut ki nongïakhunkti ka Meghalaya kiba lah shah jied ban leit mih khmat ïa ka Ri India haka World Arm Wrestling Championship 2023 ka ban long ha Almaty, Kazakhstan ki kynthup ïa u Shanborlang Siangshai, u Alexander Lyngdoh, u Banbatjuban Khongwir, u Aiboklang Paul Wanniang, Aiboklin Rina, ka Bandarika Kharkongor, u Alan Sun Marbaniang, u Everson Thangkhiew.
Bad la leit ban synranlang da u Bah Junestar Kharbuli, u Bah Nick Nonglyer bad i Kong Sumita Kshiar.
Kane ka World Arm Wrestling Championship 2023 kan sa ïoh ban sdang ha ka 24 tarik u Nailar bad kan kut haduh ka 3 tarik u Nailur, 2023.
Ha kane ka step shuwa ba kine ki 11 ngut kin mih na nongbah Shillong, la ïoh ban ïadon ryngkatlang bad u President ka MAWA, u Bah Junestar Kharbuli, u President lem bad u Secretary jong ka HNYF – East Khasi Hills District, u Bah Bless Dkhar bad u Bah Stevenson Raymond Khyriem ryngkat bad i Tbn ka balang Malki Presbyterian, i Bah Robert Mawthoh i ba la ïalam ïa baroh ki ba ia donlang ha ka jingduwai kyrpang.
Shillong, Nailar 21: Ka All Meghalaya Karate-Do Association ha ryngkat ka jingïatreilang bad ka Directorate of Sports & Youth Affairs, ka la ïoh ban pynhap pyrda noh ïa ka 29th Inter School & 11th Inter College Karate Tournament 2023, ha kaba ïa ka namlahduh napdeng ki skul bad College la rah da ka St Anthony’s katba ïa ka namlahduh napdeng ki kynthei la rah da ka O.
M.
Roy Memorial Higher Secondary School.
Kumban shu pynkynmaw, la plie pyrda ïa kane ka tournament ha ka 17 tarik mynta u Nailar ha ka jingïadon ryngkatlang u Bah Shakliar Warjri, myntri ka kam Sport kum u Kongsan.
Haba phai sha ka thup kyrdan shynrang jong ki skul, ka St.
Anthony’s H.
S.
Schoo ka la ïoh ban rah ïa ka namjop katba ka St.
Anthony’s L.
P.
School ka la wan ha ka kyrdan ba ar.
Ka lahduh jong ki skul napdeng ki kynthei la jop da ka O.
M.
Roy Memorial Higher Secondary School katba ïa ka kyrdan ba ar la khur da ka Providence School.
Ha ka kyrdan ïakop ki shynrang na ki College, ïa ka kyrdan ba nyngkong la khur da ka St.
Anthony’s College, katba ka Shillong College ka la wan ha ka kyrdan ba ar.
ïa ka nam Best Karateka (Boys Junior) la khur da u Darren R Warjri jong ka Christian Academy Higher Secondary School.
U Paul Danny Kharmudai jong ka Providence School u la ïoh ïa ka nam Best Karateka (Boys Senior).
Ka nam Best Karateka (Girls Junior) la khur da ka Xenia Rose Nongsiej jong ka St Joseph’s Higher Secondary School, Pynthorumkhrah, katba ïa ka Best Karateka (Girls Senior) la khur da ka Rebeka Nongspung jong ka Providence School.
Ha kane ka sngi pynkut ïa kane ka lympung la wan pynhap pyrda noh da u Ian Campbell, Olympian bad Founder Arms Physical Testing kum u kongsan ha ryngkat bad u Robert Kabbas, Olympian bad u ba la khur takma rupa ha u snem 1984 jong ka Summer Olympic, Atlanta kum u symbud kongsan.
Shillong, Nailar 21: Hynne ka Lah Sngi U Blei, ka BSF Meghalaya Frontier ka la ïoh ban plie pyrda ïa ka Inter-Frontier Judo Cluster Competition 2023, ïa kaba la pynkhreh ban pynlong ha NEHU, Shillong naduh hynne ka 21 tarik haduh 25 tarik u Nailar, 2023.
Ha kane ka lympung ki la don kumba 11 tylli ki tnat shipai BSF Frontier kiba la wan ban ïashimbynta ha kane ka tournament, ha kaba baroh ki la angnud ban sei madan ïa la ka jong ka sap, ki buit, ha ka jingïakhun ka jong ki ban ïohrah ïa ka khusnam kaba ki thrang ban khur.
La ïoh ban plie pyrda ïa kane ka jingïalehkai ha NEHU, Shillong ha ka jingïadon ryngkatlang bad u Dr.
Lajja Ram Bishnoi, IPS, Director General of Police, Meghalaya akum u kongsan, bad la wan ban synranlang da u Sh.
Pradip Kumar IPS, Inspector General jong ka BSF Meghalaya Frontier kum u symbud kongsan, lem bad kiwei kiba dei ki dkhot na kiwei pat ki agency.
La ïoh ban tian smai ha kane ka sngi plie pyrda, nangta bud sa ka jingïaid march past na ki kynhun ba ïashimbynta ha kane ka lympung, ka jingrwai pynbyrñia na ka BSF, bad ka jingshad tynrai na ki kynhun bad ki khynnah jong ka BSF School.
Shuh shuh, na ka liang jong u Dr.
Lajja Ram Bishnoi, u ba la wan ha kane ka sngi plie pyrda kum u kongsan, u la ai ka jingïaroh sha kine ki kynhun kiba la wan ban ïashimbtynta bad pynshlur ïa ki ba kin sei madan ïa la ka jong ka sap,ka bor, bad ruh ban pynleit jingmut sha ka thong katba katba ha kajuh ka por ban don ka jingsngewjan bad ki para nonglehkai.
U la bynrap ruh da kaba pynpaw ba u sngewthuh ïa ka jingdonkam jong ka Sport khamtam ïa ki dkhot jong ka BSF, ban kyntiew ïa ka koit ka khiah jong ka met bad ruh ban wanrah ka jingïatylli.
U la ïaroh ïa ka BSF kaba la trei shitom ban kyntiew ïa ka sport na kawei ka por sha kawei pat.
Ha u snem 2020, ka sorkar pdeng ka la thaw da kawei ka National Education Policy ban pyntreikam ha baroh ki skul, ki kolej bad ki skul bah jong ka ri baroh kawei.
Ka jingthmu jong ka sorkar haba wanrah ïa kane ka Polisi thymmai ka long ban nang pynbha bad kyntiew shuh shuh ïa ka pule puthi jong ki khynnah skul bad ki samla pule da kaba wanrah ïa kiei kiei kiba thymmai bad kiban kham ïarap ïa ka pule puthi ha ka ri.
Ha Meghalaya, hadien lai snem ba la wanrah ïa kane ka Policy, la ïohi na ka liang ka skul bah North Eastern Hill University (NEHU) ka la rai ban pyntreikam noh naduh ka snem pule lane ka academic year mynta u snem 2023- ’24, kata naduh ka 1 tarik u Nailar 2023.
Hynrei ïa kane ka jingpynbna ka NEHU ban pyntreikam noh ïa ka NEP 2020 mynta hi snem la ïeng pyrshah jur da ka Synjuk ki Nonghikai College ha jylla kata ka Meghalaya College Teachers Association (MCTA) da kaba ong ba kadei ka rai kaba la shu leh kyrkieh khlem da ïa mynjurlang ki College kiba la affiliate bad ka NEHU.
Mynta ka MCTA ka ïaid da ka jingtreikam ban nym ïatreilang bad ka NEHU ne ka non cooperation movement ha kaba kim shyn la treh ban shim class da ki course ka NEP 2020, hynrei ki la shim class da ka course kaba rim.
Te shano kane kan poi bad sha ei ka lawei ki samla kan poi haba kam don ka jingïabeit kaba kum kane.
Ka NEHu ka la ong ba lyngba ka NEP 2020, kan pyntreikam ïa ka Four-Year Undergraduate Programme (FYUP) bad kan pdiang ruh ïa ki jingpynrung thymmai ki samla pule da ka ba pdiang ïa ka Certificate jong ki Diploma bad ka Degree haba kut jong ka First, Second bad Third year.
U Prof Shukla u la ïathuh ba ka NEHU ka la dep ban pyntreikam ïa ka NEP 2020 na ka bynta ki kyrdan Post Graduate (PG) na bynta u snem 2022-2023 bad naduh 1 tarik Nailar 2023, ka NEHU kan pyntreikam ïa ka NEP 2020 na ka bynta ki kyrdan pule Under Graduate (UG).
U VC u la ïathuh ruh ba ka skulbah kam pat ïoh ïa ka jubab haba ïadei bad ka shithi ba la phah ban pyntreikam ïa ka NEP bad ki don katto katne ki College kiba pynpaw ka jingeh ban pyntreikam ïa ka.
Hynrei na ka liang ka NEHU ka la bthah ïa ki ban pyntip, balei kim lah ban pyntreikam khnang ba ka NEHU kan lah ban kner jingïarap sha kum kita ki College.
Katba na ka liang ka MCTA pat ka la ong ba ka jingpyntreikam ïa ka NEP 2020, kadei kaba la shu rai hi da ka NEHU namar ba ha ka jingïalang jong ka Adacemic Council kaba 110, ha kaba ka MCTA ruh ka don ki dkhot ha kane ka Council, ym shym la shim kano kano ka rai ban pyntreikam noh ïa ka NEP 2020 naduh mynta snem, pynban ha kane ka jingïalang la rai ban ieh shuwa ïa ka jingpyntreikam, hynrei ban shna shuwa ïa ki Curriculum, ki Syllabus bad ka jingpynkhreh ruh jong ki College bapher bapher ban pyntreikam noh ïa ka NEP 2020.
Ka Synjuk ki Nonghikai ka la pynpaw ba ïamynta hi ki College kim pat long kiba la khreh, namar ba ka NEHU ka la shu pyntreikam kyrkieh, ha kaba kiba bun ki College kim pat biang ki Nonghikai ban sdang noh ïa kane ka Polisi kaba thymmai.
Ka MCTA ka la rai ruh ba naduh ka 1 tarik u Nailar 2023, ka sngi ba pyntreikam ka University ïa ka NEP, baroh ki dkhot kata ki nonghikai ba don ha kane ka Synjuk kin nym shim klas ïa ki First Semester ha baroh ki Subject.
Lyngba kane, sa shisien pat ki samla pule kin mad jingeh namar ka jingïatyngkhuh hapdeng ki Nonghikai College bad ka NEHU.
La ïohi ruh ba ka sorkar jylla ka la thet kti bad kam shym la tuklar eiei halor kane bad ka la shu ieh kumto ban ïashrut hapdeng ka NEHU bad ka MCTA, katba ki samla pule pat ki la nang kulmar jingmut.
Kan long kaba bha shibun lada ka NEHU, ka MCTA bad ka sorkar jylla ki ïapynbeit kloi, khnang ba kan nym long ka jingduh ïa ki Samla pule.
Khliehriat nailar 21: Ka Jaiñtia National Council Jalaphet Unit, ka pynrem jur ïa ka ki kam runar jong uwei u bar jylla uba halor ka jingkynnoh ba u donkti ban thombor ia ka longrynieng jong kawei ka hepritHalor kane ki nongïalam bad ki dkhot jong ka seng ki la iathuh ba ki la synran lang ïa kiba ha iïng ha sem sha Khiehriat ban bud dien halor katei ka kam na ki bor jong ka aiñ.
Ki la iathuh ruh ba na ka liang ki bor pulit ki la kem ïa utei u runar.
U President JNC Jalaphet Unit, u bah Andy Bareh, u la ong ba ka seng ka pynrem jur bad sngew bitar ïa katei ka jingleh kam runar utei u bar jylla uba shu wan trei bylla sha kane ka thaiñ, ka seng ka kyntu jur ïa ki bor jong ka aiñ ba kin ialeh shitom ban tehlakam bha bad ban peit bha ïa ka jingwan rung ki bar ri bad bar jylla sha kane ka thaiñ kiba wan trei bylla, namar ka buh jingma ïa ka imlang ka sahlang bad ki ju long ruh ki maw jynthut ka bym don jingshngaiñ ïa ki kynthei ki khynnah.
Na ka liang ka seng JNC, ka dawa ba dei ban set patok shi jingim ïa utei u runar uba leh ïa ka kam bymman.
Ka seng ka byrngem ruh ba kan sa pynjur ïa ka jingkhynra bar jylla ha ki shnong ki thaw bad leh ruh da kaba tyngeh bad ka seng ka bthah ruh ba nangne shakhmat khamtam ïa ki bar jylla ba ki dei ban nang bha ka burom ka akor bad niew burom ruh khamtam ïaki trai ri trai muluk, pynkut u kyrwoh na u Vice President JNC Jalaphet Unit,, u bah Phrangsngi Chyrmang.
Khliehriat, Nailar, 20: Ka Hynñiewtrep National Youth Movement East Jaiñtia Hills District myn ha ka 17 tarik mynta u bnai ka la leit ban buh da ka jingthoh ha khmat u Deputy Commissioner bad ka la dawa ba donkam ban don noh ka District Auditorium, Library bad ka Coaching class ha East Jaiñtia Hills District, haba kren halor kane ka jingdawa ka seng ka la ong ba ka por ka la ïaid mynta haduh 11 tylli ki snem jong ka jingïoh district ba pura, kumta donkam ban don kane ka Auditorium khnang ban ïoh long kum ka jaka ban pynlong ïa ki jingialang bapher bapher jong ka sorkar ha kane ka jaka.
Ka seng ka la pynpaw ruh, ba lada don kane ka hall Auditorium kan iarap shibun bad ka jingdawa ban don ka Library bad ka Coaching Class ka ka lah ban ïarap na ka bynta ban pynkhreh ïa ki exam kum ka DSC exam, ka MPSC exam bad kiwei kiwei ki exam, kine ki jingdawa ki long bynta ka jingmyntoi ki khun ka district, pynkut u kyrwoh na u General Secretary HNYM East Jaiñtia Hills District, u bah Khmihbha Phawa.
Khliehriat nailar 21: Ka Meghalaya People’s United Front East Jaiñtia Hills District ka la lap ba ki don shibun bha ki dukan thoh tim lane ki Teer Ciounter kiba la shu plie beaiñ hapoh ka district, ki bym don ki kot ki sla kiba biang, ka seng ka pynpaw ba lada ka long kumne kan wanrah ïa ka jingduh nong ba khraw ïa ka district, halor kane ka seng ka kyntu jur ïa ki bor district lyngba u Deputy Commissioner ka East Jaiñtia Hills District ba un shim khia noh ban tehlakam ïa ki dukam Teer Ciounter, kiba shu plie beaiñ.
U President jong ka MPUF East Jaiñtia Hills District, u bah Kyrshan Blah, u la pynpaw shuh shuh ba hapoh ka district lada u/ka wei ki ioh ïa ka license ki plie pat haduh san bad shi phew tylli ki dukan thoh tim (Teer Ciounter) bad kane ka long ka bym sngew iahap satia, kumta ka seng mynta ka sngi ka la leit ban buh da ka jingthoh ha ophis u Deputy Commissioner bad pan jingbit ban leit khynra ïa ki license na ki nongpynïaid Teer Ciounter hapoh ka district.
Kumjuh ruh u President jong ka San Shnong, u bah Scientist Sana u la dawa ba dei ban shim khia ïa kane ka kam ka ban long ka jingmyntoi ïa ka district hi baroh kawei.
Ki nongïalam jong ka MPUF na East Jaiñtia Hills District, ki la iathuh ba na ka liang ki bor district ruh ki la kular abn shim khia ïa kane ka kam ha kaba iadei bad ka jingplie bun tylli ki Teer Ciounter, ki bym biang kot biang sla bad donkam ban leh ïa kane na ka bynta ka jingïaid beit iaid ryntih ki dukan thoh tim hapoh ka district.
Mawkyrwat, ‘Nailar 21: Ka Synjuk ki Rangbah Kur jong ka Bri Hynñiewtrep (SRKBH) jong ka South West Khasi Hills District kan sa pynlong ïa ka jingïalang paidbah ha ka 26 tarik u u ‘Nailar, 2023 ha Mawkyrwat, South West Khasi Hills District.
Kane ka jingïalang paidbah ka dei kum shibynta jong ka jingsngewkitkhlieh ha kaba ïa dei ban pynneh pynsah ïa ki riti ki dustur ba u khasi u don la ka jong ka riti ka dustur jong ki kur bapher bapher bad ha shibun kiwei de bynta kiba kongsan tam na ka bynta ki jingbha bad ki jingskhem ha ki dustur longtrai kiba don hapoh ka South West Khasi Hills District.
Namarkata, u bah Manstudy Nongrem kum u Adhok President, u bah B.
Ionanis Shylla, General Secretary bad bah M.
Dapbor Jyrwa ha ryngkat bad kiwei de ki dkhot jong ka Synjuk ki Rangbah Kur ka Bri u Hynñiewtrep, South West Khasi Hills District ki la ïa wer ïa baroh ki jait kur khlem da jer kyrteng kiba don hapoh ka distrik ba kin ïa wan khnang ha katei ka sngi ha Women’s Hostel jong ka Sngap Syiem College, Mawkyrwat na ka bynta kumno ban ïa pyrkhat ha kaba ïa dei bad ka imlang sah lang kumno ban pynneh pynsah ïa ki riti dustur bad khamtam kumno ban teh lakam ban lah ban khang lad na kiwei pat ki jaid bynriew.
Kane ka Synjuk ki Rangbah Kur ka Bri u Hynñiewtrep kam shem la ïa don bynta ei ei bad ki kam politik ne bad kino kino ki sengbhalang ba kane ka Synjuk ka dei na ka bynta ban tehsong ïa baroh ki jait kur ha kiba bun ki bynta.
Namarkata, ki buh ka jingkyrpad ïa baroh ki rangbah kur ba ki dei ban wan mihkhmat ar ngut khnang ban tip khamshai ïa ki mat trei kam ba kan long kaba sei soh.
Jowai, Nailar 21: Ka All Jaiñtia Muster Roll Workers & Labour Union (CEC), Jowai ha kane ka 17th August, 2023 kala ïoh ban jied ïa ki Nongkitkaam jong ka na ka bynta ka samoi treikam jong u snem 2023-2025.
Kine ki nongkitkam ki long ka President – kong Dawyoowanphi Iakai, Vice Presidents – kong Mery Shangpung & ma Manbha Tariang, General Secretary – kong Hunbeitki Dkhar, Assistant General Secretary – ma Anvil Laloo, Finance Secretary – kong Banaras Dhar, ka seng kala jied biang ïa u ma Khroo Lamsalanki Pariat kum u Adviser.
La pyntip baroh ki Nongkitkam jong ki Block bad ki Unit bapher bapher kin long ki dkhot Executive Members jong ka seng.
Khliehriat nailar 21: Ka Hynñiewtrep Achik National Movement Narpuh Circle, mynta ka sngi ka la leit ban buh da ka jingthoh hakhmat u Secretary jong ka Meghalaya State Pollution Control Board ha kaba ka seng ka la pynpaw ïa ka jingpyrshah halor ka jingthmu ban pynlong ïa ka public hearing jong ka Meghalaya Cement Ltd kaba la thmu ban pynlong ha ka 24 tarik mynta u bnai ha shnong Thangskai.
Katkum ka shithi ba la soi da u President jong ka HANM Narpuh Circle, u bah P.
Syiemlieh bad u General Secretary, u bah S.
Sumer, ka seng ka la ong ba lada ailad ïa katei ka company bad pynlong ïa kane ka public hearing kaba long halor ka jingthmu ban pynheh ïa ka plant ( Extension plant ) lane ban kyntiew ïa ka jingpynmih Clinker kaba na ka 2600 TPD (0.
858) sha ka 4500 TPD (1.
485) ryngkat bad ka 10 MW Captive Power Plant 9.
5 MW waste Heat Recovery System (WHRS), kane kan ktah ïa ka mariang, kan pynjakhlia ïa ka lyer bad ktah ïa ka koit ka khiah jong ki paidbah ka thaiñ, ym tang katta, kan ktah ruh ïa ki um bam, um dih haduh ba kin nym long shuh ban bam ban dih bad kan ktah ïa ka thung ka tep ha ka rep ka riang.
La ong ruh ba ka seng ka la ioh ruh ki jingujor na ki paidbah jong ka thaiñ Wahiajer, kiba la wanrah ïa ka shithi jingujor ha ophis treikam jong ka seng kiba la pynpaw ka jingpyrshah ïa kane ka public hearing.
Kumjuh ruh na ka liang ka seng ka ong ba kane ka jingthmu jong ka tei ka Company kan ktah bha ïa katei ka shnong namar ka don tang kumba 500 meter eiei ka jingjngai na shnong Wahiajer bad kan ktah ruh ïa shnong ba marjan “ Ka jing don jong kine ki karkhana dewbilat hapoh ka thaiñ kam don jingmyntoi eiei, hynrei tang ki jingjot suda" ong u President ka seng Bah P Syiemlieh da kaba bynrap ruh ba “mynshwa ka thaiñ Narpuh ka don ki um ki wah kiba sngur bha bad ka lyer kaba khuid bad ki khlaw ki btab ruh ki long kiba rben bad ba jyrngam bha, hynrei naduh ba wan kine ki company dewbilat ha ka thaiñ kala kylla long la kum ka jaka theh ñiut ha kaba ki um, ki wah, ka lyer kim long shuh kiba biang ne ba kiba khuid, wat ki jingthung, jingtep bad ka rep ka riang ruh kam long shuh bad ki khlaw kila syllen lut bad kane ka la wanrah ka jingduh nong ïa ka thaiñ, sa katno shuhshuh ka sorkar kan dang ai lad ïa ki tei ki karkhana dewbilat, hato kam pyrkhat shuh ïa ka lawei hadien habud? Kumta dei halor kane ka nongrim ba ka seng ka ieng skhem ban pyrshah jur ïa ka tei ka public hearing".
Nongpoh, Nailar 21: Ban nang ai mynsiem ïa ki khynnah pule khamtam ba kin nang lah ban minot bad ban treishitom ba kin kot pat sha ka thong ha ka jingim jong ki, ka Seng Samla Nongpoh, ka la pynlong ïa ka prokram ban pynkup burom ïa palat 31 ngut ki khynnah pule kiba la pass bha ha ka eksam SSLC bad HSSLC bad degree jong u snem 2022-2023 ha kaba ïa kane ka prokram pynkup burom la pynlong ha Sngi Saitjaiñ ha ïingdorbar ka Shnong Nongpoh.
U Bah Mayral Born Syiem, MLA ka Nongpoh Konstituensi u la wna ruh ban shim bynta kum u kongsan ban pynkup burom ïa kine ki samla pule bad la sakhi lang da ka jigndon lang u Bah Sylvester Mynsong, Rangbah Shnong ka Nongpoh, u Bah Gordon Tham, dkhot ka Apex Council jong ka Synjuk ki Seng Samla Shnong, ki nongkitkam ka Seng Samla Nongpoh ba kynthup ïa u samla Lumlang Shylla kum u president, u samla Ronald Rani, General Secretary nalor kiwei kiwei.
Ha kane ka sngi na ka liang ka Seng Samla Nongpoh ka la sam ruh ïa ki khusnam sha kitei ki samla pule ryngkat ki syrnot ban pynsah jingkynmaw halor kane ka bynta ba kum ka seng Samla ka la pynkup burom shi bynta ban ai mynsiem bad ban pynshlur ïa ki samla ba kin don ïa kata ka mynsiem ban dang trei shitom ha ki jingpule bapher bapher jong ki.
Haba kren kum u kongsan, u Mayral Born Syiem, kum u nongmihkhmat paidbah, u la pynpaw ïa ka jingkmen kaba khraw bad ruh ïa ka jingïaroh ïa ki nongkitkam ka Seng Samla Nongpoh kiba la shimkhia ban pynkup burom ïa ki khun samla ka Shnong Nongpoh kiba la lah ban pass bha ha ka eksam SSLC bad HSSLC kum ka dak ban ai mynsiem shuh shuh ïa ki samla pule.
U la ai ruh ïa ki kyntien kyntu kynpham, sha ki khynnah pule ba kin kiar na ki jingdih ba sniew kiba har rukom, ban kiar na ki jingsniew jong ki mobile bad teknoloji bapher bapher bad ruh ban trei minot ha la ka jingpule khnang ba kin ioh kheit ïa u soh bathiang ha ka jingim ka jong ki da kaba ki longbriew manbriew ha ka lawei ka jong ki.
Jowai, Nailar 21: Ka School Managing Committee jong ka Loompyrdi Iongpiah U.
P.
School, Jowai mynta ka sngi 21 tarik u Nailar kala sdang ïa ka taïew lehkmen kaba la tip kum ka 13th School Week kaba la pynlong ha ïungwalieh ka Loompyrdi Iongpiah, Jowai.
Ïa kane ka School Week la wan ban plie pyrda da u President ka Seiñ Raij Jowai ma Hercules Toi kum kongsan, ha ka jingdonlang u C.
A.
Ram Kyndiah, Secretary SMC kum u symbud kongsan, u ma Bimi L.
Suwer, General Secretary Loompyrdi Iongpiah, ki dkhot ka School Managing Committee kynthup ïa u ma W.
Challam, u ma K.
F.
Laloo nalor ki nonghikai bad ki khynnah skur.
Ïa ka jingïalang ha kane ka sngi la pynïaid da ka Dariker Lato, Asst.
Teacher la ïoh ka jingkren pdiang na ka Sanki Toi, Asst.
Headmistress, ka jingduwai na u B.
M.
Shylla, Asst.
Teacher.
U ma Hercules Toi ha ka jingkren ula kyntu ïa ki khynnah skul ban long kiba shlur ban ïashim bynta ha kino kino ki jingïakop da kaba pynduh pyndam ïa ka jingsngewlehraiñ namar kum kine ki rynsan lehkmen kan ïarap ban sei pyrthei ïa ka sap ka phong ki khynnah, ong u ma Toi.
Shuh shuh ula ban jur ïa ki khynnah skul ba kin long kiba tip ban kheiñkor ïa ka por ba kordor bad ban ri burom ïa ka akor ka burom kaba long ka spah bah ïa ka longbriew man briew bad ïa ka ïing ka sem.
Ula kyntu ruh ïa ki khynnah ba kin long kiba don ïa ka thong ha ka jingim bad kiba trei shitom.
Katba ka liang ka Nitu Chullai, Headteacher Loompyrdi Iongpiah U.
P.
School kala pynsngew ha kane ka taïew lehkmen ‘School Week’ kin don shibun ki prokram kiba pynbyrnia bad pynshongshit ïa ki khynnah skul, ïa kaba yn pynkut ïa ka ha ka 25 tarik u Nailar, 2023.
Shillong, Nailar 21 : Ka Kynhun ki Sengbhalang na Ri-lum Garo ki la ïakynduh ïa u Myntri Rangbah ka Jylla Conrad K Sangma ha ka sngi U Blei bad buh ïa ka jingkyrpad ba un phah pyllait noh ïa ki dkhot jong ki, kiba shah kem halor ka jingkulmar ba mih ha ka 24 tarik Naitung ha Tura, West Garo Hills.
Kine ki kynhun ki kynthup ïa ka ADE, FKJGP, AYOW, GSU bad ka FAF.
Bun ki dkhot jong kine ki seng ki la shah kem halor ka jingsuba donkti bad ka jinghiar thma ïa ka Chief Minister Officer, Tura, katba ka jingïakren hapdeng u Myntri Rangbah bad ki Nongïalam ka ACHIK bad ka GHSMC ka dang ïaid shakhmat.
U President ka ADE West Garo Hills, Dalseng Bira Cheran ula pyntip ba u Myntri Rangbah ka Jylla ula kular baa un sa khmih ïa kane ka kam kham kloi kat kaba lah.
Ula ong ruh ba ka lawei jong ki Dkhot kan sa shah ktah jur bha lada ki dang ïai bteng ban don ha along, bad dei namar kane ka daw ba ki la kyrpad ban phah pyllait noh.
Nongpoh, Nailar 21: Ban tip ïa ki jingduna bad ki jingeh ha ki jaka ai jingsumar bapher bapher hapoh ka Jirang Constituency kynthup naduh ki PHC, Health Sub Centre bad ki CHC ba don ha ka Jirang Constituency, u MLA ka Jirang Constituency mynta ka sngi u la lum la lang ïa baroh ki Doctor, ki Nurse bad ki nongpeit nongkhmih kitei ki jaka ai jingsumar na ka bynta ba ïa phylliew jingmut halor ki jingeh kitei ki jaka ai jingsumar bad ruh kum u MLA un sa shim khia pat ban pynsngew sha ka sorkar na ka bynta ban pynbit pynbiang ha kitei ki jaka ai jingsumar.
\U MLA ka Jirang Constituency, u Bah Sosthenes Sohtuh u la lum kyrpang ruh ban ïa kynduh lang ïa ki bor ba dei peit katei ka jaka ai jingsumar naduh ki Doctor, ki Nurse bad ki nongpeit nongkhmih ka dei shi bynta ban ioh jingtip halor ki jingduna ha kitei ki jaka ai jingsumar shuwa ba ka myntri ka koit ka khiah ka sorkar jylla, ka Dr.
Ampareen Lyngdoh kan sa wan ha Nongpoh ha ka 23 tarik u Nailar 2023 na ka bynta ban ïa kynduh ïa ki nongpeit nongkhmih jong ka tnad ka koit ka khiah ha Ri Bhoi District.
Ïa kane ka jingïakynduh lang ki Doctor, ki Nurse bad ki nongpeit nongkhmih kitei ki jaka ai jingsumar na Jirang Constituency la pynlong mynta ka sngi ha IB, Byrnihat bad kum u MLA u la ioh ban lum shibun ki jingduna na kitei ki jaka ai jignsumar kaba un sa pynsngew pat sha ka myntri ka koit ka khiah bad ruh sha ka sorkar jylla.
Kumba la pynpaw da u MLA ka Jirang, u Bah Sosthenes Sohtun ha katei ka jingïalang, la ong ba ka jingthmu kaba u la lum ïa kitei ki nongpeit nongkhmih jong ki jaka ai jingsumar ba don ha Jirang, ka dei halor ka nongrim ba un ioh jingtip shaphang ki jingduna kiba don ha kitei ki jaka ai jingsumar bad kumba la pynpaw da ki nongpeit nongkhmih un sa pyntip pat sha ka myntri ka koit ka khiah bad ruh sha ka sorkar ba kin pynbit pynbiang lang ïa kitei ki jingduna, khnang ba ki paidbah ha Jirang Constituency kin ioh ïa ka jingsumar kaba bit ba biang ha ka pang ka shitom bad khamtam kan ai jingmyntoi kham bha na ka bynta kito ki longing baduk ba kyrduh kiba ym kot bor ba leit sumar sha ki jaka ai jingsumar ki riew shimet, u la bynrap.
Shillong, Nailar 21: U Myntri barim bad MLA ba mynshwa ka Dadenggre u James PK Sangma, ula mudui da ka mukotduma elekshon pyrshah ïa u MLA ba mynta ka Dadenggre jong ka Trinamool Congress (TMC) u Rupa Marak, haba kynnoh ba u Rupa u khlem aiti ïa ka Bank Account kum kawei na ki kot ki sla ba donkam haba thep kyrteng kum u kyrtong ïakhun elekshon.
U James Pangsang K Sangma, uba dei u MLA ba lai samoi ka National People’s Party (NPP) na Dadenggre bad hynmen jong u Myntri Rangbah ka Jylla u Conrad K Sangma, ula shah rem ha u Rupa M Marak na Dadenggre Constituency tang da 18 vote ha ka elekshon MLA 2023.
Kane ka jingmudui jong u James PK Sangma ka la poi ha ka miej ïing bishar myn ha ka 14 tarik Nailar.
Ka ïing bishar ka la buh ban sa shong bishar biang ïa kane ka mukotduma hadien artaiew.
MFA Turf-Polo, Naitung 02: Ka lympung ïalehkai District Level Inter School Subroto Mukherjee Cup Football Tournament 2023 ba la pynïaid da ka ophis jong ka District Sport Officer jong ka East Khasi Hills ka la jam sha kaba kut hynnin ka Sngi Saitjaiñ jong ka taïew ba ladep, bad ïa ki jingïakhun final baroh bad kynthei bad shynrang la pynlong ha madan MFA Turf Polo.
La ïoh ban sdang nyngkong ïa ka final jong ki kynthei under-17 ha ka por 9 baje mynstep (ïewrynghep vs H.
Elias), nangta bud sa ka final jong ki khynnah under-14 ki synrang (Umphyrnai v Assam Rifle) bad kaba khadduh ka final hapdeng ki samla lud under-17 jong ki shynrang (Assam Rifle vs H.
Elias).
Shuh shuh ha kane ka sngi la ïoh ruh ban ïadonryngkat lang ki Principal jong kine ki skul kiba la poi sha ka final jong kane ka lympung bad i DSO jong ka East Khasi Hills ryngkat ruh bad u player ba kynsai jong ka jylla, u Wailad.
Haba phai sha ka final kaba nyngkong hapdeng ki samla lud kynthei hapdeng ka skul ïewrynghepSec.
School kaba aireng pyrshah ïa ka H.
Elias Memorial School ka la jam sha kaba kut ha kaba ki thei ïalehkai jong ka ïewrynghep ki la lah ban khur ïa ka namjop da 2-1 kol ban rah ïa ka namlahduh.
ïa kine ki ar kol na ka bynta ka ïewrynghep la thep da i Ibalari Nongrum ha ka minit kaba 20 bad kaba ar ha ka 43 minit na i ïaraplang Nongrum, katba ïa ka shi kol na ka bynta ka H.
Elias la thep da i Ridalin Suting.
Haba phai pat sha ka final jong ki khynnah Under-14 shynrang, ka skul Umphyrnai Pres.
Sec School ka la lah ban rah ïa ka namjop lyngba ka tie breaker pyrshah ïa ka Assam Rifle Public School.
Ka jingïakhun hapdeng kine ki ar kynhun ka la long kaba ïakhaid bad baroh arliang ki la ïoh ban thep mar 2 kol shuwa ban jam sha ka tie breaker.
Ha ka jingïashut ïa ka tie breaker, ka Umphyrnai ka la lah ban pyrung 4 kol katba ka Assam Rifle tang 2 kol, kaba la pynlong ïa ki khynnah jong ka Umphyrnai Pres.
Sec School ban rah ïa ka namlahduh na ka thup kyrdan ïakhun ki khynnah Under-14.
Katba ka jingïalehkai kaba khadduh hapdeng ki samla lud Under-17 jong ka skul jong ka skul Assam Rifle Public School pyrshah ïa ka H.
Elias Memorial School ka la jam sha kaba kut hadien ba ka Assam Rifle ka la ïoh ban rah ïa ka namlahduh lyngba ka tie breaker.
Haba phai sha ka jingïakhun hapdeng kine ki arliang mamla ka jingïalehkai ka la ïaid shaduh kaba kut jong ka 90 minit khlem shym la don ba lah ban pynkhihjar bad wat hadien ba la kut ka Extra time ka kol ka la sah kumjuh.
Ha ka jingïashut ïa ka penalty, ki samla lud jong ka Assam Rifle ki la lah ban pynrung haduh 4 kol (u Iminstar Mawlong, u Thoudam Dilson Singh, u RosangZela Tlau bad u Phermanbha Lyngdoh), katba na ka liang jong ka H.
Elias ka la ïoh ban pynrung tang 1 kol (Andy Khmah) kaba la pynlong ïa ka Assam Rifle ban rah ïa ka namlahduh ha ka thup kyrdan Under-17.
Kane ka long ka jingkylli kaba yn hap ban kylli ïa ki longdien mandien ha kane ka juk ïatynneng bad ka juk ïabeh ïa ka kolshor jong kiwei pat ki jaidbynriew.
Wei ba la duh ka ktien, ka jaidbynriew ruh ka ïap.
Ha kane ka juk ïatynneng, kham niar ban iohsngew hapdeng ki samla ba kin ieid ban kren pura ïa ka ktien lajong khlem da pyndonkam ïa ka ktien Nongwei (English) hynrei manla ka por ba ki kren, kaba bun ka dei ka ktien Phareng ban ïa ktien tynrai lajong.
Ki samla lud ha kane ka juk yn lap ruh ba kim mon hi ruh ban kren ïa ka ktien Khasi hynrei ki kham sngewtynnat ban krne ïa ka Khalish.
U Phareng mynba u wan kiew sha kine ki rilum Khasi ban bet ia u Symbai jingngeit Khristan u angnud bad u thrang ban nang ïa ka ktien Sohra kaba la kren salonsar da ki khun Khasi kiba shong ha rilum Khasi bad ngin lap ruh ba wat ki Kot ba la pynrung ha ki skul pule ba la thoh da ki mishoneri na shilliang duriaw ki da long shisha kiba kynsai bad kiba kit jingmut bad kiba don ruh wat ïa ka jingsneng ïa ka jaidbynriew Khasi.
Hynrei ka long pat kaei kaei kaba sngewsih ban iohi bad ban iohsngew ba ki samla ha kane ka juk kim don shuh kata ka mon ba kin nang ban kren ban tih ïa ki kyntien tynrai.
Ka jingpynbna ka UNESCO ha ki snem baladep ba ka ktien Khasi ka lah ban duhjait noh na kane ka sla pyrthei namar ba la duna kiba kren ïa kane ka Ktien ka la buh jingma haduh katta katta ïa ka jaidbynriew Khasi kaba don tang shi troh.
Ka jingmih shakhmat ka SBUK Khasi Learning Centre ba la pynïaid da ka Seng Biria u Khasi ka ladei ban pynkyndit bynriew balei ka la seng ïa kane ka shlem ai jinghikai ïa ki dak thoh Khasi sha kiwei pat ki jaitbynriew ki bym dei ki Khasi kiba wan buhai shnong ha kane ka Jylla.
Ka jingweng noh ka Meghalaya Board of School Education (MBoSE) ïa ka sobjek Khasi kum ka Compulsory Subject ha ka 10+2 ka la pyndiaw ïa ki paidbah nongshong shnong ka jylla hynrei ka sorkar ka la set bthing ïa ka jingsngew pyrshah ki trai ri trai muluk pynban ka la pynksan beit ba ka jingweng noh ïa ka Khasi na ka kyrdan Compulsory Subject hana ba kam don jingmut eiei ïa ki samla pule.
Ka jingïaksaid ki riewproh jabieng ba iohi jngai ïa ka jingdonkam ban pynrung noh ïa ka ktien Khasi ha ka Eight Schedule kan ym don jingmut satia lada ka jaidbynriew Khasi Pnar kim ieid ïa la ka jong ka ktien tynrai.
Kawei ka jingeh kaba ka jaidbynriew ka ïakynduh ha kaba ïadei bad ka ktien ka thylliej ka long namar ka jingïakynduh ïa kiwei pat ki jaidbynriew ha kaba yn hap ban kren da ka ktien phareng.
Hynrei kane pat kam mut ba ki samla Khasi Pnar kin klet noh ïa la jong ka ktien tynrai.
La ju lap ruh ba ki don ki khynnah skul kiba tang shu la wan kiew sha Sor Shillong ban bteng ïa ka jingpule jong ki, ki lehrain wat ban kren ïa ka ktien shnong tynrai jong ki.
Ka por ka ladei ïa ka Khasi Author Society kaba long ka kynhun ki proh jabieng bad ki khraw pyrkhat ïa kano kano ka kynhun ba don jingkitkhlieh ïa la jong ka jaidbynriew ba kin phaikhmat lem noh sha kane da kaba thaw ïa ki lad ki lynti kumno ban bsiap bad bsut ha ka jingmut jong ki samla Khasi Pnar ba kin sngewthuh ïa ka jingkordor bad ban ieid ïa la ka ktien lajong.
Shiban sngew shngaiñ ka mynsiem ban ïohsngew ïa ki riew shemphang kiba ïai long kiba peitngor bha da kumno ban lah ban pynneh ne ban pynsah ïa la ka jong ka ktien ka thylliej, ki da trei borbah ruh na ka bynta ban sam lem ïa jingnang ka jingtip ka jong ki sha kiwei pat, khnang ba ka ktien kan ïaineh ïaisah, pynban hapdeng ka jingtrei bajarjar, dang bun pat kiba ibeiñ ïa ka ktien lajong.
Hato don mo ka buit sianti jongno re ban pynthame ne ban sait khuid na ka jabieng ban kynther jymbuiñ noh shi syndon ïala ka jong ka ktien…? Ban ïoh ia ka jubab jong kane baroh ka shong ha man uwei pa uwei na ki paid Khasi baïar ba kin ïathir ïawoh ne ban wad ïa ka daw tynrai.
Jowai, Nailar 22: Ka jingïalehkai phutbol bala tip kum ka 6th Debo Shullai Memorial Trophy jong ka kyrdan 2nd Division Football Tournament 2023 ba la pynïaid da ka West Jaiñtia District Sports Association (WJDSA) kala sdang mynta ka sngi ha madan Kiang Nangbah Stadium, Dongmihsngi Jowai.
Haba phai sha ka jingïakhun ba nyngkong jong kane ka lympung mynta ka sngi ka Maitshaphrang Mootyrchiah kala pynliem da 3-1 kol ïa ka Caroline Colony, ïa ki kol na ka Maitshaphrang Mootyrchiah la thep da u Batskhem Dkhar haka minit ba 63, u Raymond Sten haka minit ba 66 bad u Arwan Lyngdoh haka minit ba 77.
Ïa ka shikol na ka Caroline Colony la thep da u Gestar Light Dkhar haka minit ba 40+1.
Katba haka jingïakhun kaba ar kaba la long hapdeng ka Nangbah Dukhu pyrshah ïa ka Khliehmynkrem kila poi noh sha ka jingïakhiad da mar 1-1 kol, ïa ka kol na ka Nangbah Dukhu la thep da u Ewanmi Pasi haka minit ba 17.
Na ka liang ka Khliehmynkrem la thep da u Pascal Phawa haka minit ba 76.
Ka jingïakhun lashai ka sngi 23 tarik u Nailar kan long hapdeng ka Chutwakhu pyrshah ïa ka Dongmihsngi haka por 12 baje mynsngi, katba ka Lumpariat kan ïakhun pyrshah ïa ka West Madan Mustem haka por 2 baje nohphai sngi.
Shillong, Nailar 22: Ka FKJGP jong ka Mawlai Circle mynta ka sngi, ka 23 tarik, Nailar kan sa ïoh ban plie pyrda ïa ka IXth Inter School Knock-Out Football Tournament ha Madan Heh Mini Stadium, Mawlai Phudmuri ha ka por 3 baje janmiet.
La ïoh jingtip ba ba ki la don haduh 15 tylli ki Skul kiba la wan ban ïashimbynta ha kane ka Tournament ba la pynlong da kane ka sengbhalang.
Kumban shu pynkynmaw, na ka liang jong ka Seng, ka la ïoh ban pynlong ïa kane ka Tournament man la u snem kum shi bynta ban wanrah ïa jingkoit jingkhiah bad ruh ban pynshlur ïa ki khynnah pule ba kin shim bynta ha ki kam ïalehkai lane kilan met ban lait na kino kino ki kam lane ki jingdih kiba sniew.
Shuh shuh ka Seng mynta u snem ka la buh ruh ia ka phang pdeng kaba ong “Em ia u Drok, Hooid ïa ka Phutbol".
U Kongsan ha kane ka Sngi yn long u Bah Dundee Cliff Khongsit, President FKJGP Sengkmie bad U Symbud Kongsan yn long I Bah Arkinfield Khonglam Sports Secretary FKJGP Sengkmie.
Yn sa ïoh ban sdang ïa ka jingialehkai hapdeng ka O.
M Roy Memorial School ka ban ïakhun pyrshah ïa ka Jaiaw Presbyterian School.
Ki kyrteng jong ki skul kiba ïashimbynta ha kane ka lympung ki kynthup ïa ka O.
M Roy Memorial School, ka Jaiaw Presbyterian School, ki ar kynhun ban ïakhun mynta ka sngi, nangta ka Nongkwar Pres.
School, ka MLP School, ka Garce Care Academy, ka Christ Church Day, ka Mawlai Pres.
Sec.
School, ka Christian Academy School, ka Mayqueen School, ka ST.
Denis School, ka Stephan Memorial School, ka Umrynjah School bad khadduh ka Nongkwar Sec School kaba la ïoh ban kyntiew lypa sha ka quarter final.
Shillong, Nailar 22: Shuwa ban jam sha ka lyngkhuh sngi jong ka National Sports Day 2023 ka Meghalaya State Olympic Association (MSOA), ka Directorate of Sports & Youth Affairs(DSYA) lem bad ka District Sports Officer jong ka East Khasi Hills ka la pynkhreh ban pynlong da ka jingïakop mareh kaba la tip da ka 5K Fitness Run ha ka 26 tarik mynta u Nailar, 2023.
Kumban shu pynkynmaw, ïa ka National Sports Day ha India la ju rakhe man u snem ha ka 29 tarik jong u Nailar, kaba dei ka lyngkhuh sngikha jong u player hockey jong ka ri India u Major Dhyan Chand.
U player hockey u ba la ïoh ban khur takma ksiar ha rynsan ïalehkai jong ka Olympics na ka bynta ka India ha u snem 1928, 1932 bad 1936.
ïa ki sopti phong ba la pynkhreh da ka MSOA ha kane ka jingïakop mareh 5K Fitness Run yn ai tang ïa kito kiba poi kham kloi shuwa ban sdang ka jingpynmareh, bad ruh la pynkhreh ruh ïa ka bam na ka bynta ki nongïashimbynta ha kane ka sngi.
Shuh shuh kin don ruh haduh 50 tylli ki khusnam ba kyrpang (Special Gifts) ïa kaba yn ai ïa ki nongmareh kiba donbok.
Ka jingthmu jong ka MSOA ban pynlong ïa kane ka jingïakop mareh thoong ka long ban pynshlur ïa ki paid nongshong shnong ka jylla ba ki dei ban shimkhia ïa ka jingkoit ka khiah jong ka met na ka bynta ki khynnah bad ïa kiba la rangbah ruh kumjuh.
Ka jaka ban sdang bad jaka ban pyndep ïa kane ka jingïakop mareh kan long na SSA Stadium Main Gate, Polo Ground, Shillong.
Bad la ai por ïa ki nongïashimbynta ban wanpoi ha ka por 6 baje mynstep bad yn sdang ïa ka jingpyn mareh ha ka por 6 baje shiteng.
Ka kyrdan ïakop kan long na ka bynta baroh kynthei bad shynrang, bad kiba kwah ban ïashimbynta ha kane ka jingïakop mareh ki lah ban pynrung kyrteng lyngba ka Ophis treikam jong ka District Sport, bad la ai por ban thep kyrteng naduh ka 22 tarik bad kan kut haduh ka 25 tarik Nailar, 2023.
Kane ka long katkum ka kyrwoh ba la pyntip da ka Meghalaya State Olympic Association (MSOA) halor ka jingpynlong jong ka ïa kane ka 5K Fitness Run ha ka 26 tarik Nailar, 2023, shuwa ban jam sha ka sngi rakhe National Sports Day 2023.
Mawkyrwat, ‘Nailar 22: Ka Nonglang Sports Club ka long kawei na ki kynhun ba la rah ïa ka nam lahduh ha ka lympung ïalehkai kynjatbol ba la tip kum ka 2nd Independence Women Football Tournament 2023 ba la pynïaid da ka Kyntiew La I Sap Multipurpose Organizations (KLISMO) Mawlangwir ryngkat ka jingïatreilang bad ka ophis jong u DSO, South West Khasi Hills District hapoh madan Artificial Turf, MDSA Mawkyrwat, South West Khasi Hills District.
Haba phai ha ka lympung ïalehkai, hadpeng ka Nonglang SC pyrshah ïa ka Maitshaphrang Girl Football Club ka la long shisha kaba itynnad namar da ka jingtbit ki ‘thei ïalehkai na baroh ar liang, hynrei katba ki minit ki la nang ïaid ka Nonglang SC ka la ïalehkai bha da kaba ka la ioh ban thep ïa ka kol kaba nyngkong ha ka minit kaba 5 lyngba ka Nisilia Majaw kaba dei ha ka jingïalehkai jong ka kyllastep.
Haba wan phai biang sa ha ka jingïalehkai jong ka kyllamiet pat, na ka liang ka Maitshaphrang Girls FC ruh ka la pyrshang bun tylli ki lad ban ïoh ban thep kol hynrei da ka jingtbit ki’ thei ïalehkai jong ka Nonglang SC kim shem la ïoh ban thep wat tang shi kol ruh.
Nangta, haba ka jingïalehkai ha kane ka kyllamiet ka la nangïaid ka Darisha jong ka Nonglang SC ka la ïoh ban thep ïa ka kol kaba ar ha ka minit kaba 87 bad lyngba kane ka kol ka pynlong ïa ka Nonglang SC ban rah ïa ka nam lahduh ha kane ka lympung ïalehkai kynjatbol.
Ha kane ka sngi la ïoh ruh ban sam ïa khusnam shimet kata, nongthep bun kol sha ka Nisilia Majaw, nongapkol bat bit sha ka Banrisha Wahlang kine ki dei jong ka Nonglang Sports Club bad ‘thei ïalehkai bat bit sha ka Banïarkynti Mylliemngap jong ka Maitshaphrang Girls Football Team.
U kongsan ha kane ka sngi u dei u bah Renikton Lyngdoh Tongkhar, MLA ka Mawkyrwat Constituency ha ryngkat da ka jingïadonlang ruh ki ophisar sorkar bad ki paidbah kiba la wan ban sakhie ïa kane ka lympung ïalehkai jong ki kynthei.
U bah Renikton L.
Tongkhar kum u kongsan haba kren ha ka jingïalang u la ong ba kane ka dei ka sngi ban sah jingkynmaw da kaba kin long kita ki briew kiba kmen bad kiba don ka mynsiem laitluid da kaba sngewtrai ïa la ka jong ka Ri.
Ula pynpaw ruh ka jingsngewnguh ïa ka Kyntiew La I sap Multipurpose Organizations bad baroh kiba ïa don bynta ha kane ka lympung ïalehkai na ka bynta jong ki kynthei bad kyrmen skhem ki dang lah ban pynlong shuh shuh kum ïa kine ki lympung khnang ba ki samla kynthei kin ïoh ban pyni ïa lade ïa ki sap bad ki phong ki jong ki namar ba ha ki juk mynta ka kam ïalehkai kam dei shuh tang ka jingïalehkai pynbyrngia hynrei ka dei kawei ka lad ban ïoh kamai pisa bad ruh ka lad ka lynti ha ka ban ïoh kam ïoh jam.
Shillong, Nailar 22: Kum shi bynta ban rakhe ïa ka National Sports Day,ka sorkar jylla Meghalaya ka la pynbna ba mynta ka taïew kan don tamasa lehkai sport bad kilanmet ha ka jylla naduh ka 22 tarik haduh 29 tarik, Nailar.
La pynshlur ïa baroh ki paid nongshong shnong ban ïashimbynta ha ki jingïalehkai bapher bapher kiba la pynkhreh ha kane ka taïew.
Ka phang pdeng ha kane ka taïew ka long ban kyntiew ïa ki jingïalehkai Sports’ bad ruh ban pynshlur ïa ki briew la ha kano kano ka kam ban ïashimbynta ha ki jingïalehkai.
ïa kane ka taïew lehkai Sport la pynïaid da ka Ministry of Youth Affairs and Sports.
Yn sa ïoh ruh ban pule ïa ka ‘Fit India Pledge’ da ki nongïashimbynta ha satlak jong ka ri, bad ka Meghalaya kan ïashimbyntalang lyngba ki paid nongshong shnong kiba pule ïa kane ka Fit India Pledge bad pynsaphriang ïa ki lyngba ka Social Media.
Kin don ruh ki tamasa lehkai bapher bapher ha kylleng ka jylla, ba la pynïaid da ka Sports Associations, ki Skul, bad na ki bor pynïaid District na ka bynta baroh ba kin ïashimbynta.
Shuh shuh, na ka liang jong ka State Government Departments kan sa ïashimbynta ruh ha ki jait jingïalehkai bapher bapher kum ka Football, Cycling, Walkathons, bad ka Basketball.
Ka sorkar kan sa pynshlur ruh ba ñiah da ki saikil lane da kaba shu ïaid kjat ha ka por leit trei, kaba yn sa pynbna shen.
Kin sa don ruh ki jingïalehkai kiba ka NYKS bad ka SAI kan sa pynlong hapoh ka jylla, ban pynshlur ïa ki dkhot jong ki ban ïashimbynta bad ruh na ka bynta ki riew paidbah.
Ka lympung kaba heh ba la pynïaid da ka tnat ba dei khmih ïa ka kam lehkai jong ka sorkar jylla kan long ha ka 26 bad 29 tarik u Nailar.
Ha ka 26 tarik, Nailar, kan don ka jingïakop mareh kaba la tip da ka “Run for Fitness" ha nongbah Shillong.
Ka jingïakop mareh kaba 5 Km ka ban sdang na Polo Grounds, bad kane ka jingïakop kan kynthup ïa baroh kiba kwah ban ïashimbynta bad kin hap ban pynrung kyrteng lyngba ka Office jong ka District Sports Officer, East Khasi Hills.
Ha ka 29 tarik, Nailar kan don ka jingsam Cash Awards na ka bynta ki nongïalehkai.
Ha kane ka sngi kan don ruh ka jingïalehkai paralok (exhibition match) hapdeng ki Ophisar bad ki MLA’ jong ka sorkar jylla, kaba la pynkhreh ban pynlong ha MFA Ground.
Na ka liang jong u Myntri ka tnat Sports & Youth Affairs, u Bah ShakliarWarjri, u la pynpaw, “Ka Sport ka lah ban pynïatylli bad kan ïarap ïa ngi ban nangkiew shaphrang.
Ka National Sports Day ka dei ka sngi ba kyrpang kaba pynkynmaw ïa ngi, bad nga pynshlur ïa baroh ki paid nongshong shnong ka Meghalaya, ban ïashimbynta ha ki jait jingïalehkai bapher bad ban pynsaphriang ïa jingkmen jong kane ka taïew lehkai sport!".
Ka jingbam ka dei kaba donkam tam ïa ka met jong u briew bad khlem ka bam ym don jingim.
Ka jingduna jong ka jingbam ha ka met ruh ka wanrah ïa ka jingshitom bad ka jingpalat jong ka bam ha ka met ruh ka wanrah jingshitom kumjuh hi.
Kumba long kiwei pat ki jingdonkam jong ka jingim u briew ka bam ka dei ban long kaba biang ym ban palat ne duna.
Ka jingbam ïa ki jingbam kiba bha bad kiba tei ïa ka met ka wanrah ïa ka jingmyntoi bad ka ai ïa ka jingkoit jingkhiah, hynrei ka jingbam ïa ki jingbam kiba sniew bunsien ka wanrah jingeh ïa ki briew shimet bad bunsien la shem ba ka daw jong ka jingpang jingshitom ka dei na ka daw jong ka jingbam kulmar ïa ki jait jingbam kiba ktah ïa ka jingkoit jingkhiah jong ka met.
Namar kata khnang ban ïoh ïa ka jingkoit jingkhiah baroh ngi donkam ban nang ban bam ïa ki jingbam kiba bha bad ki ban ym pynsniew ïa ka met.
Ka jingbam hi ka dei ka dawai bah kaba khraw kaba ai ïa ka jingkoit jingkhiah lada ngi nang ban bam kat kum ba dei biang naka bynta ka met jong ngi.
Kumta ka long kaba donkam ban sngewthuh ba ka jingkoit jingkhiah ka don ha ki kti jong ngi hi.
Bun ki khnium bad kynnoh ba ki jingbam ha kine ki sngi kim long shuh kiba biang bad kiba koit ba khiah namar ba la bun palat ka jingai dawai (chemical) naduh ki jhur, ka doh, ki soh, wat haduh ka umphniang bad kiwei pat ki jingbam ba la song ha ki jingsong bad kiwei kiwei de.
Kawei na ka jingshitom kaba kham kynrei eh ha kiba bun ka dei ka jingshitom kpoh bad kane baroh ka dei beit na ka daw jong ka jingbymbiang ha ka rukom bam.
Ha kine ki sngi la ïohi ba kat shaba leit ki dap tang ki jaka die jingbam ki pynsuk (fast food) na ka bynta ki paidbah, kumta bun ki mlien bha ban bam ïa kine ki jait jingbam.
90% na kine ki jingbam fast food la shem ba kim ju salia ïa ka jingkoit jingkhiah hynrei ki longbeit kumno ban kamai bad pynbiang ïa ka jingdawa ki paidbah.
Kum ka nuksa wat ki jhur ba pyndonkam bunsien kim ju sait khuid satia ïa ki.
Kine ki jingbam bunsien ki dei kiba bun bha ka umphniang bad ka khlein kumta kim da long eh kiba na ka bynta ka koit ka khiah.
Ki briew kiba nang bam bam la ïohi ba ki long ki briew kiba koit bakhiah bad ka long kaba eh ban shem ïa ki briew kiba nang ban sumar ïa la ka jongkoit jingkhiah ha kine ki sngi.
Bun kim salia satia ïa ka jingkoit jingkhiah nalor ba ki jingbam kim long kiba paka shuh, pynban ki briew ki dang bam ïa kiwei pat ki jingbam kiba sniew kum kaba dih duma bad bam ïa ki khaini, raja bad kiwei.
Man ka por ba ki leit ban shah sumar ne ïakynduh ïa ki doktor ba ju batai ba ka jingkyrni ka jingdih sikret ne duma bad ka jingbam duma ki long kiba sniew bad kiba ktah ïa ka koit ka khiah, hynrei kane kam shym la pynphikir satia ïa ki paidbah.
Ka jingkoit jingkhiah ka don ha ka kti jong u briew shimet shimet ban phikir ïa la ka jong ka jingim, palat nangta ka shong ha ka bor jong ka mariang.
Ha ka por jong ka jinglong samla ha ba ka bor met ka dang biang bad ba ka bor jong ka jingïaleh pyrshah ïa ka jingpang ka dang khlain, kam da don jingktah than eh ïa ka koit ka khiah, hynrei wat la katta ruh bun ki samla ki ud bad ki mad shibun ki jait jingpang.
Ha kine ki sngi namar jong ka rukom long ka rukom im namar jong ka jngkiew ka ïoh ka kot, ha kaba wat ki khynnah ki lah ban ïoh kat kaba ki kwah namar ba ki kmie ki kpa ki pynbiang ïa ki, bun ki khynnah kim kham bang ban bam ïa ka ja bad ki jingbam kiba tei met, hynrei ki kham sngewtynnad ban bam da ki jingbam kai kum ki chips, ki shoklet, bad kiweipat.
Kumta wat ki khynnah rit ruh ki mad ïa ki jingpang kiba ktah khamtam eh ai ka kpoh.
Kiwei pat ki jingpang kiba kynrei bha ha kine ki sngi hapdeng jong ki briew kiba la khamsan ki long ka jingpang shini (blood sugar), ka jingpang high blood bad kiwei pat.
Kine ki jingpang ki la dkhat ïa kiba bun bah ki mynsiem briew, namar ba kiba ngat ïa kane ka jingpang ki shem jingeh shibun ban ïoh khiah namar ba ki hap ban kiar na ki jingbam.
Ki don ki briew kiba ong ym lei lei lada ïap halor ka bam, kane ka long kaba bakla shibun eh namar ba hapoh ha lade ym don iwei ruh iba kwah ban ïap bad baroh ki bam khnang ban im.
Na ka bynta kito kiba dei ban kiar ïa ki jingbam kiba ktah ïa ka met jong ki, ka jingbam kam ïapher satia na ka kyïad bad na u drok namar ba ka pyntroin ïa ka met jong ki.
Tang kawei ka buit kaba rieh ba kito kiba ngat ha kitei ki jait jingpang ka long ba kin sngewthuh shai kdar ïa ka jingmut jong ka jingim bad ka jingbam.
Haba kum bam ïa ka jingbam kaba ktah ka jingbang ka neh tang da ki minit bad ka jngbabe ka tied man la ka khyllip mat bad ka jingkoit jingkhiah ka nanghiar nanghiar.
Kumta kawei ka nuksa ka long, kumba ka bam kaba bang ka pynkmen ïa ka mynsiem ka jingkoit jingkhiah ka kham pynkmen da ka spah shah.
Ïa ka jingkoit jingkhiah lah ban lehkmen bad sngew shilynter jingim katba dang ring mynsiem hynrei ka jingbam bakla ka dap tang ka jingbabe.
Namar kata donkam ban nang ban bam bad lehkmen ha ka jingkhiah kran.
Nongpoh, Nailar 22: Ka Ri Bhoi Youth Federation Western mynta ka sngi ka la mih shakhmat ban ïa kren halor ki kam pynbeit pud pynbeit sam hapdeng ka sorkar Meghalaya bad ka sorkar Assam, kaba dei ha ka wat kaba ar ba kum ka seng ka dawa na ka sorkar Meghalaya ba kam dei ban shu shim rai klumar ha kane ka kam pynbeit pud pynbeit sam bad ka dei ban ïaid da ka lynti kaba bniah khnang ba ki jaka ki puta jong ka jylla Meghalaya kan nym dei ban leit sha ka jylla Assam.
Kane ka jingmih ka seng RBYF Western Zone ban kren halor ka jingïapynbeit pud pynbeit sam ha kane ka wat kaba ar, ka dei hadien ba dang don ki jaka ba hap ha Western Ri Bhoi kiba hap ban ïa pynbeit ha ka wat kaba ar kiba kynthup ïa ka Borduar bad ka Nongwah Mawtamur ba kim kwah ban jia biang kumba la jia ha ka jingïapynbeit pud ha ka wat kaba nongkong ba la kynnoh ba bun ki jaka ka Meghalaya ka leit sha ka jylla Assam.
Haba ïa kren bad ki Nongthoh Khubor mynta ka sngi ha Nongpoh, u President ka RBYF Western Zone, u Bah Active Pator bad u General Secretary, u Bah Runing Well Syngkli, ki la ong ba kum ka seng ka sngewkhia halor ki kam pynbeit pud pynbeit sam ba kam kwah ba ka sorkar kan shu shim rai klumar halor kane ka kam pynbeit pud bad shuwa ban ïaid shakhmat ka sorkar Meghalaya ka dei ban da tih bniah bha khnang ba ki jaka jong ka jylla Meghalaya kam dei ban leit sha ka jylla Assam.
Kitei ki nongïalam ki la pynpaw ruh da kaba ong kumba la jia ha ka wat kaba nyngkong ha ka jingïapynbeit pud la shuh shim rai tang da kaba ïa rah kti ki paidbah bad khlem da bishar bniah ïa ki kot ki sla bad dei namar kane ka daw bun ki jaka jong ka Meghalaya ka leit noh sha ka jylla Assam.
Da kaba sngewkhia ha ki bynta jong ka Borduar bad ka Hima Nongwah Mawtamur ba dang sah ha ka kam pynbeit pud, ka sorkar kam dei ban shu leh klumar bad dei ban da tih bniah lyngba ki kot ki sla naduh ki raid bad ki hima bad kumjuh ruh wat ki sordar shnong bad ki nongïalam shnong lem bad ki paid Khasi ha kitei ki thain khappud ki kwah hi ban don sha Meghalaya bad ki don ruh ïa ki kot ki sla kiba baing ban pynshisha ba ki dei hapoh ka jylal Meghalaya, ki la ong.
Namar kata, na ka liang ka RBYF ka dawa na ka sorkar ba ha kane ka wat kaba ar jong ka jingïapynbeit pud pynbeit sam kim dei ban shuh ïa shim rai tang da kaba rah kti ne na ka mon jong u paidbah, hynrei dei ban da bishar bniah lyngba ki kot ki sla ha kaba ki Raid bad ki Hima bad ruh naduh ki shnong ki don ïa ki kot ki sla kiba biang khnang ba kitei ki jaka kan nym leit sha ka jylla Assam, ki la bynrap.
Shuh shuh, ha kawei pat ka bynta kumba ka sorkar Assam ha ki bnai ba la let noh hadien ba la dep ban ïa pynbeit pud ha ka wat kaba nyngkong ka la wan ban sieh da ki maw pud ha ki shnong khappud khlem da tip lang na kas sorkar Meghalaya ba ka seng ka la leit ban phut noh bad halor kane bynta ruh ka sorkar Meghalaya kam dei ban ailad ban shu wan sieh klumar ïa ki maw pud maw sam bad dei ban sieh ïa ki maw pud maw sam lyngba ka jingïatip lang jong baroh ar sorkar kumba la ïa pynbeit ha ka jingïapynbiet pud pynbeit sam, ki la bynrap.
Nongstoiñ, Nailar 22: Ka Federation of Khasi Jaiñtia & Garo People Mawlangsu Area unit ha ka 22 tarik mynta u bnai, ka la leit buh jingujor Engineer MePDCl Nongstoiñ, halor ka jingsynjor ki electric pole kaba ap jingma ïa ki sha u Executive paitbah Nongshong shnong.
Ha kane ka sngi la ïalam da u bah Syrpaily Kharrit President FKJGP Mawlangsu Area unit, u bah Henry Syiem Shangoi Chief Organiser Secretary FKJGP Mawlangsu Area unit.
Haba ïa kren bad u Executive Engineer u la kular ban shimkhia mardor ba ha ki khyndiat sngi la da ai lad ka suin bneng, un sa phah ïa ki nongtrei ba kin leit ban pynbiang ïa ki ar tylli ki electric pole, kiba la ap jingma na ka jingsynjor.
Nongpoh, Nailar 22: Kumba la paw ba dang ha kine ki khyndiat sngi ka seng HITO na Ri-Bhoi District kala pynpaw ka jingpyrshah kaba jur halor ka jingpoi biang u Raja Brahma sha Ri-Bhoi District hadien ba u la shah pynkynriah kam shipor, ban shimti pat kum u ADC bad Project Director ka DRDA, hynrei utei u ophisar sorkar u la ioh pynban shibun ka jingkyrshan khamtam naki nongïalam shnong kum ka Synjuk ki Rangbah Shnong Border Area.
Bad mynta ka sngi sa kawei pat ka kynhun ka Ri-Bhoi Dorbar kala mih sahkhmat ban sngew burom halor ka jingwan poi biang utei u ophisar ban shakri sha ki paidbah ka dong Ri-Bhoi, ha kaba naka liang ki nongïalam ka Ri-Bhoi Dorbar mynta ka sngi kila pynkup burom ruh da u syntiew ha ophis treikam jong u kum ka dak ka jingpdiang burom sa shisien ïa une u ophisar u ba ju kyrshan bad ai ka jingïatreilang bad ki paidbah khamtam ban kyntiew ïaki longkmie haki Self Help Group haka por ba u long kum u BDO ka Umsning C&RD Block.
Naka liang u Bah RB Shadap uba dei u President jong ka Ri Bhoi Dorbar u la ong ba ka mat kaba hakhmat eh kaba na ka liang jong ka kynhun ki la leit ban ïakynduh ïa une u ophisar ka long halor ki kam khappud bad kumjuh ruh ka kam thungkam thungjam lyngba ka District Selection Committee kaba dei ka mat kaba ka kynhun ka la ïakren teng haka por kaba une u ophisar u dang long kum u BDO ha Umsning bad bat ruh ïaka kam Member Secretary jong ka DSC ha Ri Bhoi.
Ha katei ka jingleit ïakynduh ki nongïalam jong ka Ri-Bhoi Dorbar ki la pynpaw ba ki la buh ïaka jingkyntu hakhmat jong une u Officer ban kham pynkloi noh ka jingpynmih ïaka result jong ka DSC namar ka ktah ïaka rta jong ki nongthepkam, ki nongïalam ki la pyntip ba utei u ophisar u la kular ba yn ïaleh katba lah ban pynmih noh ha shuwa u bnai Nohprah mynta u snem ryngkat ka jingkyntu ruh ïa utei u ophisar ba ha ka kam DSC dei ban phaikhmat shuwa nyngkong ïaki trai district, kila bynrap.
Jowai, Nailar 22: Ka kynhun Meghalaya Assembly Committee on Women Empowerment mynta ka sngi ba ar kala hiar ha Jowai ban lum jingtip ha kaba ïadei ba ka rukom treikam jong ki tnad sorkar kiba ïadei bad ka jingbha jingmiat jong ki kynthei kiba hap hapoh ka West Jaiñtia Hills District District.
Ïa kane ka jingïalang la pynlong ha ophis Conference jong ka Soil and Water Conservation, Muhmyntdu ba la pynïaid da ka MLA ka kong Santa Mary Shylla, kiwei de ki dkhot jong kane ka Committee ki kynthup ïa ka Las Miani D Shira, bah Adelbert Nongrum bad u bah Mathew Beyondstar Kurbah.
Kane ka kynhun kala ïoh lad ruh ban ïa phylliew jingmut sani halor kumno ka rukom treikam jong ki skim sorkar bapher bapher kiba ïadei naka bynta ki longkmie bad ki kynthei khynnah lyngba ki tnad sorkar kiba don hapoh ka District.
Kiba bun na ki prokram ba la dep pynlong da ki tnad sorkar la wad jingtip bad la jurip bniah ïa ki shi bynta ban pynkup bor shuh shuh ïaki longkmie bad ki kynthei khynnah naka bynta ka jingmyntoi kaba ki dei ban ïoh hadien habud.
Kiwei de ki heh sorkar kiba la wan ban ïadonlang ha kane ka sngi ki kynthup ïa u Deputy Commissioner ka West Jaiñtia Hills u bah B.
S Sohliya, IAS, Superintendent of Police, WJHD ma C.
Syrti, MPS nalor kiwei de ki hep sorkar.
Nongstoiñ, Nailar 22: Ha ka shiteng synñia jong ka 22 tarik ha ka por kumba 12:30 ei ei, ki dkhot ka VDP jong ka shnong Diengsyiang kawei na ki shnong kiba ha ka thaiñ Nongkhnum West Khasi Hills District, ki la ïoh ban kem ïa ka kali kaba la pyndonkam da ki nongtuh blang katba ki briew pat ki la lait phet noh.
Ha ka jingïakren lyngba ka phone bad u bah Messiah Ïawlar President ka VDP, u la ong ba ki trai blang ki la ïoh sngew ïa ka jingkyang ki blang, mar mar ki la sngewthuh ba lah dei beit ki myntuh.
Kumta ki la mih shabar ban leit kthong ïa ki, hynrei kim lap shuh namar ba ki la pynher sted ïa ka kali.
Hadien pat ki la phone noh bad ïa kiwei ki shnong ba marjan bad dei tad haduh ba la ïoh phone ïa u Sordar shnong Tyngrong Wahladew, ba da ka jingshimkhïa jong u la ïoh ban bad ïa kitei ki nongtuh kiba la don haduh 5 ngut kynthup ïa kawei ka kynthei.
Pynban katba dang pynlong ïa ka jingtohkit kitei ki nongtuh ki la ïoh ka lad ban phet krad noh bad ki la ieh jyndat ïa ka Kali kaba don ïa u rejistar nombar AS 01 H 3163 bad 3 tylli ki Blang kiba la tuh ki dei jong ka kong Bijel Ïawlar.
U bah Ïawlar u la ïathuh ba ïa ka kyrteng jong kitei ki nongtuh ym shym la ïoh satia, hynrei ki samla kiba la kylli ïa ki ki ïathuh ba uwei u kam ïalade ba u dei na Riangdo, uwei pat na Thadwang, uwei na Nongstoiñ, Maw ïonglumsyntiew, katba ïa ka kynthei pat ym shym pat lap kylli namar ka la lap phet noh.
Nongpoh, Nailar 22: Ki nongïalam jong ka HYC Ri-bhoi District kila pynpaw ka jingsngewbynñiaw halor ka jingpynsah teng jong ka sorkar ban pyndep noh ïaka Residential School haka shnong Mawtari Myrdon ha kaba katei ka skul mynta kala kylla ïingjah bad dap da ki sañium hadien ba ka sorkar kala ieh shrah la la kumba 10 snem bad naka liang ki nongïalam ka seng kila leit ruh ban jurip dang ha kine ki khyndiat sngi.
Kumba la ioh jingtip da ki nongïalam ka seng, kum kitei ki jait skul ki don kumba 19 tylli eiei ha ka jylla baroh kawei bd tang ha Ri-Bhoi District ki don kumba 3 tylli ba kynthup haka shnong Mawtari Myrdon jong ka Umsning Block, ka Nongrim Synjari ha Umling Block bad sa kawei pat ka don ha Jirang Block, bad naka liang ka seng kan sa leit ban jurip ïa baroh kitei ki skul la ki long ne em kumba long ha Mawtari Myrdon ka jinglong jingman.
Naka liang ki nongïalam ka HYC Ri-Bhoi naduh u Bah Hercules Suting President bad u Bah shemphang Masharing Secretary kila pynpaw ba kum kitei ki jait skul kin long ka jingkyrkhu kaba khraw lada ka sorkar ka shimkhia bad leh thikna ban pyndep ïaki ban long kum ka shlem hikai ban ai ka jingshakri sha ki khynnah khamtam kiba wan naki longing baduk ba rangli, hynrei haba phai sha ka Residential School kaba don haka shnong Mawtari Myrdon mynta ka shu iehshrah la bun phew snem bad kala kylla long tang kum ka iingjah bala sap bad ker ruh da ki sañium.
Kitei ki nongïalam kila pynpaw ruh ba ïa katei ka skul la sdang ban shna naduh u snem 2012-2013 naduh ka por ka sorkar MUA 2 haka por ba u Mukul Sangma u long kum u Myntri Rangbah ka jylla hynrei ka jingbymlah ban pyndep ïa katei ka skul ka pynduh jingmyntoi ïaki khynnah pule, bad kyrpad ruh ïaka sorkar ba mynta ba kam dei ban leh politik ïa kino kino ki kam pynroi kiba long ka jingkyrkhu bad ka jingmyntoi ïaki paidbah khamtam ki jaka pule.
Hadien ka jingjurip bad lap ba katei ka Residential School kala shu kylla long tang ka iingjah naka liang ki nongïalam ka seng kin sa leit ruh ban ïakynduh syndon ïaki bor bahalor bad ki bor ba dei peit, khnang ba ka jingkhmih lynti jong ki kmie ki kpa ban ioh pynleit skul ïala ki jong ki khun kan urlong noh.
Mynnin ka sngi 19tarik kaba ki nongkitkam ka HYC Ri-bhoi District , ki la leit ban jurip ia ka building ka Residential School, kaba la sahteng mynta la kum ba 10snem ha shnong Mawtari Myrdon, Ri Bhoi, ki la pynpaw ia ka jingbynniaw halor ka jingpynsahteng ka sorkar ban pyntreikam noh ia kiba kum kitei ki skul, ha kaba ki la pynpaw ruh ba ka sorkar ka la dei ban pyntreikam noh ia kitei skul khnang ba kan long ka jing myntoi iaki paidbah.
Bad katkum ka jing ioh jingtip Jong ka seng , ba kiba kum kitei ki Building ki don kumba 19 tylli ei ei ha ka jylla baroh kawei bad tang ha Ri Bhoi District ki don haduh lai tylli, kiba kum kitei ki Building kata Mawtari Myrdon kaba hap hapoh Umsning Block, ha Nongrim Synjai kaba hap hapoh ka Umling Block bad kawei pat hapoh ka Jirang Block, bad ka seng kan sa leit jurip ruh iakitei skul ban tip bniah la ki lahdep plie ne em namar kum ba ka long ha mawtari myrdon ka jing sngew bynñiaw shibun eh na katei ka Building kiba la shna ka klem dep pura , hynrei ki la shu sahkut beit tang shiteng khlem da lah ban pyndep lut bad mynta lei ka la kylla khlaw.
Shillong, Nailar 22 : Mynta ka sngi ki shipai BSF ki la ïoh jingtip ba ki don ki briew kiba hiar sha khappud jong ka ri Bangladesh ryngkat ki jingkit, na ka liang jong ki shipai ki la beh wut wut bad haba ki la ïohi, ki briew kiba kit ïa ki song ki la bret sha khlaw tang ban lait na ka jingshah kem.
Ki shipai BSF ki la kurup ïa kine ki song bad haba ki la plie ïa ki song la lap ba ki dei ki jaiñ saree bad kine ki jaiñ saree baroh ki la kot sha ka T.
11 lak tyngka, kine ki jaiñ la ïoh ban kurup na East Khasi Hills District.
ïa kine ki jaiñ la ïoh ban kurup da ki shipai BSF kiba dei na 4th Battalion.
ïa kine ki jaiñ saree ba la ïoh ban kurup la aiti sha ki bor jong ki Custom ban leh ïa kaba don kam katkum ki kyndon aiñ.
Khliehriat, Nailar 22: Ki dkhot jong ka Khasi Students Union Narpuh Circle, hapoh ka jingïalam u Organising Secretarry, u samla S.
Lapasam, hynnin ka sngi ki la pynlong ïa ka jingleit jurip ïa ka surok national highway kaba naduh Mynkre ter ter shaduh Malidor, ki la lap ba ka National Highway Authority of India kam shym la shim khia eiei ban maramot ïa ka surok kumba ka la dep kular ha ki paidbah ka thaiñ myn ha ka 8 tarik mynta u bnai ha ka por ba pynlong ïa ka jingiakhih paidbah ha Lumshnong.
La ong ruh ba ka jingsyrtok ki paidbah mynta lei ka la nang jur katba nang mih ki sngi namar ki mad jingeh palat ha ka leit ka wan, na ka daw ka jingsniew palat ka surok ha Narpuh.
Ka seng ka la ong ba kane ka jingleh mynthi ka NHAI, ka long kumba pynbor biang pynban ïa ki paidbah ka thaiñ ban mih madam biang ban iakhih paidbah biang da kaba kham tyngeh, nalor ba mynta ka la dep dap ar taïew ka pynlong ïa ka jingiakhi, ka seng hi kan nym shong kli kti hynrei kan bud dien bad kan ieng beit halor ka nongrim ba ka NHAI ka dei ban sngewthuh ïa ka jingeh jong ki paidbah nongleit nongwa kiba ju mad jingeh na ka daw ka jing sniew palat kane ka surok.
“Na ka liang ka seng, ka la dep pynpaw bad kren da kaba shai ba kan nym pat plie ïa ki tala ha katei ka toll gate kaba don ha Lumshnong tat haduh ba ka NHAI kan da maramot bha ïa ka surok haduh 6- haduh 70 percent ka jingmaramot"Ha ka jingleit jurip, ki dkhot ki la lap ba ka surok ka la dap da ki thliew ki syar ba heh ba heh hapdeng surok, ba la dap sa tang da ka um ktieh bad ka jyrsieh, ka bym i dei shuh kum kata ka surok national highway, kane ka buh jingma wat ïa ka jingim briew ruh, khamtam kito kiba ñiah ïa ki kali heh ba kit jingkit bad kumjuh ruh kiba ñiah bad ba shong ha ki kali rit.
Na ka liang u President KSU Narpuh Circle, u bah K.
S.
Suchiang u la ong ba ki paidbah ki sah ha ka umdum bad ki sngew bitar ruh namar kane ka jingleh mynthi ka sorkar bad ka NHAI ban maramot ïa ka surok bad bynrap ruh ba ia ka toll gate hap khang beit mynta haduh ban da maramot bha ïa ka surok ha Narpuh.
U la ong ruh ba man la ka por, wat ha ki snem kiba la leit ruh, ki ju ai daw ba ka dei ka aiom slap ym lah ban maramot, hynrei haba la kut ka aiom slap slap ruh ka NHAI kam ju shim khia ban maramot ïa ka surok, mynta ka kynti na ka liang ka seng bad ki waheh shnong kin bud dien ïa kane ka jingmaramot ïa ka surok, kata ynda la kut bha kane ka aiom slap.
Shillong, Nailar, 22: Ka Myntri ka tnat Aiñ ka Sorkar Jylla ka Dr.
Ampareen Lyngdoh ha ka sngi Baar ka la ïathuh ba ïa ka kyrteng jong ki dkhot ba la thung hapoh ka Expert Committee ban khmih bniah ïa ka Job Reservation Policy shen yn sa phah sha ka Kynhun Myntri ba kan ai jingmynjur.
“Ïa ka kynhun ladep pynkhreh bad shen yn sa shim rai da ka Kynhun Myntri," ong ka Dr.
Ampareen ha ka jingïakren bad ki lad pathai khubor.
Ka la ong ba ka Kynhun Myntri kan sa shim rai khnang ban pynstet ïa ka kam.
Ha ka 1 tarik, Jylliew, ka Sorkar Meghalaya Democratic Alliance (MDA) ba ïalam da u Conrad K Sangma ka la pynbna ban thaw ïa ka Expert Committee ka ban khmih bniah ïa ka Job Reservation Policy jong u snem 1972.
Ïa kane ka rai la shim katkum ka jingai jingmut jong ka Committee ba la khlieh da ka Dr.
Ampareen Lyngdoh kaba kynthup ïa baroh ki seng saiñpyrthei hadien ka jingshong shahthngan ba khlem pud sngi da u President jong ka Voice of the People Party (VPP) u Bah Ardent Miller Basaïawmoit.
Ha shuwa ban wan iuh kjat ka British East India Company, ka Hima Shillong ka long kawei na ki Hima Khasi kaba heh bad kongsan tam ha baroh kawei ka thain Shatei Lam Mihngi (North East) jong ka Ri India kaba ïar naduh ka Wah Umngot na Shathie shaduh ka Wah Brahmaputra shaphang Shatei.
Sha ka phang Mihngi la ker sawdong da ka Hima Jaintia bad ka Wah Kupli katba sha ka phang Sepngi la pynïa khlad da ka Wah Umtrew (Digaru) na ka Hima Nongkhlaw (Bareh).
U Syiem Hima Shillong u long uba pawnam bha ha ka por mynshuwa bad la ju khot ruh ïa u kum U Raja Assam-Shillong namar ba u long ruh u Nongsynshar ïa kawei ka Raid Raid Ri-Thor kaba heh bha kaba don hapoh ka bynta ba sharum jong ka Assam (Lower Assam valley) ha shilynter jong ka rudwah bah jong ka Wah Brahmaputra kaba ju tip kum ka Raid Dumria (Desh Demoreah) kaba sdang naduh ka rud Wah Umsiang ha Topatoli, (Kamrup M, Assam) sha ka phang Mihngi bad ka kut haduh ha Byrnihat jong ka Raid Marwet, Hima Mylliem sha ka phang Sepngi.
U Mawbynna badon ha Topatoli (Kamrup M) AssamLa pynlong ïa ka Hima Shillong da ka jingïa synroplang jongki Raids bapher bapher kiba don ha Them Ri-Bhoi bad Ri-Lum Khasi kiba hap hapoh ka jingpeit jingkhmih jongki Basan bad ki Lyngdoh.
Ha ka por mynshuwa, ïa ka Hima Shillong la ju tip ruh kum ka “Hima Sawkher Lai Lyngdoh" kum ka dak jong ka jingsngewburom ïa ki Saw (4) ngut ki Kher/Basan bad Lai (3) ngut ki Lyngdoh, kiba long ki Nongseng jong ka Hima Shillong.
Ki Saw (4) ngut ki Basan kiba long ki Nongseng jong ka Hima Shillong ki long – (1) U Basan Nongkseh na ka Kur Thangkhiew Laikpoh, (2) U Basan Nongumlong na ka Kur Nongneng Daloi, (3) U Basan Swer na ka Kur Swer bad (4) U Basan Synrem na ka Kur Synrem.
Katba Lai (3) ngut ki Lyngdoh pat ki long (1) U Lyngdoh Mylliem na ka Kur Lyngdoh Marbaniang, (2) U Lyngdoh Nongkrem na ka Kur Pyngrope bad (3) U Lyngdoh Nongbri na ka Kur Lyngdoh Nongbri (Lyngdoh, 1938).
La jied ïa ka Nongkseh kaba long ka Raid jong u Basan Nongkseh kum ka Nongbah (Capital) jong ka Hima Shillong bad la shna ruh ïa ka Iing Sad jongki Syiem Shillong ba la ker tawiar sawdong da ki khap-um (moat) ha Myrshan, Nongkseh.
Ka don ruh ka Pung Sum Hati ha shuwa ban poi sha ka Iing Sad ha kaba ki Bakhraw Batri kiba wan na sha jngai ki ju pynsum jah thait ïa ki hati.
La seng ruh ïa ka Ïew ba latei Basa tang da ki mawbynna bad ju pynlong Ïew tang ha ka sngi Rynghep bad kumta la khot da ka Ïew Rynghep.
Haduh mynta kitei ki matti jong u barim ki dang don sah ha Nongkseh.
Ka Hima Shillong ka don ka jingïadei kaba jan bha bad ka Hima ki Ahom bad ïa kane lah ban sakhi lyngba ki jingthoh shaphang ka jingïa leit ïa wan markylliang.
Ha u snem 1784, ka Hima Shillong ka la phah ïa U Narleng bad U Manu Rai kum ki Nongmih Khmat sha ka Iing Syiem jong u Gaurinath, U Syiem Ahom na ka bynta ban ïa kren halor ki kam khaii pateng bad ki kam khappud ba ïa dei bad ka Raid Dumria (Desh Doomreah), kaba ju tip ruh kum ka Raid Khad-ar Bangthai namar badon Khad-ar (12) ngut ki Bangthai lane ki Syiem Raid kiba dei na ka Jaidbynriew Amri Karbi bad kiba long ki trai Raid jong kane ka Raid.
Ar snem hadien kata ha ka 17th April, 1786 la pdiang burom ïa kawei ka kynhun na ka Hima Shillong da U Bar Phukan ha Bharalumukh, (Kamrup M, Assam) (Bareh, 1967).
Ki Basan bad Ki Syiem Hima Shillong ki ju leit barabor da ki hati sha ka Raid Dumria (Desh Demoreah) ban ïa kynduh ïa ki paid nongshong shnong bad ki nongsynshar Raid bad bunsien ki ju ïa kynduh ha ka Iing Sad jong u Recho Dumura (Syiem Raid Dumria).
Kum ka dak ban pynsah jingkynmaw ïa ka jingïadei ba ïa jan hapdeng ki Syiem Hima Shillong bad ki Ahom Swargadeo (Syiem Ahom) la pynïeng ïa uwei U Mawbynna ha Noakuchi (Nakuchi village, Khetri, Kamrup (M) District, Assam).
Ha ka 26th December, 2017, ka Administrative Body jong ka Shnong Nakuchi ka la ai sngewbha noh ïa kane ka jaka sha ka Hima Mylliem na ka bynta ban tei pynbha ïa ka sawdong sawkun badon u Mawbynna.
Ha ka por ba ki British ki la ïoh ban synshar ïa ka Assam, ki la sdang ban lum khajna na ka Raid Dumria (Desh Demoreah) ruh wat la ki tip shai ba ka long ka bynta kaba dang hap hapoh ka Hima Shillong.
Mar sien ïoh jingtip ïa kane, U Syiem Bor Manik ryngkat bad U Basan Nongkseh ki la hiar bran bran sha Raid Dumria (Desh Demoreah) ha u bnai March 1828 ban pynsangeh ïa ka jingkhrong khajna be-ain bad ban knieh biang ïa ka khajna ba ladep lum.
Tang shi snem hadien, kata ha u snem 1829 ki British ki la sdang ban knieh ïa ka Borduar (Barduar, Assam) kaba don shaphang Sepngi jong ka Guwahati bad kaba hap hapoh ka Hima Nongkhlaw.
Kine ki artylli ki jingjia, ki la pynlong ïa U Syiem Tirot Sing, U Syiem Hima Nongkhlaw bad U Bor Manik Syiem ban sngewthuh shai ïa ka jinglong jong ka British East India Company kaba wan ha ka dur ban khaii hynrei kaba mut pat ban klun lut ïa ki jaka puta jongki Hima Khasi.
Kumta, da ka jingmynjur lang jong baroh ki Hima Khasi, ka thma ban beh noh ïa ki British na ki Lum Khasi ka la sdang ha ka 1st April, 1829 (Giri, 2012).
Hynrei, katba ka thma pyrshah ïa ki British ka dang klang bha, U David Sott, u Agent jong u Governor General u la phah da uwei jemadar (zamindar) ban tyrwa ha U Bor Manik Syiem ïa ka jingkloi jong ka Sorkar British ban sangeh ban lum khajana na ka Raid Dumria (Desh Demoreah) bad ban pynphai lut ïa ki jaka puta jong ka Hima Shillong lada U Bor Manik yn sangeh noh ban shim bynta ha ka thma.
Mar kumta hi, U Bor Manik Syiem, ha ka jingnoh tymmen bad jinglong lui lui ka bor pyrkhat pyrdain, ula mih ha u bnai May 1830 ban leit sha Nongkhlaw khlem da pyntip ïa ka Dorbar hynrei tang da ka jingsynran jongki arngut ki pyrsa, U Ksan and U Joy Syiem.
Hynrei, ha lynti shuwa ba yn poi sha Nongkhlaw ki shipai British ki la kem noh bad set along ryngkat ïa ki arngut ki pyrsa.
Ban lait na ka jingshah set byndi, ki British ki la tyrwa ha U Syiem Bor Manik ba u dei ban ai noh lyngba ka Soskular ïa ka Raid Dumria (Desh Demoreah) sha ka Sorkar British bad ban aiti noh ïa ka khet Syiem ha U Shan Sing Syiem.
Hynrei, U Joy Syiem ula khlad noh ha byndi bad kane ka jingjia ba sngewsih ka la pyndiaw mynsiem shibun bha ïa U Bor Manik, U Syiem ba la noh tymmen ka rta bad ka la pynlong ïa u ban sangeh noh shi syndon ban ïa khun thma pyrshah ïa ki British (Bareh, 1967).
Hynrei ki Bakhraw Batri jong ka Hima Shillong ki la pyrshah ïa ka jingïasoi Soskular ïa ka Raid Dumria (Desh Demoreah) bad ka jingaiti ïa ka khet Syiem khlem da ïoh jingmynjur na ka Dorbar Hima bad kane ka jingleh ka la pynbitar shikatdei bad poi haduh u pud ban khie da ka thma poh iing (civil war) kaba latip kum ka Thang lieh Thang iong, kaba la jïa wat hapdeng ka thma pyrshah ïa ki British (Anglo- Khasi war) ka dang jur bha.
Ka Iing Sad jongki Syiem Shillong kaba don ha Nongkseh ruh ka lah shah thang ha U Lyngdoh Mylliem bad U Lyngdoh Nongkrem bad ka dei tang ka jingstad jong U Basan Nongkseh ba la lah ban pynlait im ïa ki Syiem Shillong.
Hadien, ba ka Iing Sad ka lah ingkhong lut, U Basan Swer bad U Basan Synrem ki la ïa tyrwa ban long Syiem hi noh jong ka Hima Shillong ha ka Dorbar kaba la pynlong ha Sadew (East Khasi Hills).
Katba ki paidbah ki la sdang ban ïa risa bad kynhoi Syiem ïa ki, U Basan Nongkseh ryngkat bad ka jingsynran jongkiwei pat ki Bakhraw ula ieng bad kylli jam.
“Balei ngin jied ïa ki Syiem-briew haba ki Syiem-blei ruh ki dang im".
Mar kumta hi ka Dorbar ka la pjah sam bad baroh ki la ïapra noh.
U Basan Swer da ka jingsngew diaw ula phet ïam rem noh sha ka Hima Sohra katba U Basan Synrem u la leit noh sha Shella bad haduh mynta ym ju mih pyrthei shuh ha ki kam hima sima (Giri, 2012).
Hadien ba ka thma British (Anglo- Khasi war) ka lakut noh ha u snem 1833, ka Hima Shillong ruh ka la sdang ban kad arliang bad ha kaba khatduh la phiah noh ïa ka sha ka Hima Mylliem bad Khyrim kumba la ai jingmut da u AJM Mills ha u snem 1853 (Giri, 2012).
U Basan Nongkseh bad Basan Nongumlong ki la rai ban neh bad ka Hima Mylliem ha ka liang ka synshar khaddar katba ïa ka Niam ba ïadei bad ki Syiem Shillong ki ju pyndep beit ha ka Hima Khyrim.
U Lyngdoh Mylliem u jied bad ka Hima Mylliem katba U Lyngdoh Nongbri bad U Lyngdoh Nongkrem ki ïa don lang ha ka Hima Khyrim.
Hynrei na ki daw jongki jingïadon kti ha ka jingjïa ha Nongkseh, U Lyngdoh Nongkrem ym ïoh shim bynta shuh ha ka jingleh Niam ha Smit.
Haduh mynta, la pynieng ïa U Rishot Sawkher ha tyngkong jong ka Iing Sad ha Smit, East Khasi Hills kum ka dak jong ka jingsngewburom ïa ki Sawkher/Basan, kiba long ki Nongseng jong ka Hima Shillong.
Hadien ka jingphiah ïa ka Hima Shillong, U Shan Sing Syiem, U Syiem bamih bujli ha ka jaka jong U Bor Manik Syiem ula dawa na ka Sorkar British ba kan pynphai biang ïa ka Raid Dumria (Desh Demoreah).
U Captain F.
G.
Lister bad Captain Jenkins ki la mynjur ban pynphai biang hynrei na ki daw jong ka jingpyrshah jong u A.
Bogle, uba long U Collector jong ka Kamrup District, la pynsangeh shuwa ban pynphai.
Watla, U Sir Charles Metcalfe, uba bat shipor ïa ka kam Governor General jong ka Ri India u la kyntait ïa ka jingtyrwa ban pynphai biang hynrei u la kubur pat ban mynjur ïa ka jingpynbeit jong u Captain Jenkins tang lada kan nym pynthut bad buh jingeh ïa ki paid nongshong shnong (Bareh, 1967).
Hadien ba ladep pyllait ïa ka jingsynshar ïa ka Assam na Bengal ha ka 6.
02.
1874, ka Sorkar British ha ka jaka ban pynphai noh ïa ka Raid Dumria (Desh Demoreah) sha ka Hima Mylliem kumba la dawa hynrei ka la pynhap pynban sha ka Kamrup District jong ka Assam lyngba ka Notification No.
1430 dated 14.
09.
1876.
Naduh kitei ki por, ka ju don ka jingdawa na ka liang jong ka Dorbar (National Council of Amri Karbi) ban pynphai biang ïa baroh ki jaka puta jong ka Raid Dumria (Desh Demoreah) kaba heh kumba 487.
72 Sq.
km sha ka Hima Mylliem kaba la shu knieh jubor na U Syiem Bor Manik halor ka nongrim ba U Syiem marwei ym lah satia ban ai ei noh ïa ka jaka puta khlem ka jingmynjur jong ka Dorbar Hima.
U Colonel H.
S.
Bivar, DC (1874) u la kynthoh kumne halor ki riti dustur synshar khaddar jongki Hima Khasi, “La lah ban ïohi shai kdar ba ki Syiem ha ki Hima Khasi bapher bapher kim dei satia ki Khlieh Nongsynshar ïa ka khyndew ka shyiap hynrei ki long tang ki Khlieh Nongsynshar ba shu ïa jied paidbah bad kim don hok satia ha ka liang ka khyndew ka shyiap".
Kumjuh ruh U Sir K.
Cantlie ula ong, " Ki Syiem Jaiñtia kumba long ki Syiem Khasi kim dei satia ki Khlieh Nongsynshar ïa ka khyndew ka shyiap hynrei ki don ka bor ban synshar tang ïa ki khlieh briew bad ym ïa ka khyndew ka shyiap (Cantlie, 1934).
Shillong, Nailar, 22: Ka Federation of Khasi Jaiñtia & Garo People (FKJGP) Seng Kmie ha ka Sngi Baar ka la phah leh tes ha Pastuer Institute, Shillong ïa ka um ba la shim nuksa na ki shnong bapher bapher bad na ki kor um sorkari kiba don hapoh ka jylli jong ka Sor Shillong ïa kiba la sam da ka tnat Public Health Engineering (PHE) bad ka Shillong Municipal Board (SMB).
Ïa ka um, la rah sha ka tnat Food & Safety kaba don ha Pastuer Institute, ha Lawmali ban phah leh tes khnang ban pynthikna la ka um ka long neem kaba bit ba ki paidbah kin pyndonkam kum ka umbam umdih bad ha ka shet ka tiew, ha ka sum ka sait.
U President ka seng u Bah Dundee C.
Khongsit ha ka jingïakren bad ki lad pathai khubor, u la ïathuh ba ka jingphah leh tes ïa ka um hadien ba la shim nuksa na ki shnong bapher bapher ka long hadien ba ka seng ka la ïoh ïa ka jingujor na ki paidbah nongshong shnong kiba la pynpaw ba ki don ka jingsngewsyier, ka jingartatien ban dih ïa ka um ba la sam da ka tnat PHE bad ka Municipal.
U la ïathuh ruh ba ka jingphah leh tes ïa ka um kan sa long ruh wat ha ki District bapher bapher jong ka Jylla khnang ban pynthikna ba ka umbam umdih jong ki paidbah ka dei ban long kaba shngaiñ.
U la ong ka ka jingphah leh tes ka long ar bynta, khnang ban lap ba ka um ba la sam da ka tnat PHE bad ka Municipal ka don neem ïa ki khñiang jingpang bad ka jingbun than ka Iron.
“Lada ka jingleh tes ka lap ba ka um kam long satia kaba bit ban pyndonkam, ka Sorkar ka dei ban shim ïa ka jingkitkhlieh bad lada ka sorkar kam leh katkum ka jingdonkam, ka seng kam banse ban shim da kawei pat ka sienjam," u la ong.
Shuh shuh u la ong ruh ba ka seng ka dawa ïa ka Sorkar Jylla ba kan thaw noh da ka Water Policy.
Shillong, Nailar, 22: Ka jingbteng ïa ka North East Special Infrastructure Development Scheme (NESIDS) da ka jingmang tyngka ba la mynjur kaba T.
8139.
50 klur na ka bynta ka samoi naduh u 2022-23 haduh 2025-26 kadei kaba la ai jingmynjur da ka kynhun Myntri, bad kane ka dei kaba don ar bynta kiba long ka NESIDS-Road bad NESIDS-Other Than Road Infrastructure (OTRI).
Kane ka dei ka skhim ba bei tyngka pura da ka Sorkar Pdeng.
Ki rai jong ka Sorkar kiba kynthup ïa ka jingpynïasoh jong ka North East Road Sector Development Scheme (NERSDS) kaba mynshuwa sha ka NESIDS-Road component bad kiwei kiwei ka la wanrah ïa ka jingdonkam ïa ki kyndon treikam ba thymmai ban pynïaid bad pyntreikam ïa ka NESIDS kaba la pynkylla ha ka samoi kaba dang sah jong ka 15th Finance Commission.
Kumta ki kyndon treikam ba thymmai ban pynïaid bad pyntreikam ïa baroh ar tylli ki bynta ka NESIDS ki dei kiba la pyllait mynta hadien ka jingïamir jingmut bad kito kiba don bynta ha kane ka kam bad ki jingïakren kiba bniah.
Ka thong jong ka NESIDS ka dei ban ai jingkyrshan ïa ka jingkyntiew ïa ki jingdon jingem ha ki kam bapher bapher ba kynthup ruh ïa ki lad ka leit ka wan ha ki jylla ka thain shatei lammihngi.
Ka Kynhun Myntri jong ka Sorkar Pdeng ka la ai mynjur ruh ban bteng ïa ki ‘Skhim jong ka NEC’ na ka bynta ka samoi naduh 2022-23 haduh 2025-26 da ka jingmang tyngka kaba T.
3202.
7 klur.
Hadien ka jingïaphylliew jingmut kaba sani bha, la pyllait ruh ïa ki kyndon treikam ba thymmai na ka bynta ki “Skhim jong ka NEC".
Ki jingthmu jong kitei ki skhim ba la kdew haneng jong ka MDoNER kilong ban kyntiew ïa ki sienjam jong ki Tnat sorkar pdeng bad ki Tnat ha kawei ka liang bad ka jingsngew ïa ki jingdonkam jong ki jylla ka thain shatei lammihngi ha kawei pat ka liang, na ka bynta ki kam ba ïadei bad ka bha ka miat.
Ki skhim jong ka MDoNER ki ïarap ban pyndap ïa ki jaka ba suda ban kyrshan ïa phra tylli ki jylla ka thain shatei lammihngi katkum ki jingdonkam jong ki, da kaba sdang ïa ki projek, nuksa na ka bynta ka jingkyntiew ïa ki jingdon jingem ban pynsuk ïa ka leit ka wan bad ki jingduna ha ka imlang sahlang bad kyntiew ïa ki lad kamai kajih bad ki lad ïoh kam ïoh jam ha ka thain.
Kine ki kyndon ba dang shu pyllait ha ryngkat bad ki sienjam jong ka tnat bad ruh ka jingkyrshan na ki jylla ka thain shatei lammihngi kin plie lad ïa ka jingurlong ki thong ha ka rukom kaba shai bad kaba ïaid stet.
Shillong, Nailar, 22: Ka Hynñiewtrep Youths Council (HYC) ha ka sngi Baar ka la aiti da ka jingthoh ha u Director General of Police (DGP) ka Jylla u Dr.
LR Bishnoi ban pynsngew halor ka jingshah byrngem dang shen jong ki Khasi-Pnar kiba sah ha khappud ha ka Karbi Students Association (KSA) na Karbi Anglong District, Assam.
“Ha ka jingïapynbeit pud, ki ar tylli ki Sorkar Jylla ki la rai ban ailad ha ka mon laitluid jong ki paidbah kiba sah ha ki jaka ba don ki jingïakajia pud ban rai shano ki mon ban leit sha kano ka jylla.
Hynrei ha kine ki sngi, kawei na ki sengbhalang na Karbi Anglong ka la ong, lada ki shnong Khasi-Pnar ki rai ban ïasoh sha ka Jylla Meghalaya ka lah ban mih ka kynrum kynram kumba jia ha Manipur.
Kane ka long kaei kaei ba ka seng kam lah ban pdiang.
Kane ka long kum ka jingbyrngem ban phah shong jubor ïa ki briew ha Assam.
Kane ka dei ka jingpyrshang jong kine ki kynhun ban pynbor ïa ki briew (Khasi-Pnar) ban don ha Assam," la ong u President ka HYC u Bah Robertjune Kharjahrin ha ka jingïakren bad ki lad pathai khubor hadien ka jingïakynduh ïa u DGP.
“Ngi la kyntu ïa u DGP ba un shimkhia ban ai jingïada ïa ki briew jong ngi kiba sah ha khappud.
Khlem ka jingïada ba pura kine ki briew (Khasi-Pnar) ki lah ban shah byrngem da kumne kumta bad ngim tip kaei ba kin rai ha ka sngi ba ki Regional Commitee ki hiar jurip.
Ngi la pynbor ïa u DGP ba un pynthikna ba ka shongsuk shongsaiñ ka dei ban don ha khappud bad kam dei ban don kano kano ka kynhun ka ban byrngem byrsit," la ong u Bah Kharjahrin.
“Khnang ba ka shongsuk shongsaiñ kan don ha khappud ngi la ai jingmut ba ki hynñiew tylli ki Border Outposts (BoP) bad ki Out-Posts (OP) ba thymmai dei ban pyntreikam pura ïa ki.
Dei ban pynkhlaiñ ruh ïa ki BoP kiba la don lypa bad ban pynbiang ïa ki tiar ki tar, ki kali ban wanrah ïa ka shongsuk shongsaiñ," la ïathuh u Bah Kharjahrin.
“U DGP u la ïathuh ïa ka jingduna jong ka bor Pulit bad ba kiba dang sdang pynrung thymmai ruh kim pat pyndep ïa ka jingshah hikai pyntbit.
U la ong ban shimkhia ban pynbiang ïa ka bor Pulit namarba kim kwah shuh ban dang mih ki kynrum kynram ha ki shnong khappud," u la bynrap.
Ha ka dorkhas ka seng ka la kdew ruh ba ka tnat Pulit ka donkam ban pynkhlaiñ ïa ka Infiltration Branch ban tehlakam ïa ka jingwanrung kyrthep jong ki mynder ri bad ki briew kiba nabar jong ka jylla.
“Kaba pynsngewsih ïa ngi ka long haba la don ka Directorate of Infiltration ngi kwah ba kin treikam.
U DGP u la pyntip ba ka tnat Pulit ka don 19 tylli ki Infiltration Checkgate ha kylleng ka Meghalaya.
U la pynpaw ba ka jingeh ka dei ka jingduna jong ki nongtrei.
U la ong ba un sa khmih bniah ïa kane ka kam bad ban pynthikna ba ki poiwir kin ym ïohlad than ban rung ha kane ka jylla," la ïathuh u President ka HYC.
U la ong ruh ba u DGP u la pyntip ba ka tnat Pulit ka la pynphai, ka la kem bad ka la pynngat kyndon ïa kiba bun ki poiwir nong Bangladesh kiba rung tuh ha kane ka jylla Meghalaya.
Kawei mat ba ka seng ka la pynsngew ha u DGP ka long ruh halor ka jingwan poi jong u drok nabar ka jylla sha kane ka Jylla Meghalaya.
“Lada ngi peit ïa ka jingai jingkheiñ da ki bor ka Sorkar Meghalaya, ngi ïohi ba ki briew, katba nang mih ki sngi, khamtam ki khun samla ki la nang ngop ha u drok.
Haduh mynta ha Meghalaya kam don satia ka karkhana shna drok.
Uba bun hi u drok u dei uba wan na bar ri bad nabar ka jylla.
Ngi la ai jingmut, lada lah ban tehlakam ïa ka jingsuplai ïa u drok nabar ka jylla, lehse, kane ka jingïakhun jong ka Jylla ban ïakhun thma pyrshah ïa u drok kan long kaba jop," la ïathuh shuh shuh u Bah Kharjahrin.
U la ïathuh ba ka seng ka la ai jingmut ba ka tnat Pulit kan ïatreilang da kaba pynlong ïa ka jingkhynra lang bad ki shipai Border Security Force (BSF), ka tnat Custom & Central Excise bad ban ïasam jingtip mar kylliang khnang ban khanglad ïa ka jingwan tuid u drok nabar ka jylla bad nabar ri.
“Ka tnat Pulit ka dei ban ïatreilang bad ki bor synshar shnong halor kane ka jingthmu bad ban talasi manla ka sngi ïa ki khyrdop rung bad mih jong ka jylla," u la ong.
Shillong, Nailar, 22: Ka Hynñiewtrep Youths Council ha ka sngi Baar ka la phah da ka jingthoh sha u Chairman jong ka Meghalaya Public Service Commission (MPSC), ban dawa ba dei ban pynbna noh ïa ka result jong ka post Assistant Engineer ha ka tnat Community and Rural Development.
Ha ka shithi ka seng ka la pynpaw ba ka MPSC ka la khot aplikeshon na ka bynta ki post bapher bapher lyngba ka Advertisement No.
MPSC/ADVT-54/1/2020-21/70 ha ka 14 tarik, Nohprah, 2020.
“Ha ka Serial No.
7 jong ka Advertisement, la khot aplikeshon ban pyndap na ka bynta ki 35 tylli ki Posts jong ki Assistant Engineer ha ka tnat Community and Rural Development hapoh ka Meghalaya Rural Engineering Services (MRES).
Lyngba ka Notice No.
MPSC/Ex-C/22/2021-2022/102 kaba la pynmih ha ka 3 tarik, Lber, 2023, la pyntip sha baroh ki nongaplai kam ba ka Written Examination kan long ha ka 18 tarik, Lber, 2023 ha ki ar tylli ki Centre, kata, ha Shillong bad ha Tura.
Katkum ka jingïoh jingtip jong ngi, ïa kane ka eksamin la pynlong ha ka sngi bad ha ka por ba la buh na ka bynta palat shi hajar ngut ki nongaplai kam bad ïa ka eksamin la pynlong da kaba pyndonkam ïa ki OMR sheets," la ong ka Seng ha ka shithi ba la soi da u General Secretary jong ka Hynñiewtrep Youths’ Council (HYC), Central Executive Council u Bah Roy Kupar Synrem.
“Hynrei, la palat san bnai ki la ïaid naduh ba ladep pynlong ïa ka eksamin na ka bynta ki post ba la kdew haneng hynrei haduh mynta ka Commission kam pat shym la pynbna satia ïa ka result jong ka written examination.
Ha ka jingshisha, ka jingpyndonkam ïa ka OMR sheets ha ki eksamin bapher bapher ka la pynstet ïa ka kam bad ka jingpynkhreh ïa ka result ka la kham kloi bad ka pynduna ruh wat ïa ki jingbakla.
Hynrei ha kane kane ka jingpynslem ïa ka result jong ka Witten examination da ka Commission ka la pynmih bun ki jingartatien halor ka jingkhuid jingsuba ha kaba pyndep ïa ka jingthungkam bad kumjuh ruh kaba la ktah shikatdei eh ïa ki nongthep kam la ka long ha ka jingmut jingpyrkhat bad ha ka ïoh ka kot.
Ka jingpynslem shuh shuh kan wanrah shuh shuh ïa ki jingeh ïa ka jingpalat ka rta thepkam jong kine ki nongaplai kam ha ki por ki ban sa wan," la kynthoh ka Seng.
“Namarkata, ngi dawa jur ïa ka Commission ba ka dei ban shimkhia ban pynbna noh ïa ka result jong ki nongaplai kam kiba pas ha ka Written examination bad ban khot ruh mardor ïa ka interview na ka bynta ki nongaplai kam bad ban pyndep noh mardor ïa ka jingthungkam hapoh ka por kaba biang hynrei lym kumta, ngim donlad shuh da kumwei pat hynrei ban shu pynlong beit da ki jingïakhih pyrshah ïa ka Commission," la byrngem ka seng.
“Ngi kyrmen bad ngi kyntu ïa phi kum u Khlieh jong ka Commission ban shimkhia lem ïa kane ka jingdawa ba shongnia na ka bynta ka jingmyntoi jong ki samla bad ka jylla baroh kawei," la bynrap ka Seng.
Shillong, Nailar 22 : Ka nongai ktien jong ka sorkar MDA, ka Kong Ampareen Lyngdoh ha ka sngi Ba-ar ka la ong ba ka sorkar jylla ka buh ka thong ba kan leh da kaba tyngeh ïa ki kam pyntriem ha ka jylla.
“Ngin sa leh da kaba tyngeh haba ïadei bad kino kino ki kam ha ka jylla Meghalaya.
Ngin ym ailad satia bad ngin syllad beit naphang (ïa ki kam pyntriem)," ka la ong haba kren bad ki lad pathai khubor haba ïadei bad ka jingïohkem ïa ki 11 ngut ki dkhot jong ka kynhun lehnoh ba dang thymmai, ka National Liberation Council of Nongkyndong (NLCN).
Da kaba ïaroh ïa ki pulit ka jylla kiba la ïoh ban pynpra ïa katei ka kynhun, katei ka Myntri ka la ong ruh, “Nga ai ka jingïaroh ïa ki pulit kiba la leh ïa kaba dei eh bad kane ka jingkem ïa ki ka long ruh ka khubor sha kiwei ba ngin ong em ïa ki kam pyntriem.
Kumba ngi la ong mynshwa, ngi ong em ïa ki kam pyntriem.
"Halor ka jingkylli la ki kam pyntriem ki dei ki dak jong ka jingbym ïohkam ïohjam bad ka jingduk ha ka jylla, ka Myntri ka la kyrngah bad ong ba ym lah satia ban shu pynïasoh jubor kumta namarba ka jingduk hi kadei ka jingeh kaba ka ri baroh kawei ka kynduh.
Ka la ong ruh ba tang namar bym don ïohkam ïohjam kam mut shuh pat ban phaikhmat noh sha ka kam kiengatiar.
“Kumta, katkum ka jingtip jongnga bad katkum ka jingkren da u Myntri Rangbah ka jylla, ngi na ka sorkar ngin leh da kaba tyngeh ïa kane bad ngin pyntikna ba kino kino ki kam ha kano kano ka dur kin ym ïohlad," ka la ong da kaba bynrap ba ym dei satia ban shu aidaw bym donkam donjam hynrei kadei namar ki don kiwei pat ki daw.
“Kumta, ngam pdiang ba ka jingkyrduh kam kadei ka daw hynrei nga ong ba kum ka Ri kaba la kiew hapdeng shibun ki jingeh, ka jylla kaba la ïohi ïa kitei ki jingeh ka hap ban mih shakhmat bad ka sorkar jongngi ka la leh kumta.
"Ha kajuh ka por, ka Kong Ampareen kaba bat ruh ïa ka tnad ka Rep ka Riang ka la ong ruh ba kane ka sorkar jylla ka la shim ruh ki sienjam ban thaw ki lad aikam aijam da kaba phai sha ka kam rep bad kumno ban pynïasoh ïa ki khnang ba kan long ka jingaikam aijam ïa ki nongshong shnong.
Shillong, Nailar 22: Ka ïingbishar High Court of Meghalaya, ka la pynkut noh ïa ka mukotduma jong u Tennydard R.
Marak halor ka jingshah jied MLA jong u Marcuis R.
Marak, MLA jong ka Williamnagar uba long u Myntri ka tnad PHE jong ka sorkar jylla.
Ka ïingbishar nalor ba la pynkut noh ïa kane ka mukotduma, ka la daiñ kuna ruh 15 hajar tyngka ïa kaba u Tennydard u hap siew sha ka Meghalaya State Legal Services Authority.
Shisngi hadien ba la kut ki kam elekshon, kata ha ka 4 tarik u Lber 2023, u Tenny u la ujor da ka ehajar sha ki Pulit halor ki jingkynnoh ba u Marquis uba long u kyrtong ka Seng NPP ha kane ka elekshon, u la pynkheiñ ïa ki kyndon jong ka election commission ka ri India lyngba ki jingpynbna paidbah jong u.
Hadien kane u la ujor sa da ka writ petition sha ka High Court of Meghalaya halor kane kajuh ka phang.
Ka ïingbishar ka la shim bishar ïa kane ka ka kam bad ha ka hukum kaba la pynmih mynta ka sngi da kaba pynkut noh artad ïa ka jingtian bishar.
Haba sot katto katne ki mat na kane ka hukum, ka ïingbishar ka la ong ba ka mukotduma ka long ban pynduh ne ban knieh noh ïa ka jinglong MLA jong u Marcuis Marak bad ka ïingbishar ka la ong ba ka dei ka kam jong ka Election Commission jong ka ri India.
Hynrei u nongujor u la ai da ka writ petition ha ka jaka ba un ai da ka election petition.
Ka ïingbishar ka la ong ba lada pynduh noh ïa ka jingshah jied MLA u nongshah ujor ka long pyrshah ïa ki kyndon jong ka Peoples Representation Act jong u snem 1951.
Kumta halor kane ka nongrim, ka ïingbishar ka la pynkut noh ïa ka jingshim bishar bad kheiñ ruh ba ka dei ka jingujor kaba bakla.
Kumta ka la daiñ kuna 15 hajar tyngka ïa u Tennydart bad phah thep ïa kane ka pisa na ka bynta ka Meghalaya State Legal Services Authority.
Shillong, Nailar 22 : U MLA ka Mawkynrew Constituency uba dei u Adviser jong ka tnad Agriculture u bah Banteidor Lyngdoh u la ong ba ka jingthmu ban thung dkhot da kiba nabar ka jylla ha ka Expert Committee ban bishar ïa ka Reservation Policy ka long ka bym lah pdiang da lei lei ruh namar kumno kiba na bar kin wan ban tuklar ïa ka kam pohïing ka jylla haba kim tip ïa ka dang ka duh ruh bad kin ym long kiba shemphang bad sngewthuh shaphang ki paid Khasi, Jaintia bad Garo.
“ Ngin ym ailad da lei lei ruh ban wan long dkhot da ki briew ba nabar ha ka Expert Committee ka ban bishar ïa ka Reservation Policy.
Namar kane ka dei ka kam iap kam im jong ki trai shnong ka jylla bad ki briew kiba nabar kin ym tip bniah, shemphang bad sngewthuh shaphang ka jinglong ki paid Khasi, Jaintia bad Garo namar kata ka daw kumno kin lah ban long dkhot ha kat kane ka Committee.
Ngi don ki briew lajong kiba long ki riew shemphang na ki paid Khasi, Jaintia bad Garo bad ngi don ruh ki MLA kumta la dei ban thung da ki IAS, MCS, ki IPS, IFS ki Professor, ki Judge ba la shong thait, ki Advocate kiba la shemphang bha ha ka kam bad ter ter.
Namar kine ki dei kiba tip bniah bad sngewthuh shaphang ka jinglong ki jaidbynriew Khasi, Jaintia bad Garo" ong u ban Banteidor.
U la ong shuh shuh kiba nabar kin ym sngewthuh bad lada ki wan mushlia bad tuklar kan buh ïa ka jylla ha ka jingma kaba khraw bad ym tip aiu kan jia lada jia ba kine ki trai shnong Khasi, Jaintia bad Garo kim hun ïa kata ka jingpynkylla ïa kata ka Reservation Policy.
Ki briew la jong ki sngewthuh kaei ka ban jia shwa ba kin leh bad kin ym leh kulmar katba kiwei ki jaidbynriew kin ym sngewthuh bad kin ym don jingkitkhlieh hi ruh lada jia kumno kumno ruh bad kane keiñ ka long kaba ma.
“ Kumta ngin aym ailad ban wan tuklar da ki briew kiba namar hynrei ngin dawa ban thung beit tang da ki jong la jong kata napdeng ki Khasi, Jaintia bad Garo ha katei ka Expert Committee bad ki Riew Saiñ Pyrthei ba la ih bad ïar ka bor jingmut jingpyrkhat ruh ki dei ban don bynta lang ha kane ka Committee" ong biang u bah Banteidor.
Shillong, Nailar 22: Ka Voice of the People Party (VPP) ka pynpaw ïa ka jingsngewkhia kaba khraw halor ka kynrum kynram kaba la neh la katto katne por hapdeng ka Meghalaya College Teachers Association bad u Vice Chancellor ka NEHU ha kaba ïadei bad ka rai jong u Vice Chancellor ban pyntreikam noh ïa ka National Education Policy 2020 naduh une u snem pule (academic session).
Ka kyrwoh ba la phah da u President jong ka Seng, u Bah Ardent Miller Basaïawmoit, ka ong ba ka Seng ka sngewkhia halor ka jingeh ki samla pule bad ruh ka pynlong ba ïa ka Seng ban buh jingkylli ba haduh katno ka jinghikai kan seisoh lymda la pynbiang shuwa ïa ki katto katne ki bynta kiba donkam eh, kum ïa ka jingtei ïa ki kamra klas bad kiwei, ka jingpynbun ïa ki nonghikai bad kiwei kiwei ki jingdonkam shuwa ban pyntreikam ïa kane ka policy ba thymmai.
“Kum ka Seng ngi kwah ruh ban kyntu ïa ki samla pule ba kim dei ban shah pyngngop ha ki katto katne kiba kwah ban pyntreikam beit noh ïa kane ka policy mynta mynta hi u snem pule khlem da pyrkhat bha shuwa ïa ki katto katne ki jingeh ba ngi la kdew sha khmat", la ong u Bah Ardent.
Ka Seng ka kwah ruh ban kren da kaba shai kdar ba kam pyrshah satia ïa ka jingpyntreikam ïa ka NEP hynrei ka buh ka jingkylli haduh katno ki jaka pule bad ki kolej ki la pynkhreh ban pyntreikam ïa ka NEP naduh mynta hi u snem khlem da klet ruh ban peit ïa kito ki jingeh kiba ka la kdew.
Lah ban sngewthuh ba ka NEP 2020 kan wanrah ïa ki subject pule kiba thymmai kiba kynthup ïa ki vocational courses, namarkata, ki kamra klas kiba thymmai ki long kiba donkam, bad ruh donkam ïa ki nonghikai kiba thymmai nalor kiba la don lupa ban hikai ïa kine ki subject kiba dang mih thymmai, na kata ka daw dei kine ki ar tylli kiba dei ban pynkhreh janai shuwa ban pyntreikam ïa ka NEP 2020.
Shuh shuh, u Bah Ardent u la ong ba kum ka Seng ka sngewkhia ïa ka jingbym don mon ka sorkar ban pynmih ïa ki post nonghikai thymmai ha ki kolej kaba pynbor pat ïa ki kolej ban pynmih dalade kaba ym ïa ryngkat kyrdan pat bad ka sanctioned post kat kum ki kyndon ka UGC.
Kane ym tang ba ka wanrah ïa ka jingïapher ha ka jingsiew hynrei wat ha ka jingkhia ka kam ruh.
Ka NEP 2020 ka ban jur ruh ba donkam ban ai autonomy ïa ki kolej, kaban buh jingeh pat ïa ka sorkar jylla ban teh lakam ïa ka rukom treikam ki kolej bad ki shlem pule kaban wanlam pat sha ka jinglaitluid jong ki ban buh dor katba ki sngew bit ban buh dor ïa ka bai skul bad kane pat kan pynkhia ïa ka jingkit ki samla pule khamtam kito ki ban wan na ka ïing ka sem ba duna ka ïoh ka kot.
Ka Seng ka ong ba ka sngew dei ban pynkynmaw ïa ka rai ka sorkar jylla ban pdiang ïa ka CUET khlem da peit ïa kiei ki jingeh kiba ki samla pule kin mad.
Da kiba bun bah ki samla pule ki la duh ei la ka lad ban bteng ïa ki jingpule ha ki under graduate courses na ka daw ka jingduna palat ki jaka thoh ïa ka eksamin CUET.
“Namarkata ka Voice of the People Party kam kwah ba kum kane ka apot kan wan jia biang ha ki samla pule lada pyntreikam ïa ka NEP", la ong u President ka VPP.
Namarkata, na ka bynta ka bit ka biang ki samla pule bad ruh ka pule puthi ha ka jylla ka VPP ka kyntu ïa ka sorkar jylla ba kan shimkhia noh mardor ban tuklar ïa kane ka mat bad ruh ban pynkut noh shi syndon ïa ka jingïatan tyllai hapdeng ka MCTA bad u Vice Chancellor ka NEHU.
Shillong, Nailar 23: Ki jingïakhun jong ka lympung U-20 4th DIVISION Football League 2023 ba la pynïaid da ka Shillong Sports Association (SSA) ba la long hynne ka Sngi Balang ha 3rd Ground MFA Turf, Polo ka la kut ha kaba ki ar kynhun ba khur namjop ki la jop salit da 1 kol.
Haba phai sha ka jingïalehkai kaba nyngkong kaba la sdang ha ka por 5:30 jan miet kaba dang sah hapdeng ka Laitkroh SC pyrshah ïa ka Mawkriah West SC ka la jam sha kaba kut ha kaba ka Mawkriah West SC ka la khur ïa ka namjop lyngba ka shi kol kaba la thep da u Damutskhem Nongbri- ha ka minit kaba 24.
Ha ka jingïakhun kaba ar kaba la sdang ha ka por 6:15 jan miet, ka Umrynjah SC ka la ïoh ban khur shalade ïa ka namjop da 1 – 0 kol pyrshah ïa ka Lumpyngngad SC, bad ïa kane ka shi kol na ka bynta ka Umrynjah SC la thep da u Keeperstar Lyngdoh ha ka minit kaba 35.
Mynta ka sngi kan don ar tylli ki jingïakhun ka ban sdang naduh ka por 5 baje jan miet, ha kaba ka Laitlulong SC kan aireng pyrshah ïa ka Madan S&CC.
Ka jingïakhun kaba ar kan long ha ka por 6:30 jan miet, hapdeng ka Iatyllilang SC ka ban ïakhun pyrshah ïa ka Mawlynrei SC, bad ka madan kan long ha 3rd Ground MFA Turf, Polo.
Nongpoh, Nailar 23: Ki bor pynïaid jong ka skul Saiden Secondary School mynta ka sngi kila ai ka jingkitbok kit rwiang ïaka kynhun ïalehkai phutbol jong ka skul ha shuwa ba kin leit pyntbit sha Nongbah Shillong naka bynta ban leit mihkhmat ïaka jylla sha ka National Level Subroto Cup 2023 ka ban long ha nongbah Delhi.
Ha kane ka sngi la ïa donlang, da u Bah S.
Pakyntein, Sub-Inspector ka Ri-Bhoi Police, u Bah EK Lapang, Rangbah Shnong ka Saiden bad ruh u Chairman ka Managing Committee jong ka Saiden Secondary school, u Bah Sumarlang Swer, Coach bad ki nonghikai bad kiwei kiwei.
Haba kren ha kane ka sngi, u Bah S.
Pakyntein u la pynpaw ïa ka jingkmen kaba khraw ba katei ka kynhun ïalehkai phutbol jong ka skul Saiden kan ioh ban leit pyntbit shipor ha nongbah Shillong shuwa ba kin mih naka jylla ban leit shibynta ha katei ka lympung.
U la kyntu bad ai mynsiem ruh ïa kitei ki thei ïalehkai phutbol ba kin trei shitom ban pyntbit haka sap ïalehkai kaba ki don bad kyrmen skhem ba katei ka kynhun ka wanphai biang sha ka jylla da ka jingkmen bad ka jingjop.
U Bah EK Lapang pat kum u Rangbah Shnong u la ai ka jingkyntu ïaki thei ïalehkai ba kin pynleit jingmut haki jingshah hikai jong ki ba kin kohnguh sneng bad leh tipsngi haba ki mih nala iing ban leit pyntbit bad ban shim bynta ha katei ka lympung ialehkai ba heh haka ri bad kular ruh ban wad ki lad ki lynti ban pynioh jingïarap ïaki jingdonkam jong katei ka kynhun.
Jowai, Nailar 23: Ka jingïalehkai phutbol bala tip kum ka 6th Debo Shullai Memorial Trophy jong ka kyrdan 2nd Division Football Tournament 2023 ba la pynïaid da ka West Jaiñtia District Sports Association (WJDSA) kaba la long mynta ka sngi Balang ha madan Kiang Nangbah Stadium, Dongmihsngi Jowai.
Haba phai sha ka jingïakhun hapdeng ka Lumpariat pyrshah ïa ka West Madan Mustem, na ka liang ka Lumpariat kala lah ban pynliem da 2-0 kol ïa ka West Madan Mustem, ïa ki kol na ka Lumpariat la thep da u Mario Syndai haka minit ba 70 bad kawei ka kol la kum thep bakla da u Lovingstar Papiah (own goal) haka minit ba 74.
Katba haka jingïakhun kaba dei ban long hapdeng ka Dongmihsngi pyrshah ïa ka Chutwakhu la hap ban pynsangeh noh na ka daw ka jingpynthut jong ki bor mariang.
Ka jingïakhun ha ka sngi 25 tarik u Nailar kan long hapdeng ka Chilliangraij pyrshah ïa ka NSA haka por 12 baje mynsngi, katba ka Mooknor Thadmuthlong kan ïakhun pyrshah ïa ka Lion SC ha ka por 2 baje nohphai sngi.
Shillong, Nailar 23: Ka Meghalaya Taekwondo Association (MTA) hapoh ka lama jong ka Taekwondo Federation of India shen kan sa pynlong ïa ka Taekwondo Black Belt Examination 2023 kaba la pynkhreh ha nongbah Shillong ka ban sdang naduh ka 2 tarik bad 3 tarik u Nailur, 2023.
Na ka liang jong ka synjuk ka la kyrpad ïa ki nongïalehkai na ki districts bad ki clubs ban wad jingtip kiba kham bñiah na u General Secretary jong ka MTA ha kaba ïadei bad kane da kaba phun ha u mobile no 8787884740 lane 9436718637.
U L.
Sukun Singh (Vice President jong ka Taekwondo Federation of India ha kajuh ka por u Secretary Technical committee of National School Games) un sa long kum u nongpeit pyrman ha kane ka Taekwondo Black Belt Examination 2023 ka ban sa long ha nongbah Shillong ha u bnai ban wan.
Shillong, Nailar 23: Ki nongïalehkai Karate jong ka Meghalaya State Karate-Do Federation (MSKDF) hapoh ka jingïalam jong i Kong Rajop Kharmudai bad i Kong Sumar MerelinWarjri, ki la lah ban wanrah nam ïa ka jylla hadien ba ki la ïoh ban khur takma ha rynsan ïalehkai jong ka 17th All Independence Cup International Karate Championship 2023 kaba la long ha Talkatora indoor Stadium, New Delhi naduh ka 11 tarik haduh ka 13 tarik, Nailar.
Napdeng ki 21 ngut ki nongïalehkai Karate kiba mihkhmat hapoh ka lama jong ka Meghalaya State Karate-Do Federation, ki la don haduh 10 ngut kiba la ïoh ban khur takma kiba kynnthup kawei ka takma ksiar , ar tylli ki rupa bad hynñiew tylli ki rnong.
Kumban shu pynkynmaw kane ka17th All Independence Cup International Karate Championship 2023 la pynïaid da ka Seikokai Karate India ha ryngkat ka jingïatreilang bad ka Karate India Organizations (KIO) kaba la ïoh ka jingithuh na ka World Karate Fedoration (WKE), ka Asian Karate Federation (AKF) bad ruh na ka Indian Olympic Association (IOA).
Ki nongïalehkai kiba la ïoh kiew rynsan khur takma ki kynthup ïa :1) Tanya Kumari Gold-2Okg Sub-junior Girls Kumite2) Pyniohnam Myrboh -Silver -30kg Sub-Junior Boys Kumite3) Bashanskhemkupar Nongkhlaw – Silver -35kg Sub-Junior Boys Kumite4) Alfinia Wariri – Bronze -25kg Sub-junior Girls Kumite5) Edaka Warjri – Bronze -20kg Sub-junior Girls Kumite6) Sesilia Dkhar -Bronze-45kg Sub-Junior Girls Kumite7) Rijanai Ryndong -Bronze -47ke Junior Girls Kumite8) Daomanmi Mynsong – Bronze -30kg Sub-Junior Boys Kumite9) Bansahnam Nongbet – Bronze -35kg Sub-junior Boys kumite10) Kyrshanbor.
R.
Songthiang -Bronze -61 Junior Boys Kumite.
Shillong, Nailar 23: Ka FKJGP jong ka Mawlai Circle hynne ka sngi Balang ka la ïoh ban plie pyrda ïa ka lympung lehkai phutbol kaba la tip da ka IXth Inter School Knock-Out Football Tournament ha ryngkat ka phuh ka phieng kaba la pynlong ha Madan Heh Mini Stadium, Mawlai Phudmuri ha ka por 3 baje janmiet.
Ha kane ka sngi plie pyrda la wan sakhilang lem bad ki khynnah jong ki skul kiba ïashimbynta ha kane ka lympung ryngkat bad ki dkhot na kiwei ki seng, kiba kynthup ïa ka KSU bad ka HNYF.
Ha kane ka sngi u Bah Dundee Cliff Khongsit, President FKJGP Sengkmie u la long kum u kongsan katba u Bah Arkinfield Khonglam Sports Secretary FKJGP Sengkmie kum u symbud kongsan.
Haba phai pat sha ka jingïalehkai, ka O.
M Roy Memorial School ka la ïoh ban bteng ïa ka lynti ïaid jong ka da kaba pynkhyllem noh ïa ka Jaiaw Presbyterian School da 6-1 kol.
Ka namtam ha kane ka jingïalehkai ka la leit sha u Banteilang Syngai u ba la khyrwit haduh 3 kol na ka bynta ka kynhun kiba la thep ha ka 22, 25 bad 35 minit.
U Risjoy Syiemlieh u la ïoh ban thep 2 kol haka minit ba 18 bad 20 katba u Samborlang u la thep ïa ka shi kol ha ka 58 minit.
Na ka liang jong ka Jaiaw Presbyterian ka shi kol la thep lyngba ka penalty ha ka minit ba 57 na u Wankam Disiar.
Kumban shu pynkynmaw ki skul kiba ïashimbynta ha kane ka lympung ki don haduh 15 tylli, ka O.
M Roy Memorial School, Jaiaw Presbyterian School, Nongkwar Pres.
School, MLP School, ka Garce Care Academy, Christ Church Day, Mawlai Pres.
Sec.
School, Christian Academy School, Mayqueen School, ST.
Denis School, ka Stephan Memorial School, Umrynjah School bad khadduh ka Nongkwar Sec School kaba la ïoh ban kyntiew lypa sha ka quarter final.
Ka kynhun Myntri jong ka Sorkar Jylla ba ïalam da u Myntri Rangbah ka Jylla u Conrad Kongkal Sangma dang shen ka la leit ban ïakynduh ïa u Myntri Rangbahduh ka ri u Narendra Modi ban pynsngew halor ki mat jingdawa ba ki paidbah ka jylla Meghalaya ki la dawa ban pynurlong noh ïa ka Inner Line Permit, ka jingpynrung ïa ka Ktien Khasi bad Garo ha ka Khyrnit Baphra bad kiwei kiwei de ki mat.
U paidbah ka jylla haduh mynta u dang ïai ap ïa ka jubab na ka Sorkar Pdeng lano kan pynurlong ïa kine ki jingdawa hadien ka Iingdorbar Thawaiñ ka ladep mynjur ruh da ka Resolution ha ka 19 tarik u Nohprah, 2019 ban pyntreikam ïa ka Inner Line Permit ha kane ka Jylla Meghalaya bad ban pynurung ïa ka Ktien Khasi bad Garo ha ka Khyrnit Baphra.
U paidbah u dang ïai kynmaw kyndiang ïa ka jingleit sha Delhi da ki nongïalam ka BJP-Meghalaya Unit pynsngew hakhmat jong u Myntri ka tnat Kam Pohing ka ri u Amit Shah halor ka jingdawa ban pyntreikam ïa ka aiñ ïada mynder ne ka Inner Line Permit ïa kaba ka Iingdorbar Thawaiñ ka ladep mynjur.
Ki sengbhalang ha kane jylla haduh mynta ki dang ïai pynsngew sha ka Sorkar ba kan dei ban leit buddien ïa kane ka jingdawa na ka Sorkar National Democratic Alliance (NDA) sha Delhi namar wat hadien lai snem kynthih ba ka Iingdorbar Thawaiñ ka ladep phah ïa ka Resolution sha ka Sorkar India hynrei haduh mynta ka Sorkar kam pat lah satia ban ai ïa kano kano ka rai la kan ai jingbit neem ban pyntreikam ïa kane ka aiñ ha Meghalaya.
Lah ban ong, ka jingleit Delhi jong ki nongïalam ka BJP shwa ka elekshon, ka shu long tang ka kam pynbiej ban ïoh khroh vote ha kato ka por hynrei ka Sorkar Pdeng kam shym la sngap satia ïa ka jingpynsngew wat na ki nongïalam ka BJP na kane ka Jylla Meghalaya.
Ka Sorkar Jylla bad ka Sorkar India kam dei shuh ban dang kam ba ka jingdawa ïa ka Inner Line Permit ha ka jylla Meghalaya ka dang dei tang ka jingdawa jong ki Sengbhalang namar ha ki snem baladep ki paidbah ki la mih sha surok ban pynpaw ba ki kyrshan shisha ïa kane ka aiñ kaba khanglad ïa ka jingwan rung kyrthep jong ki bar jylla bad ki mynder ri shapoh ka jylla Meghalaya.
Haduh mynta, ka Jylla Meghalaya ka dang don tang ïa ka aiñ ïada ba la tip kum ka Meghalaya Residents Safety and Security Act, 2016 kaba ïasyriem hi malu mala ïa ka Inner Line Permit hynrei wat kane ka aiñ ruh haduh mynta kam pat treikam pura namarba wat hadien saw snem ka Sorkar ka dang lah ban pynieng tang ïa kawei ka Entry Point ne ka khyrdop rung ban talasa ïa ki briew kiba wan nabar ban rung shapoh ka jylla Meghalaya.
Katba ka jingpynieng ïa ki khyrdop rung ne mih lane kita ki Exit Point haduh mynta kim pat urlong satia wat tang kawei ruh.
Nalor kata, wat ki District Task Force ba la dei ban thaw ïa ki district bapher bapher jong ka jylla katkum ba la pruiddak ha ka aiñ Meghalaya Residents Safety and Security Act, 2016 ruh kim pat treikam satia.
Kane ka jingsuki shaba palat jong ka Sorkar Jylla ban pynurlong ïa kane ka aiñ katkum ka jingdawa jong ka por ka la pynlong ïa ki kynhun bapher bapher bad wat ïa ki paidbah ban khñium ïa ka Sorkar Jylla.
Kumba ka paw mynta, ka Sorkar Meghalaya Democratic Alliance ka shu khih khohreh tang ha ka kam ïapynbeit pud namarba ka Sorkar Pdeng ka la bthah ïa ka Sorkar Assam bad ïa ka Sorkar Meghalaya ban ïa pynbeit hun mynsiem.
La san phew wei tylli ki snem, ka jingbym don ïa u pud u sam uba biang, ka la wanrah ïa ka jingïam kthang jong ki ing ki sem kiba la mad ïa ka jingshah dkhat jubor ka jingim ha khappud kiba long kum u sohkhliang uba dang ïai sah haduh mynta mynne.
Ka jingdawa ban pynrung ïa ka Ktien Khasi ha ka Khyrnit kaba Phra ka la shu sahkut ha suiñ, ka jingïakren ban ïapynbeit ïa pud u sam bad ka Jylla Assam ruh ka la shu sahkut ha suiñ bad shu sah sa tang ha ka jingïaburom ïa ka ‘Status Quo’ bad mynta ka mih sa ka jingdawa ban pyntreikam ïa ka Inner Line Permit.
Katba nang mih ki sngi bad nang ïaid ki snem ka jingdawa ka mih kawei hadien kawei pat, hynrei ym pat don satia wat tang kawei ruh ka jingdawa kaba ki paidbah kin ïoh kumba la khmihlynti.
Kumba ka long haduh mynta, ka Sorkar Meghalaya Democratic Alliance kaba bat ïa u lakam synshar hapoh ka Jylla Meghalaya ka la kam ba ka la lah ban wanrah ïa ki kam pynroi hynrei kaei pat kaba u paidbah u ïohi ka long ba kane ka Sorkar kam pat leh eiei wat ha kine ki tylli ki snem ba ka la bat ïa u lakam synshar hapoh ka jylla.
Khliehriat, Nailar, 23: Ki khubor ba la pyllait na ka shnong Pamrakmai East Jaiñtia Hills District, ki ïathuh ba ki bor ba dei peit ïa u khaw rashon hadien ba ki la wan thew ki la lap ba u khaw u duna haduh 10 kwintal 66 kilo bad 155 grams bad ong ba kane ka jingduna kilo u khaw ka la buh jingeh bad ktah matïong shikatdei eh ïa ki FPS Dealer rashon bad ka wanrah jingeh ha kaba pynbit pynbiang sha ki nong ioh khaw rashon.
“Lah ban kdew ba kane ka juh ka jingeh bad ka jingkynnoh ha kaba ïadei bad ka jingduna kilo u khaw rashon, kam dei tang ha kane ka shnong, hynrei lehse ka lah ban jia ruh ha man la ki FPS Dealer jong ka District bad ha ka jylla hi baroh kawei, kumta na ka liang ka Vigilance Committee bad ka Dorbar Shnong Pamrakmai East Jaiñtia Hills District ka kyrpad bad kyntu ïa ki bor sorkar ba dei peit ba kidei ban pynbeit bad tih bniah bha halor kane khnang ba kan nym ktah ïa ki nongioh khaw rashon ha ka jylla"ong u kyrwoh.
Katkum ka jingiathuh u Secretary Shnong Pamrakmai, u bah Wellson RD Siangshai, u la ong ba hadien ba ki nongsam khaw rashon ha ka Pamrakmai FPS Centre ba la sam da ka ïahunlang V.
O Pamrakmai Village, East Jaiñtia Hills District ka la pynsngew ïa ka jingeh halor ka jingduna kilo palat u khaw rashon ba la pyllait da ka ophis jong u Deputy Commissioner Supply, East Jaiñtia Hills District, la lap ba ka la mih shibun ka jingkhñium bad ka jingkynnoh na ki nongioh khaw rashon kiba don ïa ki card rashon, (Ration Card Holder), kiba la kynnoh ïa ki Dealer kiba dei ki nongsam khaw ha shnong halor ka jingbymbiang kilo bad jingduna ka jingioh khaw.
Kumta na ka Liang ka Vigilance Committee ha ka jinglamkhmat u Secretary Vigilance Committee uba dei ruh ha kajuh ka por kum u Secretary Shnong, u bah Wellson RD Siangshai, u la pynsngew ïa kane ka jingeh sha u Deputy Commissioner ka EJHD bad kyrpad ïa u ban shimkhia bad ban tuklar lem halor kane ka jingeh kaba la ktah ïa ki nongshong shnong kiba ioh khaw rashon, kumta hynnin ka sngi ka 22 tarik u nailar 2023, u Deputy Commissioner u la bthah ïa ka tnat ba dei peit ba kan leit ban thew kilo ïa u khaw sha katei ka jaka ha Pamrakmai FPS Centre, khnang ban lap ïa ka jingshisha, kumta ha kane ka jingwan thew kilo ïa u khaw rashon la ïa don ryngkat lang ka kong E.
V Pariat kaba dei ka I S.
I Supply Khliehriat, u bah H.
Tyngkan, uba dei u Office Assistant Supply Branch Khliehriat, ka nong sam khaw, Government Wholesaler, ka Kong S.
Bareh ryngkat ka FPS Dealer bad ki dkhot ka Vigilance Committee jong ka Shnong.
La ong ba ha kane ka jingwan thew ïa u khaw la lap ba man la ki byrni khaw ïa kiba ki Govt.
Wholesaler ki kheiñ ba u don 49 ne 50 kilo, la lap ba ki don ha ka range kaba 42, 40, 39, 38, 37 bad 36 kilo ym kumba ki ai jingkheiñ.
Ha ka shibnai ka Wholesaler ka pynpoi ïa u khaw kumba 107 byrni u Khaw rashon jong ka shnong bad hadien ba la thew ïa kitei ki 107 Byrni la lap ba ka poi tang 43 kwintal, 1 kilo bad 845 Grams na ka 53 kwintal, 68 Grams ba kane ka FPS Centre baka dei ban ioh ha man la u bnai, te na katei ka jingthew la lap ba ka jingduna kilo u khaw ka long haduh 10 kwintal 66 kilo bad 155 grams.
La ong ba ka shnong Pamrakmai ka don 16 tylli ka Card AAY, 176 tylli ka Card PHH bad 24 tylli ka card NON- NFSA, katba ka jingioh ïa u khaw rashon pat kan long 53 Kwintal 68 Grams.
Na ka liang ka Vigilance Committee jong ka shnong ka pynpaw ïa ka jing-sngewnguh bad sngew burom ïa u Deputy Commissioner (Supply) East Jaiñtia Hills District u ba la kloi ban shimkhia bad sngap ïa ka jingpynsngew halor kane ka jingeh ba ka shnong ka kynduh ha kaba ïadei bad kane ka jingduna kilo u khaw ha kaba na ka liang jong u la pynsngew ban leh ïa ka ba donkam eiei pyrshah ïa ki Government Whole-salers halor kane.
Nongstoiñ, Nailar, 23: Ka Ophis jong u Deputy Commissioner West Khasi Hills District, mynta ka sngi balang ka la pynlong ïa ka prokram sam mobile tablet kaba hap hapoh jong ka Chief Minister’s Digital Learning Aid (M- TAB) Scheme.
Ïa kine ki tablet la sam sha ki khynnah klass XI kiba lah dep register kiba dei napoh jong ka District, ha kaba baroh kiba lah dep register hapoh jong ka Distrik ki long 1467 ngut.
Ïa kane ka prokram la pynlong hapoh Trysem Hall Deputy Commissioner Office, ha kaba ka jingpynïoh ïa kine ki mobile tablet sha ki khynnah klass XI, ka sorkar ka thmu ban pynroi shuh shuh ïa ka kam pule puthi hapoh ka jylla, da kaba pyndonkam ïa ki bor teknoloji jong ka juk mynta, khnang ba kan long ka jingmyntoi ha ka pule puthi jong ki khynnah.
U Bah Gabriel Wahlang MLA jong ka Nongstoiñ, u la long u Kongsan ha kane ka sngi, ha ka jingïadon ryngkat lang jong u Bah H.
K.
Thabah, Additional Deputy Commissioner West Khasi Hills District, U Superintendent of Police West Khasi Hills, District, u Bikram D.
Marak, I Kong L.
Syiemlieh DSEO West Khasi Hills District, ki ophisar sorkar, ki nonghikai bad ki khynnah skul.
U kongsan haba ai jingkren ha kane ka sngi, u la pynpaw ka jingsngew-nguh ïa ka Sorkar Meghalaya na ka bynta kane ka jingthmu kaba bha, ban pun maw jingkieng na ka bynta ki khynnah pule lyngba ki bor teknoloji jong kane ka juk bad ban pyntikna ruh ba baroh 1467 ngut ki khynnah Klass XI hapoh West Khasi Hills kiba lah dep register kin ïoh ïa kine ki mobile tablet.
U Bah Gabriel u kyntu bad kynpham ïa ki khynnah ba ha ka pule puthi kam don ka jingkut lada ngi smat ban pule.
Kumta, baroh dei ban smat ban pule khnang ba kan long ka jingmyntoi ïa ka lawei bad ha ka jingim kaba man ka sngi.
U la ong, “Ha kane ka juk ba ka teknologi ka la kiew sted bha, ka teknoloji ka pynriewspah ïa u lane ka briew lada ngi nang ban pyndonkam ïa ka.
Ki khynnah ki dei ban pyndonkam hok ïa ki khnang ba kan ïarap ha ka pule ka puthi jong ki bad ha kajuh ka por ki lah ruh ban im jakpoh na ka lada ki nang ban pyndonkam".
“Hynrei, hapdeng jong kine ki jingïohnong ki don ruh ki jingduhnong lada ngim nang ban pyndonkam ïa ki teknoloji, ka lah ban pynwit lane pynthut noh ïa ka pule puthi jong u lane ka khynnah bad kane kan ktah ïa ka jingim bad ka lawei ka jong ki", u la ong.
“Nga kyntu jur ïa baroh ki khynnah ba ki dei ban tip bad husiar haba ki pyndokam ïa ki teknoloji jong kane ka juk, la ka dei ïa ka kor computer, mobile tablet, mobile phone bad kiwei kiwei, khnang ba kan wanrah jingïohnong na ka bynta jong ki ym ban wan rah jingduhnong, la ka dei bad ka pule ka puthi ne ka jingim ba man ka sngi ka jong ki", u la ban biang.
Ia kane ka prokram ha kane ka sngi da ka jingkren pdiang na u Bah H.
K.
Thabah Additional Deputy Commissioner West Khasi Hills District, u ba la ai khublei ïa ki nonghikai, ki nongtrei sorkar bad ïa baroh kiba la trei shitom, ban pynlong ïa kane ka sngi kaba jop.
La pynkut ïa kane ka prokram da ka jingkren khublei da u Bah A.
Lyndem, RO Planning, West Khasi Hills District.
Mawkyrwat, ‘Nailar 23: U Acting Stiem jong ka Hima Langrin Syiemship, u bah Bryllyenhenry Syiemïong, mynta ka sngi ka 23 tarik u ‘Nailar, 2023 u la ïoh ban lum bad plie ïa ka Dorbar Hima ba nyngkong ba la pynlong ha Shnong Phlangdiloin, South West Khasi Hills District.
Kane ka jingplie biang ïa ka Dorbar Hima ba thymmai jong ka Hima Langrin Syiemship ka dei hadien ka jingshah pynsangeh shipor ne suspend ïa ka jingtreikam jong u Pa’iem Nangtei Sing Syiem kum u syiem jong ka Hima Langrin katkum ka bor ba la pynkhamti da ka Section kaba 7 jong ka Khasi Hills Autonomous District (Nomination and Election of the Syiem, Deputy Syiem and Headman of Langrin Syiemship) Act, 2007 lyngba u Joint Secretary sha ka Executive Committee, Khasi Hills Autonomous District Council (KHADC), Shillong.
U Acting Syiem, u bah Bryllyenhenry Syiemïong ula ïoh ruh ban pule ïa ka jingpynbna ïar ha ka Hima Langrin haroh kawei na ka daw ba ka Executive Committee, Khasi Hills Autonomous District Council ka la pynsangeh shipor ïa ka jingtreikam jong u Nongtei Sing Syiemiong kum u Syiem jong ka Hima Langrin katkum ka bor ba la pynkhamti da ka Section 7 jong ka “The Khasi Hills Autonomous District (Nomination and Election of the Syiem, Deputy Syiem and Headmen of Langrin Syiemship) Act, 2007".
Kumba la pynbna haduh mynta ha ka jingpynbna kaba 18 tarik u ‘Nailar, 2023, ban thung ïa u Bryllyenhenry Syiemiong kum u Acting Syiem jong ka Hima Langrin u ban pynïaid shipor ïa ka Synshar Khadar hapoh ka Hima.
Shuh shuh ula ïoh ruh ban pynsngew halor ka shithi kaba la wan na u Deputy Chief Executive Member, In-charge Elaka Administration, Khasi Hills Autonomous District Council sha u bah Byllyenhenry Syiemiong, Langrin Syiemship ba ka Executive Committee jong ka Khasi Hills Autonomous District Council ka la pynsangeh (Suspend) ïa ka jingtreikam u Nongtei Sing Syiemiong na ka kam jong ka Hima Langrin bad katkum ba la pynkup bor da ka Section 9 jong ka aiñ, “The Khasi Hills Autonomous District (Nomination and Election of the Syiem, Deputy Syiem and Headmen of Langrin Syiemship) Act, 2007" ka la thung ïa u Byllyenhenry Syiemiong kum u Acting Syiem Hima Langrin ban pynïaid shipor ïa ka synshar khaddar ha ka Hima, ryngkat ki kyndon kata ba un pynïaid ïa ka synshar khadar ha ka Hima ryngkat bad ka jingïatreilang bad ka Executive Dorbar ka ban kynthup ïa ki Myntri, Lyngdoh bad ki tymmen ki san kiba yn jied da ka Dorbar Hima, ïa kaba un khot kyrkieh na ka bynta kane bad ba un phah ïa ki kyrteng jong ki dkhot ba la jied da ka Dorbar, sha kane ka Executive Committee, Khasi Hills Autonomous District Council ba kan mynjur.
Kawei pat ka long ba un pynïaid ïa ka synshar khaddar katkum ki riti dustur ba ju don ha ka Hima bad ki aiñ ki kanun kiba ka District Council ka la lah pynjari ne kiba yn dang pynjari bad ban kohnguh ïa ki hukum bad jingbthah baroh kiba ka Executive Committee ka pynmih na ka por sha ka por ne na kino kino ki ophisar kiba la aibor na ka bynta kata bad un wad barabor ïa ka jingbthah jong ki ha baroh ki kam kiba un shem jingeh ha ka jingïadei bad ka synshar khaddar ha ka Hima.
Hadien ka jingjied ïa ki katto katne ngut ki ‘riew rangbah ki ban sa mihkhmat sha ka EC, Khasi Hills Autonomous District Council, u bah Byllyenhenry Syiemiong u la kyntu ka bynta jong ki ba haba kwah ba ki kam kin long kiba ïaid beit ïaid ryntih kawei ka mat ka long ba ki dei ban don ka jingïatreilang, ïa sngewthuh jingmut ha ki bynta baroh khnang ba ki kam hapoh ka hima kin long kiba ïaid beit ïaid ryntih.
Ym tang kata ha kane ka jingïalang, u Acting Syiem ryngkat ki nongwan sha ka Dorbar ki la ïoh ruh ban shim ïa ki katto katne ki rai ban pyntreikam bad pynduh nangne shakhmat kata ka long ban pynduh ïa ka jingpynmih jong u Syiem Nangtei Sing Syiem ha u snem 2015 u la pynmih ba kiba wan sha ka Dorbar Pyllun jong ka Hima ki dei sa tang ki Myntri, ki Lyngdoh, ki Sordar Shnong, ki Secretary Shnong bad ki Deputy Syiem hynrei ki paidbah pat kim lah shuh ban wan, kawei pat ban wan ïa ka pisa kaba la jah haduh 15 klur duna, ban wad ïa ki kot ki sla jong ka hima ne ka Dulir jong ka hima bad kiwei de.
Namarkata, ïa kine baroh ki rai la rai paidbah mynta ka sngi ka 23 tarik u ‘Nailar, 2023 ban pyntreikam bad ban leh ïa kaba donkam na ka bynta ka jingbha lang jong u paidbah ka Hima Langrin Syiemship baroh kawei.
Kham ha swha, la pule ruh ïa ka jingpynbna ïar na ka Khasi Hills Autonomous District Council (KHADC) da u samla Wanladkyrpang Lyngdoh Langrin bad bud da ka jingkren lyngkot na u bah Leventon K.
Lyngdoh bad jingkren jingpynshai ïa ka shithi kaba wan na ka High Court na u bah Baldwis Syiemiong bad ka jingkren khublei na u bah Andraias Lyngdoh.
Ïa ka jingïalang la pynïaid da u bah Bryllyen-henry Syiemiong, Acting Syiem bad la pule ïa ka Sanad ba la ai da ka KHADC da u Dy.
CEM uba peit ia ka Elaka u Bah Pynshngaiñ N.
Syiem.
Nongstoiñ, Nailar, 23: Ka Federation of Khasi Jaiñtia & Garo People Rambrai Circle ha ka sngi balang, ka la leit buh da ka dorkhas sha jingthoh sha ka Head Indian Post Office Nongstoiñ, ban tuklar halor ka jingwan pynbor ki bar Jylla ïa ki Rangbah shnong ka thaiñ Rambrai, ban ai ka jingai jingbit ïa kitei ki bar Jylla ban ïoh rung da kaba suk ha ki post kiba lait thylli ha ki BPO kiba hap ha ki Shnong ka thaiñ Rambrai.
Ka seng ka dawa ba dei ban thung da ki trai Jylla bad ki samla ka thaiñ khamtam ha kum kane ka por jong ka kyrduh kam ka kyrduh jam.
Ki nongïalam ka seng haba ïakren bad ki lad pathai khubor, ka pynpaw ruh ka jingïaroh ba ki don ki Sordar ki bym shym treh ban ai ïa ka jingai jingbit (recom-mendation).
Ha kajuh ka por ka kyrpad ïa baroh ki Rangbah shnong ka thaiñ ba kim dei ban ai jingmynjur ïa ki bar Jylla, namar ba ïa ki kam ban rah shithi lah ban trei da ki samla trai Jylla.
U Bah Jiedstarlan Lyngkhoi President FKJGP Rambrai, u la ong ba haba ïa kren bad ka khlieh duh hapoh Indian Post Office Nongstoiñ, ka la ong ba lada ki Rangbah shnong kim ai jingbit, kito ki bar Jylla kim lah satïa ban ïoh ban rung ha kitei ki Post.
Ka la ai jingmut ba dei ban leit ïakren bad ki bor ba halor ha Shillong.
Halor kane na ka liang ka seng shen kan sa leit ban ïakren bad lada ka Indian post Office kam sngap, ka seng ka maham ba lada jia ei ei ïa kito ki bar Jylla kiba wan knieh ïa ka pliang ja jong ki trai Jylla, ka Indian post office kan hap ban shim jingkit khlieh.
Ha kajuh ka por ka seng ka maham ïa kito ki bar Jylla ki ba wan pynbor ïa ki Rangbah shnong ka thaiñ, ba ki dei ban sangeh mardor ban wan pynbor, lym kumta ka seng kan leh da kaba tyngeh.
Shillong, Nailar :Ka Akashvani Shillong ha ka sngi ba ar ba la lah shibynta jong ka prokram ban rakhe ïa ka G20 Presidency jong ka India, ka la pynlong da ka Seminar ha NEHU, Shillong ha ka jingïadon lang u Commissioner Secretary sha u Lat ka jylla Meghalaya, u Dr B D R Tiwari uba la plie ïa kane ka prokram da kaba kyntu ïa ki samla pule bad ki nongïashim bynta ba kin pdiang ïa ka jingngeit ha ‘Kawei ka Pyrthei, Kawei ka Longiing, Kawei ka Lawei’ kaba long ka phang jong ka G20 hapoh ka Presidency jong ka India.
U Dr Tiwariu la batai shaphang ka ‘Sarvajanahitaya sarvajanasukhaya’, kaba mut ka bha ka miat bad ka jingkmen jong baroh, ka pyrthei ha kaba ka imlang sahlang bad ka bha ka miat jong baroh ka kham kongsan ïa ki jingmyntoi shimet.
U la ong ba ka G-20 presidency jong ka India ka dei ka lad kaba kyrpang na ka bynta ka ri, namar ka India ka don ki jinghikai kiba bun ban ïasam bad ka pyrthei ha kaba ïadei bad ka jingim kaba jan bad ka mariang.
U la ong ba kane ka seminar ka dei ban khring ïa ki samla ha kane ka G20 Presidency jong ka India bad ai jingtip ïa ki shaphang ki jingïakren halor ki phang bapher bapher.
Ka India ka dei kaba la pawnam namar ka jingnang jingstad bad ka jingshemphang bad ka G-20 presidency jong ka India kan ïarap ban pynsa phriang ïa ka khubor jong ka India sha ka pyrthei.
Ha ka bynta technical, u Bah AiborlangWanswett, Senior Director (IT) & Scientist F, National Inform atics Centre, Meghalaya, Shillong u la ai ka jingthoh ‘Digital technologies for sustainable development.
UBah Vivek Lyngdoh, Jr.
Research Fellow, Megha laya Climate Change, Shillong u la ai ka jingthoh ‘Go green – be kind to nature for a better future’ bad ia ka jingthoh’ Sustainable Agriculture & Food Secur ity’ la ai da ka Dr.
Bingiala Laloo, Asstt.
Prof.
, School of Crop Improvement, College of Post graduate Studies in Agricultural Sciences, Umiam, Ri Bhoi katba uVivek Kumar, Research Scholar, ka tnat Environmental Science, NEHU u la ai ka jingthoh ‘Your Planet needs you – unite to combat climate change’.
Ha kane ka Seminar ba la pyniaid da u Rahul Chatterjee ki samla pule na ki tnat bapher bapher jong ka NEHU ki la ïashim bynta ha kane ka Seminar.
Ka open quiz kaba iadei bad ka G20 Presidency jong ka India ka dei kaba shongshit bha bad ki nongïashim bynta ki la pyni ïa la ki jingtip shaphang kane ka phang.
Kiwei kiwei ki prokram ki kynthup ki jingrwai tynrai da ki kynhun ba ïalam da ka Kong Larihun Mawlongbad u Bah E W Kharsahnoh kiba la khring bha ïa ki nongïashim bynta ha kane ka seminar.
ïa ka jingkren pdiang sngewbha la ai da u Head of Office, Akashvani, Shillong u H.
Diengdoh&ia ka jingkren ai jingsngewnguh la ai da ka Kong R.
M.
L.
Marbaniang, Head of Programme, Akashvani, Shillong.
Ka India kan pynlong ïa ka G20 summit ha New Delhi ha ka 9 bad 10 tarik u Nailur.
Hashuwa kane, ka Akas hvanika la pynlong ïa ki prokram bapher bapher kum ka nongpynmih prokram ba heh tam ha ka pyrthei.
Shillong, Nailar :Ka Jan Arogya Samiti (JAS) jong ka HWC-Sub-Centre Laitnongkseh ha ka 22 tarik mynta u bnai ka la pynlong da ka jingpynshai paidbah halor ka phang kaba ïadei bad ka jingshah ktah na ka jingarmet khynnah (Teenage pregnancy), ka aiñ POCSO (POCSO Act), halor ka jingpang HIV bad Aids bad kumjuh ruh halor ka jingkyrni ha ki jingdih pynbuaid (drug abuse).
Ha kane ka prokram ba la pynlong ha Laitnongkseh la wan ban ïashim bynta da ki skul bapher bapher jong ka thaiñ kiba kynthup ïa ka Wahnongkseh Upper Primary School, ka Laitnongkseh Upper Primary School bad ka Mawkahiar Secondary School, kata nalor ki SHG bad ki VO jong ki shnong kiba mar jan.
Ki nongkren ba kyrpang ha kane ka sngi ki kynthup ïa u bah W.
Kharpran uba dei u Block Programme Manager uba la kren halor ka jingtreikam jong ka JAS, ka VHC bad ka jingdon bynta kine ha ka imlang sahlang.
Nalor kata la ioh ruh ka jingkren na u bah A.
Shanpru Officer i/c.
ka Sohiong Police Output ha kaba ula pynshai halor ka aiñ kaba teh lakam ïa ki kam thombor ïa ka longrynïeng jong ki khunlung khynnah kaba tip kum ka POSCO Act.
La pynshai ruh hapdeng ki khynnah samla, longkmie longkpa ba kim dei ban shongkha khynnah ne ban pynshlur ban shongkha khynnah namar kane ka long kaba beaiñ bad kaba lah ban ngat ha ki jingpynshitom ba pyrkhing jong ka aiñ.
Ha ka juh ka por, u Bah A.
Shanpru ula kyntu ruh ba ym dei ban thombor ïa ka longrynïeng jong ki khynnah bad kiwei kiwei ki jingpynshai kiba ïadei bad ka tei ka aiñ.
Kiwei pat kiba la ai ïa ki jingpynshai ki kynthup ïa I kong P.
Nongkhlaw (PHN) iba dei i nongtrei jong ka Sohiong CHC i ba la pynshai halor ka jingeh jingmynsaw na ka jingshongkha khynnah bad jingarmet ha ka por ba dang rit ka rta.
Kumjuh ruh na ïoh ka jingkren pynshai na u Bah J.
Pohtam (MACS) bad i kong G.
Jyrwa kiba la pynshai halor ka jingpang HIV bad Aids bad ka jingma na ka jingdih ïa ki kynja jingdih pynbuaid bad u drok.
La pynshit pynshngaiñ ïa kane ka prokram da ka jingrwai na ki khynnah skul jong ka Wahnongkseh Upper Primary School bad ka jingshad Zumba na i kong L.
Majaw (MLHP) bad i paralok.
Ha kane ka sngi la don lang ruh ki dkhot jong ka Executive Dorbar jong ka Shnong Laitnongkseh kiba kynthup ïa u bah Dhotding star Nongbri (Secretary Shnong), Bah Purningstar Shabong (Assistant Secretary Shnong) bad kiwei kiwei.
La pynïaid ïa kane ka prokram da u Bah Diber Shabong uba dei u Chairman ka JAS uba dei ha ka juh ka por u Rangbah Shnong jong ka shnong Laitnongkseh.
Shillong, Nailar : Ki shipai Border Security Force (BSF) ka 43 Bn Meghalaya ha ka 22 tarik mynta u bnai ha ryngkat ka jingïatreilang bad ki bor pulit ka jylla ki la ïoh ban kem ïa arngut ki briew ha ryngkat ka kali kaba kit haduh 3000 kilo ka Shini ïa kaba la thmu ban khaïi beaiñ shapoh Bangladesh lyngba ki jaka khappud ka South Garo Hills.
Kane ka kali ka la ïaid beit beit shak i bynta khappud jong ka ri hadien ba ka la shah bat noh ha ki bor shipai BSF ha ryngkat ki bor pulit ka Baghmara hadien ba ki la ïoh ban kurup ïa kane ka shini.
Ha ka jingtohkit, baroh kine ki arngut ki briew kiba la shah kem noh ki la phla ba ki dei ki nongshong shnong ka Baghmara bad ba ki la pynkit ruh ia kane ka shini na kane ka jaka hapoh kane ka kali Bolero Pickup.
Hadien ïa kine ki nongkhaïi beaiñ kumjuh ïa ka mar ba la ioh kurup kynthup ïa ka kali la aiti noh sha ki bor pulit ka Bhaghmara Police Station na ka bynta ban leh shuh shuh ïa kaba donkam.
Shillong, Nailar 23 : Ka sorkar jylla mynta ka dang ap ïa ka kaiphod na ka sorkar pdeng haba ïadei bad ki samla pule doktor na Meghalaya kiba shah ktah na ka jingïakynad ha Manipur.
Halor kane ka bynta, u Myntri Rangbah haba kren bad ki lad pathai khubor u la ïathuh ruh ba u la thoh sha u Myntri ka tnad ka Koit ka Khiah jong ka sorkar pdeng ba pynlong noh ïa ka North Eastern Indira Gandhi Regional Institute of Health and Medical Sciences (NEIGRIHMS) lane kino kino ki jaka pule doktor jongka sorkar pdeng kum ki jaka pule na bynta jong kitei ki samla pule.
“Na ka liang u Myntri ka Sorkar Pdeng u la ai ka jubab kaba don jingkyrmen ha katei ka sngi da kaba pynpaw ba um dei tang ma u ïalade hynrei baroh baroh ki la kren shaphang katei ka bynta bad ba ki ladep ruh ban ïa kren hapdeng ki para mynti ha ka sorkar pdeng shaphang katei ka ishu bad kumta ki la sngew dei bad ïahap jingmut tangba kim pat shim pat ïa ka rai kaba khatduh kumba ka dei," la ong u Myntri Rangbah.
U la ïathuh ba ki la kynduh ruh ïa u Myntri ka tnad Kam Rep ka jylla bad ma u ruh mardor u la pyni kajuh ka dak kaba ki khmih lynti ba kan long kaba ai jingkyrmen.
