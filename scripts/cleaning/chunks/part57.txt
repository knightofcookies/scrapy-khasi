Kane ka jingiaid paidbah ka ECC kaba la sdang na Shikilo, Lad Sutnga haduh ka phyllaw ka DC Ophis Khliehriat kala long kaba jop.
Ki nongshong shnong na kylleng ki shnong kiba hap hapoh ka Elaka Sutnga kila mih paidbah ryngkat ka jingpyrta ban pynrem iaka sorkar kaba leh kuman ban khang ia kine ki karkhana sain rnga dewiong beaiñ (Coke Factory) kiba la pynmih iaki lyer jakhlia kaba shyrkhei kaba la ktah iaka koit ka khiah u nongshong shnong.
Ki khubor haki placard ki ong “Ngi lah la ngiah la kdang ïaka jingleh mynthi ka sorkar u Conrad K Sangma, sangeh noh ïaka lyer jaboh, sangeh noh ka toh hoh ïa u kyndang kwah, sangeh noh ka jingrhah spah, sangeh noh ka ïuhbeiñ ïuhroit, ai ngin kjit bad ring mynsiem biang sa shisien ïaka ‘er batemon batesi kaba ka khyndew ka mariang ka ju pynmih ïaki jor tynrai, u longdien ula buh, wat ai ba ki long mynta kin bamduh.
" Ka Environment Coordination Committee (ECC) kala dawa ban khang ïaki 14 tylli ki karkhana Coke kiba dang treikam hapoh ka Elaka Sutnga.
“Ki trai Coke Factory kidei ki ingkhong shyllang mat jong ka ri bad ka jaitbynriew, kiba kdup mynder ri da kaba leh benami hynrei kim tip ba ki tdem coke kiba ki pynmih na ki karkhana jong ki, ka riam bad thap ïaki khun ki kti," la pynpaw u paid nongshong shnong lyngba ki jingthoh placard.
Ka ECC kala thied iaka jingkhang ka NGT lyngba ka mukotduma kaba la mudui da u Pynbait Sutnga.
Ka NGT kala dep pynkut ia kane ka mukotduma haka 8 tarik Naitung 2022 bad bad kala bthah iaka sorkar MDA lyngba ka MSPCB ban dain kuna ia baroh 31 tylli ki karkhana sain rnga dewiong kiba pyntreikam khlem CTE haduh 5 klur tyngka.
Shuh shuh ka NGT kala bthah ruh iaka sorkar MDA ban shna iaka action plan pyrshah iaki karkhana kiba ioh CTO, hynrei haduh mynta ka sorkar kala sngap man man leh bymsuidniew iaka hukum ka NGT.
Hadien ka jingïaid paidbah kala don ka jingïalang lyngkot ba la pynïaid da u president ka ECC u Never Lamurong bad ki jingkren na ki Waheh shnong, kynthup u Waheh shnong ka Lelad u Enel Bareh, u Waheh shnong Nongsning u Lambha Dhar, u Waheh shnong Narwan u Lamsuk Langstang bad na u Legal Adviser u Reading War nalor kiwei.
Baroh ki Waheh shnong ki pynpaw ba ka jingdon ki karkhana thang dewïong ka wanrah ka jingjakhlia jong ka lyer bad ka jingsma kaba buh ïaki jingkoit jingkhiah ki nongshong shnong ka elaka haka jingma.
“Lada phim lah ban pynduh pyndam ïaki karkhana thang dewïong ne Coke Factory hapoh ka Elaka Sutnga, ka sorkar jong phi kan khyllem haki San snem ban wan bad hangta phin sa babe kylla", la byrthen ka kawei ka longkmie ka Kong F.
Kamar bad ka la bynrap “Ngi ïam, ngi sliang ngi thngan bad ngi shah thang ka met bad ring mynsiem daka er-bih hynrei phim patiaw ïa ngi".
Ka East Jaintia kadei ka District kaba kyrshan pisa ïaka sorkar Jylla lyngba ki khajna na u dewïong bad kiwei kiwei ki mar poh khyndew hynrei ka nang tang ban kjit spah na ka khlem da ai kylliang pateng eiei, la ong u Waheh shnong Nongsning u Lambha Dhar.
U Reading War u nongaibuit ka ECC ula ong haka jingïakynduh jong u bad riew shemphang na kylleng ka ri kumjuh na bar ri ki ong ba lada pyntreikam tang 5 tylli ki karkhana hapoh ka Elaka ki briew kin nym im shuh, hynrei katno lei kan ktah lada pyntreikam haduh 14 tylli.
Ka ECC ka la aiti ruh ïaka dorkhat ha u Deputy Commissioner u Abhilash Baranwal ban dawa pyndam ïaki 14 tylli ki karkhana bad na ka liang u DC ula kyntu ïaki nongshong shnong ka Elaka ban ïaishah haduh ka 22 tarik une u bnai.
U Deputy Commissioner ka Eastern West Khasi Hills District, u Bah W Nongsiej hynne ka sngi u la ioh ban plie ia ka Eastern West Khasi Hills District Aquafest ha phyllaw jong ka Tirot Sing Memorial Hall, Pyndengumiong, Mairang ha ka jingsynran lang ki ophisar jong ki tnat sorkar bapher bapher jong ka distrik, ki nongrep, ki dkhot Seng Treilang (SHG), ki nonghikai bad ki khynnah pule.
Haba kren ha ka jingialang plié ia kane ka Aquafest kaba long ka rynsan pyninam ia ki dohkha bad kiwei pat ki mar ba la pynmih da ki tnat sorkar bapher bapher bad ki Seng Treilang (SHG) kumjuh, u Deputy Commissioner ka Eastern West Khasi Hills District, u Bah W.
Nongsiej u la ai khublei ia ka tnat Fisheries jong ka jylla ba ki la pynlong ia kane ka prokram bad u la ong shuhshuh ba kane ka prokram ka long kaba biang paka na ka bynta ki nongshongshnong ban iaphylliew jingmut bad ki nongtrei sorkar halor ki skhim bad prokram ki jongki bad ka ailad ruh ia ki nongrep bad ki Seng Treilang ka thain ba kin pyninam bad ruh ban die ia ki mar kiba maki ki pynmih.
U Bah Nongsiej u la ong ruh ba ka jingthmu jong kane ka prokram ka long ban pynshlur  ia ki paidbah nongrep bad ki nongsengkam lajong kiba don hapoh  ka distrik bad u la kyntu ia ki paidbah kiba la wan sakhi ia kane ka prokram ba kin iashimbynta ha ki skhim bapher bapher ia kiba la pyntreikam lyngba ka tnat ri dohkha jong ka sorkar jylla.
Ha kane ka sngi, la sakhi ia ka jingpyninam bad jingdie ia ki mar bapher bapher ba la pynmih da ki tnat sorkar kum ka tnat Fisheries, Agriculture, Veterinary& Animal Husbandry, Commerce and Industries bad kiwei bad ruh ia ki mar ba la pynmih da ki nongrep bad ki Seng Treilang ka thain.
La ioh ruh ban sam ia ki synduk ri dohkha (Aquarium) bad ki dohkha  bunrong (ornamental fishes) na ka bynta ban buh ha kitei ki aquarium sha ki saw tylli ki kolej ka distrik, kata, ka  Tirot Sing Memorial College, ka Khatsawphra College, ka Mairang Presbyterian Science College bad ka Mawkyllei College.
Ka Wahiajer Presbyterian Secondary School kala rakhe iaka lyngkhuh snem ba 50 snem ka jingiaid lynti jong ka skul haka sngi Balang.
U kongsan uba iadonlang ha kane ka sngi u dei u ma Thombor Shiwat Chief Executive Member jong ka Jaintia Hills Autonomous District Council (JHADC) haka jingiadonlang ki dkhot EC ka JHADC u Jesse Suiam bad u Ailad Bhoi kiba la long kum ki symbud kongsan.
La iadonlang ki nongialam ka Wahiajer District kaba pyniaid ia kane ka skul, Ki Pastor bad Tymmen Basan.
ki nongialam shnong Wahiajer, ki khynnah skul, ki kmie ki kpa, ki nonghikai nalor kiwei kiwei kiba shah khot sngewbha.
U CEM haba kren ula iaroh iaka bor pyniaid ka skul kiba la lah ban jam ia u mawmer ba 50 snem ka jingiaid lynti bad ula kitbok kitrwiang ba ka skul ka nang iaid shakhmat ban kyntiew iaka pule ka puthi ha katei ka thain.
Ha kane ka sngi ban pynshongshit ia kane ka jingrakhe dap 50 snem la don ka jingrwai jingshad bad lehkmen da ki khynnah skul.
Ka Executive Committee ka Dorbar Shnong Mowkaiaw kaba la long ha ka 14 th December, 2022, da ka jingsngewkhia ka la pynrem jur ia ka jingkren jong u Ma Nujorki Sungoh, MLA ka 4 Mowkaiaw Constituency, ha kaba u la kam ba dei ma u uba la pynioh ia ka Scheme surok kaba 6 kilometre ha Mowkaiaw ia kaba u Chief Minister, Conrad K Sangma u la ai.
Kane ka jingkren jong u ka jia ha ka por ba u wan plie maw nongrim ia ki 2 tylli ki scheme central iingskul ha shnong Mowkaiaw ha ka 9 th December, 2022.
Kumta, ka Executive Committee jong ka Dorbar Shnong Mowkaiaw kala pynpaw ruh ia ka jingsngewsih bakhraw ia katei ka jingkren bym suidniew  jong u Ma Nujorki Sungoh ula pynbna paidbah ba la mang 6 klur ban pynioh surok na ka bynta ka surok hapoh shnong Mowkaiaw.
Ka Dorbar Shnong Mowkaiaw ka pynshai sha ki paidbah halor katei ka jingkren, ba ka long kaba bakla namar ba ia katei ka surok la dep pynbna lypa da u Chief Minister ha ka 22th August, 2022 ha ka jingpynskhem ia ki nongkitkam jong ka party NPP ha Mowkaiaw.
Kum ban shu kdew hangne, ia katei ka surok ba la mang da ka sorkar, dei lyngba ka jingud ka Executive Committee ha khmat u Chief Minister ka jylla jong ngi ha ka por ba u wan sha ka jingrakhe Golden Jubilee ka Sawlyngdoh Higher Secondary School Mowkaiaw ha u December, 2021.
Bad ym tang katta, ka Executive Committee jong ka Dorbar Shnong ka la pyllut por ruh da kiba bun ki sngi bad ki bnai ban leit bud dien ia katei ka kam sha ka office jong u Chief Minister na ka por sha ka por ryngkat bad ka jingiarap u Ma Sniawbhalang Dhar, u Minister ka sorkar jylla, tad haduh ba la ioh iaka pisa ban mang ban shna iaka surok.
Kumta, ka jingioh jong ka shnong Mowkaiaw ia katei ka surok kaba 6 kilometre ka dei beit tang ka jingisynei u Chief Minister ia ka shnong Mowkaiaw lyngba u Ma Sniawbhalang Dhar uba la kyrshan borbah ia katei ka jingkyrpad rit jong ka Executive Dorbar Shnong.
Ki khynnah pule jong ki skul bad College kiba don hapoh ka West Jaintia Hills District kiba la pyniasoh kum ki Scouts-Guides, Rovers-Ranger naduh ka 8tarik haduh ka 12 tarik Nohprah ki la iashimbynta ha ka 7 th Winter Camp & Youth Leadership Training ba la pynlong ha shnong Mukhla hapoh ka jingpeit jingpyniaid ka Meghalaya Bharat Scouts & Guides, West Jaintia Hills.
Ia kane ka 7 th Winter Camp & Youth Leadership Training lawan ban plie pyrda da ka A.
P.
Syiem, District Chief Commissioner  & District School Education Officer, West Jaintia Hills kum ka kongsan ha ryngkat ka jingiadonlang ka Saramai Tariang, Vice-President MBS&G, West Jaintia Hills kum ka symbud kongsan bad u Adiam U Bthuh, District Secretary MBS&G West Jaintia Hills katba u W.
Lyngdoh, State Secretary MBS&G, State Headquarter Shillong ha ka 11tarik Nohprah u la wan ban iadonbyntalang kum u kongsan ha ka Grand Campfire.
Ha ki san sngi jong kane ka 7 th Winter Camp & Youth Leadership Training ki khynnah Scouts-Guides, Rovers bad Ranger ki la ioh shibun ki jinghikai bad jingtip shaphang ka Scouts-Guides Movement  kiba kynthup ia ka rukom teh tyllai (Knoting & Lashing), rukom shna ia ki jaka buhtiar buhtar (Gadget) haba don ha ki Camping, First Aid, Trekking, Whistle Signal, Estimation, Compass & Mapping bad ruh ki bynta ba iadei bad ka Youth Leadership.
Ki Unit Leaders kiba la wan ban iadonbynta bad ruh ban ai ki jinghikai kyrpang ha ki  san sngi jong kane ka prokram ki long u Pet Dhar, u Julius Lyngdoh, u Carefully Gassah, u Teilangki Rymbai, u Sonniwel Shylla wa u Adiam U Bthuh kiwa man kam ki Scouts Master neitae ki Guides Captain wan toh ka Caredaline Kharbhih, ka Barisha Muthoh, ka Morinda Myrphet, ka Grecorisa Sana, ka Aidasuk Warlarpih, ka Stamlish Hinge, Ka Sngi Hadia ka Barisha Muthoh, ka Siami Shylla, Lamisakani Dkhar, ka Chwadaka D.
Laloo wa ka Marjuri Thma.
Ki Scouts-Guides, Rovers-Rangers ha kane ka prokram wat la ki shong ki sah ki thiah ki dem ha ki iingsherdara (tent) hapdeng ka jingkhriat jong ka tlang, da ka jingiatylli bad sngewieit kum shipara ki pyndep ia la ki jong ki kamram ba la buh naduh mynstep haduh ka por mynmiet.
U District Magistrate, East Jaintia Hills District Abhilash Baranwal, IAS ula khang pyrshah ban tih mar pohkhyndew ha sawdong sawkun ka Krem Liat Prah kaba don ha Shnongrim, East Jaintia Hills District.
U District Magistrate ula khang pyrshah ban tih mar pohkhyndew katkum ka bor kaba la pynkup ha u hapoh ka kyndon aiñ 144 CrPC.
Ka hukum ka khang pyrshah ban pyndonkam iaki tiar pynbthei ha sawdong sawkun ka Krem Liat Prah, kaba la niew kum ka jaka hyndai (heritage site).
Kino kino kiba pyndonkam iaki tiar pynbthei shajan ka krem ki donkam ban ioh iaka clearance ne ka jingbit na u District Magistrate.
Ia kane ka hukum la pynmih hadien ka jingwan jurip kaba thung da ka ophis u DC hadien bala mih sha ki khubor halor ka jingma kaba ap iaka krem na ka jingkynnoh tih marpohkhyndew.
Ha kane ka jingjurip la lap ba ka don ka jingpyrshang ban tih marpohkhyndew sha jan ka krem.
U District Magistrate East Jaintia Hills District ula khang pyrshah ban iaid ki trok, ki trailer kiba kit palat pud ha ka surok PMGSY ha Lakasein bad haka jingkieng Shymplong haka surok Borghat Sonapur.
U District Magistrate ula pynjari da ka kyndon ain 144 CrPC ban tem iaka jingsniew ka surok Lakasein bad ka jingsniew ka jingkieng ha Shymplong, kaba pyniasoh iaki shnong khappud India Bangladesh.
Ka hukum ka ong ba ka surok PMGSY ha Lakasein (Semasi Umkyrpong haduh Kseh) kala julor namar ka jingiaid sahuh ki trok kiba kit palat pud.
Kane ka surok ka dei kaba shna haka dur jong ka surok nongkyndong bad ym shym la design bad iaid ki trok ne kali heh.
Shuh shuh ha kaba iadei bad ka jingkieng Shymplong, ka jingkieng kaba la shah rong haka umsaw ha kane ka aiom lyuir bala dep bad la shna iaka jingkieng thymmai, katba ka jingkit kaba kane ka jingkieng ka lah ban shan ka dei tang 9 Metric Ton katkum ka report PWD (Road) Department.
Kumta lada iaid ki kali kiba kit palat iaka jingkhia bala buh ha kane ka jingkieng ka lah ban wanrah iaka jingjulor ka jingkieng bad kaban pynthud iaka iaid ka ieng ki kali kaban ktah iaka shnong khappud India Bangladesh.
Kane ka hukum u District Magistor kan treikam mardor tad haduh bala pynbna daka kumwei.
Ka Khasi Students’ Union (KSU) Central Body haka sngi ba Ar kala hiar sha ka shnong Mukroh ban leit jngoh iaki longiing jong ki lanot shah siat iap ha ki pulit Assam kaba kala jia haka 22/11/2022.
Ha kane ka jinghiar ka KSU sha ka shnong Mukroh la ialam da u president KSU central body Bah Lambokstar Marngar bad u general secretary u Bah Donald V Thabah ryngkat ka jingiadonlang ki dkhot bad nongialam ka KSU West Jaintia Hills.
Kine ki nongialam ka KSU kila jngoh iaki longiing jong ki lanot shah siat iap bad ban pynpaw ruh iaka jingsngewlem halor kane ka jingjia kaba sngewsih.
Ka KSU kala iakynduh ruh iaki pulit ap pahara ha Mukroh bad la iathuh ba duna ki pulit bad ki tiar iada.
Ka KSU kala ong ba kam pat don kino kino ki dak ki shin ban buh sorkar iaka BOP ha kane ka shnong.
Ka KSU kala iathuh ba nongialam shnong kila pynsngew ba kin don haka jingeh lada ka sorkar kam lah ban buh iaka BOP haduh ba kut u pud ka shnong Mukroh.
I Ohiyoo Lanong iba ju khot ieid Mai ba shong ba sah ha Chilliangraij, Jowai ila khlad noh haka 14/12/2022.
I Ohiyoo i dei u khun jong i Rimaya Lanong ba d(L) Debo Shullai bad i lok jong i Yoosarda Najiar Ka jingpyndep iaka basah jong i Ohiyoo kan long haka 15/12/2022 haka por 10 baje mynstep ha Khnap Thangbru ha Khimusniang.
Ka Kur Phawa Siangshai central body kan pynkup burom iaki khun jong ka kur Phawa Siangshai kiba pass bha ha ki kyrdan bapher bapher.
Kane ka jingpynkup burom la tip kum ka Proficiency Award.
Kiba bit ban ioh ia kane ka award ki dei kiba ioh iaka percentage 80% haka HSSLC & SSLC bad ki Graduate 65%.
Yn sam ruh iaka khusnam sha kiba la dep shah hikai pyntbit ne skill apprentice ha ka National level bad ia ki kiba la passed bad ioh degree ha ka Professional Course bapher, jong u snem 2021-2022.
Ka Kur Phawa Siangshai kala kyntu ia kiba bit ban ioh iaka khusnam ban phah iaki kyrteng jong ki bad ki marksheet sha ka Education Secretary da kaba WhatsApp ha u no.
9089176004.
Ha kane ka jingsam khusnam yn pynkup burom ruh iaki riew tymmen kiba la kynjoh iaka 80 snem shaneng kynthei bad shynrang bad bad kiba la kynjoh ne palat sha ka 100 snem.
Ka Kur Phawa Siangshai kala kyntu ia baroh ki para kur ban pynpoi iaki kyrteng kaba lah kloi bad ka jingpynkup burom kan long haka dorbar kur ha u bnai Kyllalyngkot 2023 ha ka shnong Mihmyntdu.
La kyrpad ruh iaki Chairman /Secretary jong ki unit bapher bapher ba kin pynpoi noh ia ka census ki para kur hala ki jong ki Unit sha u General Secretary seng kmie.
Ia ki jingtip ba khambniah lah ban ioh na u General Secretary, da kaba phone ne shu WhatsApp ha u No.
9863018131.
U MLA jong ka Mowkaiaw u ma Nujorki Sungoh ula plie paidbah iaka Barato Police Outpost haka sngi ba Ar.
Ha kane ka jingplie paidbah ia ka Barato Police Outpost la iadonlang u Deputy Commissioner, West Jaintia Hills District u BS Sohliya, Superintendent of Police, West Jaintia Hills District Bikram D Marak, MDC Barato Aiborlang Shadap, HT Well Sten u nongshong shnong ka Barato u dkhot ka Latympang Welfare Organisation kaba la sdang iaka jingdawa buh outpost 1994, ki waheh shnong bad secretary shnong ka Barato.
Iaka jingialang la pyniaid da ka Kong Crescency W.
Lyngdoh, Deputy Superintendent of Police (HQ), West Jaintia Hills.
U Ma Nujorki Sungoh haba kren ula ong ba ka jingangnud u paidbah kala urlong mynta ka sngi bad kan sah jingkynmaw ha ka thain baroh kawei.
Ka jingplie ia kane ka outpost kan wanrah iaka jingshngain bad ka jingiada kaba pura na ki bor jong aiñ.
“Kane ka thain mynshuwa ka kiew ka kam sniew na ka por sha ka por bad kane jingwan ka Barato Outpost kan ka jingshngain haka leit ka wan bad bad shongsuk shongsain hapoh shnong poh thaw," la ong u ma Nujorki bad ula ai khublei ia nongialam shnong, MLA, ki MDC kiba treishitom ban pynioh ia kane ka outpost.
Ka Barato Police Outpost la ker sawdong iaka da ka Saitsama OP na Shatei (North), Jowai PS na kaliang Mihngi (East), Raliang OP na Shathie (South) bad ka Nartiang Police Station na Sepngi (West).
Ka Barato Police Outpost la ker sawdong iaka da ka Saitsama OP na Shatei (North), Jowai PS na kaliang Mihngi (East), Raliang OP na Shathie (South) bad ka Nartiang Police Station na Sepngi (West).
Ki shnong kiban hap hapoh ka Barato Police Out ki kynthup iaka Barato, Mukroh, Saba, Maitdien, Jongkynshur, Iongkwang, Thangrain, Khliehsniriang, Shiliangmyntang, Thadsning, Thad Ialong, Musiaw, Samatan, Moobandu, Latymphu, Thadbamon, Umsalang, Lummuriap, Sowkhlieh and Bhain.
Da ka jingthaw iaka Barato Police Outpost, baroh ki jaka kiba hap ha Barato Police Outpost kin nym hap shuh haka Nartiang Police Station.
Ka Synjuk Waheh Shnong East Jaintia Hills District, ha ka General Meeting jong ka kaba la long ha ka 10 tarik u Nohprah, ha ka por 10:00Am, ha Community Hall, Khliehriat West, ka la jied pynthymmai ia ki nongkit kam bad ki dkhot Executive Member jong ka na ka bynta ka samoi trei kam kaba ar snem kynthih, kata, 2022-2024.
Ki nongkitkam bathymmai jong ka Synjuk Waheh Shnong East Jaintia Hills District ki kynthup ia Ma Hambertus Nongtdu kum u president, Marius Siangshai vice president, Jespar Bareh general secretary, Deolangki Dkhar assistant general secretary bad u Shillong Dkhar kum u treasurer.
Ka  Synjuk Waheh Shnong East Jaintia Hills District ka la jied haduh 16 ngut ki dkhot sha ka Executive Committee kiba kynthup ia Firmly Rymbai, Gowing Swer,Hundred Phawa, Iaikiew Rymbai, Shadkmen Muksor, Kwen Shylla, Golden Marbaniang, Zoziama Thanglai, Willbert Nongtdu, Lingyes Dkhar, Langmon Bareh,Kedius Rymbai, Mit Dkhar, Satly Ryngkhlem, Womboi Lamurong bad u Namphrang Talang.
As many as 12 projects costing Rs 340.
50 crore have been sanctioned for Meghalaya in the various sectors under the North East Special Infrastructure Development Scheme (NESIDS) This was out of 145 projects sanctioned for the different North East states at Rs 3392.
99 crore as on December 7, this year.
The Ministry of Development of North Eastern Region (DoNER), in collaboration with North Eastern Space Application Centre (NESAC), Department of Space, Government of India, has developed a project monitoring Mobile Application.
The physical progress of the projects supported by MoDoNER is monitored in three modes viz mobile apps, satellite images and drone images.
Till November 2022, out of 588 identified projects, 562 projects, at 1664 different locations across North Eastern Region (NER), have been geo-tagged through satellite images and mobile app.
Further, North East Cane and Bamboo Development Council (NECBDC) has been sanctioned 14 projects worth Rs.
90.
86 crore in Bamboo Sector during Financial years 2015-16 to 2021-22.
Ka Sarot I Man da ka jingïatreilang ryngkat bad ka Jowai Civil Hospital Blood Centre haka kila pynlong iaka jingialp pynsngewthuh bad ka jingai snam sngewbha ha Jowai Civil Hospital Blood Centre haka sngi Nyngkong.
Hashwa ban synniang snam ka la don ka jingïalang lyngkot ba la pynïaid da u Barlee Moore Shilla.
La ioh iaka jingkren na u Kyllimot Lhuid bad ka Dr Patricia Shylla, Medical Officer I/c Jowai Blood Bank.
Ka Dr Patricia Shylla, Medical Officer I/c Jowai Blood Bank ka la ong ka jingai snam kadei kawei na ki bynta ban pynkhuid ïaka met ka phad jong u/ka briew.
Ka la kyntu ïaki nongshong shnong ban mih shakhmat ban synñiang ïaka snam namar ka jingaisnam sngewbha ka pyllait im ïa u/ka briew kiba donkam snam kyrkieh haka por ba pang ba shitom.
U kongsan u Dr.
Ebenezer War, Medical Superintendent, MCH Jowai ula ïaroh ïaki kam ba bha ka Sarot I Man.
Ula iaroh iaka dkhot kane ka seng kiba la kloi ban mih shakhmat ban ai snam sngewbha kaba long ka jingkyrkhu bad ai jingim pat ia kiwei kiba donkam jingiarap.
Ha kane ka sngi la sam ruh ïaki Certificates sha baroh ki nongai snam halor kane ka kam ba bha jong ki.
Kum shibynta ka jingrakhe ïaka golden jubilee, ka West Jaintia District Sports Association (WJDSA) ka la pynlong ïaka jingïakop iasiat Khnam ne Traditional Archery Competition ba shisngi ha madan Kiang Nangbah Stadium Ladthadlaboh haka sngi Nyngkong.
Ha kane ka jingïakop la wan shim bynta haduh 22 ngut ki nongsiat khnam haka jingïakhun para marwei bad mar ar ngut.
Haka jingïasiat khnam mar arngut u Lamet Phawa & Karlin Phawa kila long ki lahduh bad kila ïoh khur ïaka song pisa kaba 20,000 tyngka bad ka khusnam ba ar la ïoh rah da u Sainmiki Suwer bad u Sajemiki Laloo ryngkat ka song pisa kaba 10,000 tyngka.
Haka jingïasiat para marwei ïaka nam lahduh la ïohrah da u Lamet Phawa bad ba ar da u Embok Phawa.
Kine ki ar ngut kila rah iaka song pisa 10,000 bad 5,000 tyngka.
Hadien ka jingïakop ka la don ka jingïalang sam khusnam ba la pynïaid da u Working President WJDSA u Bah EMH Passah haka jingdonlang u kongsan president ka Kiang Nangbah Ïasiat Khnam Memorial Society (KNIKMS) u Bah Pearlet Toi, u Hony General Secretary WJDSA u Bah Lammat O Laloo bad kiwei kiwei ki dkhot nongkitkam ka WJDSA.
Ka Seiñ Kur Dkhar East Jaintia Hills District,  haka sngi Nyngkong kala pynkup burom kyrpang iaka Samla Irene Dkhar kaba la ioh khur iaka nam kum kaba bhabriew tam haka Miss Meghalaya bad ka Miss Northeast Ka samla Irene Dkhar ka dei kaba na ka shnong Rymbai, East Jaintia Hills.
Ia kane ka prorkam pynkup burom ka Seiñ Kur Dkhar kala pynlong ha iing hall ka Khliehriat West, East Jaintia Hills District haka jingialang kaba pyniaid da a MH Dkhar general secretary ka Khur Dkhar La iadonlang ki nongialam ba pawkhmat jong ka Seiñ Kur Dkhar-EJHD, naduh u President, Teras Dkhar, U Besterwell Dkhar uba long u Professor ha Jaintia East College, Khliehriat, Ka Kong WM Dkhar Selection Grade, Prof.
Kiang Nangbah Govt.
College, U President ka Seiñ Kur Dkhar-EJHD, u Teras Dkhar, haba ai jingkren u la pynpaw ia ka jingsngewkmen, jingsngew sarong, bad ruh ka jingsngewnguh kaba khraw ia ka Irene Dkhar iba, lyngba ka jingtrei shitom jong ka, kala lah ban wanrah iaka nam ka burom ia lade, ia ka iing ka sem bad ka Kur Dkhar bad ka District bad ka Jylla baroh kawei.
Ula kitbok kitrwiang iaka Irene Dkhar ba nang kiew bad ban jop haka jingim ha kino kino ki rynsan kiba ka iashimbynta La pynphuh pynphieng shuh shuh ia katei ka jingpynkup da ka jingrwai ba kyrpang tang na ka bynta jong ka, ba la rwai da u Lincoln Nixon Dkhar, hadien kata, bud pat sa da kiwei pat ki jingai sngewbha, kata, ar tylli ki ki tiar  sah-jingkynmaw, kata, na ka bynta ka jingjop  jong ia ka pansngiat, Miss Meghalaya, 2022, bad ruh, Miss Northeast, 2022, ki riam tynrai bad ka pisa Rs.
6000/-.
Ka Dorbar Shnong Moolamylliang kala pynbna paidbah ba kan pynthaba biang iaki light Christmas Extravaganza naduh ka 17 tarik une u bnai Nohprah.
U Bah Frederick Roy Kharkongor, IAS Chief Electoral Officer, Meghalaya, Shillong un wan ban plie paidbah ia kine ki light kum u kongsan haka jingiadonlang Deputy Commissioner, East Jaintia Hills Abhilash Baranwal, IAS kum u symbun kongsan.
U Eladmitre Dkhar na Jowai un wan ban rwai kyrpang.
Ka dorbar shnong Moolamylliang kala pyntip ia kine ki light la pynkhreh da kiwei pat ki rukom kiba thymmai.
Shuh shuh haka 18/12/2022 kan don ka bonfire bad giant screen ban peit iaka final World Cup.
Ha janmiet 22 bad 23 December 2022 kan don ka Concert, group dance bad ki jingrwai Christmas DJ.
Ka Christmas Carol pynbud da ka jingtem jingput da ka Orchestra Band na ka shnong Sakhain haka 24 tarik une u bnai.
Iaki light yn pynmeh man ka janmiet naduh 5 baje janmiet haduh 12 baje mynmiet haduh 3 tarik u Kyllalyngkong jong u snem thymmai.
Phi lah ban ioh ia ka tent ban sah miet ha Moolamylliang, bad ia ki hotel ha Khliehriat.
Phone ha une u number 7742307038 ban pynbeit iaki jaka sah.
Ka bai rung kalong T.
50/- marwei, iaki khunlung rit ym donkam siew.
Ki jaka bam yn pynkhreh da ka Tista Restaurant, Khliehriat.
Ia ki jingtip ba kham bniah phone-9862889655/8131061998.
Ka West Jaintia District Sports Association (WJDSA) kala khot bad wer iaki club ban iashimbynta haka lympung ialehkai U-13 Republic Day Football League kaban sdang haka taiew ba nyngkong u bnai Kyllalyngkot 2023.
Ula ong ba tarik ba khatduh ban pynpoi bai rung (entry) ka long ha lane shuwa ka 23 tarik u bnai Nohprah hapoh 2 Pm.
Ka bai rung kalong T.
1500 kawei ka kynhun bad T.
20 kaba bai registration player bad ym dei ban duna 20 ngut bad palat iaki 25 ngut ki player na kawei ka kynhun.
Ka jingot snem kalong naduh 1 tarik Kyllalyngkot (January) 2009.
Pynpoi iaki entry ha Hony.
General Secretary ka WJDSA ma Lammat oo Laloo.
Ka Rotary Club Jowai ka la pynlong ïaka jinglang ia phylliew jingmut halor ka phang “Ka daw bah daw san ka jinghiar kyrdan ka Jaitbynriew Khasi-Jaintia haka juk kaba mynta ha kiba bun ki liang" kaba la pynlong ha auditorium hall ka Kiang Nangbah Govt College haka sngi Saitjaiñ.
La khot kyrpang ïaki samla pule jong ka Kiang Nangbah Govt.
College, Jowai bad ka Thomas Jones Synod College, Jowai ban ïashim bynta haka jingai jingmut ryngkat ka jingdonlang ki Waheh Shnong, Secretary Shnong bad kiwei.
Ka Professor Streamlet Dkhar, Former Dean, School of Humanities NEHU & President Indian Council of Social Welfare, Meghalaya State Branch bad ka Bakhianmon Rynjah, Associate Professor Sankardev College Shillong kila donlang ha kane ka prokram.
Ïaka jingïalang la pynïaid da u Rtn.
Samehi Laloo, President Rotary Club Jowai bad la ïoh ka jingkren na u Rtn.
J.
M.
Pohsngap (PHF) Past President RC-Jowai, u Rtn.
S.
K.
Lato, Director Community Service, RC-Jowai bad u Rtn.
Ruevene Nongtdu (RFSM).
Haba shim bynta haka jingai jingmut ki samla pule ki la pynsngew ïa la ka jong ki nia bad nongrim da kaba pynwan dur ïaki jingkren haki bynta ki rukom bapher bapher kynthup ka jinghiar dor naduh na ïing na sem, ka imlang sahlang ka bym don shuh ia kata ka jingkitkhlieh iaka miat ka bha ka shnong ka thaw bad ki nongshong shnong, ka jingbud tynneng bad ka jingbymskhem shuh kata nongrim longbriew manbriew kaba la pynhiar ar sut iaka roi ka par bad ka jingnang jingstad.
Hadien ka jingpashat jingmut na ki samla pule, la ïoh pat ka jingpashat jingmut na ki nonghikai halor ka phang “Ka jinghiar dor ka ri bad ka Jaitbynriew" ba la shim bynta haka jingkren da ka Renda M.
Khonglah, Asst.
Professor Khasi Department, Thomas Jone Synod College, Jowai, u Rimiki Lada Nanghuloo, Asst.
Professor Physic Department, Kiang Nangbah Govt.
College Jowai, ka Bakhianmon Rynjah Rynjah, Associate Professor Sankardev College Shillong bad ruh na ka Professor Streamlet Dkhar.
Ki nongbishar kiba la wan ban bishar ïaka jingkren ki samla pule jong ki artylli ki kolej ki long u Riquoma Rq.
Laloo, Headmaster Tep Kyndait School Tuber, u L Lyngdoh, Jt.
Director DSEL, West Jaintia Hills bad u R Lamar, Retired Principal Williamson Sangma Govt.
College, Tura.
Ïaka nam Best Speaker la ïoh rah da samla Osmond Suchiang, ba ar u Kynjailang Salahe baroh ar kidei na ka Kiang Nangbah Govt.
College Jowai Kiang bad ba lai u Quickly Pala, Thomas Jones Synod College, Jowai.
Ka Dorbar Shnong Namdong B kala rakhe ia u mawmer ka jingiaid lynti ba 50 snem ne Golden Jubilee ka dorbar shnong haka sngi Saitjain.
Ha kane ka jinglehkmen jubili la iadonlang u Myntri Pynroi Sor u Sniawbhalang Dhar, U CEM JHADC Thombor Shiwat, EM JHADC Enening Trong, Rev.
Fr Dominic Kympat nalor ki riew rangbah ka thain.
U Waheh Shnong u DS War ula ïathuh ba ka shnong Namdong-B ka la kynjoh 52 mynta u snem bad namar ka jinglynshop ka khlam COVID-19 ka shnong ka khlem ïoh ban lehkmen bad ka la lehkmen noh ha une snem ïaka jingdap 50 snem jong ka shnong.
U Thombor Shiwat haka jingkren ula kyntu ïaki nongshong shnong bad nongïalam shnong ban long kiba ïatylli para nongshong shnong.
U Ma Thombor ula pynher ruh iaka lama jubili ka shnong Namdong B U Ma Sniawbhalang Dhar ba long kum u kongsan u la iaroh ia ki nongpyniaid shnong naduh kiba mynshwa haduh kiba mynta kiba la shimkhia ban kyntiew iaka roi ka par ka shnong.
Ula ong ba ka shnong Namdong B ka dei ka jaka pdeng kaba ka sorkar ruh ka phaikhmat ban buh iaki ophis ban ai iaka jingshakri sha u paidbah.
Ha kane ka sngi la pynkup burom ïaka Kong Silbiana Thubru kaba dei ka nongshong shnong ba nyngkong jong ka Namdong B.
La pynphuh pynphieh ïaka jinglehkmen da ki jingrwai jingshad ba la shim bynta da ki khun ka shnong bad ka jingïalehkai phutbol na ki longkpa ka shnong.
Ka All India Trinamool Congress Party (AITC) haka sngi Saitjain kala pdiang burom ia u candidate jong ka u ma Awhai Andrew Shullai u ban iakhun na Jowai Constistuency haka jingialang kaba long ha madan Jrisalein, Jowai.
Ha kane ka jingialang pdiang burom la pynskhem ruh iaki nongkitkam ka Jowai Block Trinamool Congress Party.
La iadonlang naduh Dr.
Manas Ranjan Bhunia uab dei peit iaka Meghalaya TMC, u President ka TMC ha Jylla u Charles Pyngrope, u Dr Mukul Sangma Trinamool Congress Legislature party leader bad nongialam ka liang pyrshah, MLA ka Umroi Bah George B Lyngdoh bad kiwei kiwei.
Ka Meghalaya Peoples’ Human Rights Council (MPHRC) kum shibynta ban ïasnoh kti lang ha shityllup ka pyrthei, ka kynmaw burom mynta ka sngi ka 10 Tarik u Nophrah kum ka Sngi Rakhe ïa ka Hok Longbriew Manbriew.
Dei ha kane ka sngi ba ha u snem 1948, ka Dorbar Bah jong ka Synjuk ki Ri (United Nations) ka la pdiang ban pynjari ïa ka Dulir pawnam kaba tip salonsar kum “Ka Jingpynbna-ïar Satlak ïa ki Hok Longbriew Manbriew" (Universal Declaration of Human Rights).
Ka phang jong ka jingrakhe ka dei “Ka Jingburom, Ka Jinglaitluid bad Ka Jingbishar Hok".
“Kane ka Dulir pawnam kaba tip mynta kum ka Jingpynbna-ïar Satlak ïa ki Hok Longbriew Manbriew ka la pynskhem ba ïa ki bynriew baroh la kha laitluid bad ki ïaryngkat ha ka burom bad ki hok kynti bad jinglaitluid khlem ka jingpynïapher la ka long kum ka jaitbynriew, ka rong ka sniehdoh, ka ktien ka thylliej ne kano kano ka jinglong" ong ka MPHRC.
“Ha kane ka sngi, ngi khot bad ngi wer ïa baroh ki paid nongshong shnong ba ngin ïaipynskhem bad ïaikut jingmut ban ïeng tylli bad ïada ïa ka Hok Longbriew Manbriew, ban ai jingkyrshan khamtam eh ïa kito ki briew kiba dang ïaksaid ban ïoh ïa ka Jingbishar Hok bad ha kajuh ka por  ban pynrem jur pat ïa kito ki briew ne ki kynhun kiba ïuhroit bad pynhiar dor ïa kyrdan jong ka Hok Longbriew Manbriew kaba la pynkhamti katkum riti synshar paidbah ne da ka aiñ hi" la ong u Bah Dino DG.
Dympep, Chairman, MPHRC.
“Ngi ai ka burom kaba kyrpang khamtam eh ïa ka jingnud bad jingshlur jong ki riewshimet, ki nongtrei monsngewbha, ki seng bhalang kiba ju mih shakhmat khlem jingtieng ne jingsmiej ban kren bad ïaksaid ïa ki mat kiba ktah ïa ka hok paidbah ha kane ka jylla, la ka long da ka lynti jong ka jingïasaid ban pynshongñia lyngba ki jingïakhih kiba jai jai bad ka basuk basaiñ" ong ka MPHRC.
“Ngi ïai ai ka jingkyrshan kaba pura ïa kiba paidbah ka shnong Mukroh kiba la dawa ban pynïoh ïa ka jingbishar hok khamtam eh na ka bynta kito ki briew kiba la ngat ha ka jingshah sait ïap bad mynsaw jur bad shah pynkheiñ, shah ïuhroit ïa la ka Hok Longbriew Manbriew ha ka kti  ki Pulit Assam.
Halor kane ka jingjia kaba sngewsih ngi ban jur ba ka sorkar Meghalaya bad ka Assam ki dei ban pynïoh mardor ïa ka Jingbishar Hok sha ki bahaïing hasem jong kitei kiba la khlad noh bad kiba mynsaw bad  ban pyntikna ba ki paidbah ka shnong Mukhroh kin lah pat ban ïoh ïa ka lad ban im suk, im saiñ kumba marïaryngkat lang salonsar" ong ka MPHRC.
“Ngi pynrem jur ïa baroh ki kam sniew bad ka jingkhihkla kiba la jia shen ha ka jylla khamtam eh ba ki la don bun ngut ki briew shimet kiba la ngat ha kum kine ki jingjia kiba khlem poi pyrkhat la ka dei ïa ki paid trai ri muluk, ki jait bynriew ritpaid ne kino kino ki kynhun bad khamtam eh ïa ka jingshah ktah kti jong ki nongthoh khubor.
Ha kum kine ki jingjia ka Sorkar ka dei pynlong da ki jingtohkit  kaba  bniah khnang ba ki briew kiba ngat ha kum kita ki apot kin lah pat ban ïoh  ïa ka jingbishar kaba hok" ong ka MPHRC.
“Ha kane ka sngi ngi kynmaw kyrpang ruh ïa ka jingshah siat ïap noh ka jong U Bah Cheristerfield Thangkhiew ha ki kynhun jong ki Pulit ha ka 13 Tarik u Nailar 2021.
Hadien ba ka Sorkar ka la thung ïa ka jingtohkit kaba la khlieh da u Justice T.
Vaipei, bad na ka kaiphod jong u, la pynpaw shai ba ka jingïap U Bah Cheristerfield Thangkhiew ka dei na ka daw jong ka jingshah siat ïap na ki bynta ba shapoh jong ka met jong u.
Kane ka jingshah sait ka dei ka jingthombor bad jingshah ïuhroit ïa ka Hok Longbriew bad ka dei ka kam kaba donkam ban ïoh ïa ka jingpynrem kaba jur.
Ka jingkylli mynta ka long balei ka Sorkar haduh mynta ka ïada rapjot ïa ki Pulit jong ka Tactical Team-I, khamtam eh ïa u Pulit Witness No.
4 (kyrteng la burieh) u ba la phla ba u dei uwei na kiba donkti ban sait ïa u Bah Cheristerfield Thangkhiew.
Kane ka paw shai ba ka Sorkar ka pyrshang ban ïuiroit ïa ka jingbishar Hok bad ka jingkyntait ban pynbeit ïa ki jingbakla kaba la leh da ki Pulit" ong ka MPHRC.
“Ngi dawa jur na ka Sorkar ba haba ka don kano kano ka jingshah kynnoh ba ka don ka jingthombor bad ka jingshah ïuhroit ïa ka Hok Longbriew Manbriew ïa kum kita ki jingshah kynnoh dei ban pynlong da ka jingtohkit kaba khlem ïa shah liang bad haba lap ïa kino kino ki briew Sorkar ba ki long ki nongpynkheiñ aiñ  ka dei ban pynsaja mardor ïa ki" ong ka MPHRC.
“Nga ban jur ïa ka Commission Sorkar ba kam dei ban shu shong khli kti bad ban shu peitkai ïa baroh ki jingjia kiba ïadei bad ka jingthombor ïa ka Hok Longbriew Manbriew, hynrei ka dei ban shim khia mardor ïa ki synjam ban  pynlong ïa ka jingtohkit khnang ba kan don ka jingbishar hok ïa kita ki kam thombor kiba ju leh da ki kynhun pulit bad ki briew Sorkar" ong ka MPHRC.
“Kyntang ïawai, ngi pynkynmaw ïa baroh ba ka Hok Longbriew Manbriew katkum ka Dulir kaba la pruid dak naduh u snem 1948 ka pynkupbor ha man uwei pa kawei kum ki  nongshong shnong ba ngi don ïa ka Hok ban ïoh jingïada bad ka jingshongshngaiñ kiba yn ym lah ban pynïakhlad na ka burom bad ka jingsan laitluid ha ka longbriew manbriew  jong baroh".
Ka Waikhyrwi Festival kaba la pynlong da ka Waikhyrwi Social and Cultural Sports Club (WSCSC), Dkhiah West kala sdang haka sngi Saitjain da ka ka jingiaid kjat (Trekking) sha ka wah kaba don ka khana u mynbarim.
Kane ka wah ka dei ka Waikhyrwi kaba la ngeit ba u wei u rawon Woh Rondi ula iasohkha bad ka puri, ka Lidohkha.
Ka mat pdeng jong kane ka tamasa ka long ‘Save Green Save Life’.
La sdang ia kane ka jingiaid kjat naduh ka por 6 baje mynstep na Synrang Banghang Dkhiah West na khlieh ka wah Waikhyrwi hadduh ka ka thwei ka Syiem Lidakha, Moopala.
Ka jingthmu ba ngi pynlong ia kane ka tamasa ka long kum shibynta ban ialap pynneh pynsah iaka mariang.
Haba la poi ha Moopala U Waheh Chnong Ma Morning Shadap bad ki dkhot shnong kila pdiang sngewbha ia ki nongwan iaidkjat.
Ka kong Persia Phawa Assistant Professor Khasi Department Jaintia Eastern College kala iathuh shaphang ka jingthmu kane ka tamasa bad kala iathuh ruh iaka khana WohRondi bad ka Lidakha bad ka don ruh ka jingrwai poetry.
La pynkut iaka trekking ha thwei ka Syiem Lidakha.
U MLA jong ka United Democratic Party (UDP) na Mowkaiaw u Ma Nujorki Sungoh ula sdang ban jubab da ki kam, katta ban pynpaw sha ka pyrthei iaki kam pynroi ba ula wanrah hapoh Mowkaiaw Constituency shuwa ban pan biang iaka jingkyrshan u paidbah jied biang ia u kum u MLA.
Dang shen une u MLA ula shah kynthoh ha u candidate ka NPP ban iakhun iaka elekshon MLA 2023 uba dei ruh u MDC JHADC u Habahun Dkhar.
Une u MDC u khlem kdew iaka kyrteng u MLA, hynrei ka jingkren ka thew ia u MLA ka Mowkaiaw ba u ong ba u shu pyni sha ka pyrthei ba u nang kren tang ha Assembly, ki kam pat ym don “ Ï pynioo show off heh klam hapoh Assembly, i kam ha spot um em ong u Habahun kyrtong NPP Mowkaiaw " Hynrei ka jingkren jong u MLA Mowkaiaw ma Nujorki Sungoh haka jingialang buh maw nongrim ban tei iaka skul Govt LP Skul bad ka Govt Upper Primary Skul Mowkaiaw haka sngi Thohdieng, ula ther pyrshah ia kiba pyrshang ban pynthame ia u paidbah da kaba kam iaki kam pynroi kiba ula wanrah ha Mowkaiaw Constituency.
Lah ban pynkynmaw ba u Nujorki Sungoh ula rah iaka sur bad ka jingeh u paidbah da ki mat iakren ha iing dorbar khamtam iaki ishu khappud Assam Meghalaya khamtam ka Block I kaba hap haka thain jong u, ka ñiut Jowai, ka jingdawa kyntiew kyrdan iaka Laskein C&RD Block sha ka Sub Division, ka kam rep kam riang bad kiwei kiwei ki ishu.
Ki ishu kiba kren ym tang iaka constituency Mowkaiaw, hynrei iaki jingeh ka Rilum Jaintia kumjuh.
Haba kren shuh shuh hane ka jingialang buh maw nongrim ula ong “Kino kino ki kam pynroi kiba wan hapoh ka constituency jong nga kan nym jia khlem ka jingtip jong nga ha kine ki san snem.
" Ula pynbna ruh ba ka sorkar MDA kala mang T.
6 klur ban pynjlih iaka surok shnong ha Mowkaiaw baroh kawei.
Shuh shuh u Ma Nujor ula ong “Haka jingiaid lynti haka politik kin don ki briew kiban pynsngewthuh bakla bad kam ba ia kane ka surok la leh ne wanrah da kita kita, hynrei phi ki paidbah phim dei ban sngewthuh bakla namar phi la pynkup bor ia nga kum u nongmihkhmat jong phi.
" U Ma Nujorki ula kren bynñiaw halor ka jinghiar ki ba nang pule nang thoh hapoh ka Laskein Block sha ka 50 percent na ka 60 percent.
Kumta u phai sha ki kmie ki kpa ban kyntu iaki ban ai ka jingiatreilang ban pynbha ia kane jingduna haka jingnang thoh tar bad pule ban wanrah iaka jingkylla.
Ka jingnang jingstad ka long kaba kongsan bad ka long ka atiar kaba ym lah ban knieh da mano mano bad tang ka jingnang jingstad kaba lah ban saindur iaka u/ka khynnah ban long ki myntoi jong ka imlang ka sahlang, la ong u Ma Nujorki.
Une u MLA ula pynbna ba nalor kitei ki ar tylli ki skul ha Mowkaiaw ba kum u MLA ula theh ka jingiarap ban tei iaka ïing skul ha Barato, Maitdeiñ bad kaba ap mynta ban pynioh iaka mang pisa kalong sa ka Khon Shnong, Umsalaiñ bad kiwei.
Ula pynpaw ka jingsngewsih halor ka jingjia ha Mukroh kaba hap ha Mowkaiaw constituency bad ka bad ka Jylla baroh kawei bad ban pynthikna ba kum kine ki jingjia kin nym jia, ka sorkar kala mang ban buh iaka Border Outpost  ha ka shnong Mukroh bad Tihwieh bad ia kine ki BOP yn plie paidbah haka 13 tarik une u bnai Nohprah.
Kiwei kiba la ai jingkren ki long u MDC ka thaiñ u Winning G.
Sungoh, ka Kong AP Syiem DSEO West Jaintia Hills District haka jingdonlang u Block Development Officer (BDO) Laskeiñ C&RD Block u Bah Barrister Niang, ki kmie ki kpa, ki nonghikai bad ki khynnah skul.
Ka ïingbishar ba hakhlieh duh ka jylla ka Meghalaya High Court kala pynmih iaka hukum bad bthah ba ia mynta ym pat dei ban don kano kano ka jingthung ne ban sieh ia ki mawpud mawsam hapdeng ka jylla Meghalaya bad ka Assam tad haduh ka 6 tarik u Rymphang 2023.
Ia kane ka hukum la pynmih da ka ben shong bishar ba marwei (single bench), hadien ba ki saw ngut ki khlieh nongsynshar kiba kynthup ia u Syiem ka Hima Jirang u R Hamberly Wahlang, Acting Syiem Hima Mylliem Ainam Manik, Sirdar ka Nonglang Sirdarship Pholasly Nianglang bad u  Acting Syiem Nongspung Syiemship  u Erald Jyrwa kila mudui pyrshah iaka soskular kaba la iasoi MOU haka 29 atrik u bnai Lber 29, 2022 kaba la iasoi ha New Delhi hadpeng ki ar ngut ki myntri rangbah ka Assam bad Meghalaya kaba iadonlang u Myntri kam pohiing ka sorkar pdeng.
U Muktiar jong ki nongmudui u P.
Sharma ula ong ba lada don ka jingbuh iaka mawpud ha kito ki jaka bala dep pynbeit kane ka mukutduma kala iap lypa.
Nakaliang u Advocate General A.
Kumar ula pynpaw ba ia mynta kam donkam ban pynmih kano kano hukum ne ka jinglut jingsep iaki nongmudui ha kum kane ka por lada iaid shakhmat ka jingpynbeit pud.
Ka hukum lyngba u Justice H.
S Thangkhiew, ka kren shai kdar ba ia mynta ym dei ban don kano kano ka kam ban sieh ne  pynieng ia ki mawpud ki mawsam, kampher wat hadien ba la dep ban ia soi iaka MoU ha ka 29 tarik u nai Lber 2022 tad haduh ban da lah ban ai rai biang ia ka da kumwei pat, la mih paw ka kyntien jong ka hukum.
Ha ka por ka jingia pyni ia ki nia ki jutang bad ia la ki jongki daw hapoh ka iing bishar, u nongiasaid na ka liang ki nong ujor u P.
Sharma bad u Advocate General u A.
Kumar ki la pynpaw ia la ki jong ki nia ki jutang ki jong ki hakhmat u nongbishar ba don burom.
Hadien jong kane, ka iing bishar ka sngew dei ba ka donkam da ka kynja affidavit ban pynpoi hapoh kane ka iing bishar khnang ban ia shai kdar ha kane ka kam.
Hadien ba u syllad ula ther iaka jingphiel ka sorkar bad PWD na ka jingiap u Dr Sanjoy K Shylla naka jinghap kali shariat haka surok kaba dkut arliang kaba pyniasoh iaka shong Chyrmang bad Iongnoh ha West Jaintia Hills District, haka sngi Thohdieng kala pynlong iaka tnad PWD ban leit khang syndon bad buh iaki Road Signage ban khang iaka surok.
Ka PWD kala buh iaka road sign (Road Closed) nalor ba kah maw iaka surok bad ki dieng.
Ka jingkylli ka long balei ba ka sorkar bad ka tnad PWD ka kyndit tang hadien ba iap briew bad buh iaki dak ki shin ban kdew iaka jinglong jingman ka surok (Road Signage)? Ka jingjia hap kali kaba la jia haka sngi Balang kala wanrah iaka jingkhlad u Dr.
Sanjoy K Shylla ka long ka jingjia kaba sngewsih bad ka jingduh kaba khraw khamtam ia I lok bad ki khun 3 ngut kiba dangrit kiba ula ieh shadien haka por ba ki dang donkam bha ia u kpa ban sumar ka sukher bad pynheh pynsan.
Kane ka surok ka dei kaba la twa naduh bnai Jylliew jong une u snem 2022 haka jingshah pynjulor haka bor mariang kaba la shah rong ruh kawei ka kali, pynban ki dak ki shin ki kdew ba ka dang shimpor ia ka PWD ban shna biang ia kane ka surok.
U Deputy Chief Minister ka Jylla u Prestone Tynsong haba kren bad ki nongthoh khubor haka sngi Palei hadien ka jingialang buh mawnongrim ha Mihmyntdu, ula ong ba ula ioh jingtip ia kane ka jingjia hap kali bad iap u doktor, hynrei ban kynnoh iaka sorkar bad ka PWD kam dei.
Ula ong ruh ba ka aksident ka jia haba sniew ne bha ka surok bad ngi sngewkhia halor kane ka jingjia bad phah iaka khubor sngewlem sha kiba iing hasem I doktor.
Ka jingjia hap kali kaba la wanrah iaka jingkhlad u Dr.
Sanjoy K Shylla ka long ka jingjia kaba sngewsih bad ka jingduh kaba khraw khamtam ia I lok bad ki khun 3 ngut kiba dangrit kiba ila ieh shadien haka por ba ki dang donkam bha ia u kpa ban sumar sukher bad pynheh pynsan, pynban kaba sngew thamula ka long ba sorkar kam lah ban shim jingkitkhlieh ia kum kine ki jingjia kaba jia na ka daw jong ka surok.
Kane ka jingjia hap kali i Dr Sanjoy K Shylla kala jia haka sngi Balang ha ka surok Chyrmang Iongnoh.
Kane ka surok ka dei ka la twa naduh bnai Jylliew jong une u snem haka jingshah pynjulor haka bor mariang kaba la shah rong ruh kawei ka kali.
U Deputy Chief Minister ka Jylla u Prestone Tynsong haba kren bad ki nongthoh khubor haka sngi Palei hadien ka jingialang buh mawnongrim ha Mihmyntdu, ula ong ba ula ioh jingtip ia kane ka jingjia aksident kaba u doktor ula khlad kaba la wanrah iaka jingsngewsih, hynrei ban kynnoh iaka sorkar bad ka PWD kam dei.
Ula ong ruh ba ka aksident ka jia haba sniew ne bha ka surok bad ngi sngewkhia halor kane ka jingjia bad phah iaka khubor sngewlem sha kiba iing hasem I doktor.
Haba kylli ba kane ka surok kam don kino kino ki jingkdew ne ki Road Signage iaka jinglong jingman ka surok, ka jubab u Bah Prestone kalong ba ka PWD ka buh iaki Road Signage ban tip iaka jinglong jingman ka surok bad ka hukum kalong kam dei tang na ka sorkar hynrei wat na ka iingbishar kaba hakhliehduh ka ri Supreme Court.
Pynban kaba lyngngoh ha kane ka surok ka long thik kum ka jaka riam sha ka jingiap, ym don kino kino ki dak ba ka PWD kan buh ia kine ki Road Signage.
Kane ka surok ka dei ruh ka surok kaba la pyntrei na ka skim PMGSY.
Ka jingkylli uba bun balang kalong iano yn kynnoh haba kane ka surok ka long kaba ma bad ka long kum ka krem ne ka ruh ban riam ban pyniap (Death Trap).
Ka jingkylli ruh ka mih hato ka jingialap ban shngain ka leit ka wan u briew bad ki kali ne kata ka Road Safety ka phiel? Haba kylli halor ka jingsniew ka surok bah NH 6 ne ka surok Shillong Jowai, U bah Prestone u ong ba ka jingmaramot iaka surok, katta ban pyndap iaki thliew ki syar kala iaid shakhmat kaba la siew da ka sorkar Jylla kumba 5 klur tam, hynrei ban pynjlih ia ka surok bah la pynkhreh iaka DPR kumba 100 klur bad la phah sha ka Ministry of Road and Transport and Highways.
“Bunsien ha ki jingialang pynbeit pud hadpeng ki Ar Jylla ka Assam bad Meghalaya marsien ia mih baroh arngut ki CM kin ong Status Quo.
Bad haba nga pyrshang ban kylla sha ka ktien Khasi ha nga marwei ka mut ha bneng ruh em sha khyndew ruh em," la ong u Bah Prestone Tynsong.
Namar kane ka Status Quo kiba pli kiba sah ha khappud ki shem shitom la bun bun phew tylli ki snem, la ong Bah Prestone haka jingialang ha Mihmyntdu, West Jaintia Hills haka sngi Palei.
“Ka jingjia ha Mukroh ngin nym klet shuh bad ngan ym klet shuh, ngi mynta na kaliang ka sorkar ngim nym iakren shuh iaka status quo, ngi ong to ngin iapynbeit khnang ba kan ym jia shuh ka jingjia kaba sngewsih kumba ngi la mad ha kine ki khyndiat por bad ha kine ki phew snem bala dep," la ong u Bah Prestone.
Ula ong Prestone ula ong ban suk ban sain ki nongshong shnong ha ki jaka khappud ka sorkar MDA kala shim iaka sienjam ban pynbeit ia u pud u sam ka Jylla hadien 50 snem.
Ka jingpynbeit pud na ka bynta ka wat kaba ar kiba kynthup iaka Block I, Block II Khanduli, Psiar, Ri Bhoi, Langpih bad kiwei kiwei ngi la kut jingmut ba ha kine ki sngi ki ia ban wan ha kane ka wat kaba ar ngin ia pynbeit noh mar mar.
Haba don ka jingiapynbeit bad ka jingiakren u paidbah nongshong shnong um dei ban sngewthuh bakla namar ka dei ban don khyndiat kan don ka plus ka minus, la ong u Bah Prestone bad bynrap ba haba pynbeit ia u pud u sam baroh ar kin hun lang, kata ka dei ka nongrim jong ngi na kaliang ka sorkar kaba ki iengskhem ban pynbeit ia u pud u sam.
U Ma Lahkmen Rymbui Myntri ka tnad kam pohiing bad ka tnad pule Puthi ula ai sngewbha platinum jubilee ne rakhe dap 75 snem da ka iingskul kaba thymmai iaka Ammutong Govt LP Skul (1947-2022) haka sngi Palei.
U Ma Lahkmen Rymbui haba kren haka jingialang pynkut iaka jubilee ula pynpaw ka jingsngewnguh ïaka Balang U Blei kaba la ai jingshari jong ka la 75 tylli ki snem ban sam jingnang jingstad sha ki khynnah jong kane ka shnong.
Ula ïaroh bad ai mynsiem shuh iaki nonghikai ban nang treishitom shuh shuh ban kyntiew iaka pule ka puthi kane ka thain katkum ka jingiaid ka por.
Ka Amlarem Sub Division kadei kaba donbok tam namar naki 70 tylli ki LP School kumba 24 tylli ki skul kiba la jot ka sorkar ka la tei ban pynbha pynmiat ïaki bad mynta la pynkhreh ban shna pynbha sa San tylli ki skul, la ong u Bah Rymbui.
U Ma Lahkmen ula ba iaka ka Amutong LP Skul la mang ban tei iaka haka dor kaba T.
44 lak.
Ula ong ba haduh 20 tylli ki ïing skul ha Amlarem Constituency la dep mang ban shna pynbha haka 37 lak tyngka kawei bad 44 lak tam tyngka kawei.
Ula ïathuh ruh ba ka skhim sam umbam umdih kaba 5 klur tam kaba la ïoh haka kyrteng jong ka Amshipai ka jingpynkhreh ban shna ka la ïaid shait shait bad ki shnong naduh Amshipai, Shmiashyiang, Mawlong, Amutong bad Pamtadong kin ïoh jingmyntoi na kane ka skhim.
U Myntri ula pyllait paidbah ruh ïaka kot sah kynmaw ne Souvenir jong ka skul kaba la thoh ïaka jingïaid lynti jong ka skul naduh u snem 1947 haduh 2022 bad ka la don ruh ka jingpynkup burom ïaki nonghikai barim.
Ia kane ka skul la sdang da ka Balang U Blei Ammutong bad hadien la shimti noh da ka Jaintia Hills Autonomous District Council ryngkat ka shnong bad da ka jingnangroi jong ka pule puthi la nang pynbha ïa kane ka skul da ka tnad pule puthi ka Jylla haduh mynta.
Ha kane ka sngi la iadonlang ka Kong S Pyrtuh SDSEO, Amlarem Sub Division bad iaka jingïalang la pynïaid da u Majesty Sten Secretary Shnong haka jingdonlang ki riew rangbah ka thaiñ, ki kmie ki kpa, ki nonghikai barim bad ba thymmai, ki nongshah khot sngewbha bad ki khynnah skul ha phyllaw ka skul mynta ka sngi.
La pynshongshit ïaka jingleh kmen da ki jingrwai jingshat na ki khynnah kane ka skul.
Ka Youth Club Pdengkarong ka la ïoh rah ïaka nam lahduh hadien ba ka la pynliem ïaka Man-i bha Skhentalang da 2-1 kol haka jingïakhun phainal jong ka lympung ïalehkai Super Division jong ka Amlarem Sub Divisional Sports Association (ASSA) kaba long ha Ladjaplem haka sngi Palei.
U Myntri tnad kam Pohiing, Pule Puthi bad kiwei uba long ruh u MLA ka Amlarem u Ma Lahkmen Rymbui ula wan sakhi kum u kongsan, u District Sports Officer ka West Jaintia Hills District u Ma Khroobok Passah, ki dkhot nongkitkam ka ASSA bad kiwei.
Haka kynta ïakhun ka Youth Club Pdengkarong ka la ïoh ban pynkhih jar haka minit kaba 3 ba la thep da u Marshall Nongrum bad ka minit kaba 30 ba la thep da u Special Nongrum katba la Man-i Bha Skhentalang ka la ïoh ban thep kol haka minit kaba 38 da u Leo Rasmut.
U Ma Lahkmen ula sam khusnam Trophy ryngkat ka syrnod shaka kynhun lahduh katba u DSO ula sam khusnam sha ka kynhun kaba wan ba Ar.
La sam ruh ïaki khusnam shimet sha ki rangïalehkai kynthup ka khusnam ‘Man of the match’ sha u Special Nongrum jong ka Youth Club Pdengkarong, ka nam ‘Best Goalkeeper’ la ïoh da u Sambor Tariang u rang apkol jong ka Man-I Bha Skhentalang bad ka man ‘Top Scorer’ la ïoh da u Marshall Nongrum jong ka Youth Club Pdengkarong bad u Tiplang Rasmut jong ka Amlarem SCC kiba la thep kol mar 6 tylli.
U Deputy Chief Minister ka Jylla u Bah Prestone Tynsong ula wan buh bad plie iaki 7 tylli ki maw nongrim shisyndon haka juh ka sngi na ka bynta ban shna bad pynbha pynjlih iaki surok bad jingkieng ha Jowai bad ki shnong ba marjan kiba hap hapoh ka Jowai Constituency.
Kane ka jingbuh mawnongrim 7 tylli shisien plie ka dei kaba ym ju jia koit bad ka lah ban dei ka rekod haka history jong ka tnad PWD.
Ia kane ka jingialang buh mawnongrim la pynlong ha Mihmyntdu.
U kongsan Bah Prestone Tynsong ula ong ba kane ka jingbuh ia une mawnongrim u sakhi pateng la pateng iaka Jowai constituency bad ka sor Jowai.
Ula ong ba kane ka jia long ka dei na ka jingtreishitom u Wailadmiki Shylla MLA Jowai uba la shimkhia ban pynioh iaka roi ka par ka Jowai Constituency.
Kine ki maw nongrim kiba ula wan plie ki dei na ka bynta ban pynbha bad pynjyllih iaki surok ka shnong Jowai lyngba ka World Bank MITP na ka bynta 33 KM ha ka dor T.
28 klur.
Ka surok shnong ha Niriang yn shna haka dor T.
1, 20, 87, 000/-, Sabahmuswang T.
2 klur, Mihmyntdu kaba la iaid shait T.
5 klur lyngba ka RIDF XXVII, katba ka jingiada iaka surok da kaba shna iaki nala, ki kynroh na Madan Thadlaskein sha Mission Aitnar haduh Mutong haka dor T.
2, 13, 50,000/- Iaka jingkieng ha ka surok ban pyniasoh iaka Kiang Nangbah Road bad ka surok Thomas Jones Synod College haka dor T.
80 lak bad ka surok Demthring-Sohmynting- Moodymmai haka dor T.
45 klur Baroh kine ki jingtei kala kot haduh 84 klur, 14 lakh 37 hajar tyngka.
Ha kane ka jingwan plie bad buh mawnongrim nalor u Bah Prestone Tynsong uba long kum u kongsan la iadonlang u Myntri Pynroi Sor, Tourism, GAD  ka sorkar Jylla ma Sniawbhlang Dhar, u MLA Jowai ma Wailadmiki Shylla, u ma Thombor Shiwat CEM JHADC nalor kiwei kiwei ki MDC.
Iaka jingialang la pyniaid da u Superintending Engineer PWD (Roads), Jowai Circle Bah BW Phira.
Kiba haiing hasem kila pyntip ba I Dr.
Sanjoy K Shylla iba la khlad haka jinghap kali ha ka surok Iongnoh haka 07/11/2022 yn pyndep iaka niam ba khatduh jong i lashai ka sngi haka shnong Wahiajer, West Jaintia Hills District.
I Dr Sanjoy K Shylla i dei i Medical & Health Officer ha Khliehriat Civil Hospital, East Jaintia Hills District.
Ula iehnoh shadien ia i lok bad lai ngut ki khun.
Ka jingleit on tep ia i Dr Sanjoy K Shylla kalong lashai ka sngi 09/12/2022 haka por 1 baje nohphaisngi ha u lum jingtep ka Balang U Jisu Krist, Wahiajer.
Namar ka jingbteng ka jingtih bad jingshalan dewiong beain ha East Jaintia Hills wat hadien ka jingmana kaba tyngeh, ka High Court of Meghalaya haka sngi Balang kala pan jubab na SP ka East Jaintia Hills hapoh ka ‘rule of contempt’.
Ka Iingbishar ba ha khlieh duh ka jylla ne ka Meghalaya High Court kala rai ban shim ia ka sien jam pyrshah ia u Superintendent of Police (SP) ka East Jaintia Hills District da kaba ishu da ka ‘Rule of Contempt’ ban pan jubab hadien ba ka la ioh pdiang ia ka kaiphod jong ka jingiai bteng jong ka kam ban tih beaiñ ia u dewiong bad ban khaii pat ia u shabar na kane ka district.
Ia kane kane ka hukum la rai ia full bench hapoh ka jinglam khmat ka jong u Chief Justice u Sanjib Banerjee, Judge W.
Diengdoh bad u Judge HS Thangkhiew kaba long kat kum ka kaiphod kaba la pan lyngba u Justice BP Katakey na u Deputy Commissioner, East Jaintia Hills, kaba la wan ban mih paw lyngba ka lad pathai khubor kaba la thoh “wonder caves in Jaintia Hills are at risk from rampant mining".
Kat kum ka kaiphod jong ka ophis Deputy Commissioner haka 3 tarik Nohprah jong une u bnai, ka la kdew baka la don ka jingpyrshang beaiñ ban tih ia u dewiong da kaba pyndonkam ruh ia ki tiar ban shu pynbthei, kaba da kylla ka wanrah ia ka jingma kaba khraw ia ka Krem Liat Prah kaba don ha ka Shnongrim, ba hap hapoh East Jaintia Hills.
Dei halor kane ka  jingjia ba u Deputy Commissioner u la bthah ia  Magistrate ba donkam ban leit ban jurip khah khah bad bynrap da ka jingpynjari wat ia ka kyndon ain jong ka Section 144 of the Criminal Procedure Code, 1973.
Kumban shu pynpaw ban a ka liang u Justice Katakey, u la de ba un aiti ia ka kaiphod ba 9 ka jong u (ninth interim report) ha ka por ka jingia shong bishar ia ka PIL kaba iadei bad a kam tih bad khaii beain ia u dewiong ha ka jylla.
Dei lyngba jong u, ba kiba bun ki kaiphot, ki kren bad pynpaw shai baka don ka jingbym kohnguh ne ban burom daka jylla ia ki jingbthah ne hukum ka iing bishar.
Shuh shuh ka iing bishar kaba la shong ban shim bad ban lum jingkhein ia ka jingdon u dewiong kiba la dep ban tih ha shwa ka jingpynjari ia ka ain ban khang tih dewiong, ka kaiphot  u Chief Secretary ka jylla kaba long ha ka 20 tarik u Nailur 2022, ka kam ba u don hadien that 32,56,715 MT uba lah ban lilam (auction) ia u.
Katba ka kaiphot u Justice Katakey ka long shwa ka jingpyntreikam iaka hukum ban khang tih dewiong, u dewiong uba la dep ban tih bad sei lypa ia u shabar na kipar tih u don haduh 19,54,258.
816 MT ha kaba (1)East Jaintia Hills – 8,90,670 MT (2) West Khasi Hills – 3,86,253 MT (3) South Garo Hills – 3,77,790 MT (4) South West Khasi Hills – 2,99,545.
816 MT.
Kumta haba  pynshong nongrim ia ki jingkhein jingdiah baroh ka iing bishar ka lap bad shem ba 19,54,259 MT ne 13 lakh MT la lap ba la dep ban tih bad ruh ban die beain biang ia u.
Dei halor jong kane, ba ka iing bishar, khlem don shuh kano kano ka jingartatien, ba 32.
56 lakh MT kumba la pynpaw da u Chief Secretary ha ka 20 tarik u Nailur 2022 la lap ba ka la don ka jingtih beain biang ia u, kaba da kylla ka kaiphot naka jylla ka pynpaw baka jingshalan bad khaii ia u dewiong ka long beit kat kum ka por kaba la buh ne ba la pyllait ia u.
Ha ka jingshisha, ka hukum na u Justice Katakey ka kwah b aka sorkar jylla kan shimkhia ia kane ka kam da kaba wat baka dei ban pyndait bad ki kor ban buddien ia ki kali ba kit bad khaii ia u dewiong ne GPS, ia kaba ka kam ban leh ia kane ka long kaban bam por, hynrei khnang ban iaid lang ryngkat bad ka hukum, ka sorkar ka la shim da kiwei pat ki sien jam ban leh ia kane ka kam bad buh thong ban pyndep pura ha lane shwa kaba kut jong u bnai Nohprah mynta ka snem.
Ka jingshim bishar biang halor kane ka case la buh ban long ha ka 7 tarik u Rymphang u snem ban wan.
Namar ka jingtorti bad ka jingbym khein snep ka tnad PWD iaka jingshngain ka leit ka wan u paidbah kala wanrah iaka jinghap kali kaba la wanrah iaka jingduh noh iaka mynsiem u Dr Sanjoy K Shylla.
Kane ka jingkhlad u Dr Sanjoy K Shylla kala jia haka shnong Iongnoh hadien ba ka kali jong u, ka Mahindra XUV 300 kaba don u registration Number ML 05 X 4578 kala hap shabar ka surok bad thung baji hynne ka nohphaisngi ha shuwa ban poi ka shnong Iongnoh, West Jaintia Hills District.
Kane ka surok ka dei kaba la shu ieh da ka tnad PWD khlem maramot naduh ba ka twa ha kane ka aiom lyuir kaba la dep.
Ia kane ka surok la shu ieh khlem da buh kino kino ki dak ki shin ban iaid ban ieng ki kali motor ne kdew iaka jingma jong ka surok.
U Dr Sanjoy K Shylla udei uba na ka shnong Wahiajer, u trei ha Khliehriat Civil Hospital ryngkat bad i khun ki wan kai na ka thain Amlarem bad rung na ka surok Iongnoh ban mih sha Syntu Ksiar, Jowai pynban haba poi ha katei ka jaka kila liat ha kane ka surok bad hap shariat.
Ha kane ka jingjia u doktor Shylla ula khlad hashen, katba i khun i ba dang ar snem i lait im na kane ka jingjia.
La iohi nyngkong ia kane ka jingjia da ki khynnah ba ap masi hadien ba kila iohsngew iaka jingiam ine i khunlung bad kila pyrta jingiarap.
Ki pulit kila shimti met bad pyndep iaka jingdonkam ka aiñ bad ka jingtohkit kala iaid shakhmat halor kane ka jingjia.
Uwei u Doktor ula khlad na ka jingjia aksident kali kaba la jia hynne ka nohphaisngi shuwa ban poi ka shnong Iongnoh, West Jaintia Hills District.
Une u doctor u dei u Dr Sanjoy K Shylla udei uba na ka shnong Wahiajer bad u trei Khliehriat Civil Hospital.
La iathuh ba kane kali kaba u niah ka dei ka Mahindra XUV 300 kaba don u registration Number ML 05 X 4578 kala hap shabar ka surok kaba twa ha ki bnai lyuir shuwa ban poi ka shnong Iongnoh.
Ha kane ka jingjia i khun jong une u doktor iba dang 2 snem ila lait im.
Kane ka jaka ba hap ka kali ka dei kaba bynta kaba twa ka surok.
La iathuh ba ka tnad PWD kala shu ieh ia kane ka surok khlem buh kino kino ki dak ki shin ba pyni iaka jingma ka surok ha kane ka jaka ba twa surok bad kane ka kali kala liat bad hap shabar ka surok kaba la wanrah ia kane ka jingjia kaba sngewsih.
La iathuh ba ki pulit kila shimti iaka met bad la kit sha Jowai Civil Hospital, Ialong ban pyndep iaka jingdonkam jong ka aiñ.
U Myntri ka tnad kam pohiing ka sorkar Jylla u Ma Lahkmen Rymbui ula plie paidbah ïaka Mupyut Water Supply Scheme kaba shongdor T.
7,46,19,600/- kaba na ka skim Jal Jeevan Mission (JJM) bad la tei pyndep tang hapoh shisnem.
Ïaka jingïalang plie paidbah la pynlong ha shnong Mupyut haka jingïadonlang ka Kong R.
Kynjing Executive Engineer ka PHE Electrical Division, ki nongshong shnong ka Mupyut bad ki waheh shnong na ki shnong bapher haka sngi Balang.
Ka Kong R Kynjing haka jingkren ka la ong ka skhim umbam umdih ne Mupyut Water Supply Scheme kaba T.
7,46,19,600 la pyndep tang hapoh shisnem na bynta ki 417 tylli ki longïing jong ka shnong Mupyut bad ïaka tyllong um la tan na ki saw tylli jaka bad hapoh kane ka skhim la don kawei ka top kaba heh, 6 tylli ki top rit bad 34 tylli ki top um kiba heh ban sam um sha baroh kawei ka shnong.
Ka la ïathuh ba katkum ki kyndon jong ka JJM, ka shnong Mupyut kam pat dei ban ïoh ïa kane ka skhim kaba heh hynrei kane ka urlong dei lyngba ka jingbuddien bad jingshim khia jong u MLA ka thaiñ.
Ka Kong Kynjing ka la kyntu ïaki nongshong shnong ban pynneh pynsah ïaki tyllong um khnang ba ka um kan poi ha baroh ki thliew ïing jong ki nongshong shnong.
U Ma Lahkmen Rymbui uba long ruh u MLA ka Amlarem haba jingkren ula ong ka jinglah ban pyndep ïa kane skhim kadei lyngba ka jingïatreilang ki nongshong shnong kumjuh ki sahep ka PHE bad u Contractor.
Ula ïathuh ba ki nongshong shnong ka Mupyut kumjuh ka thaiñ Mupyut naduh ka jingkhang ïa u dewïong ki la shem jingeh ha baroh ki liang.
Kumta ban kyntiew ïaka roi ka par ula wad ki lad ki lynti ban pynïoh jingïarap khamtam ïaki skul, ki surok kiba biang bad ki jingïarap shaki balang niam bapher bapher kiba hapoh ka shnong Mupyut “Ki nong Mupyut ki la ai ka jingkynrshan bad jied ïa nga kum u nongmihkhmat bad ngan siew kylliang ïaki da ki kam pynroi namar kadei ka hok jong ki ban ïoh ïaki kam pynroi", la ong u ma Rymbui.
Ula pynbna ruh ba ka Samanong kawei na ki nongrit hapoh ka thaiñ shen kan ïoh noh ïaka surok kaba shongdor 2 klur 21 lak tyngka na bynta 2 kilometre shiteng.
Shuh shuh, ula ong ka Amlarem Constituency ka la kiew ha baroh liang khamtam haki kam pynroi pynpar bad ula kyntu ïaki nongshong shnong ban nangai shuh shuh ka jingïatreilang namar ka jingïatreilang ka wanrah ïaka roi ka par haka imlang sahlang bad Constituency hi baroh kawei.
Hadien ka jingialang u Ma Rymbui ula sam ruh ïaki Work Order ban shna skul sha ka SMC ka Good Shepherd English School Mupyut kaba la kot T.
8 lak,  Madan Tyrpaid R.
C School T.
4 lak bad ka Mupyut U.
P School T.
7 lak.
Ka West Jaintia District Sport Association (WJDSA) ka khot bad wer sngewbha sha ka District Open Badminton Tournament kaban long naduh ka 13 haduh 17 tarik u bnai Nohprah ha Indoor Stadium ka WJDSA.
Ki kyrdan iakhun ki kynthup iaki kynthei bad shynrang haka U-13, U-15, U-17, U-19 singles bad doubles.
Ka bai rung T.
200 singles bad T.
300 doubles.
Ha kajuh ka por kan don ruh ka jingiakhun Open To All haka Singles, Doubles, Mixed Doubles kynthei bad shynrang haka rta kaba 40+, 50+ bad 55+.
Ka bai rung kalong T.
300 bad T.
500 haka singles bad doubles Ka tarik ba khatduh ban pynpoi entry kalong 10 tarik Nohprah 2022.
U Chief Executive Member (CEM) Jaintia Hills Autonomous District Council  (JHADC) ma Thombor Shiwat bad ki dkhot Executive Committee jong u haka sngi ba Ar kila hiar jurip iaka shnong Mukroh bad kila pynthikna ba kyntur ka Assam shapoh u pud u sam ka Jylla.
Kane ka jingjurip u CEM JHADC bad ka dkhot EC ka dei hadien ar taiew tam ka jingwan jurip u CEM ka Karbi Anglong Autonomous Council uba la wan naduh 29 tarik u Naiwieng 2022.
U CEM u la hiar sha ka Shnong Mukroh ban jurip ïa u pud u sam jong ka dorbar Shnong Mukroh.
Ha kane ka jingjurip kila sdang naduh Zero point ha Muthasiangkwai kaba dei ka jingkut jong u pud u sam jong ka Dorbar Shnong Mukroh.
U CEM bad ki dkhot ka EC kila leit jurip ïaka jaka ba jia ka jingshah siat ïap ki San ngut ki rangbah jong ka shnong Mukroh kynthup uwei u Forest Guard jong ka Assam haka jingsiat pathar ki pulit bad Forest Gaurd jong ka Assam kaba la jia haka 22 tarik Naiwieng ha Lumpalang, Mukroh.
U Ma Thombor haba kren bad ki nongthoh khubor ula  ong “Ngin ïeng skhem halor ka nongrim ba ka jaka jong ngi kam dei ban duh wat tang shi inshi ruh na kaba ka Konsil kala dep ban pynskhem ia u pud u sam ka konsil.
" U CEM ula pynrem ïaka jingleh donbor bad kyntur pud jubor jong ka Karbi Anglong Autonomous Council (KAAC) bad ka sorkar Assam kaba la shna ïaka Forest beat House hapoh ka shnong Mukroh.
Ula ong ba kane ka jaka 100 percent ka hap hapoh u pud u sam jong ka Dorbar Shnong Mukroh.
Hadien ka jingjurip u CEM ula pynlong ka jingïalang bad ki nongïalam shnong jong ka Mukroh kiba la pynsngew ba ka jingdon jong ka Forest Beat House jong ka Assam kaba la shna beaiñ ha Khlieh Sanaro, Mukroh ka long dieng pynkiang ïaki nongshong shnong khamtam haka rep ka riang.
Ki nongïalam shnong ki la dawa na u CEM ban ïakren bad ka sorkar Jylla ban pynkynriah ïa katei ka Forest Beat House kaba la kynnoh shna beaiñ ha jaka jong ka shnong.
U CEM ula ïathuh ïaki nongshong shnong ba na ka liang konsil ruh ka la dep phah ïaki sakhi satar sha ka sorkar Jylla ban pynshisha ba baroh ki jaka bad ki khyndew ki shyiap kidei kiba hap hapoh u pud u sam ka District Council kin nym duh wat tang khyndiat ruh.
Shuh shuh ula ïathuh ba ka konsil ka la dep ruh ban ai jingthoh sha ka sorkar Jylla, ba ki shnong Pnar ba don ha Block -I ka Assam kadei ban pynphai biang ïaki sha Meghalaya bad ha kajuh ka por ka EC ka la dep ban ai jingthoh shaka sorkar Jylla ban buh ïaka BOP ha u Zero point.
Ka United Democratic Party (UDP) kala pynbna iaka thup kyrteng ba nyngkong ki candidate ban iakhun iaka election MLA 2023 sha ka iing dorbar thaw aiñ ka Jylla.
Na kane ka thup ki don haduh 32 ngut ki kyrtong kiba mynjur da ka UDP.
Katba na Raliang Constituency ka UDP kala ai iaka ticket sha u J Treilang Suchiang u MDC ba mynta na Shangpung ban aireng pyrshah ia u MLA ba mynta u ma Coming One Ymbon.
Ka Raliang Constituency ka dei kaba jur ka jingiaknieh ticket hapdeng u secretary ka UDP Raliang Constituency uba long u MDC barim ka JHADC u ma Shemhok Garok bad u ma J Treilang Suchiang.
U Ma Shemhok ula pynbna ba lada ioh um ioh ticket un iakhun beit iaka elekshon MLA 2023.
Ka UDP ha kane ka thain kala phah wat iaki nong peit pyrman jong ka ban bishar iaka iano kan ai ticket.
Kane ka thain kumba long mynta ka dei ka thain ka bun ki kyrtong kiba thmu ban aireng, kynthup ia u Lakhon Biam MDC JHADC uba na ka shnong Nangbah.
Ha Jowai ka ticket UDP la ioh da u Ma Moonlight Pariat u MDC uba la ih bha uba la jopla san samoi bad la long teng u CEM bad Chairman JHADC.
Kine harum ki long ki kyrteng jong ki candidate: UDP East Jaintia Hills District 6-Khliehriat Constituency U Kyrmen Shylla.
U Kyrmen u dei u MLA and Minister ba mynta haka sorkar MDA.
U bat ruh iaka kam President UDP Youth Wing, Meghalaya.
UDP West Jaintia Hills District 1-Nartiang Constituency U Dawan Lyngdoh uba long ruh u MDC JHADC ba mynta na Mynsngat Khanduli.
2-Jowai Constituency U Moonlight Pariat  uba long u MDC haduh san samoi naduh u snem 1994-2014.
Ula bat teng iaka kam Chairman bad CEM, JHADC.
3-Raliang Constituency U J.
Treilang Suchiang uba long u MDC JHADC na 16 Shangpung Constituency.
4-Mookaiaw Constituency U Nujorki Sungoh uba long u MLA ba mynta ka bad u Vice President ka Party bad u Working President ka Youth Wing Meghalaya.
7-Amlarem Constituency U Lahkmen Rymbui.
U Lahkmen u dei MLA bad Minister ka sorkar MDA Government, Incharge Home & Education kiwei.
UDP Ri Bhoi District 8-Mawhati Constituency U Baiahunlang Makdoh.
U Bah Makdoh u dei u engineer uba ju bat iaka kam Executive Engineer, PWD.
10-Jirang Constituency U Badhok Nongmalieh.
11-Umsning Constituency U Sunshine Makri.
UDP East Khasi Hills District 13- Mawryngkneng Constituency U Dr.
Osaphi Smithson Jyrwa.
U Dr Osaphi u dei u khun MLA barim (L) Grosswell Mylliemngap.
Ula dep pule haduh ka kyrdan MBBS 20-Mylliem Constituency U Mitchel Wankhar.
U Mitchel udei u MDC bad EM ba mynta ha KHADC 23-Sohiong constituency U HDR Lyngdoh uba ju long MLA bad Minister barim ka Jylla.
25-Mawsynram Constituency Olan Singh Suin 26 Shella Constituency U Balajied Kupar Synrem u MLA ba mynta 27- Pynursla Constituency U Anthony Khongwang u nongtrei mon sngewbha bad u nongrwai ba pawnam ka jylla.
28-Sohra Constituency U Titosstarwell Chyne u MLA barim bad MDC.
U dei ruh u CEM KHADC ba mynta.
29-Mawkynrew Constituency U Remington Pyngrope MLA barim.
UDP West Khasi Hills District 32-Nongstoin Constituency Shri.
Polestar Nongsiej (APPROVED) UDP Eastern West Khasi Hills District 31-Mawthadraishan Constituency U Brolding Nongsiej u MLA bad Minister ba mynta haka sorkar MDA 30-Mairang Constituency Metbah Lyngdoh.
U Metbah u dei MLA bad Speaker, Meghalaya Legislative Assembly.
Ula long MLA la lai samoi naduh u snem 2008, 2013 bad 2018.
U dei ruh President UDP UDP Southwest Khasi Hills 35-Ranikor Constituency U Pius Marwein MLA na Ranikor bad MDC, KHADC na Langrin Constituency UDP Shillong City 17-North Shillong Constituency Dr.
Aman Warr MBBS bad u Director barim DHS 18-West Shillong Paul Lyngdoh MDC bad EM, KHADC ba mynta bad uba long ruh Working President UDP.
21- Nongthymmai Constituency Dr.
Jemino Mawthoh.
U Bah Mawthoh u dei u MLA barim bad u General Secretary, UDP mynta bad u professor ha NEHU.
UDP North Garo Hills District 37-Kharkutta Constituency U Luderberg Ch Momin u MLA barim uba ieng election na APHLC, HPU and UDP naduh u snem 1983,1988, 1993,1988,2003,2008,2013 bad 2018 38-Mendipathar Constituency Subrotho G.
Marak 39-Resubelpara ConstituencyTaposh D.
Marak 40-Bajengdoba Constituency Rakman Ch Marak UDP East Garo Hills District 42-Rongjeng Constituency Andreash G Momin UDP West Garo Hills District 55-Salmanpara Constituency Ronald Rikman Sangma 57-Dalu Constituency Kennethson R.
Sangma 47-Rajabala Constituency Ashahel D Shira.
U MDC jong ka Mowkaiaw uba long ruh Executive Member jong ka Jaintia Hills Autonomous District Council u Winning Garland Sungoh ula ong ban suk ki paidbah nongshong shnong khappud Assam Meghalaya, ka sorkar Meghalaya kala dei ban kyntiew kyrdan noh iaka Laskein C&RD Block sha ka Civil Sub Division.
U Winning ula ong ia kane haka jingjurip iaka shnong Mukroh haka sngi ba ar hadien ba ula iohsngew iaka jingud jingnam ki paid nongshong shnong halor ka jingduh jong ki iaki ba bun ki kam pynroi na ka sorkar.
Ula ong ba da ka jingkyntiew kyrdan iaka Laskein Block sha ka Sub Division kan iarap iaki paid khappud ban ioh iaka jingshakri kaba paka na ki tnad sorkar.
Ula ïathuh ba ka Laskeiñ Block kadei ka block kaba la rim bha hapoh ka Jylla naduh u snem 1973 bad lada kheiñ ïaka jingbun briew ka la kynjoh shaki lak ngut ki nongshong shnong, kumta ka por kala dei eh ban kyntiew kyrdan iaka sha ka Civil Sub Division.
Ka sorkar Jylla haka sngi ba Ar kala pynbna bala pynmih iaka hukum ban thaw iaka Police Outpost kaba thymmai ha Barato, West Jaintia Hills District.
Ia kane ka Police Outpost yn tip iaka kum ka Barato Police Outpost.
Ia kane la pynbna da u Secretary ka sorkar Jylla ba dei khmih iaka tnad Home (Police) Department.
Ka Barato Police Outpost la ker sawdong iaka da ka Saitsama OP na Shatei (North), Jowai PS na kaliang Mihngi (East), Raliang OP na Shathie (South) bad ka Nartiang Police Station na Sepngi (West).
Ki shnong kiban hap hapoh ka Barato Police Out ki kynthup iaka Barato, Mukroh, Saba, Maitdien, Jongkynshur, Iongkwang, Thangrain, Khliehsniriang, Shiliangmyntang, Thadsning, Thad Ialong, Musiaw, Samatan, Moobandu, Latymphu, Thadbamon, Umsalang, Lummuriap, Sowkhlieh and Bhain.
Da ka jingthaw iaka Barato Police Outpost, baroh ki jaka kiba hap ha Barato Police Outpost kin nym hap shuh haka Nartiang Police Station.
U Ma Madonbai Rymbai u Chief Executive Member (CEM) barim jong ka Jaintia Hills Autonomous District Council (JHDAC) ula pynbna paidbah ban ai ka jingkyrshan kaba pura ia u kyrtong ka All India Trinamool Congress (AITC) u ma Andrew Shullai na Jowai Constituency.
Kaba phylla pat kalong ba u Ma Madonbai Rymbai haba kren bad ki nongthoh khubor haka sngi ba ar, ula ong ba ka jingiakren bad ki nongialam ka Bharatiya Janata Party (BJP) ka dang iaid shakhmat halor ka kam iakhun elekshon jong u.
“Ngan ap sa katto katne sngi iaki nongialam BJP bad lada beit ka jingiakren ngan iakhun iaka elekshon MLA dalade kum u official kandidiate ka BJP," la ong u Ma Madonbai Rymbai.
“Lada ka BJP kam lah ban rai wat hadien ka jingiakren kaba la iaid la katto katne bnai nga la rai ban ai ka jingkyrshan kaba pura ia u Andrew Shullai kandidate ke AITC na Jowai Constituency," la ong u ma Madon bad bynrap ba un kyrshan kum u riew paidbah namar ba u khlem pynsiasoh ialade bad kano kano ka party naduh ba ula iehnoh iaka NPP naduh u Naiwieng 2019 kum dkhot ka party.
Shuh shuh u ma Andrew ula ong ba na kaliang u Ma Madon, u Dr RC Laloo MLA barim ka Jowai uba la long kum u nongai buit bad nonghikai jong u kila rai ban kyrshan ia u ha kane ka elekshon MLA 2023 ban wan na Jowai Constituency.
“Kane ka kam ban pyniasoh sha ka AITC ka dei kaba la leh da ka jingsngewthuh jingmut ryngkat bad u ma RC Laloo, ki nongkyrshan jong nga, kumta nga la rai ban iakhun na ka AITC ban wanrah iaka roi ka par kaba salonsar," la ong u m Andrew Shullai bad bynrap ba haka 10 tarik Naiwieng kan don ka jingpdiang burom ka AITC iaki nongialam dkhot ka Jowai Block ha madan Jrisalein, Chutwakhu, Jowai.
Ki dkhot jong ka Khasi Student Union (KSU) War Jaintia bad Hynniewtrep National Youth Front (HNYF) Southern Riwar Circle kila pynsangeh ïaka jingker sainar shiah ha ka shnong Amlympiang bad Rongkum ki shnong kiba don ha khappud India Bangladesh.
U president ka KSU u Laitphar Synkrem ula ong hadien ba la ïoh ka jingujor na ki paidbah nongshong shnong ka Amlympiang bad Rongkum ki shnong kiba ha khappud India Bangladesh ha Amlarem Sub Division haka sngi Saitjain ki la hiar sha katei ka jaka ban pynsangeh ïaka jingthmu jong ka sorkar ban ker sainar shiah.
Ula ong ba ka jingker sainar jong ka sorkar ka long khlem da ïoh jingmynjur na ki trai jaka bad jingpynbeit bha ïa u pud u sam uba thikna bad bun ki jaka rep kila shah ktah na kane ka jingker sainar.
“Ngim pyrshah lada ka sorkar ka ker sainar na u Zero Point bad lada ym lah ban ker na u Zero point ki paidbah kin sa duh ei ïaki jaka puta jong ki", la ong utei u nongïalam ka KSU.
Kine ar seng kila pynrem ruh ïa u MLA ka thaiñ u bym shym la kren eiei halor ka kam ïap kam im jong u paidbah nongshong shnong khappud bad ïaka sorkar hapoh ka jingïalam ka MDA kaba la nud ban ïaid shakhmat ban ker sainar khlem ka jingmynjur ki trai jaka.
Ka sorkar MDA ka la die ïaki jaka puta jong ki nongshong shnong kum ka nuska haka jingpynbeit pud bad ka sorkar Assam haka wat kaba nyngkong ha kaba kiba bun ki jaka puta jong ka Meghalaya ki la leit sha ka Assam, hynrei mynta ka kynti ka kwah ban lilam ïaki jaka sa sha ka ri Bangladesh, la ong utei u nongïalam ka KSU.
Ka Jarain SC kala jop da ka tie breaker da 4-3 iaka PHE XI haka final Open To All Knockout Football Tournament 2022 kaba pynïaid da ka West Jaintia District Sports Association (WJDSA) kaba long ha Kiang Nangbah Stadium, Ladthadlaboh, Jowai haka sngi Saitjaiñ.
Ka WJDSA kala pynlong ia kane ka lympung ialehkai football kumshibynta ka jingrakhe iaka lyngkhuh snem ba 50.
U kongsan ba wan sakhi ia kane ka jingiakhun final u dei u working president ka Meghalaya State Olympic Association, Shillong u Bah John F Kharshiïing haka jingdonlang u DSO West Jaintia Hills District Ma Khroobok Passah ki dkhot ka WJDSA kynthup u Working president u EMH Passah, u General Secretary u Lammat O Laloo bad kiwei kiwei.
Haka jingïakhun ka Jaraiñ SC ka la long ka lahduh hadien ba ka la pynliem ïaka PHE XI lyngba ka jingïashut tie breaker da 4-3.
Ka por ba la buh ban ïakhun ka la kut khlem da lah pykhih jar.
U working president ka Meghalaya State Olympic Association, Shillong u Bah John F.
Kharshiïing ula sam ïaka Trophy ka Jaraiñ SC ryngkat ka song poisa kaba T.
2 lak katba ka PHE XI ka ïoh ïaka song pisa kaba T.
1 lak.
La sam ruh ïaka khusnam Man of the Match sha u Sewi Rymbai u rangïalehkai ka Jaraiñ SC.
Ka Woodland WK Hospital, Sabahmuswang kum shibynta ban pynsaphriang iaka khubor ban iakhun pyrshah iaka jingpang AIDS kala rakhe iaka World AIDS Day ha Khliehriat haka sngi Palei.
Ia kane ka prokram la pynlong ha surok ha phyllaw ka Family Mart da ka jingiatreilang bad ka Jaintia Students Movement (JSM) bad ka Jaintia Network for Positive People (JNP+).
Ka matpdeng kalong “Putting Ourselves to the test, achieving equity to HIV" ne ban pynshlur iaki paidbah ban phah test ban iakhun pyrshah iaka jingpang HIV da kaba pynduh iaka jingñiewbein ñiewpoh kaba long ki jingkhanglad ban wan shakhmat ki nongpang ban shah sumar.
Ka jingrakhe ia ka World AIDS Day ka long ban hikai bad saphriang iaka khubor jong ka jingieid ban iada iaka jingim na ka daw jong ka jingpang ñiangkulia (AIDS) namar tang da kaba sumar lah ban iada iaka jingsaphriang ka jingpang.
Ia kane ka jingialang rakhe ia kane ka sngi kyrpang la pyniaid da u W Siangshai president JSM Eastern Region bad la ioh iaka jingkren na ka R Siangshai secretary JNP+, Dr.
D Paslein (RMO), ka R Suchiang president JNP+ bad ka jingaikhublei da ka Sister Wandaroi Suchiang.
Kala don ruh ka jingialehkai skit kaba la shimbynta da ki staff Nurse ka Woodland WK Hospital.
Ryngkat bad ka pyrthei baroh kawei, ka Society for Urban and Rural Empowerment (SURE) lyngba ka project Link Worker Scheme (LWS) kaba la kyrshan da ka Meghalaya Aids Control Society (MACS) kala rakhe iaka World AIDS Day haka sngi Nyngkong.
Iaka World AIDS la rakhe manla ka 1 tarik u Nohprah ha satlak ki ri ka pyrthei ban ialap shaphang ban iada iaka jingpang AIDS kaba saphriang na ka jingpang HIV.
Katba nang ïaid ki sngi, ka jingpang AIDS kala pur sha ki jaka sor bad kumjuh ruh sha ki nongkyndong.
Haka jylla Meghalaya ruh ka jingbun jong ki briew kiba bit ïa kane ka jingpang kala nangkiew bad ha kaba ïadei bad kane ka sorkar kala shim ïa kiba bun ki lad ban tem ïa kane ka jingeh bad ka skhim LWS ka dei kawei na kita ki skhim.
Ka SURE kala rakhe iaka World AIDS Day haka sngi Palei haka hall jong ka HK Singh Memorial Secondary School, ha ryngkat ka jingïatreilang jong ka ophis jong u Headmaster jong kane ka skul.
Ïa ka jingïalang ban ai jingtip bad jingsngewthuh (awareness) shaphang kane ka jingpang la pynïaid da ka kong Niwanka L.
Shylla kaba long ka Zonal Supervisor jong kane ka project LWS jong ka SURE.
La ïoh nyngkong ïaka jingkren na u ma Teiborlang Passah uba long u Headmaster jong ka school HK Singh Seondary School uba la pynpaw ïa ka jingsngewnguh ba ka SURE kala pynlong ïakane ka jingpynshai paidbah hapoh ka skul bad u kyrmen ba ki khynnah skul kin ïoh jingmyntoi shikatdei eh na kane ka prokram.
Ha kane ka sngi la ïoh ruh ïaka jingkren na u Dr.
H.
H.
Mohrmen uba long u Secretary jong ka SURE halor ka matpdeng jong ka jingpyndonburom kaba kren shaping ka jingdonkam jong ka jingsngewthuh ïa ka jingling-ïaryngkat (equalize).
Ula ong ba ka pyrthei kan ym lah satia ban jop ïa kane ka jingpang katba ym pat don ka jingïaryngkat haka longbriew ka manbriew.
Ka jingñew ne burom ïaryngkat jong ki nongpang HIV/AIDS bad kiwei pat ki nongshong shnong ka dei kaba kongsan tam.
Haka jingpynshai shaphang kane ka sngi, ka Coriniki Slong kaba long ka District Resource Person (DRP) jong ka LWS project kala ban khia ba ka jingdawa kaba hakhmat eh mynta ka long ban hikai ïa ki paidbah ba kim dei ban leh kyndiah ne kyntait ne ban ibeiñ, ñiew beinñ (discrimination and stigmatization) ïa ki paralok kiba im ryngkat bad une u jingpang (people living with HIV AIDS).
Kala ong ruh ba kiba bun hi ki briew kila tip shaphang u khniang HIV, ka jingpang AIDS bad kumno kane ka jingpang ka ïabit, hynrei kaba sngewsih ka long ba ka don ka jingshah kyntait, ka jingshah ibeiñ, ñiew beiñ jong ki nongpang ha ki paranongshong shnong.
Ka kong Slong ka ong ruh ba ka long kaba phylla ba haba ki briew ki ïohpang da kiwei pat ki jingpang kum ka jingpang bampong bad kiwei kiwei, ki paralok ki sngew synei ïa ki nongpang, pynban ïa kiba pang HIV AIDS pat ki briew ki ñiew beiñ bad kheiñ poh.
Kiwei pat kiba la ai jingkren ha kane ka sngi ki dei u Comfort Challam bad ka Dakapaka Shullai kiba long ki Link Worker jong ka SURE.
Ka long ka sngi sah jingkynmaw ïaki nongshong shnong ka thaiñ Amlarem, hadien 40 tylli ki snem bad mynta ka kynti ki la ïoh kumba 2 klur 77 lak tyngka ban tei ïaka Integrated Block Complex ne ka block ophis kaba thymmai.
U Myntri ka tnad C&RD ka sorkar Jylla u Bah Hamletson Dohling haka jingdonlang u Myntri ka tnad kam pohiing ka sorkar Jylla u Ma Lahkmen Rymbui uba long ruh u MLA ka thaiñ, ki ophisar bad ki paidbah nongshong shnong ula wan ban buh iaka u mawnongrim ban sdang tei haka sngi Balang ha Amlarem.
U Hamletson Dohling haka jingkren ula ong, kadei ka sien kaba nyngkong eh haka history jong ka Jylla Meghalaya ha kaba la ïoh 120 klur tyngka ban tei thymmai ïaki 46 tylli ki ophis jong ki block ha baroh kawei ka Jylla Meghalaya.
“Dei tang kane ka sorkar MDA kaba ïalam da u Conrad K Sangma kaba nud ban shim ïaka sien jam kaba eh ban pynbha ïa baroh ki 46 tylli ki Block ophis hapoh ka jylla", la ong u Bah Dohling.
Ula ïathuh ba 6 tylli ki ïing treikam jong ki block kiba la mang haka dor 2 klur 50 lak tyngka la dep ban ïaid shakhmat ïaka jingtei jong ki bad kaba sah mynta ka long ïaki 40 tylli kiba la mang mar 2 klur 77 lak tyngka.
kawei.
Lada ki ophis treikam jong ki block ki long kiba rim ki don bun bah ki jingdkoh haka rukom treikam khamtam sha nongkyndong kaba ki paidbah ki kham juh ban rung haki ophis jong ki block namar lyngba ka block ophis ba la pyntreikam ïa kiba bun bah ki skhim ba pynïaid da ka sorkar jylla bad sorkar kmie, la ong u Bah Dohling bad bynrap ba ka jingdon jong ka Block kadei ka jingkieng kaba pun ïaka jingïadei hapdeng ki paidbah bad ka sorkar.
Ula ïaroh ruh ïaki nongtrei ka Amlarem Block ba kadei kawei na ki Block kaba la pyntreikam bha ïaka skhim shispah sngi bad kane ka urlong dei lyngba ka jingïatreilang ki nongïalam shnong bad paidbah nongshong shnong.
Ula pynpaw ka jingkmen ban ïohi ba ki longkmie nalor ba ki bun kam ha ïing hasem hynrei ki mih shakhmat ban ïakynduh para longkmie ban thaw haduh 590 tylli ki SHG bad 71 tylli ki VO na bynta ban kyrshan da lade ïalade bad na bynta ka bit ka biang ka roi ka par jong ka shnong ka thaw.
U Bah Lahkmen Rymbui haka jingkren ula ka ophis Block kadei kaba donkam tam na bynta ka jingdonkam jong u paidbah namar shibun ki jingdonkam jong u paidbah ki ïadei bad ka Block.
Ula ai khublei ïaki ophisar kiba ka trei naduh u snem 1982 haduh kiba mynta ki trei shitom na bynta ban pynbit pynbiang ïaka jingdonkam jong u paidbah bad u kyrmen skhem ba lyngba ka ïing treikam ba thymmai yn lah ban kdup lut ïaki jingdonkam jong u paidbah ha baroh ki liang.
“Kum ki nongmihkhmat ngi trei jar jar bad ngim kwah ban put turoi ïa kaei kaba ngi la leh hynrei lada phai hapoh ka Amlarem Constituency ka don shisha ka jingkylla", la ong u Bah Rymbui.
Ula ïathuh ruh katto katne ki skhim kiba ula wanrah hapoh ka Constituency kynthup naduh ki skul Primary 10 tylli kiba la dep shna haka dor kaba 37 lak tyngka bad yn dang ïoh shuh sa 10 tylli haka dor 44 lak tyngka lyngba ka Border Area bad kiwei ki skhim.
Nalorkata ka surok Pdengshakap haduh Muktapur kadei kawei naki surok ba la sniew tam bad mynta yn pyntrei noh ïaka ban suk ka leit ka wan jong ki paidbah haka jinglut kaba 20 klur tyngka.
Ka surok na Samanong kaba 2 kilometre shiteng la dep khot tender bad kumjuh ka surok hapoh Ïongnoh shi kilometre shiteng, ka surok Mupyut 2 kilometre bad 1 kilometre ha Pynthor ula ong ba kine kidei tang ki project kiba dang ïaid bad u kyrmen da ka jingïatreilang ki paidbah ka thaiñ yn lah ban kyntiew ïaka roi ka par bad ka ïoh ka kot.
Kiwei de kiba la ai jingkren ki long u Director ka C&RD u SC Sadhu, IAS, u Deputy Commissioner, West Jaintia Hills u Bah Batlang S Sohliya, IAS bad kiwei.
Ka ophis jong ka District Social Welfare Officer, West Khasi Hills District haka sngi Thohdieng kala pynlong ia ka jingrakhe ia ka ‘International Day for Persons With Disability (PWDs)’ kaba long ka sngi kaba kyrpang jong ki nongshongshnong kiba don jingduna ha ki dkhot met ha ka prokram ba la pynlong ha Tirot Sing Memorial Hall, Pyndengumiong, Mairang, Eastern West Khasi Hills District ha kaba u Deputy Commissioner jong ka Eastern West Khasi Hills District, u Bah W.
Nongsiej ula leit kum u kongsan haka jingiadonlang ka District Social Welfare Officer ka West Khasi Hills District, ka Kong VC War, Principal ka Mairang Vidya Jyoti Inclusive School, Mairang, Kong BL Mawnai, u Director ka Makarious Medical Centre, Mairang, u Dr.
M Syiem bad kiwei kiwei.
Ha ka jingkren ka jong u kum u kongsan, u Deputy Commissioner ka Eastern West Khasi Hills District, u Bah W.
Nongsiej ula ai khublei ia ka ophis jong i District Social Welfare Officer ka West Khasi Hills District ba ka la lah ban pynlong ia ka jingrakhe ia kane ka sngi kaba kyrpang bad u la kyntu ia baroh kiba la sakhi lang ia kane ka prokram ba kin peit bad ithuh ia ki nongshongshnong kiba don jingduna ha ki dkhot met lyngba ki sap ba kyrpang jongki ym lyngba ki jingduna kiba ki don.
Katba, u Director ka Makarious Medical Centre, Mairang, u Dr.
M.
Syiem ha ka jingkren ka jong u ula khot la wer ia baroh ba kin don ia ka mynsiem jong ka jingsngewlem na ka bynta ki nongshongshnong kiba don jingduna ha ki dkhot met bad u la kyntu ruh ia baroh ba kin wanrah ia ka jingkylla ha ka sainpyrkhat da kaba phaikhmat sha ka jinglah jong kito kiba don jingduna ha ki dkhot met lyngba ki sap ki talent ba u Blei ula ai haki.
Ha kane ka sngi la sakhi ruh ia ka medical check-up, ka jingpynrung kyrteng aadhar bad la ioh ruh ban pynlong ia ki jingialehkai bapher bapher na ka bynta ki nongshongshnong ka thain kiba don jingduna ha ki dkhot met.
Ha kane ka jingrakhe, ki kynrem ki lyndan kila ioh ruh ban sam iaki tiar bad kor  iarap sha kiba don jingduna ha ki dkhot met kiba la wan iashimbynta ha kane ka prokram.
(SDPRO, Mairang).
Hadien ka jingshah kynnoh poiwir ki nongshong shnong ka Mukroh ba kiwei ki shnong ha ki jaka khappud Assam Meghalaya, ka Executive Committee jong ka Jaintia Hills Autonomous District Council (JHADC) kaba ialam da ka NPP kan hiar sha ka shnong Mukroh haka sngi ba ar ka taiew ban wan.
U khliehduh ka JHADC u Ma Thombor Shiwat ula pyntip ia kane ha ki nongialam ka Hynniewtrep Border Disputed Redressal Forum bad ki nongshong shnong ka Elaka Labang Nangphyllut & Pangam Raliang bad kiwei kiwei ki seng haka jingiakynduh jong ki ha kamra treikam jong u haka sngi Thohdieng.
Ki nongshong shnong jong ka Elaka Labang Nangphyllut & Pangam Raliang bad ka Hynniewtrep Border Disputed Redressal Forum haka jingïakynduh ia u u CEM kila ai da ka dorkhat bad ki la pynpaw ka jingpyrshah jur halor ka jingkren beiñ jong u CEM ka Karbi Anglong Autonomous Council u Tuliram Ronghang haka 29 tarik Naiwieng haka jingwan jurip jong u iaka shnong Mukroh.
Kane ka jingwan jurip u CM Karbi Anglong Autonomous Council kalong hadien ka jingjia shahsiat iap ki 5 ngut ki nongshong shnong ka Mukroh bad u wei u nongtrei forest guard ka Assam haka 22 tarik u Naiwieng 2022.
“Ngi ki Khasi Pnar ba shong ba sah hangne ngim dei ki nongsah beaiñ ne kita ki illegal settler kumba ong u Ronghang, ngi dei ki trai shnong ki ri trai muluk ha kane ka thaiñ bad dei ma ngi ba shnong basah shwa ban ïaki Karbi, ymdei ma ngi ba sah sha Karbi Anglong hynrei dei maki ba wan sah wan shong sha ka Ri ka Hima jong ngi", la ong u Chandame Sungoh uwei na ki nongshong shnong ka thaiñ Block I bad uba dei ruh u Chairman ka Hynñiewtrep Border Disputed Redressal Forum.
Ka Khasi Students’ Union (KSU) Kupli Circle kala pynlong iaka jingthang mombati halor ka jingshah siat iap ki 5 ngut nongshong shnong ka Mukroh ha ki pulit Assam kaba la jia haka 22 tarik u Naiwieng  2022.
Ia kane ka jingthang mombati ban pynpaw iaka jingsngewlem halor ka jingduh ia kine ki 5 tylli ki mynisem la pynlong ha madan ialehkai football ka Iooksi Kyanmynsar haka sngi Balang.
La wan ban shimbynta na ki nongialam shnong bad u paidbah na Iooksi Kyanmynsar Thlongmoo.
La iadonlang ki nongialam bad dkhot ka FKJGP bad JSM nalor kiwei kiwei.
U Leiki Richard Tyngkan general secretary KSU Kupli Area Circle ula ong ba kane ka jingjia kala jia na kadaw ka jingleh kmienah ka sorkar iaki nongshong shnong ha khappud Assam Meghalaya.
“Ka sorkar kam lah ban ai jingiada ia u paidbah ha ki shnong khappud, katba ia u CM bad ki Minister la buh haduh 9-10 ngut ki pulit ban iada iaki, hynrei ha iaki paradoh parasnam kiba shong sah ha khappud ki m iaka jingim hapdeng ka jingsyier bad rit mynsiem," la ong u Tyngkan bad bynrap ba ka sorkar ka bunkam ban thwet iaki nongialam sengbhalang haba ki pynlong iaki jingiakhih na ka bynta ka iap ka im u paidbah bad kam shimkhia ban phai khmat ban peit iaka jingeh u paidbah ha ki shnong khappud.
Kiwei kiwei kiba kren ki dei u Balawantei Suchiang president ka KSU Kupli Area Circle, u JC Wanniang u Waheh shnong Iooksi Kyanmynsar Thlongmoo Leonard Rabon, Ribok Biam president JSM Western region, Embhah Passah president ka FKJGP Iooksi circle.
U Ma Wespar Lamin ula shah jied kum u waheh chnong thymmai ka dorbar shnong Bakur na ka bynta ka samoi treikam jong u snem 2022-24.
Ia kane ka jingjied waheh chnong la pyniaid da u Dolloi ka Elaka Nongtalang Ma Chui Pohlynjar ryngkat ka jingiadonlang ki ophisar ka Jaintia Hills Autonomous District Council (JHADC) haka 30 tarik Naiwieng 2022.
Ha kane ka jingjied waheh chnong thymmai ki don ar kiba iakhun ia kane ka kam kiba kynthup ia u waheh chnong barim u Ma Daniel Khongsit bad u Ma Wespar Lamin.
U Dalloi ula pynbna ba u Ma Wespar Lamin ula shah jied kum u waheh chnong hadien ba ula ioh 455 vote na ki 764 ngut ki nongshong shnong kiba wan jied ne thep vote.
Na ka liang u Waheh Chnong thymmai u la pynpaw iaka jingsngewnguh iaki nongshong shnong ka Bakur kiba jied bad ai ka jingshaniah ba un kit iaka kam Waheh Chnong ka shnong Bakur.
Ula kyntu nongshong shnong naduh ki khynnah ki samla, ki longkmie bad ki rangbah ba don hapoh ka shnong ban iatrei lang bad ban pynneh iaka jingiatylli ka shnong khnang ba yn lah ban wanrah iaka roi ka par, ka suk ka sain hapoh ka shnong ka thaw.
Ka shnong Nangbah kala kad arliang hadien ba mih ka khubor na ka shnong Nangbah ba kala rai ban kyrshan da kawei ka sur tang ia u Ma Lakhon Biam kum u candidate ban aireng haka elekshon MLA 2023 na Raliang Constituency.
U Ma Lakhon Biam u dei u MDC ka Nangbah mynta bad uba la iakhun ruh iaka elekshon MLA 2018.
U MLA ba mynta na ka thain Raliang Constituency u dei u Ma Comingone Ymbon.
Ha kane ka kynti ka shong Nangbah kala angnud ban pynmih tang u wei u candidate na ka shnong Nangbah.
Pynban tang hadien bala mih ka khubor halor ka kam elekshon la pynmih noh ka jingpyrshah kaba jur khamtam na u kandidate uba angnud ban iakhun iaka elekshon MLA 2023.
Une u kandidate u dei u ma Shemhok Garod u MDC barim ka JHADC bad uba long ruh u secretary ka UDP Raliang Constituency.
“Kum u kyrtong uba rai ban ïakhun ïaka election 2023, nga kwah ban pynshai halor ka khubor kaba ong ba ka shnong Nangbah ka rai tylli ban kyrshan ïa u Ma Lakhon Biam haka dorbar shnong kaba long haka 19 tarik Naiwieng 2022.
Ka rai jong ka dorbar shnong kam dei tang kawei ka sur ki don nongshong shnong kiba kyrshan ïa nga bad shi bhah ki kyrshan ïa u Lakhon Biam bad katto katne ngut ki kwah ban kyrshan ïa u Ma Moon Dhar," ong u ma Garod.
Haka dorbar ula ong ha kane ka jingialang  kala don ka jingïaknieh microphone ban ioh kren bad kumba 19 ngut ki nongkyrshan jong u ki la ai jingïakren bad 14 ngut na ka liang ki nongkyrshan jong u Ma Lakhon Biam ki ïashim bynta haka jingkren hynrei ym poi shano shano, la ong u ma Garod U ma Shemhok ula ong “haka dorbar nga ai jingmut ïaki nongïalam shnong ba lada ki kwah ban ïoh tang uwei u kyrtong na kane ka shnong ban pynlong da ka election bad ha kato ka dorbar nga kular ba uno uno u kyrtong uba jop da ka jingthep vote ngin rai beit tang ha uta uba jop.
" “Kam don jingeh ïaki nongïalam shnong ban pynlong da election tang shisngi na bynta ban ïoh tang uwei u kyrtong.
Nga… naduh basdang nga la ai jingmut ïaki nongïalam shnong ban pynlong da ka election ban jied kyrtong bad lada nga rem haka jingthep vote nga kloi ban shong," ong u ma Garod.
U Chief Executive Member jong ka Jaintia Hills Autonomous District Council (JHADC) bad ka kynhun jong ka Save Hynniewtrep Mission (SHM) haka sngi Balang kila pynrem jur iaka jingkynnoh u Chief Executive Member ka Karbi Anglong Autonomous Council (KAAC) ba ki nongshong shnong ka Mukroh ki dei ki poiwir.
U CEM KAAC Tuliram Ronghang ula ong ia kane haka lad pathai khubor paidbah jong u hadien ka jingjurip iaka Mukroh bad ka Forest Check Gate ka Assam haka sngi ba Ar.
“Wat tang shi inshi ka jaka puta jong ka Karbi Anglong kan nym leit sha kiwei pait ki nongshong shnong beaiñ", la ong u Tuliram bad bynrap ban pynkhlain iaka bor pahara da kaba buh iaki Assam Battalion bad ki CRPF camp ha katei ka thain khappud Assam Meghalaya.
Shuh shuh ula ong ba yn pynieng da u mot jong u forest guard ka Assam Bidya Sing Lekthe uba la iap ryngkat bad ki san ngut ki nong Mukroh haka jingsiat pathar ki Pulit Assam kaba la jia haka 22 tarik Naiwieng 2022.
Tang hadien bala saphriang kane ka jingthoh u Tuliram, ka SHM kala ai da ka jingthoh sha u CEM JHADC ma Thombor Shiwat ban dawa ban na u CEM ka JHADC ban shim khia ban ïada ïaka khyndew ka shyiap bad u pud u sam jong ki shnong bad Elaka kiba hap hapoh ka JHADC bad ka la dawa ruh ban pynbeit noh ïa u pud u sam hapdeng jong ka Meghalaya bad Assam da kaba pynshong nongrim ïaka history, ki map bad ki kot ki sla jong ki shnong bad ki Elaka kiba hap hapoh ka JHADC.
Ka SHM kala thang ruh iaka copy jingkren u Tuliram ban pynrem ia kane ka jingkynthoh khlem nongrim u CEM ka KAAC ha khyrdop jong ka JHADC.
U Thombor Shiwat CEM ka JHADC u pynrem jur ïaka jingthoh bad ka jingkren u CEM ka KAAC da kaba ong, ka Council ka pynthikna baka Mukroh ka don ia u pud u sam ba biang bad ka long ruh ka shnong bala rim bha kynthup kiwei pat ki shnong ba don ha khappud dei kiba la shong shnong hashwa ka notification jong u snem 1952.
Ka JHADC ka don ïaka jingkitkhlieh bynta ki briew ba shong ba sah ha Khappud bad kum ka nongpeit ïaka khyndew ka shyiap kam ailad ban duh noh iaka hok jong ki nongshong shnong.
Ula ìathuh ba na ka liang konsil ruh ki la dep phah shaka sorkar Jylla ba baroh ki jaka ki khyndew ba hap hapoh u pud u sam ka District Council bad lada dawa ruh kine ki jaka ka konsil kam dei ban duh.
Kumjuh ruh ïaki shnong Pnar ba don ha Block -I ki dei ban wan phai biang lada ka jingia pynbeit pud haki ar Jylla kan iaid shakhmat, naba ki don iaki sakhi sabut lyngba ki kot ki sla.
Nangta u la ong ba ula phah ruh iaka khubor shaki briew ba don sha khappud ba kim dei ban artatien namar ka District Council ka don ban iada ïaka khyndew ka shyiap katkum ki kot pynshisha ba ka don.
U Robertjune Kharjahrin ula ong, kane ka jingthoh jong u, ka pynpaw ba ka KAAC ka shim ïaki nongshong shnong na ka jaitbynriew Khasi Pnar kiba shong ba sah ha Mukroh bad lehse ha kiwei ki jaka kum ka Psiar, Khanduli bad Block-I kum kita ki poiwir ba shong beaiñ (illegal settler).
Ula ong ka SHM ka pynrem jur ïa kane ka jingthoh laplah jong une u nongïalam ka KAAC bad ka pynpaw shai ba une u briew um don jingtip eiei ruh em halor ka history bad halor ka jingshisha ha kaba ïadei bad ka khyndew ka shyiap ha Mukroh, Barato, Psiar, Khanduli bad Block-I bad Block II.
Ula ong ym dei ban klet ba ka KAAC ka dang mih tang haki snem 1952 shaneng hynrei ki briew na ka jaitbynriew Khasi Pnar ki la shong shnong haki thaiñ Mukroh, Psiar, Khanduli bad Block-1 (Labang Nongphyllut) kila shong sah da ki spah bad ki hajar snem bad ki Khasi Pnar ha kine ki thaiñ kidei ki trai ri trai muluk bad ki trai jong ka khyndew ka shyiap.
“Ki Khasi Pnar kimdei ki poiwir bad ki nongshong beaiñ kumba la thoh da u CEM ka KAAC", la ong u Robertjune bad maham ia u CEM KAAC ba u dei ban tyngkan shuwa ba un kren.
Ka Jarain Fc bad ka PHE ki long ki ar tylli kynhun ban iaknieh iaka nam lahduh haka Open To All Knockout Football Tournament kaba pyniaid daka West Jaintia District Sports Association (WJDSA).
Kane ka jingiakhun final hadpdeng kine ar kynhun kan long haka 3 tarik Nohprah 202 haka por 1 baje nohphaisngi ha Kiang Nangbah Stadium.
Haba phai sha ka jingiakhun semifinal kaba ar haka sngi ba Ar, ka PHE kala jop da 7-0 iaka Seinpynbhalang Sahsniang.
U Primrose Lamat marwei ula khyrwit lai kol (3, 45, 60) bad mar ar kol la thep da u Tiplang Rasmut (13, 28) bad u Oshwaki Phawa (62, 84).
Katba ka Jarain kala jop da 3-1 iaka Iatyllilang FC Wapung haka semifinal kaba nyngkong.
Ka Seiñ Kur Dkhar, Wapung Circle kala pyntip paidbah ba kan sa pynkup burom ia ki khun samla pule jong ka Kur Dkhar kiba pass bha ha ki jingpule jong ki haka 17 tarik bnai Nohprah (December) 2022 ha ka shnong Wapung Shnong East Jaintia Hills District.
U President Sein Kur Dkhar u Shaniahskhem Dkhar, ula pyntip ba kane ka jingpynkup burom kadei na ka bynta ki khun samla na ka Seiñ Kur Dkhar kiba hap ha Wapung Circle kiba kynthup iaka Jalyiah, Khlieh Myntriang, Wapungskur, Wapungshnong, Pamrapaithlu, Pamrakmai, Mokhep, Iongkaluh, Sohkymphor bad ka Lum Mulieh.
Ki samla ki ban shah pynkup burom ki dei tang kiba la ioh 75 percent shaneng haka SSLC bad HSSLC, Graduate 60% shaneng, Master 60% shaneng, Professional Course ba kynthup iaki MBBS, Lawyer, Engineering bad kiwei.
Ka Seiñ Kur Dkhar, Wapung Circle kala kyntu ban pynpoi ia ki marksheet, ka Certificate bad Residential Certificate hapoh ka 10 tarik u bnai Nohprah (December) 2022 ha u Ma Francis Dkhar Contact no: +918787777629.
Ma Shaniahskhem Dkhar.
Contact No +916909410432.
Ma Kyrshan Dkhar.
Contact No +916909019993.
Ka Save Hynñiewtrep Mission (SHM) ne ka kynhun Iada Hynniewtrep kala pyrshah jur iaka jingtohkit wei briew ne ka One Man Inquiry Commission kaba la thung da ka sorkar Assam halor ka jingjia ha Mukroh.
Ka SHM haka jingialang thang tynshop jong u Amit Shah Home Minister ka Ri bad CM Assam bad CM ka Jylla kaba pynlong Iawmusiang haka sngi ba Ar da kawei ka sur kala rai ban pyrshah ia kane ka jingtohkit wei briew halor ka nongrim ba ka Mukroh ka hap hapoh u pud u sam ka jylla bad buh jingkylli kumno ka Assam kan wan tohkit sha kawei pat ka jylla.
Kane ka jingjia siatiap ki Pulit Assam iaki san ngut kala jia ha Lumpalang, Mukroh haka 22 tarik Naiwieng 2022.
Kane ka jaka ka jngai kumba 12 KM na Mukoilum kaba hap ha West Karbi Anglong Assam.
Uwei u nongtrei ka forest Assam ruh ula khlad ha kane ka jingjia.
U Sambormi Lyngdoh president EJNC ula ong kob kylla ïa u Lahkmen Rymbui ban pyni ïa la ka jingshlur kum u war Jaintia da kaba hukum ïa u DGP ka Meghalaya ban leit kem mardor ïa ki pulit bad nongtrei tnat forest ba siat ïap ïa kitei ki san ngut.
U Roykupar Synrem General Secretary HYC sengkmie ula ong ka jingjia ha Mukroh ka jia da na ka daw ka jingbym shimkhia jong kine ki lai tylli ki sorkar ha kaba ïadei bad ka kam ïakhajia pud hapdeng ka Meghalaya bad ka Assam, kaba la sahteng la bun bun snem.
Ula pynkynmaw ruh ïaka notification ba la pynbna da ka sorkar Jylla ba ïaka jingïa pynbeit pud jong ka wat kaba ar yn pyndep tang hapoh 45 sngi, hynrei mynta la 60 tam tylli ki sngi ki la ïaid bad jin bad lada ka sorkar ka bat la ka kular lehse ka jingduh noh ïaki mynsiem ba lui lui kan nym jia.
Ka SHM ka dawa ruh ba haba buh ïaki BOP ha khappud dei ban don ïaki pulit ryngkat ki tiar bad haba ai ïaka tiar ruh ai lang bad u kuli bad ka bor ban siat namar kam myntoi ban ai pulit ai suloi lada ym ai ïaki kuli bad ka bor ban siat kumba la jia hapoh Mukroh.
Ula pyntip ruh ba ka SHM kan nym shongthait bad kan ïai bteng ïa kane ka jingïakhih tad haduh ban thikna ba ki jingkular jong u Conrad K Sangma kidei ban pyndep hapoh jong ka por shwa ba ma u bad ka kynhun jong u kin leit ban ïakhun ïaka Election ha u snem 2023.
U Bandari Ryntathiang president CORP ula kynthoh ïaka sorkar MDA halor ka jingshlur jong ka ban siat ïa u briew lajong uba thiah pang ha jingthiah, katba ïaki briew kiba nabar kiba wan siat pathar ïaki briew lajong wat tang ban kem ruh kam shym la nud hynrei ka sngap jar jar haduh mynta.
U president ka JSM u Leningstar Rymbai ula ai jingmut ïaka sorkar Jylla ba kan ai noh da ka khusnam ïaki pulit jong ka Assam namar ki long ki pulit kiba shlur bad stad ban pynthame ym kum ki pulit jong ka Jylla Meghalaya kiba shlur ban siat tang ïaki briew lajong kiba thiah pang ha ïing.
U la dawa ruh ia ka Sorkar Jylla ba ka dei ban ai kam sorkar ia i wei i dkhot na man ka longiing jong kitei ki san ngut, ka jingsumar sukher kaba ei ym tang lyngba ka MHIS bad ka free education ne ka jingpynleit skul ei.
Kiwei kiba ka ai jingkren ki kynthup ia u Roamingstar Lamare Secretary ka HYC-Jaiñtia Hills bad u Lamphrang Kharbani President HANM.
Ki nongshong shnong ka Nangbah da kawei ka sur kila rai ban ai ka jingkyrshan ia u ma Lakhon Biam kum u kandidate sha ka elekshon MLA 2023 na Raliang Constituency.
U Ma Lakhon Biam u dei u MDC JHADC bad ula ju bat ruh iaka kam chairman jong ka JHADC.
Ki nongshong shnong ka Nangbah kila rai da kawei ka sur ban pynieng bad ban ai ka jingkyrshan kaba pura ia u ma Lakhon Biam kum u kandidate na Raliang Constituency haka jingialang paidbah ka shnong Nangbah kaba long haka 19 tarik Naiwieng 2022 ha Iawmusiang Muknor.
Ka Bosco Pnar Multipurpose Vocational Training Centre, Salini Colony, Mihmyntdu Jowai kala lah ban ai ia ka Certificate bad ka Start up tools sha ki 48 ngut ki samla ki ba la dep ban shah hikai ialade ha ka kam Domestic Electrical Solution bad ka Plumbing General ka ba hap hapoh ka MSSDS Project jong ka batch ba nyngkong.
Ha kane ka prokram ai certificate bad ka tiar sha kine ki samla la pynlong ka jingialang kaba lyngkot haka 22 tarik une u bnai bad la iadonlang u MLA Jowai Wailadmiki Shylla kum u kongsan, u Lambomi Suchen Skill Development Officer (SDO), Meghalaya State Skill Development Society.
U MLA bad u Ma Lambormi kila kyntu ia ki samla ban pyndonkam hok iaka jinghikai bad ka tiar kiba kila ioh khnang ba kin lah ban ieng hala ki jong ki kjat.
Ia ka jingialang la pyniaid da u Bro.
Lambert Lyngdoh.
Ka Sorkar Meghalaya ka pynbna ba ka jaka kaba don ka jingheh kumba 3952.
38 Sq metres ei ei yn donkam ha Shnong Amlarem na ka bynta ka jing donkam u paidbah, kata, ban buh iaka Sub-Fire Service Station.
Pud sawdong: Shatei : P.
W.
D.
Surok Muktapur.
Mihngi : Jaka jong Ka Queen Talang & U Het Surong.
Shathei : Jaka U Hoimon Rynjah Sepngi : Jaka Ka Nilbi Talang La pynbna kat kum ki kyndon ka Section 11(1) jong ka Right to Fair Compensation and Transparency in Land Acquisition, Rehabilitation and Resettlement Act, 2013 (Act No.
30/2013) sha baroh kiba don jingiadei bad kane ka jaka.
Ia ka plan jong kane ka khyndew lah ban leit jurip haka ophis jong ka Sub-Divisional Collector Amlarem, West Jaintia Hills District ha ki sngi ba long trei.
Ka Sorkar ka la aibor ia ka Additional Deputy Commissioner, (Revenue) i/c Civil SubDivision, Amlarem bad ia ki nongtrei jong ka ophis jong i ban rung ne mih sha kane ka jaka bad ban thew ne woh sha kane ka jaka, ban tih ne ksam ia ka khyndew bad ban leh ia kano kano ka kam kaba donkam ha ka ban pyntrei ia ka, katkum ba la kdew bad ban leh ia kano kano ka kam kaba donkam ha ka ban pyntrei ia ka, katkum ba la kdew bad pynshai haka Section 12 jong ka tei ka Ain.
Kat kum ka section 11 (4) jong ka Ain, la khang pyrshah iano iano ban leh ia kano kano kam lane ban ia die ia theid ia kane ka jaka naduh bala pynmih ia kane ka jingpynbna (Notification) khlem da ioh jingbit na ka Additional Deputy Commissioner.
(Revenue) i/c Amlarem Civil Sub-Division, Amlarem.
Ka Sorkar ka la aibor ban thung ia ka Additional Deputy Commissioner, (Revenue) i/c Civil Sub-Division kum ka Administrator naka bynta ban pynkynriah bad ai jaka shong (Rehabilitation and Resettlement) ia ki briew kiba shah ktah.
Lada don kano kano ka jingujor halor kane ka jingshimnoh ia kane ka jaka ki lah ban phah ia ka jingujor jong ki hapoh 60 (hynriew phew) sngi naduh ka tarik ba la pynmih ia kane ka jingpynbna (Notification) katkum ka section 15 jong katei ka ain haneng sha ka Additional Deputy Commisisoner, (Revenue), i/c Amlarem Civil Sub-Division.
Ar ngut ki khynnah kiba dei shi bakha kila duh ei iaka jingim jong ki hadien ba ka ding kaba kala klang jur kala bam shngiam iaka iing sah jong ki haka miet sngi Nyngkong.
Kane ka jingjia pluh ding kala jia ha kawei ka kyntoit ha Lumsalah, Moodymmai haka por kumba 9:30 Pm, katba kine ki khynnah ki dang iohthiah lyngngai ha jingthiah.
Kine ki arngut ki khynnah kiba la khlad na kane ka jingjia pluh ding, ki dei u Jawanalderliefest Talang 10 snem ka rta khun i Kong Dashisha Talang bad u Edify Laloo 8 snem ka rta khun jong I Kong Replist Laloo.
U Waheh Shnong ka Moodymmai u Ma Joseph Pariat ula ïathuh ha ka por ba jia kane ka jingjia kine ki khynnah ki don tang 2 ngut hapoh ïing.
Ula ong ruh iaka daw jong ka jingpluh ka ding, ym lah satia ban tip bad ka ding kala klang jur hadien ka jingbthei u tyndong shet kaba la bam duh ia kane ka iing kaba shna da ki lyntang bad ki tin.
U Waheh Shnong ula pynpaw iaka jingsngewlem sha kane ka longiing bad ha kajuh ka por ula kyntu ïaka sorkar bad u MLA ka thaiñ ban ïarap ïa kane ka ïing kaba la mad ia kane ka jingjia kaba sngewsih.
Ka Jarain FC kala jop da 3-1 iaka Iatyllilang FC Wapung haka jingiakhun semifinal kaba nyngkong ka Open To All Knockout Football Tournament kaba pyniaid da ka WJDSA kaba long ha Kiang Nangbah Stadium.
Ia kine ki lai kol ka Jarain la thep da u Figo Syndai (34), Shano Tariang (54) bad u Riborlang Dkhar (57).
Shikol ka Iatyllilang la thep da u Kitbok Pale (60).
Ka semifinal ba ar kan long lashai ka sngi hadpeng ka PHE pyrshah iaka Seinpynbhalang Sahsniang haka por 1:30 PM.
Ka West Jaintia District Sports Association (WJDSA) kala pynbna ba kan pynlong iaka Open To All Traditional Archery Competition kum shibynta ka jingrakhe iaka golden jubilee ka synjuk.
U Hony General Secretary ma Lammat OO Laloo ula ong ba ka khusnam ia kiba jop Doubles T.
20,000 lahduh, T.
10,000 lahduh ba ar.
Ka khusnam iaki nongjop haka single ka T.
10,000 iaki lahduh bad ba ar T.
5,000.
Ka bai rung T.
100 haka single bad T.
200 haka doubles.
Ka tarik ba khatduh ban pynpoi iaka entry ka long hashuwa ka 7.
12.
22 por 2pm.
Iaki jingtip ba khambniah phone ha une u 9485432298.
Ka lehniam Kopati Puja kawei na ki jinglehniam jong ki khun ki raïot u Dolloi ka Elaka Raliang hadien bala dep lum lang ia u kba u khaw sha u thiar kala poi noh sha kaba kut haka sngi Saitjain.
Kane ka jinglehniam kala sdang haka sngi Thohdieng da ki jinglehniam ha Law Kyntang kaba la pyndep da u Wamon.
Hadien pat bud sa ka shad Pastieh kaba la shimbynta da u Wamon, u Doloi, ki Langdoh, ki rangbah Kur bad kiwei kiwei ki nongialam niam ka raij ha ryngkat ka jingud jong ki ksing ki dhah.
Ha ka sngi pynkut jong kane ka jinglehniam nalor ka jingshad Pastien ha Ïaw kyntang bad ha ïing u Wamon ka Kopati Puja Cultural Committee ka la pynlong ruh ïaka jingïakynduh lang ha madan Chrah Umphula, Raliang ha kaba ki khun ka Niamtre na ki San Raij-San Lyngdoh ki la wan ban ïashim bynta ha ryngkat ka riam ka beit kaba i phuh i pheing.
La wan sakhilsang da u Manbha Kyndoh, Dolloi Elaka Narpuh kum u kongsan haka jingdonlang u Dolloi Elaka Nangbah, u Dolloi Elaka Shangpung, Dolloi Elaka Amwi bad u Dolloi Elaka Jowai ki riew rangbah bad kiwei.
Haka jingïalang ba la pynïaid da u Hamjhan Dkhar, u Dakynsai Dkhar ula ai ka nguh ka dem, u Elad Lyngdoh kum uwei na ki riew rangbah ka Raij Raliang ula ai ka jingkren lyngkot shaphang ka lehniam Kopati Puja.
Kiwei kiba la ai ka jingkren bad ki kyntien ai mynsiem ïaki khun ka Raij ka Elaka ki long ka Ribakordor Lyngdoh, u Rikut Parien, Waheh Raij Ionglang, u Puramon Kynjin, Dolloi Elaka Jowai bad u Chawas Lyngdoh, Dolloi Elaka Raliang.
U Manbha Kyndoh, Dolloi Elaka Narpuh haba ai jingkren kum u kongsan ula ong ka jinglah ban bud bad pynneh pynsah ïaka niam rukom dustur ba la hikai ki manshwa longshwa ka long ka jingsarong ïaka ri bad ka jaitbynriew, shuh shuh ula pashat ki kyntien ai mynsiem ïaki khun ka Raij ka Elaka ba kin long kiba ïa tylli bad im ban shakri da ka lynti jong ka hok.
Ha kane ka sngi la pynshong shit ïaki paidbah da ki jingshad bad jingrwai ba la shim bynta da ki khun samla bad ki longkmie na ki Raij ki shnong bapher bad la pynkut pat da ka jingpynlait paidbah ki Dolloi ïaka Almanak 2023 jong ka Seinraij Raliang.
Ka Dorbar Shnong Mukroh, West Jaintia Hills District ka la kyntait mardor ban pdiang ïaka song ïarap pisa ba la pynbna da u Myntri Rangbah jong ka Assam u Himanta Biswa Sarma naka bynta ki longïing jong ki san ngut kiba la duh ei ïa la ka jingim ha ki kuli jong ki pulit bad nongtrei tnad khlaw ka Assam ha ka 22 tarik mynta u bnai ha Lumpalang Mukroh.
Haba ïakren bad ki lad pathai khubor, ki nongïalam shnong kynthup naduh u Waheh Shnong ka Mukroh u Hamboide Sumer, u Secretary shnong u Hamarbathmu Muskut, u Chairman shnong u Deibormi Lamin, ki ïathuh ba ka jingkyntait ïa katei song jingïarap pisa na ka Sorkar Assam kadei kaba la mynjur lang da ki ba haiing hasem jong kitei ki san ngut ki briew.
Haba kylli hato ka juh don kano kano ka jingpyndik da ki nongtrei ka tnad forest jong Assam shwa kane ka jingjia, u Waheh Shnong u Hamboide Sumer ula ïathuh ba ka jingshah pyndik ki nongshong shnong ka long kaba man ka por haki pulit jong ka Assam naduh ba don ka tnad Forest jong ka Assam kaba la shna beaiñ ha Khlieh Sanaro, Mukroh.
Ula ïathuh shuh shuh ba ka jingshah pyndik ki nongshong shnong kynthup naduh ka ka jingthung synsar, ka jingpom dieng thang, ka jingkit phlang ïap ban shna ïing, nalorkata ki pyndik ruh ïaki khynnah sharai masi sharai muid, ïaki kynthei khynnah kiba leit tong dohthli dohtham sha lum sha wah bad haba ki ïakynduh ïaki haki lynti synkieng ki kem bad rah sha Jrikyndeng ban pynshitom bad daiñ kuna haka dor ba rem.
Ha kaba ïadei bad ka jingkam ba ka Shnong Mukroh ka hapoh ha Block-1, u Waheh shnong ula pynshai ba ka Mukroh kam hap satia ha Block-1 hynrei ka hap hapoh u pud u sam jong ka Jaintia Hills District bad ïaki kot ki sla kynthup naduh ki kot pata ki Landholding la ïoh beit naka JHADC.
Shuh shuh ha kaba ïadei bad ka jingpynmih khubor jong ka Assam ba ka Mukroh ka hap hapoh ka Jrikyndeng Police Station, u Waheh shnong ula pynshai ba ka Mukroh ka hap hapoh ka Nartiang Police Station, West Jaintia Hills District.
Ha kaba ïadei bad ka jingkynnoh jong ki pulit Assam ba ki paidbah nongshong shnong jong ka Mukroh ki la rah da ki tiar pynmynsaw bad pynïap ïa u Forest Gaurd jong ka Assam, ula pynshai ba ki paidbah nongshong shnong kim don satia kano kano ka tiar pynmynsaw bad ïa u Forest Guard jong ka Assam la siat ïap hi da ki briew jong ka Assam.
Ha kaba ïadei bad ka jingthmu jong ka Assam ban tei ïa u mot sah nam ïa u Forest Guard jong ka ha Lumpalang Mukroh, u la ong ba ka Dorbar Shnong kan pyrshah thlong mluh thlong sying ïa kane ka jingthmu jong ka sorkar Assam.
Hadien ka jingsaphriang khubor bad jingkam jong ka Sorkar Assam ba ka Shnong Mukroh ka hap hapoh ka jaka ïakajia bala tip kum ka Block-I, ka Dorbar Shnong Mukroh ka la sei madan shi syndon da ki kot ki sla bad ki map ba la ïoh na ka District Council Jowai, Autonomous District Jowai ne ka Jaintia Hills Autonomous District Council (JHADC) kaba mynta.
Ïa kane ka map la ïoh ha u snem 1968, kaba la pyni ba ka shnong Mukroh ka hap hapoh Jaintia Hills ym ha Block 1, la pynshai u Waheh Shnong ka Mukroh bad ula pynshai ruh ba ïaki khlaw shnong jong ka Mukroh la kam jubor mynta da ka Assam.
Ula ïathuh ba mynshwa u pud u sam jong ka shnong Mukroh udei naduh Mutha Siangkwai bad mynta la knieh noh da ka Assam bad la shong shnong da ki Karbi bad mynta la tip noh ïaka kum ka Umlawan kaba dang hap hapoh u pud u sam ka shnong Mukroh.
“Lada ka Sorkar Jylla kam buh ktem pulit mardor ha ka Shnong Mukroh, West Jaintia Hills District ki nongshong shnong jong ka Mukroh da leilei kin nym sngew shngaiñ bad kin ïai im haka jingsheptieng bad jingsngew syier ïaki pulit bad nongtrei forest jong ka Assam kiba la dkhat jubor ïaki san ngut ki para shnong jong ki", la ong ki nongïalam shnong ka Mukroh.
Kumta ban shngaiñ ka pateng ban wan, kine ki nongïalam shnong ki la kyrpad ïaka sorkar Jylla ban shim khia bad ban buh ktem pulit haka shnong Mukroh bad dawa ruh ban pynkynriah mar dor ïaka Forest Beat House jong ka Assam kaba la buh beaiñ da ka Assam kaba don ha Khlieh Sanaro, Mukroh namar ka jingdon jong ka, la mih bun ki jingklumar ha katei ka thaiñ.
U Waheh Shnong ula pynkynmaw ruh ïa kajuh ka jingjia kaba la jia ha u snem 2003 kaba ki riew thrang snam jong ka Assam ki pynïap haduh 6 ngut ki khun jong ka shnong bad ha kane ka kynti ruh kum kane ka jingjia ka la wan jia biang hapoh ka shnong Mukroh da kaba duh haduh San ngut ki rangbah jong ka shnong.
Ula kynnoh ba kane ka jingjia ka wan jia biang dei na kadaw ka jingkheiñ sting jong ka sorkar ka Meghalaya naduh kaba mynshwa haduh kaba mynta.
Ka Sarot I Man haka Sngi U Blei kala synniang da ki sopti syaid haka shnong Muthlongrim, West Jaintia Hills District.
Ha kane ka sngi la iadonlang u Waheh Chnong ka Muthlongrim, u Ma Emhi Kanai, ki nongialam bad dkhot ka ka Sarot I Man u Aziz War, Ram Sumer, Riquoma Rq.
Laloo nalor kiwei kiwei.
U Waheh Chnong ka Muthlongrim, U ma Emhi ula ai khublei iaka nongialam bad dkhot ka Sarot I Man kiba don ia ka mynsiem ban ai bad ban iarap ia ki briew kiba donkam iaka jingiarap.
U kitbok kitrwiang ba kin nanglah shuh shuh ban kner iaki lad jingiarap sha ki briew kiba donkam jingiarap.
U Chairman ka Hynñiewtrep Border Disputes Redressal Forum (HBDRF) u Chandame Sungoh ula ong ba ka jingjia ha Lumpalang ha Mukroh ka jaka ba jia ka jingshah siatiap ki 5 ngut ki nongshong shnong ha Mukroh bad uwei u nongtrei forest guard ka Assam ka dei ka jaka kaba la kyntur pud ka Assam.
“Kane ka jaka ha Mukroh dei kaba la kam trai ka Assam bad kala buh ruh iaka Forest Check Gate ka Assam bad bun sien ki nongrep ka shnong Mukroh ki shah pyndik ha kane ka jaka bad tang shu lait na kane ka khyrdop, ki nongrep ka shnong Mukroh kila shah kynnoh beit ba ki dei ki nonglute, ki nongtuh dieng, nongtuh sla haka Assam," la ong u Chandame haba kren haka rally kaba la pynlong da ka JAC Rilum Jaintia kaba long haka sngi Saitjain ha Jowai.
Ka JAC Rilum Jaintia kaba kynthup iaka AJCVA, MPUF, JYF, HNPF, HWW&DO, RJTA, HANM, NHP, MPUF Women wing bad ka HBDRF.
Ia kane ka rally la sdang naduh na Lad Nartiang haduh Iawmusiang.
Haba kren shuh shuh u Chandame ula kubur ruh ba ka don ka jingkhaii dieng tuh bad ka kit dieng ha khappud Assam Meghalaya ha Mukroh bad kane ka jia long namar ka jingiasylla ki politician bad ki heh saipan “Ki briew ki jong ngi, ki politician bad ki heh saipan bad kiba don ka lad lynti kileh ia kine ki kam beaiñ.
Ka kam khaii dieng hi ka long beaiñ ha Assam bad Meghalaya ka jyllei bad ki nongthied ruh ki don bad ki nongdie ruh ki don," la ong u Chandame.
Ula ong ruh ka jingjia siat pathar u Pulit Assam iaki jaidbynriew ha Mukroh haka 22/11 ka dei kaba bakla bad kumno ki nud ban rung shapoh Mukroh ban shim jubor iaki jingim briew.
Baroh ki nongkren ha kane ka rally kila pynrem iaka jingjia ha Mukroh bad dawa na ka sorkar ban ai ka jingbishar kaba hok bad ban pynbeit ia u pud u sam ka jylla bad dawa kem mardor iaki pulit kiba donkti ban siat iap iaki nongshong shnong ka Mukroh.
U John Barla myntri ka sorkar kmie ba dei khmih ia ka tnat Minority Affairs u la wan ban iuh kjat iaka aspatal bna nam jong ka jylla katta ka Dr H Gordon Robert Hospital haka sngi Palei.
Ha kane ka jingleit jong u Barla, la synran lang ia u da u bah Michael Kharsyntiew u kyrtong ba la pan ia ka tiket ka party BJP ban iakhun na North Shillong Constituency, nangta u bah Clarence Nongbet, State Vice President ba du bah David Kharsati, na kaliang ka aspatal la mih khmat da Medical Superintendent u Dr Nongrum, Rev SS Majaw ba dei chairman ka Governing Board, u Administrative Officer bah KW Marbaniang bad kiwei.
Ha kane ka jingleit u Barla u ai khublei ia ki bor ba dei khmih ia kane ka aspatal kiba la trei shitom bad ban iai pyneh ia ka jingshakri kaba kynjoh ia ka spah snem.
Na ka liang u bah Michael, u la shim lem ia ka bynta ban pyshai sha u Barla haba iadei bad ki jingdonkam kiba kane ka aspatal ka donkam kum ha kaban khreh ban tei ia ka iing ba thymmai ha kaba ka jinglut ka jong ka kam duna ia ka 53 klur tyngka.
Halor kane, u bah Michael lyngba u Barla u buh ia ka jingkyrpad ba un iarap lem ban shim khia ia kane ka jingdonkam jong ka aspatal.
Na ka liang u Barla u la pynlut khambun ia la ka jong ka por ka jong u bad ban rung bad khmih ia man la ki jaka ai jingsumar ne ward jong kane ka aspatal khamtam lei lei ka jaka ai jingsumar ba kham paw katta ka European Ward bad kumjuh ban jurip ia ka jaka kaba thmu ban tei ia ka iing sah nam ia u mawmer jong ka shi spah snem, bad dei ha kane ka khep, ba ki bor ba dei  khmih ki la shim ia ka kabu ban batai bad pyni bniah lut hakhmat u Barla ia ki jingdonkam baroh.
Hadien kane, u John Barla ryngkat ka jingia synran lang ka jong u bah Ernest Mawrie ba dei artad u President ka BJP ka Meghalaya bad kiwei kiwei ki dkhot nongkit kam ka party ki la leit ruh ban ia shem bad kynduh ia u Archbishop Fr Victor Lyngdoh ha kaba la don lang ruh Fr Richard Majaw.
Ka sorkar Meghalaya kala bteng biang ban khang iaka internet sa 48 kynta ban tem iaka jingsaphriang ki khubor kiba lah ban ktah iaka shongsuk shongsain haki 7 district jong ka Jylla.
Kane ka jingkhang internet kan bteng sa 48 kynta, katta naduh ka ka por 10:30 AM jong ka 26 tarik Naiwieng ha ki 7 district kynthup iaka West Jaintia Hills, East Jaintia Hills, East Khasi Hills, Ri Bhoi, Eastern West Khasi Hills, West Khasi Hills bad South West Khasi Hills Districts.
Katkum ka jingpynbna bala pynmih da ka tnad Home jong ka Sorkar Meghalaya kala ong ba kala ioh iaka kaidphod na Police Headquarter hadien ka jingjia haka shnong Mukroh la don ka jingshah shoh shahdat ki riew paidbah, ka jingthang bad pynjulor iaki mar paidbah.
Kumta la bteng biang ia kane ka jingkhang internet (Mobile Internet.
Data Service) ha baroh kine ki 7 district ban khanglad iaka jingpynsaphriang iaki khubor kiba ktah iaka shongsuk shongsain haki social media.
U Ma Erwin K Sutnga ula ther tyngeh ïa ka Sorkar MDA ba ka dei ka Sorkar “Copy Paste" kaba la shu bud ïa ki kam bala dep leh da ka Sorkar MUA hapoh ka jingïalam jong u Dr Mukul Sangma ha u snem 2011 ha kaba iadei bad ka kam pynbeit ia u pud u sam ka Meghalaya.
Ia kane u ma Erwin ula ong haba kren haka jingialang thang mombati haka sngi Thohdieng kaba la pynlong da ki san seng kiba kynthup iaka KSU, FKJGP, JSU, HNYF bad ka RBYF ha Jowai kum ka dak ban pynpaw iaka jingsngewlem iaki san ngut ki nongshong shnong ka Mukroh kiba shah siat ha ki pulit Assam haka 22 tarik Naiwieng.
Ha kane ka jingjia uwei u nongtrei ka forest Assam ruh ula khlad.
Ha kane ka jingïalang thang mombati la wan shimbynta da u president Synjuk Waheh shnong ri Jaintia u Ma Army Lipon, u Garlan Rymbai General Secretary barim ka JSU bad ki nongialam bad dkhot jong ki san seng.
U Ma Erwin uba long ruh u chairman Joint Action Committee Border of Meghalaya (JACBoM) haba kren ha kane ka jingialang ula ong ba ha kaba iadei bad ka kam pynbeit pud ha snem 2011, ka sorkar MUA haka jingialam u Mukul Sangma kala ieh noh shuwa ia kam pynbeit pud hadien ba ula iohi iaka jingeh namar ba bun ki shnong la kam bad kyntur ka Assam, hynrei kaba lyngngoh ka sorkar MDA pat khlem kano kano ka jingtohkit kaba bniah ia kam ïakajia pud haki khadar tylli ki jaka ba iakhajia, kala pynbeit noh shuwa iaki 6 tylli ki jaka ha ka wat kaba nyngkong kaba la dep ruh ban soi iaka soskular.
U ma Erwin ula ong ba ka sorkar Meghalaya ka iakren tang iaki 12 tylli ki shnong haka jingiakren pynbeit pud, katba ka shnong Mukroh kaba ka sorkar Assam kala kyntur ym shym la iakren.
Ula buh jingkylli hato ka shnong Mukroh kan hap shapoh ka Assam.
U Chief Minister ka Assam Himanta Biswa Sharma ula kam ba ka Mukroh ka hap hapoh ka Assam hadien ka jingjia siat iap ki Pulit Assam iaki 5 ngut ki nongshong shnong ka Mukroh, la ong u ma Erwin.
U Ma Erwin u la ong namar ba u Conrad K Sangma ka dei kaba khawpud hadien ba kala mynjur ïa ka jingtohkit CBI halor ka jingjia ha Mukroh.
“Lada u Conrad u mynjur iaka jingtohkit CBI iaka jingjia ha Mukroh, kumta u dei ruh ban mynjur noh mynta ïa ka jingtohkit CBI halor ki kam bam sap bapher bapher hapoh ka jylla," la ong u ma Erwin.
U Chairman ka JACBOM u Ma Erwin K Syiem Sutnga u la kyntu ïa ki ba haing hasem jong ki san ngut ki briew bala shah pynïap ha ki bor pulit ka Assam ba kim dei ban pdiang ïa ka bai lutksan na ka Sorkar Assam namar lada ki pdiang ïa ka kan sa long kumba die duh noh ïa ka Shnong Mukroh sha Assam.
U la ai nuksa ruh ïa ka jingjia ha Langpih haba ka Assam ka la kam trai ïa ka Langpih namar ka jingpdiang ïa ka bai lutksan na ka Sorkar Assam da ki ba haïing jong ki briew kiba la shah pynïap ha ka jingsiat jong ki pulit Assam.
U la ïathuh ba ka JACBoM kala pynkhreh iaki kot ki sla kiba kynthup haduh 600 sla ban ïakhun pyrshah ïa ka MoU bala soi da ka Sorkar Jylla haka High Court of Meghalaya.
U Garland Rymbai, Secretary barim ka JSU haka jingkren ula ong kane ka jingjia ka jia dei na kadaw ka jingbym shai u pud u sam bad ka jingïoh ïaka jylla ruh kadei tang ka jingkyrkieh tang ban ïoh shong ha Secretariat khlem da pyrkhat ïaka pateng kaba shakhmat.
Une u nongïalam barim ka JSU ula ai jingmut ruh ïaki khun samla ban pynsangeh ïaka jingthep kyrteng haka elekshon ban wan bad lada wan synshar president rule ruh kam pher bad lada lah ban leh kumne tang hapoh 6 bnai la lah ban pynbeit ïa u pud u sam.
U Army Lipon president Synjuk Waheh shnong ri Jaintia ula kyntu ïaka sorkar Jylla ban pynbeit kloi ïa u pud u sam khnang ba ki nongshong shnong kylleng ka thaiñ khappud kin ïoh noh ïaka hok bad ka jinglaitluid haki jingtrei jingktah bad ban lait ka jingshah ñiewbeiñ ha kiwei ki jaitbynriew.
Ula kyntu ruh ïaka sorkar haba buh ïaki ktem pulit haka thaiñ khappud dei ban pynbiang ïaki tiar ki tar namar ka jingbym biang ki tiar ïaleh ka long thik kum ba buh ïaki dur bula kiba pynma kiba ju buh haki hali ki lyngkha ban pyntieng sim.
U Kwill Suchiang Secretary KSU East Jaintia Hills District ula pynrem ïaka sorkar MDA kaba lam khmat da ka NPP ba kam lah ban ai jingïada ïaki nongshong shnong ka thaiñ khappud.
U Hoping Muskut Waheh dong Mukroh ula ther tyngeh ïaka sorkar Jylla bad kynnoh ba ka leh shilliang khmat ïaki San ngut ki nongshong shnong jong ka shnong Mukroh da kaba pynkit ïaki tang ka met suda hadien ba la pyndep ïaka Post mortem ha Jowai Civil Hospital Ïalong katba ïa u bar Jylla ka sorkar ka pynthied da ka synduk kaba rem dor bad pynlut de sa ka bai umphniang bad pynpoi ïa u sha Assam.
Ha kane ka juh ka sngi, ka Joint Action Committee Ri Loom Jaintia kaba kynthup ïa All Jaintia Commercial Vehicle Association, Meghalaya People United Front , Jaintia Youth Federation, Hynniewtrep National People Federation, Hynniewtrep Women Welfare & Development Organization, Ri Loom Jaintia Trader Association ki la pynlong ia ka jingthang mombati ha Lad Soomer, Jowai By Pass.
Ki nongkren  baroh kane ka jingialang ki la pynrem jur ïa ka jingleh jong ki pulit bad nongtrei Forest jong ka Sorkar Assam bad ki la dawa ïa ka Sorkar Meghalaya ban pynsted noh ïa ka jingpynbeit pud pynbeit sam bad ka Sorkar Assam khnang ban lait na kano kano ka jingkulmar bad jingduh ki mynsiem kiba lui lui kumba jia ha Mukroh.
Ka Ladthadlaboh Youth Social Organisation (LYSO) kum ka dak ban pynpaw iaka jingsngewlem halor ka jingduh ia ki 5 ngut ki mynsiem jong ki nongshong shnong ka Mukroh haka jingjia siat pathar ki Pulit Assam kaba la jia haka 22 Naiwieng 2022 kala pynlong iaka jingthang mombati ha indoor jong ka Ladthadlaboh Dorbar Shnong, Jowai.
Ka Ladthadlaboh Youth Social Organisation ka buh haka jingduwai ba U Blei nongbuh nongthaw un don ryngkat bad ka shnong Mukroh baroh kawei ha kum kane ka por ba wan jia ka jingjia kaba sngewsih bad ba jingsuk jingsain kan wan biang ha baroh kawei ka thain.
Ka jingjia shah siat iap ki 5 ngut ki nongshong shnong ka Mukroh bad uwei u forest guard ka Assam kaba la jia haka jingther kuli pathar ki Pulit Assam kaba la jia haka 22 tarik Naiwieng 2022 kala wanrah ka jingpyrshah kaba jur kala ktah ruh iaka jingshong suk sain haka Jylla.
Ki san seng kiba kynthup iaka KSU, FKJGP, JSU, HNYF bad ka RBYF kila khot pynlong ia kane ka jingthang mombati kum ka dak ban pynpaw iaka jingsngewlem iaka jingjia ha Mukroh.
Hynnin ka sngi ba Palei hadien ka jingthang mombati kaba la khot pynlong da kine ki seng kala mih ka klumar bad ka jingkawang petrol bom iaki pulit ha Shillong.
Kane ka jingthang mombati kan long ha Jowai mynta, hynrei shuwa kane ka jingialang ki dukan dukdoh kila khang ha kiba bun bynta jong ka Jowai bad Mihmyntdu khamtam ki dukan kiba don ki bar jylla.
Ki dkhot bad ki nongialam ki ne san seng kiba la kah dur khmat da ki kali ban leit phah khang iaki ophis sorkar ha Jowai.
La sakhi ba ki bank ruh kila khang ha Jowai.
Ka sorkar Meghalaya kala pynjlan biang iaka por khang internet sa 48 kynta ban tem iaka jingsaphriang ia ki khubor kiba lah ban ktah iaka shongsuk shongsain haki 7 district jong ka Jyllaa.
Katkum ka jingpynbna bala pynmih da Secretary sha ka tnad kam Pohiing u Bah CVD Diengdoh la ong ba ka report na u Deputy Commissioner, West Jaintia Hills District bad na ka tnad Pulit ba ka jingjia ha Mukroh ka lah ban ktah iaka shong shongsain ha ki district bapher bapher ha Jylla Ka tnad Pulit kala ong ruh ba ka don ka jingthang kali kiba don ia u number Assam ha Shillong bad Rilum Jaintia.
Kumta ban khanglad iaka jingsaphriang khubor kiba ktah iaka shongsuk shongsain lyngba ki dur ki dar la khang ia baroh ki khubor paidbah ne ki social media.
Kane ka jingkhang internet kan bteng sa 48 kynta naduh ka 24 tarik 10:30 Am ha ki  7 district kynthup iaka West Jaintia Hills, East Jaintia Hills, East Khasi Hills, Ri Bhoi, Eastern West Khasi Hills, West Khasi Hills bad South West Khasi Hills Districts.
Ka United Democratic Party (UDP), East Jaiñtia Hills District kala rai ban pyndam iaka jingialang paidbah kaba la thmu ban pynlong ha Mukhaialong.
Ia kane ka jingialang paidbah la pyndam hadien bala mih ka jingjia kaba sngewsih na ka jingshah siatiap ki 5 ngut ki Khasi Pnar bad wei u forest guard ka Assam kaba la jia haka sngi ba ar.
Kum ka dak ban snohkti lang bad burom ia u paid nongshong shnong ka Mukroh ha kane ka jingjia ba sngewsih, ka UDP East Jaintia Hills kala pynsangeh shuwa iaka jingialang tad haduh bala pynbna da kumwei.
Meghalaya Chief Minister Conrad K.
Sangma haka sng Balang ula ialam iaka kynhun myntri ban leit jngoh iaki longiing jong ki lanot shah siat iap ha ki Pulit Assam kaba la jia haka shnong Mukroh.
La synranlang ia u Myntri Rangbah da u Deputy Chief Minister Prestone Tynsong, PHE Minister Renikton Lyngdoh, Urban Affairs Minister Snaiwbhalang Dhar bad Social Welfare Minister Kyrmen Shylla.
U Myntri Rangbah Conrad K Sangma ula leit jngoh kiba haiing jong ki lanot bad aiti iaka pisa jingiarap kaba 5 lakh uwei bad ula pynpaw ruh iaka jingsngewlem sha kiba haiing.
U Myntri rangbah ula ong ba ka sorkar kala rai ban pyndam ia baroh ki prokram sorkar bad ki tamasa kum ka dak ban burom ia u nongshong shnong ka Mukroh.
Ha kane ka jingleit jngoh u Myntri Rangbah iaka shnong Mukroh ula iakynduh ruh iaki nongialam sengbhalang bapher bapher kiba pyrshah halor kane ka jingjia siat iap ki pulit Assam.
Ula ong ba ka sorkar kan pynthikna ban ai ka jingbishar kaba hok ia kiba la khlad ha kane ka jingjia shah siat iap kaba la jia haka 22 tarik u Naiwieng bad ka sorkar Meghalaya kala rai ban kyrpad ia sorkar kmie ban phah tohkit ha ka NIA ne ka CBI halor ka jingiap ki san ngut ki riew paidbah bad uwei forest guard jong ka Assam.
U Myntri Rangbah ula ong ba ka kynhun myntri jong ka sorkar Jylla lashai ka sngi Palei kin hiar sha Delhi ban iakynduh ia u Myntri kam Pohiing ka iing bad bud ruh sha ka jingiakynduh ia u Myntri Rangbah ka Jylla Assam.
Ha kane ka jinghiar u CM sha Mukroh, ka Jaintia Students Union kala ai ka dorkhat ha u ban dawa buh iaka police outpost ha Mukroh bad na kaliang u CM ula ong ba ia kane ka kam yn shong pyrkhat namar bala dep rai ban buh ha Barato.
Ka JSU kala dawa ruh ban pynrung iaki 36 tylli ki shnong Khasi Pnar kiba don ha Block I ne ki jaka ba khajia sha Meghalaya.
Ka Jaiñtia Eastern College, Khliehriat kum ka dak jong ka jingrakhe ïa ka jingdap 75 snem jong ka jingïoh laitluid jong ka Ri India (Azadi ka Amrit Mahotsav) bad ka jingdap 50 snem pura jong ka jylla Meghalaya, ka Khasi bad ka History Department jong ka Kolej ki la pynlong ïa ka jingkren kyrpang halor ka phang “Ka jingim bad u synñiang jong u Kiri Dhar, Daloi jong Elaka Shangpung, u riewshlur bad u nongialeh laitluid jong ka Ri India (Special lecture on the life and contributions of  Kiri Dhar Daloi Elaka Shangpung, an unsung hero towards Indian National Movement) haka 10 tarik Naiwieng 2022.
Ïa kane ka prokram la ïalam da u Dr.
Phervision Nongtdu uba dei u Principal jong ka College kum shongknor, ha kaba u la pynshai ruh ïa ka jingthmu jong kane ka prokram.
Ha ka jingkren jong u, u la pynkynmaw ha kaba ïadei bad ka jingïoh laitluid jong ka ri India bad ka jingïoh ïa ka jylla ba pura bad u la pynpaw ruh ïa ka jingsngewnguh bad pyrto ïa kito kiba la pha ïa la ka jingim na ka bynta ka Ri bad ka jaitbynriew.
Shuh shuh u Deibormi Nongpoh, u khlieh jong ka Department Khasi u la ai ïa ka jingkren lamkhmat (key note address) halor ka phang ka jingïoh laitluid jong ka Ri India bad ka jingïoh ia ka jylla Meghalaya.
U la ïathuh shaphang ka jingïaleh jong ki nongindia pyrshah ïa ki bor jong ka sorkar phareng, ha kaba ki la mih ki nongïalam kum u Bal Gangadhar Tilak uba la khot “The maker of India Swadeshi Movement", u Bipin Chandra Pal, ka Rani Lakmi Bai (Rani of Jhansi) u Ram Prasad Bismil, u Subhas Chandra Bose, U Mahatma Gandhi, U Pandit Jawaharlal Nehru bad kiwei kiwei de.
Ha ka jingkren jong u, u la pynkynmaw ba ka jaitbynriew jong ngi ruh ka la pynmih bun ki nongïalam kum u Tirot Sing syiem, u Mon Bhut, u Kheiñ Kongor, ka Phan Nonglait kiba la pha ïa ka jingim ban ïeng ïaleh pyrshah ïa ka bor sorkar phareng (British rule).
Katba na Ri Jaintia la mih u Kiang Nangbah, u Suwar Daloi (Daloi Elaka Sutnga), Long Lyngdoh (Raij Pamtadong), Kha Dhar (Raij Pamtadong), U Myllon Daloi (Daloi Elaka Mynso), Monchu Sumer (Elaka Raliang) ,u Kiri Dhar Daloi Elaka Shangpung bad kiwei kiwei.
Ha kane ka sngi u Finelyness Bareh MDC & EM jong ka JHADC u la kyrkhu kyrdoh ïa kane ka program kum u kongsan.
Ha ka jingkren jong u, u la ai ka jingïaroh ïa ka Jaintia Eastern College kaba la ïaleh shitom ban pynlong ïa kum kane ka prokram ka ban ai jingtip ïa kiba bun khamtam ïa ki samla pule bad ruh ïa ka imlang ka sahlang.
Ha kane ka sngi u bah Heibormi Sungoh, Headmaster jong ka Khad ar Nor Upper Primary School, Shangpung uba long u nongkren (Resource person) u la ai ïa ka jingkren kaba kyrpang shaphang ka jingim bad ka jingnoh synñiang jong u Kiri Dhar, Daloi jong ka Elaka Shangpung ha kaba ïadei bad ka jingïaleh pyrshah ïa ki bor jong ka sorkar phareng ha ka por jong ka jingïalam jong u Kiang Nangbah.
U la їathuh ba la kha ïa u Kiri Dhar ha ka snem 1823 ha ka shnong Shangpung, la ju khot ïa u da u Kiri Chaliang namar ba ka ryndang jong u kam da beit bha.
Ha shuwa ba un long Daloi u la bat ïa ka kam Sangot bad long u nongїarap jong u Daloi ha ki kam ki jam jong ka shnong bad ha ka Elaka.
Hadien ka jingkhlad noh jong u Riang Shylla uba dei u Daloi jong ka Shangpung, ki rangbah na ki Khad ar Nor ki la jied ïa u Kiri Dhar na ka bynta ban shimti ïa ka kam Daloi bad ban shim ïa kane ka bynta ki la pynskhem lyngba ka “Thmat-thohkhyndaw".
Kumta ha ka snem 1852 u la shimti ïa ka kam Daloi ha ka rta kaba ar phew khyndai snem.
Hynrei ka jingshah lehbeiñ jong ki briew jong ka ri Jaiñtia ha ki bor jong ka sorkar phareng, kata kum ha kaba ktah ïa ki riti ki dustur, ka jingbuh khajna, ka jingjia ha Ialong ha ka sngi saitjaiñ jong ka 21 tarik 1860 ka la pynlong ïa kiba bun ban ïaleh pyrshah ïa ki bor jong ka sorkar phareng.
Dei ha ka snem 1862 ba la jied ïa u Kiang Nangbah ban long u nongїalam ban ïaleh pyrshah ïa ki phareng bad ïa u Kiri Dhar ban long kum u nongmih khmat bad u nongaiktien (Spokeman) jong ka Jaiñtia Durbar.
U bah Heibormi u la ïathuh ruh shaphang ka jingїaleh kaba la jia ha ka 20 tarik Kyllalyngkot 1862 ïa kaba la tip kum ka “Thma Jaiñtia".
Kane ka thma ka long kaba jur bad ki їingshong jong ki briew sorkar kiba don ha Jowai ruh ki la shah thang bad shah pynjot ha ka 23 tarik kyllalyngkot 1862.
U la pynkynmaw ruh ba haba ka jingïaleh ka la nangjur nangjur, ha ka 4 tarik Rymphang 1862, ki bor shipai ki la hiar sha shnong Shangpung ha kaba ka la mih ka jingїaleh pyrshah na ka liang ki briew jong ka Elaka ha ki bynta jong ka shnong Shangpung ha ka jingïalam jong u Kiri Dhar pyrshah ïa ki bor sorkar.
Ha kane ka jingїaleh ha Shangpung u Kiri Dhar, Daloi jong ka Elaka Shangpung u la shah siat na ka bynta ka khlieh jong u bad u la khlad noh ha ka 5 tarik Rymphang 1862.
Ka jingkren kaba u la ai ha kane ka sngi ka la long shisha ka jingmyntoi ïa kiba bun khamtam їa ki samla pule jong kane ka Kolej.
Ha kane ka sngi na ka liang ka Kolej ka la sam ruh ïa ki jingaisngewbha (Memento) sha kiba ha ïing jong u Kiri Dhar, Daloi bad sha ki katto katne ngut ki nongshah khot sngewbha kum ka dak ban pynsahnam ïa une u riew shlur uba la pha ïa la ka jingim ban da ïa la ka ri.
Ïa kane ka prokram la pynkut da ka jingkren ai khublei na ka kong P.
Syrpailin Phawa, Assistant Professor jong ka History Department Jaintia Eastern College,Khliehriat.
Ka Khasi Students Union ha Rilum Khasi Jaintia kala pynlong iaka jingpynher iaki lama iong ha kylleng ki district headquarter jong ka Jylla ban pyrshah iaka jingsiat pathar ki Pulit Assam bad ka tnad Forest ka Assam kaba la wanrah iaka jingiap ki 5 ngut ki pnar bad 1 uwei forest guard ka Assam kaba la jia ha Mukroh haka sngi ba Ar.
Ka KSU kum ka dak ban pyrshah ia kane ka jingwan thombor ki Pulit Assam bad ka tnad forest ka Assam kala pynlong iaka pynher lama iong haka sngi Balang ban pynrem ia kane ka jingsiat pathar ia ki nongshong shnong ka Mukroh bad dawa ban kem mardor ia kiba donkti.
Ha rilum Jaintia Kala pynlong iaka jingpynher lama iong ha ki jaka paidbah, ki ophis sorkar kynthup ha Khliehriat bad Jowai.
Shuh shuh ha kaba iadei bad ka metiap jong u wei u forest guard ka Assam uba la shah siat haka jingjia ha Mukroh kaba la rah ha Ialong Civil Hospital, ka KSU kala pynshai kam shym la bat shuh Ia ka met jong u bad kala dawa na ki bor sorkar jong ka Assam bad Meghalaya ban pynthikna ban kem ia kiba donkti haka jingsiat pathar ia ki briew kiba lui lui U Shiningstar Kharbihkhiew Assistant Education Secretary KSU central body ula ong ba ka sorkar Assam ka dei ban pynthikna ba kam dei ban kynshoit klumar bad ban pynshongshit klumar iaki pulit jong ka ban leh ki kam kiba ym lah ban pdiang.
Ula ong ba ka sorkar Meghalaya ruh ka dei ban pynbiang iaki bor pahara ha baroh ki khappud jong ka Assam Meghalaya ban shngain u paidbah.
Ka KAM Meghalaya bad ka TUR ki pynrem jur ia ka jingleh palat pud bad be aiñ jong ki Pulit Assam kiba la siat iap khlem jingiatiplem pyrshah ia ki nongshong shnong ba lui lui jong ka Shnong Mukroh kaba don ha khappud bad ka Assam ha ki thaiñ Jaiñtia Hills.
Nyngkong eh ki nongshong shnong jong ka Shnong Mukroh ki la shah kem katba ki dang lum dang lang ia ki jingmih kiba don bad mih hapoh khlaw kaba dei ka hok bad ka nongkynti jong ki ba ki la ioh pateng la pateng.
Hadien ba don kiba la shah kem ki nongshong shnong ka Mukroh ki la mih paidbah ban leit sha thanat bad dawa na ki bor pulit ban pynlait noh ia kiba shah kem.
Dei ha kane ka por ba ki Pulit Assam ki la siat pathar bad siat iap ia ki paidbah nongshong Shnong kiba lui lui.
Ki Nongshong Shnong jong ka Shnong Mukroh bad kiwei de ki Shnong ki don ia ka hok bad ka dei ka nongkynti jong ki ban lum bad bam na ki jingmih kiba don bad mih ha khlaw.
Ia kane ka hok ki la pyndonkam pateng la pateng da ki phew spah snem shuwa ban don kita ki mawpud hapdeng ki Ri ne Jylla.
Ka khyndew bad ki khlaw ki dei jong ki Shnong bad ki nongshong Shnong, ym dei jong ka Ri India ne Jylla Assam.
Hynrei da ki bun phew tylli ki snem ki Pulit Assam ki leh don bor bad pyndik ia ki briew ha ki Shnong khappud.
Haduh mynta baroh ar ki Sorkar jong ka Assam bad Meghalaya kim pat lah ban pynbeit ia ki kam khajia Khappud.
Hynrei wat lada la pynbeit ne dro ia u pud u sam ruh, ka Sorkar Assam lane Sorkar India ne kino kino ki bor kim lah pat bad kim don hok satia ban knieh ia ka hok bad nongkynti jong ki nongshong Shnong ban lum ban lang bad bam na ki jingmih kiba don bad mih ha khlaw.
Ka dei ka hok jong ki trai muluk ban bam na ki jingmih kiba don ha khlaw bad ka Aiñ Forest Rights Act ka ai ka jingiada ia kane ka hok.
Ka KAM bad TUR ki dawa kumne harum:.
San ngut ki briew kila kyllon iap ba bun ngut kiwei pat kila mynsaw jur haka jingkynnoh siat pathar iaki riew paidbah da ki forest guard jong ka Assam ha Mukhroh hynne ka step sngi ba Ar.
Kane ka jingjia la iathuh ba kala jia haka por 7:30 mynstep ha surok ban poi sha ka shnong Mukroh, ka shnong kaba don ha khappud Assam Meghalaya ha West Jaintia Hills District.
La kynnoh ba kane ka jingpyndik ki briew sorkar na ka tnad kam khlaw ka Assam kala sdang naduh ka por 1- 2baje mynstep.
Ki forest guard kila pynsangeh iaki kali kit dieng jong ki trai shnong na Mukroh, hynrei kim shym la sangeh bad ki la synreit kuli iaki naphang sha ki shaka jong ka trok.
Kane kala pynbitar iaki trai trok jong kane ka shnong bad kila pyntip sha ki paidbah nongshong shnong kiba la wan uwei hadien uwei bad kerkut iaki forest guard ka Assam Ka Khubor ka iathuh ba kine ki briew sorkar na Assam hadien ba kim lah leh eiei kila siat pathar sha suin bad phet krad artad bad u paidbah ruh ula pra.
Ha kane ka jingshah siat san ngut ki briew kila khlad bad bun ngut kila mynsaw.
U paidbah nongshong shnong ka Khliehtyrshi ula jied biang ia u Ma Kitbok Rymbai kum u Waheh Chnong ba thymmai jong ka na ka bynta ka samoi treikam kaba lai snem 2022-25.
Kane kan long ka sien kaba san ba u Kitbok Rymbai ula shah jied kum u Waheh Chnong ka Khliehtyrshi.
Ia kane ka jingjied waheh chnong la pynlong haka sngi ba Ar hapoh ka jingpyniaid u Dalloi Elaka Jowai ma Puramon Kynjing.
Hadien ka jingiathep vote la pynlong iaka jingniew vote ha ka juh ka sngi ha iing dorbar ka shnong Khliehtyrshi ha Mookynniang.
U Dalloi ula pynbna ba na ki saw ngut ki nongialeh iaka kam Waheh Chnong, u Kitbok Rymbai ula ioh vote 1327, Jesse Dkhar u la ioh 672, Ram Dkhar 59 bad u Hamjngai Dkhar 243.
Ha kane ka jingjied waheh chnong thymmai la sakhi ba ki paidbah naduh ki samla kynthei shynrang haduh ki rangbah bad ki longkmie kila mih ryntih ban jied ia u waheh shnong ba thymmai ka Khliehtyrshi.
U Ma Pdok Tariang, uba long uwei na ki dkhot ba pawkhmat jong ka Khliehriat Block Congress Committee naduh u snem 2003 bad u bat ruh mynta kum u President jong San Shnong Congress Circle (Pynthorsale, Mookhaiialong, Mutong, Cham Cham bad Lumshyrmit) , u la iehnoh na ka kam president haka sngi Thohdieng ka taiew kaba la dep.
U Ma Pdok Tariang u la phah noh ia ka shithi iehnoh kam sha u General Secretary ka Khliehriat Block Congress Committee sha u Rimistar Dkhar bad ula ong ba ula rai ban iehnoh iaka jinglong dkhot ka seng Congress na ki daw shimet jong u.
U Ma Tariang u dei uwei na ki nongtrei ba shitrhem bad ba radbah jong ka party naduh ki snem bamynshwa bad u dei u briew uba la noh synniang shibun eh na ka bynta ka shnong ka thaw bad ka imlang sahlang.
U Ma Tariang ula pynbna paidbah ba ha kane ka elekshon ban wan 2023, u la rai ban kyrshan borbah ia u MLA ba mynta uba dei u myntri sorkar U Ma Kyrmen Shylla.
Kum shibynta ban bud ryntih ia ki kyndon jong ka ain Prevention of Cruelty to Animals Act, 1960, da kane la pyntip paidbah sha baroh ki nongshongshnong hapoh Eastern West Khasi Hills District ba la khang pyrshah ia kano kano ka rukom lehbein bad ban bein ia ki mrad kum ka jingpyniadur masi bad kumta terter ha kino kino ki jingialum paidbah kum ki fete bad kiwei kiwei de ki jaka pynbyrngia paidbah.
Ia kane la pyntip paidbah da u Deputy Commissioner ka Eastern West Khasi Hills District, Mairang (SDPRO, Mairang).
I Kong Nosting Siangshai kaba dei ka kmie u ma Sannio Siangshai kaba shong basah ha Mooralong, Ladthadlaboh Jowai ila khlad noh sha la U Trai ha ka 19 November 2022.
Ka jingleit ontep ia i kan long ha ka 21 November 2022 ha u Lum jingtep ka Balang Wapungskur.
Ka jinglehniam ym pyndep ha iing sah jong i ha Mooralong Jowai ha ka por 12 baje shiteng sngi.
