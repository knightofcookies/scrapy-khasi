La ong shuh shuh U Pastor ba ka thong jongu, haba u kwah ban ialeh ia ka ilekshon MP, ka long namar ba u kwah ban sakhi kum u kristan ha ka iing dorbar thaw ain jong ka Ri bad ula ong shuh “Ngin nym liat ha ki jing pynshoi, ngin ieng skhem ha ki nongrim".
U Pastor PBM Basaiawmoit, ula ong shuh shuh ba tang ha u bnai Kyllalyngkot 2018, ki don 17 tylli ki jingshah lehbein ki Kristan ha kylleng jong ka India, hynrei kaba u buh jingkylli ka long “Ki lai ngut ki MP Kristan jong kane ka Jylla, la ki kren ne em halor kitei ki jingshah lehbein ha Parliament?" haba ula ong shuh shuh, ba ki 3ngut ki MP jong ka Jylla, kiba kynthup ia U Conrad Sangma, U Ma Vincent Pala bad ka kong Wansuk Syiem, ki dei ki Khristan suda bad u ong shuh shuh “Lada don ha Parliament te ioh em ban kren".
La ong shuh shuh U Pastor, ba ki nongrep ha Maharashtra, ki leit tur hynnin ka sngi sha Mumbai, na bynta ki hok jongki, hynrei kaba la kren diaw U Pastor, ka long ba hangne pat, ym don mano mano ba kren ia ka jingeh jong ki nongrep.
U Pastor, u ong shuh shuh ba ka ain bat khyndew jong ka sorkar India, kaba la mynjur ha u snem 2005, na ka bynta ban nym knieh noh satia ia ki jaka puta jong ki rit paid lane ki adivasi, hynrei kumba paw ha kine ki sngi pat, ka pyni, ba ha ka jaka ba kin ioh jing iada, hynrei ki nang shah knieh pynban.
Ha ka elekshon MP 2014, U Ma Vincent Pala na ka seng Congress, ula ioh vote 209340, U Pastor PBM Basaiawmoit, uba wan ba ar, u ioh 168961 vote, U bah Paul Lyngdoh na ka seng UDP, u ioh 106817 vote bad U bah Shibun Lyngdoh na ka seng BJP, u ioh 95979 vote.
Shillong: Mynhynnin ka sngi ki samla pule ha ka North East Institute of Ayurveda & Homeopathy (NEIAH) kaba don ha Mawdiangdiang, Shillong ki la mih sha madan ban iakhih pyrshah ia ki bor pyniaid ban dawa ia ka bai kali, ban buh ia ka hostel, jingjingiarap ne sudsidy bad ka jinglong shngain ki samla pule khamtam ki kynthei.
Kine ki samla pule ki don kumba 200 ngut eiei, ki la iashong kyrain ha phyllaw kane ka jaka pule ryngkat ki lama bad plakad ba la thoh ia ki jingdawa.
Kane ka jingiakhih jongki, ka long hadien ba ki bor pyniaid kim sngap watla ki la iai ud na ka por sha ka por.
Ha kane ka jingiakhih ka la don ka jingiania ka bajur hapdeng ki samla pule bad ki nongpyniaid ka NEIAH, namar ba ki nongpyniaid katei ka jaka pule ki la ong ba ki jingdawa jong ki, ka long ka bym shong nongrim namar ba la dep ia pynbeit.
Kham hadien na ka liang kine ki nongpyniaid ki la niat noh ia kane ka kam sha u Director u ba dang don ha ka shuti.
Haba kren bad ki lad pathai khubor ki katto katne ngut ki samla pule ki la iathuh ba kane ka jingdawa jong ki ka dei kaba la slem hynrei na ka liang ki bor pyniaid kim shym la sngap satia.
“Ngim banse ban mih madan namar ba ki bor pyniaid kim sngap ia ka jingdawa jong ngi", la ong uwei u samla pule.
Ki la iathuh ruh ba namar ka lynti ka jngai na ka jaka sah sha ka jaka pule bad ka jingdon tang 2 tylli ki bus ka shem jingeh ia ki ha ka leit ka wan bad ka jingbym don ki hostel hajan, ka la wanrah ia ka jingbym shngain ia ki khamtam ki samla kynthei.
Kine ki samla pule ka NEIAH ki la pynpaw ba kin bteng ia kane ka jingiakhih jongki haduh ba kin da ioh ia ki jingdawa.
U Professor Stephen Hawking, ula khlad noh hynnin ka sngi ha ka rta kaba 76 snem.
U Hawking, uba dei uwei na ki stad saian jong ka sobjek physics, ula khlad ha Cambridge, England, ong ka khubor.
Ki khun jong U Hawking, ba kynthup ia ka Lucy, U Robert bad U Tim, ki pynmih khubor, ha kaba ki ong “Ngi sngewsih kthang ba u kpa ba ieid jongngi, ula khlad noh".
U Hawking, u dei u stad uba la thoh shibun shaphang jong ka saian, ha kaba iadei bad ka haw haw, ka por bad ka thliew kaba iong lane ka black hole bad ka kot jongu, kaba kyrteng ‘A Brief History of Time,’ ka dei ka kot kaba iaid iew tam ha ka pyrthei, hadien ka kot kaba la thoh da U  Albert Einstein.
Wat la ka met jong U Hawking, ka la iap shiliang noh, ha kaba um lah shuh ban iaid ban ieng bad ula shu shong ha ka shuki, naduh ka rta kaba 21 snem, hynrei, ula pynlyngngoh ia ki doktor, ba u dang im sa haduh 50snem tam ka rta jongu.
U khlur ak phlim bollywood, U Amitabh Bachchan, ula kem pang mynta ka sngi, ha ka por ba u dang ak ia ka phlim Thogs of Hindustan ha Jodhpur.
Ha ka jingthoh jongu ha ka twitter, ula ong ba ki doktor, ki dang sumar bha ia u, na ka bynta ban pynkhie biang ia u bad ba un sdang ia la ka jong ka kam.
“Nga dang wan rah ia ki doktor, na ka bynta ban khyllie biang ianga na jingthiah, na ka bynta ban lah ban sdang biang ia la ka jong ka kam lashai ka step.
Ngan shongthait shwa bad ngan dang pynkhreh bha ialade" ong U Bachchan, uba don mynta 75snem ka rta.
Ka Supreme Court mynta ka sngi, ka la pynjlan khlem buh por satia, ha kaba pyniasnoh ia u aadhar number bad ki mobile phone lane bad ki account number.
Ka Supreme Court, ha ka hukum kaba pynmih mynta ka sngi, kaba dei ban nym pynbor ha kaba pyndonkam ia u aadhar number, lait noh, ha kaba iadei bad ka jingai jingiarap na ka sorkar, kan trei kam, ong ki san ngut ki nongbishar bad katei ka dei halor ka jingbishar, kaba la bishar halor ka jingujor ha katei ka Kashari, kaba dei bad ka jingpyntreikam ia u aadhar number,“Ka sorkar India, kam lah ban pyndonkam lut khoit ia u aadhar number lane ban ai ruh ia ka talkal passport" ong ka Suprem Court.
Katei kajuh ka kynhun jong ki 5ngut ki nongbishar, ba la khlieh da U Dipak Mshra, Chief Justice ka India, ka la ong ha ka 7tarik Lber 2018, ba kan nym lah ban urlong ba yn rai lut ia baroh ki mukotdumar, ha kaba iadei bad u aadhar number ha shwa ka 31tarik Lber 2018.
Nongstoiñ: Ha kawei ka jingjia pluh Iing kaba la jia hynnin ka shiteng sngi ha kapor kumba 12 baje ei ei ka ding kaba klang bha kala ioh ban bam duh noh ia kawei ka Iing briew kaba don ha Shallang Sohbar A.
Ki thylliej ding kiba klang bha, ki la ioh ban pur stet haduh ba katei ka Iing kaba dei jong I kong Bahun Sohbar kala Iing khong lut khait ha ryngkat ki jingdon jingem baroh hynrei donbok ba ha katei ka jingjia donbok ba ym shymla don ba mynsaw lait noh tang ka jingjulor kaba la kot shaduh ka 2 lak tam ei ei.
Na ka liang jong ki katto katne ki nongthoh khubor kila iohlad ban iakren bad I kong Bahun Sohbar iba dei i trai jong katei ka iing ha kaba i la iathuh ba katei ka jingjia kala jia ha kapor ba i dang don sha PHC Shallang ban leit ban sumar bad ha katei ka Iing ym shymla don briew.
“Ha ka jingshisha ha shuwa ban mih na iing ban leit sha Hospital Ng la dep ban theh ruh da ka um ban pynlip ia ka ding ha dpei hynrei katba nga dang don ha Hospital nga la ioh ia ka jingpyntip ba ka iing jong ka ba kala pluh bad mar mar ka la leit phai noh shala iing bad kala lap ba baroh ka wei ka iing kala kem ding bad baroh ki jingdon jingem ki la ing khong khait" Ong I kong Sohbar.
Ym tang katta I la iathuh ruh ba katkum ka jingpeit katei ka jingpluh bad kem ding jong katei ka iing ka lah ban dei na ka jingthud jong ka bording ilektrik.
Na kaliang u bahJame Sohbar Sordar ka shnong Shallang Sohbar A haba iakren bad ki nongthoh khubor u la ong ba katba u dang don ha iing u la iohi ia ka tdem kaba mih na katei ka jaka ba don katei ka iing bad hadien mar mar u la hiar sha katei ka iing bad u la lap ba ka tei ka iing kala pluh bad kem ding hynrei namar ka jingjur jong ki thylliej ding ym shym la lah ban leh ei ei nalor ba kumba long mynta hapoh Shallang ym shym pat la don satia ki kali pynlip ding.
U bah Jame u la pynpaw ruh ia ka jingsngew khia kaba jur halor katei ka jingjia khamtam halor ka jingbym don ki kali pynlip ding hapoh ka Shallang bad u la ong ruh ba ha ka jingshisha na ka liang jong ka shnong naduh kine ki snem ba la lah kala leit ban buh ia ki ba bun ki jingthoh ban kyrpad ban buh noh ia ka tnad Fire Service hapoh Shallang khnang ba kan long ka jingiarap ha ba jia kum ki tei ki jingjia hynrei haduh mynta ym shym la sei soh satia.
Ha katei ka sngi hadien ba ki dkhot ka executive ka shnong kyrkieh ki la shong ban ia pyrkhat kum ka dak jong ka jingdon bynta lang bad sngew lem ia katei ka long iing ha ka jingialam jong u bah Jame kum u Sordar shnong kala leit ban ai ia ki jingiarap kum ki khiew ki jain, khaw bad katto katne ka pisa sha katei ka long iing ba kin ioh ban pyndonkam ha kum katei ka por ba mad ia ka tei ka jingjia.
Na ka liang Jong ka shnong Shallang halor katei ka jingjia kan sa pyntip ruh sha ka ophis jong ka Block kumjuh ruh sha ki bor District ba kin pynpoi lem ia ka jingiarap kaba kyrkieh sha katei ka long Iing.
Shillong:Ka Kynhun ki khun ki hajar napoh ka Hima Mawsynram, ha ka jingialang kaba la long ha ka 10tarik mynta u bnai, hapoh ka Shnong Mawsynram, ki ai jingiaroh ia ka KHADC kaba la shah shkor bad sngap ia ka jingud jong ka kynhun da kaba shim ia ka rai ban weng na ka shuki, ia U Bah Amossingstar Malngiang, kum u Syiem ba pura jong ka Hima Mawsynram.
Ka KHADC khlem da pynslem ka la thung bujli da u Bah Bording Marbaniang, kum U Acting Syiem ba shipor ha ka 6tarik mynta u bnai, ban pyntyllun ia ki kam baroh jong ka Hima Mawsynram.
Ha katei ka jingialang da ka mynsiem kaba sngewkmen, ka kynhun ka la pynpaw ia ka jinghun bad pdiang sngewbha ia u Acting Syiem Bah Bording Marbaniang ban shimti ia kane ka lyngkor da kaba tyngrong lem ia ki kam ha ka ban ia treilang na ka bynta ka bha ka miat ha la ka jong ka Hima baroh kawei.
Haba phai sha kawei pat ka bynta, na ka liang jong ka kynhun kan ai ia ka jingkyrshan kaba pura ia u Acting Syiem ba mynta, na ka bynta ban pynurlong ia ki jingthmu kiba dang sahteng haduh kine ki sngi kiba iadei bad la ka jong ka Hima.
Shillong: U Dr Donkupar Roy uba la shah jied kum u Lamphang ka iing dorbar, u la ong ba un nym shah shiliang ne ban pynlong langknia iano iano haba u pyniaid kum u Lamphang ka iing dorbar.
Haba kren khublei ia ki dkhot ka iing dorbar myn hynnin ka sngi, u Dr Donkupar u la ong, “Nga kular ba ngan nym long u Lamphang ban shah shiliang ne ban pynlong langknia iano iano ne ban shu pynkhyllem sorkar kumba jia ha ki snem ba la dep".
U la bynrap, “Nga la mad ia ka nem sniew ha ki snem 90 ha kaba ka shuki u Lamphang la pyndonkam kum ka atiar ban pynkhyllem ia ka sorkar".
U la ong ba ha ki snem ba la dep, ki don ki khep ha kaba ka shuki u Lamphang ka long kum ka atiar ban pynkhyllem ia ka sorkar ban shu pynlong langknia bad kane ka ktah ia ki dkhot bad ia ka synshar paidbah.
“Kum u Lamphang nga kular ban long pdeng khlem iashah shiliang", u la bynrap.
U la ong ba ha kine ki 30 snem tam ka jingim sain pyrthei jongu, dei sa ka kam Lamphang ba um pat ju ioh ban bat, hynrei baroh ki kam u la bat naduh u chairman, myntri sorkar, symbud myntri, bad ka kam myntri rangbah ruh.
“Lehse ka long ka jingkmen ban ioh ia ka shuki kaba ngam pat ju ioh bad katno ka long ka jingkmen", la ong u Dr Donkupar hadien ba la shah jied kum u Lamphang ka iing dorbar.
U la ong ba bunsien ka liangsynshar ka ju khmih lynti ba u Lamphang un iashah ia ka sorkar katba ka liangpyrshah ka ju dawa ba dei ban long u bym shah liang.
“Hynrei nga iada ia baroh ar liang, sha ka liangpyrshah bad sha ka liangsynshar", la ong u Dr Donkupar.
Ha kawei ka liang, kumba la kyrpad da ki MLA ba dang thymmai ban ai jinghikai, u Dr Donkupar u la ong ba un sa peit ia kane ban ai jinghikai ia ki MLA ba dang thymmai kiba shah jied sha ka ing dorbar ba kin tip ia ka rukom pyniaid ia ka dorbar bad ka jingiatai halor ki mat ba ktah ia ka Jylla.
“Ha ka por ba nga shah jied, ka shimpor ar snem ia nga ban sngewthuh ia ka jingpyniaid ia ka dorbar bad ka long kaba donkam ban ai jinghikai ia ki MLA ba dang khynnah", la ong u Dr Donkupar.
Shillong: Myn hynnin ka janmiet ka la don ka jinghap phria kaba jur ha ki thaiñ Sohryngkham bad ka la don ka jinghap slap ha nongbah Shillong bad ha kiwei pat ki jaka.
Ha ka por 4:30 baje janmiet ka la don ruh ka jingaksiden kali ha Sohryngkham ha kaba ka la don ka jingiatyngkhuh hapdeng ka Bolero kaba don ia u nombar ML-04 0024 bad kawei pat ka kali kaba wan na ka liang ba mar pyrshah.
Ha katei ka jingjia kam shym la don kano kano ka jingmynsaw.
Shillong: U Lamphang ba thymmai ka iing dorbar u Dr Donkupar Roy, u la buh thong ba un pyrshang katba lah ban pyndep noh ia ka iing dorbar kaba thymmai hapoh kane ka samoi jinglong jongu.
Haba kren sha ki lad pathai khubor hadien ba la shimti ia ka kam Lamphang myn hynnin ka sngi, u Dr Donkupar u la ong, “Ngan pyrshang ban pynthikna ban pyndep noh ia ka iing dorbar hapoh kane ka samoi jinglong Lamphang jong nga".
U la ong ba baroh ki jingdonkam naduh ka jingdro, ka jingdonkam kin neh beit kumjuh kumba la leh mynshwa hynrei kaba thymmai ka long sa tang ban khot ia ka tender kaba iadei bad ka pisa.
“Kan nym don kano kano ka jingpynkylla ia kaba la dep mynshwa, hynrei kaba donkam ka long ban khot sa tang ka financial bid tender kaba thymmai", la ong u Dr Donkupar.
Ka ing dorbar thaw ain ka Meghalaya ka la sah kut khlem lah ban pyndep naduh ba la shah bam duh ha ka ding ha u snem 2001.
Watla na ka por sha ka por, ka sorkar ka la rai ban shna ia ka, hynrei kam shym la lah ban leh eiei haduh kine ki sngi bad ka shu sahkut sah kumto.
Ka Lajong, ka wan ha ka number 6, da kaba ka kamai 22 point ha ka jingialehkai ba ladep jong ka Hero I Leage bad kumta mynta kan ioh rung ha ka round kaba 16, ka ban long naduh ka 31tarik Lber haduh ka 6tarik Iaiong 2018.
Ka jingialehkai kan sdang naduh ka 15 bad 16tarik Lber hapdeng kito 4 tylli ki team kiba tlot tam bad ki 4 tylli kiba wan ha khmat duh, ki ban ioh rung sha ka Round 16.
Baroh ki jingialehkai kin long kiba ialehkai tang shisien, ha kaba yn ialehkai ha  Kalinga Stadium ha Bhubaneshwar, Odisha.
U Dr Donkupar Roy, President jong ka seng UDP bad uba la pyniakhun da ka Meghalaya Democratic Alliance, ula jop kum u lamphang dorbar mynta ka sngi, da kaba u ioh 35 vote, na ki 56ngut kiba thep vote mynta ka sngi.
U Dr Don, ula jop ia U Winnerson D Sangma, uba ioh 20 vote, kaba dei ka vote jong baroh 20ngut ki dkhot jong ka seng Congress, ha ka elekshon, kaba la pynlong mynta ka sngi bad kawei ka vote, ka dei kaba sniew.
Palat 50ngut ki briew, ki la iap ei, haba kawei ka liengsuin, kaba kit ia 67ngut ki briew ha ryngkat bad 4ngut ki nongtrei, ka leit hap ka kad liengsuin jong ka  Tribhuvan International, ha ka nongbah Kathmandu, jong ka Nepal mynta ka sngi.
La iathuh da ki lad khubor, ba ki don ruh bun ngut ki briew, kiba mynsaw jur bad kiba la dei ban leit rah mar mar sha Hospital, namar ba ki don ha ka jinging jong ka bynta ka met jongki.
Katei ka liengsuin, ka kem ding, katba ka dang mut hiar khyndew, ha kaba ka leit hap ha ka madan phutbol, kaba don hajan jong katei ka kad liengsuin, ong U Prem Nath Thakur, uba dei u nongkren jong ka tnat liengsuin jong ka sorkar Nepal.
La iohi ia ka ding kaba klang bad ka tdem kaba kynting sha suin, na ka jaka ba hap katei ka liengsuin.
Ki dkhot jong ka seng kaikhlaw GNLA, kiba la pyndem mynta ka nohsngi ha khmat jong u myntri kam poh iing ka Jylla, U James K Sangma, ki long U Hendison M Sangma, uba la khot sin U Newak (24), ha kaba ula wan rah ia ka AK 56 lem bad 54 tylli ki kuli, nangta U Barningstone S Sangma, uba la khot sin U William (24), uba wan rah ia ka suloi AK 56 lem bad 85 tylli ki kuli, U Thangkham Ch Momin uba la ju khot sin U Bilwat (30), ha kaba ula wan rah ia ka suloi Insas bad 22 tylli ki kuli bad ki.
33 kiba don 23 tylli; nangta U Kiubirth S Sangma, uba la ju khot sin U Kake (22), uba wan rah ia ka 9mm pistol bad 8 tylli ki kuli bad U Rahul S Sangma, uba la khot sin U Nikkam (25), uba la wan rah ia ka Glock 19 lem bad 7 tylli ki kuli.
U Timbil Ch Marak, uba la khot sin U Churik (25), u wan rah ia ka kawei ka SMG bad 65 tylli ki kuli, nangta U Chonbirth Ch Marak(18), u wan rah ia ka suloi 303 bad 50 tylli ki kuli bad U Sujit G Momin, uba la ju khot sin U Roben (21), u wan rah ia ka air gun bad ka.
22 pistol.
Kine ki la pyndem wait mynta ka sngi ha khmat jong u myntri kam poh iing ka Jylla, U James K Sangma, ha ryngkat U Chief Secretery ka Jylla, U Tshering, U Director General of Police, U SB Singh lem bad kiwei de ki heh sorkar Jylla.
Jowai: Ka Dorbar Shnong ka shnong Lumshnong ha East Jaintia Hills ka la pynpaw ia ka jingpyrshah jur halor ka jingthmu ka Star Cement ban pynheh ia ka par tih Mawshun jong ka na ka 9 lakh ton shisnem sha ka 25 ton shisnem.
Na ka liang ka Dorbar Shnong, ka la ai jingthoh sha ka Meghalaya State Pollution Control Board (MSPCB) ban pyndam noh ia ka jingpynsngew paidbah (Public Hearing) kaba la buh ban pynlong ha ka 15 tarik une u bnai da ka MSPCB) ha katei ka jaka.
Katkum ka kyrwoh na u Rangbah Shnong, ka daw ka jingpyrshah ia kane ka jingthmu jong ka Star Cement ka long halor ka Nongrim ba katei ka par tih mawshun katei ka Company ka jngai tang kumba 200 meter na iing shongbriew bad khlempep kan ktah ia ki tyllong um bam um dih bad ruh kan pynjaklia ia ka lyer.
Ka Jaintia Students Movement (JSM) Central Body ka la ong ba ka pyrshah jur ia ka jingthmu ka M/s Star Cement Limited ban pynheh ia ka karkhana pynmhi dewbilat jong ka kaba don ha Lumshnong, East Jaintia Hills.
Ka kyrwoh khubor na u President katei ka seng u Leningstar Rymbai u la ong ba katkum ka jingtip ba katei ka seng ka la ioh lum la ong ba ka kwah ban pynheh na ka 9 lak TRA sha ka 25 lak TPA bad mynta ka dang pynkhreh ia ki kot ki sla ba donkam ban leh.
Katei ka kyrwoh ka la ong ruh ba kan don ka jingpynsngew paidbah (Hearing) na bynta katei ka kam ha ka 15 tarik mynta u bnai ha ka jaka ba don katei ka karkhana.
U President ka JSM u la ong ba tang katei kaba la don lypa ruh ka la pynmih ia ki lyer bih bad ka la wanrah ia ka mariang ka bym khuid.
U la ong ba lada kan pynheh shuh shuh lei kan nang pynmih ia ka lyer bih ka ban buh jingma ia ki paidbah nongshong shnong katei ka thaiñ.
U la ong ba ka jingpynheh kan mih ruh ka jingpynkhyllem ia ki dieng ki siej bad ka jingkhlong maw khlong khyndew.
Utei u nongialam sengbhalang u la ong ba kaei ka jingmut jong ka Environment Protection Act, 1986, Forest conservation Act 1980, Meghalaya Water (Prevention and Control of Pollution) Rules, 1996 bad Meghalaya Air Prevention and Control of Pollution Rules, 1988 lada kan don ka jingpynkhyllem dieng pynkhyllem siej bad lada ka don ka jingpynjaboh ia ka lyer ring mynsiem.
U la ong ba katei ka seng kan ieng pyrshah beit ban ym ailad ia katei ka jingthmu ba kan urlong.
Shillong: Ka Mawkynrew Cup Committee (MCC) ha ka 10 tarik Lber 2018 kala sam khusnam sha ki ar tylli ki kynhun kiba la poi sha ka phainal ka 1st Mawkynrew Cup ha ka jingialang kaba la long ha Madan Shnong jong ka Jatah Lakadong ha kaba la wan da sakhi da ki ki paidbah ba la don lang myntri ka tnad ialehai u Bah Banteidorlang Lyngdoh uba dei na kane ka thain hi.
Ka lahduh ha kane ka jingialehkai ka Nohron FC ka la iohrah ia ka song tyngka kaba T.
1,20,000/- (Shi Lak Arphew hajar Tyngka) lem bad ka khusnam katba ka kynhun ialehkai na ka Dienglieng Sports Club kaba la shah jop kala iohrah ia ka song tyngka kaba long T.
60,000/- (Hynriew Phew Hajar Tyngka) lem bad ka khusnam da u Kongsan.
La sam ruh ia ki khusnam bapher bapher kiba kynthup ia ka Nam Man of the Match sha u Samla Ontis War (Nohron FC), Best Goal Keeper sha u Samla Donaldson Lyting (Nohron FC), Top Scorer sha u samla Shahlem Lynshiang (Nohron FC) da ka song Tyngka kaba long mar T.
1,000/- (Shi Hajar Tyngka) lem bad ka khusnam, katba ia ka nam Discipline Team la iohrah da ka Mawpyrshong Sports Club da ka song Tyngka kaba long T.
1,500/- (Shi Hajar San Spah Tyngka) lem bad ka khusnam bad kumjuh ruh ia ka Best Match Pass la iohrah hi da ka kynhun jong ka Mawpyrshong Sports Club kaba la iohrah ia ka song Tyngka kaba long T.
10,000/- (Shiphew Hajar Tyngka).
Ha katei ka sngi na ka liang jong ka Mawkynrew Cup Committee (MCC) kala pynkup burom kyrpang ia U Bah Banteidor Lyngdoh (Bah Pai) Advisor jong ka MCC uba long baroh shi katta u MDC Mawkynrew Constituency hynrei uba la long pat mynta u MLA bad uba long ruh ha kajuh ka por u Myntri sorkar ba dei khmih ia ka Sports & Youth Affairs ha ka sorkar Meghalaya Democratic Alliance uba la long kum u Kongsan ha katei ka sngi.
Shillong: Ka Meghalaya Football Association (MFA) ka la rakhe ia ka sngi phutbol jong ki kynthei nalor ka jingiathir halor kane ka phang ha ka sngi International Women’s Day bad AFC Women’s Football Day ha kane ka sngi Saitjain.
Ia ka jingrakhe la pynlong ha madan Polo naduh ka por 9.
00 am haduh 12.
00 pm ha kaba la wan iashim bynta bun bah ki khynnah kynthei ha kane ka sngi: Ha kane ka sngi la ioh ia ka jingkren da u Bah Diverland Lyngdoh u Chairman ka Women’s Committee, MFA.
Kane ka jingrakhe la pynkut da ka jingpynkup burom ia ka kynhun ialehkai ka Umthli Secondary School Girls kaba la jop ia ka nam lahduh na ka lympung Reliance Foundation Youth Sports ba long ha Mumbai.
U CEO ka MFA u Bah Arki Nongrum u la ai khublei kyrpang ia baroh kiba la wan ha kane ka sngi naduh ki khynah, ki kmie ki kpa bad ki nongialehkai.
U CEO u la pynbna ba ia ka lympung ialehkai Indian Women League Final Round yn sa pynlong ha Shillong da ka MFA bad kane ka jingialehkai kan sdang naduh ka 25 tarik Lber haduh 15 tarik Iaiiong 2018 ha JN Stadium, polo.
Ha kane ka sngi la pyllong ruh ia ka jingiathir ha kaba la wan iashim bynta ki nongialehkai, ki coach ba la wan ai jingkren da u Bah Nicolas Jyrwa u General Manager ka Shillong United F.
C.
Phra ngut ki dkhot jong ka seng kaikhlaw kaKitei ki ehrang, ki la leit ban pyndem wait ialade ha U Rev ST Sangma, uba dei u Pastor jong katei ka thain.
Ka jingpyndem wait jong kitei ki phra ngut, ka long hadien 15sngi jong ka jingshah pyniap jong U Sohan D Shira, uba dei u nongialam ba rangbah duh jong ka seng GNLA, ha kaba ula shah siat iap ha ka 24tarik Rymphang ha Achakpep, kaba don hajan Dobu.
Kiba wan pyndem wait mynta ka sngi, ki long U Rahul Burning, Tangkam Handison, Keoberth Tembil bad U Sujit Chonbat, ha kaba la pdiang burom da U Rev S.
T.
Sangma, uba la pdiang ba kin wan phai pat kum ki nongshong shnong ba pura.
U Conrad Sangma myntri rangbah ka Jylla, U Bah Samlin Malngiang myntri ka tnat PHE bad ki nongialam jong ka KJP Synod Sepngi, ha ka jingiaseng Synod ha ka Sngi U Blei ha Sohiong:Rupang.
Shillong: 9ngut ki Pastor, kiba mut ban wan sha ka jingiaseng Synod ha Sutnga bad ha Sohiong, kim shym la lah satia ban wan poi mynta ka sngi, namar ba ki shah kyntait ka visa jongki ha ka sorkar India.
Kat kum ka prokram, kitei ki Pastor kiba na Ri Wales, ki dei ban ai jingkren ha kitei ki jingiaseng Synod mynhynnin bad mynta ka miet ha Sutnga bad ha Sohiong.
Katei ka khubor, ka long katba kum ka jingiathuh jong ki Pastor rangbah ka Balang Presbyterian.
Shillong:Kane ka sorkar ka lah ban khyllem sa tang katto katne bnai, ong ka kyrwoh jong ka HNLC, kaba la pynmih mynta ka sngi.
Ka seng, ka ong shuh shuh ba U Purno A Sangma, u la khot sngewbha ia ki nongialam jong ka seng ban iakynduh bad u ha Kolkata.
Katei ka seng, ka ong ruh ba kane ka Sorkar MDA kaba lamkhmat da ka NPP, la iohi ba ka lah buhthong ba hapoh 5snem ka Meghalaya kan laitnoh na ki kam lehnoh, ong ka kyrwoh jong ka seng HNLC, kaba la pyllait mynta ka sngi.
“Kine ki dei ki juh ki kyntien, ki juh ki khana, ki juh ki jingkular bad ki juh ki buit treikam kiba u Mukul Sangma u lah pyndonkam mynba u dang long u myntri rangbah" ong shuh ka kyrwoh jong katei ka seng.
Ka HNLC, ka ong shuh shuh ba ha ki 10 snem ba lah leit, ka Sorkar MUA hapoh ka jingialam u Mukul Sangma ka lah shu pynbunkam kai ialade ban iakren tang bad ki sengthymmai kiba dei ki sengtit ha rilum Garo, ki bym shym don ia ka nongrim kaba skhem ha kaba ki riew sain hima sima ruh ki shu leh klet ia ka jingsuk ha rilum Khasi- Jaintia ba kan wanphai lah kumba 30 snem tam mynta.
Ka HNLC, ka ong ruh ba ka long kaei kaei kaba sngew shutia ba u James K Sangma u kwah ba ki Seng kiengatiar, kin wan iakren khlem ka jingbuh kyndon katba na ka liang ka sorkar pat ka kloi ban buh kyndon kata ban wan pyndem shuwa bad sa iakren hadien bad hangne ka kdew shai ba ka nongrim ba ki ieng kam shai,ka long thik kumba ki ong ia ki nongri dohkha, bret shuwa iaki dohkha ha ka pung, sa pyndap pat ia ka um lada sngewdonkam.
Haka thup buh jingthoh jong ka HNLC kaba dei jong u snem 2004,u Purno A Sangma u lah khot sngewbha ia ki nongialam ka HNLC ban leit iakynduh ia u ha Kolkata na bynta ban maitphang iaka jingiakren iasuk bad ka Sorkar India, hynrei jia ryngkhat ba ha une ujuh u snem ka Tnad syntiat jong ka sorkar India ruh ka phah ktien noh sha ka Seng ban wan iakren bad dei ha u snem 2005, ba la ioh noh ia u Pastor Basaiawmoit kum u ksiang bad kumta ka jingtyrwa u Purno Sangma ka shu kut noh kumto.
Ka HNLC, ka khmih lynti ba ka NPP kaba don ia ka bor ha ka Sorkar jylla, kaba synshar lang hapoh ka Sorkar Kmie kan pynrung ia ka Seng HNLC sha ka jylli jong ka jingiakren khnang ba yn lah ban weng ia ki jingeh ka Jaidbynriew kaba lah sahteng mynta 70 snem tam naduh ba ka India ka ioh jinglaitluid na kti ka jingsynshar ki Dohlieh.
“Kumta ngi long kiba la kloi ban iakren bad ka Sorkar India khlem kino kino ki jingbuh kyndon kampher lada ka dei hapoh ne shabar jong ka riti synshar ka India".
“Ngi kyntu ia ki politician Khasi-Jaintia kiba don ha kane ka sorkar thymmai ba ha shuwa ba kin buh jingma, ia la ka jong ka kam sain pyrthei jong ki, ki dei ban buh ia la ka jong ka Jaidbynriew hakhmat, ki dei ban shimkhia lang ia kane ka bynta, namar ka jingialeh ka HNLC kam dei na bynta ka roi ka par, hynrei ka dei eh na bynta ka jinglaitluid ha ka jingsynshar khadar".
Ka HNLC ka ong shuh shuh ba kane ka jingiatreilang ki Seng riewlum bad ka BJP ne NPP kam dei ba ki don ia kajuh ka pyrkhat pyrdain(common ideology), hynrei ka dei eh ba ki don ia kijuh ki jingioh jingmyntoi (common interests), namar kata ka daw ka sainhima ha Meghalaya ka long thik kum ka Circus ha kaba bun na ki politician ki dei tang ki Clown bad katto katne bnai kane ka sorkar synrop ka lah ban khyllem, pynkut ka kyrwoh jong U bah Saiñkupar Nongtraw, Publicity Secretary, HNLC.
Shillong:U Dr.
Mukul Sangma myntri rangbah barim ka jylla u la jop ar tylli ki konstitwensi ha kane ka elekshon MLA 2018, kawei ka dei na ka konstitwensi kaba u la mihkhmat da ki phew snem ka Ampati bad kawei pat dei ka Songsak konstitwensi kaba mihkhmat da u Nihim D Shira ka NPP, hynrei uba la shah pynrem noh ha u Dr.
Mukul.
Katkum ki kyndon aiñ u Dr.
Mukul un ym lah ban bat baroh ar tylli ki konstitwensi un hap ban risaiñ noh kawei napdeng kitei.
U Dr.
Mukul ruh u la shim ia ka rai ban risaiñ kum u MLA ka Ampati kaba la pynjop ia u da ki phew snem bad ha ka jaka jong u-un pyniakhun noh da ka khun kynthei jong u ka Miani D Shira.
Kumba ka long mynta ki la don haduh 3 ngut ki MLA na ka ing ka sem jong u Dr.
Mukul, bad kitei ki long u Zenith Sangma u para trai jong u, ka Dikanchi D Shira ka lok jong u bad mynta un pyniakhun sa ia ka khun ka Miani D Shira.
Ka para kynsie jong u ka Sadhiarani M Sangma -ka lok jong u Zenith kam shym la jop ha kane ka elekshon kaba dang shu long shen.
Lah ruh ban pynkynmaw ba kham mynshuwa ba u pyrsa kurim jong u Dr.
Mukul u Daryl William Ch Momin u la ia khun ha ka elekshon MP 2014 pyrshah ia u Purno A Sangma hynrei u la shah rem, ha katei ka por um pat ia shong bad ka Miani.
Ki tyllong khubor ki la iathuh ba u Conrad K Sangma myntri rangbah ka jylla u la pynkhreh ban ia khun ia ka elekshon shiteng samoi na ka jaka ba u Dr.
Mukul un risaiñ bad kumba ka paw mynta u Dr.
Mukul un risaiñ na Ampati bad u Conrad un hap ban ia khun pyrshah ia ka khun u Dr.
Mukul ha katei ka konstitwensi.
Lah ruh ban pynkynmaw ba ha ka elekshon MP 2014 u Purno A Sangma u la iakhun pyrshah ia u pyrsa jong u Dr.
Mukul u Daryl Momin, hynrei mynta u khun jong u Purno u Conrad K Sangma un hap ban ia khun pyrshah ia ka lok jong u Daryl ka Miani D Shira.
U Conrad u la dep ban pynrem ia ka lok jong u Dr.
Mukul ka Dikanchi D Shira ha ka elekshon MP shiteng samoi.
Shillong: U MLA ba thymmai ka Mawsynram konstitwensi u bah Himalaya Muktan Shangpliang u la ong ba kumba u la kular ia ki paidbah ha ka por ialap elekshon, kumta ruh un leh ryngkat ki kam.
U la ong ba tang hapoh shi taiew ba u la jop elekshon u la sdang shaid shaid ban pyntyllun ia ki kam hapoh Mawsynram konstitwensi.
U la ong ba u la dep ban shong jingialang bad u Engineer PWD Mawsynram Sub-Division bad u la pan na u ia ka ripod jong baroh ki surok ha Mawsynram konstitwensi, kino kiba donkam ban shna, kino kiba donkam ban maramot bad kino pat kiba donkam ban phah Estimate thymmai bad ia katei ka ripod u la ong ba u Engineer u la kular ban pynpoi hapoh ka sngi hat majai.
U la iathuh ruh ba u la dep shong bad u Engineer ban shim jingkheiñ na ka bynta ka surok Bhowal bad u la ong ba katkum ka jingkheiñ ba la ioh haduh mynta ka donkam haduh T.
22 klur tyngka bad ki dang sah sa khyndiat kiba u Engineer um pat lah pyndep bad kan poi sha ka T.
25 klur tyngka eiei.
U la ong ba mar ia dep ban pyndep ia ki kot ki sla ba donkam baroh un leit sha ka tnad PWD bad u la ong ba un iakhun beit ban pyndep ia kane ka surok hapoh shisnem.
U bah Himalaya ruh u la pynbna ba un buh kawei ka Ambulance ban kit nongpang na Pyndensohsaw sha Mawsynram ne Shillong bad u la ong ba tang mar ia jop elekshon hi u la dep ban siew boina lypa ia ka kali bad hapoh 2 bnai kan poi sha katei ka shnong.
U la pan jingmut na ki riew rangbah jong katei ka thaiñ ba kin jied ia ka jaka na ka bynta ban wanrah ia kawei ka Sub Centre na bynta ka koit ka khiah.
Lah ban kdew ba ha ka por ba u bah Founder Strong Cajee u la long u MLA ka Mawlai u la thaw ia ka Mawlai Secretariat bad mynta u bah Himalaya ruh u la ong ba un thaw ia ka kynja ophis kaba long kum ka Secretariat ka Mawsynram kaba lah ban don bun tylli ki tnad treikam ka ban peit ia ka jingeh jong manla ki shnong ki thaw.
U la ong ba katei ka ophis kan don lai bynta , kaba nyngkong dei ka Social Sector kaba dei ka tnad ban peit ia ki Scheme, ka koit ka khiah, ka ioh kam ioh jam bad kiwei.
Kaba -ar ka dei ka Infrastructure ban peit ia ki jingdonkam ban tei ia ki jingtei ba thymmai kum ka surok, ki lynti syngkien, ka umbam umdih, ka bording bad kiwei.
Kaba lai pat dei ka tnad MLA Scheme bad hangtei kin don ki scheme kiba dei ia ka Sports, ki Arts and Culture bad ki Scheme kiba dei ban ioh na block.
Ha kitei ki lai tylli ki tnad treikam u la ong ba un thung ia ki nongtrei ha kaba yn khot ia ki kum ki Co-ordinator bad kitei ki hap ban leit kylleng sawdong jong ka konstitwensi ha kaba yn phiah ia ki ha la ki jong ki bynta.
Ka kam jong ki ka long ban rung sha ki shnong ki thaw bad ban wanrah ia ka ripod ia ka jingdonkam jong kata ka shnong.
Katei ka ophis u la ong ba kan plie manla ka sngi naduh ka por 10 baje haduh 5 baje bad kan don ruh ka Help Desk.
Ha ka 8 tarik u lber ka Pyndensohsaw Area ka la pynkupburom ia u bah Shangpliang kum u MLA ka Mawsynram.
Shillong:Ka jingthaw ia ka sorkar NPP ha ka Jylla, ka shimpor tang shiphew minit, ong U Himanta Biswa Sarma, nongialam ka seng BJP.
U Sarma, u kren ia kitei ki kyntien ha kawei ka website Bloomberg Quint, ha kaba ula iathuh, ba katei ka dei ka jingiateh, kaba la pynkhreh lypa, da ki bun bnai mynshwa.
“Nga mih na Agartala bad nga leit beit beit sha iing U Dr Donkupar ha ryngkat bad U Conrad bad ka shimpor tang 10 minit ban tehsong ia katei ka jingiatreilang, kaba ngi la iakren lypa, la 3-4 bnai mynshwa" ong U Himanta, uba dei u myntri ka tnat pla pisa jong ka sorkar Assam.
Ka seng BJP, ka la jop tang 2ngut ki dkhot ha iing dorbar Jylla, hynrei, ka lah ban ia don bynta lang ha kane ka sorkar synrop, da ka jing ia don kti lang jong U Himanta Sarma, U KJ Alphonse nalor kiwei ki nongialam ban thaw dur ia ka sorkar Meghalaya Democratic Alliance (MDA) ha ka Jylla.
Agartala:Hadien ba ula mih noh na ka iing sorkar, kaba u sah kum u myntri rangbah ka Tripura, U Manik Sarkar, u shong u sah mynta bad ka kurim jongu, ka Panchali Bhattacharjee, ka nongtrei ba la shongthait na ka kam sorkar kmie, ha ka iing kaba don tang ar kamra, kaba don ha ka mala kaba hajrong jong ka ophis ka CPM.
U Sarkar, um don iing lajong bad um kwah ruh ban sah ha ka Hostel ki MLA.
“Ka ophis jong ka parti, ka don ia ki kamra kiba malu mala, hynrei kane kam don jingpher satia, namar ki nongialam jongngi kiba bun, ki im ka jingim kaba mata madei" ong U Bijan Dhar Secretery ka CPM Tripura.
U Sarkar, ula aiti noh ia ka jaka jongu sha ka para jongu bad ka kurim jongu, ka don ia ka jaka iing, hynrei, ka leit mih ka jing ia huri hura, haba ka aiti sha u nongthaw iing ban thaw iing na ka bynta jongki bad katei ka iing, ka dang sahteng haduh mynta.
U Biplab Deb, myntri rangbah ka Jylla, u ong ba U Sarkar, kum u myntri rangbah barim, u don ia ka lad ban ioh ia ka jaka sah kaba biang bad kiwei de ki lad kiba u dei ban ioh, ha kaba kum u nongialam liang pyrshah, u lah ban ioh ia ki jingmyntoi kum u myntri ka sorkar Jylla bad sa kiwei de ki jingioh bapher, na ka bynta jongki.
La iathuh ba ki don ki myntri barim jong ka sorkar, kiba sah mynta ha MLA Hostel, katba kiba bun pat ki leit sah noh sha la ki shnong jongki.
Ha ka 4tarik mynta u bnai, la leit rah ia ka met jong ka kynthei briew na Laitumkhrah sha Civil Hospital, hynrei ka la khad noh ha ka 5tarik mynta u bnai ha ka jingshah sumar ha katei ka Hospital.
Haduh mynta, ym pat don ba kam satia ia ka met jongka, ong ka khubor pulit.
Ka dei kaba hapdeng 40 haduh 45snem ka rta bad ka phong da ki sopti lor kiba saw bad ki patlun jeans kiba iong.
U Mukul Sangma, uba la jop na Ampati bad na Songsak, ha ka elekshon MLA ba dang shu dep, la sngewthuh ba un iehnoh ia ka kam MLA jongu na Ampati bad un bat ia ka Songsak bad la sngewthuh ba ha ka elekshon ban sa pynlong shen, un pyniakhun da ka khun jongu, ka Miani D Shira.
U Sangma, ula pynliem ia u kandidet jong ka seng BJP, U Baku Chandra Hajong, ha ka elekshon ba ladep, da 8104 vote, ha kaba U Mukul, ula ioh 16,721 vote, katba U Hajong u ioh 8617 vote.
U Conrad Sangma, myntri rangbah ka Jylla, uba dang pdiang sngewbha ia U President ka Bangladesh, haba u wan jngoh ia ka nongbah Shillong, ha ka Sngi Thohdieng:MIPR.
Shillong: Ka Umsning bad ka Mawpat ki la jam shakhmat ha ka jingiakhun jong ka lympung phutbol ba pyniaid da ka Assam Rifles ka 3rd Assam Rifles Invitational Football Cup.
Ka Umsning ka la pynliem da 3-0 ia ka Nongrim Hills ha ka jingiakhun hynnin ka sngi ha madan Assam Regimental Centre Football Ground, Shillong.
Katba ka Mawpat ka la pylliem ia ka Umphrup da 2-1 kol ha ka jingiakhun kaba long ha kane kajuh ka jaka.
Ia ka Umsning ka la thep ha ka 13 minit na u Oversharp Iawphniaw bad u Andyson Lapang ha ka 65 minit bad ka kol kaba lai la thep da ujuh u Andyson Lapang shwa ban wai ka jingialehkai.
Ha kawei ka jingialehkai, ka Mawpat ka la pylliem ia ka Umphrup lyngba ki ar kol na u Pynehbok Pyngrope ha ka 29 minit bad sa u Tyngshain Marboh ha ka 43 minit.
Ka Umphrup ka la ioh thep kawei lyngba u James Kharrngi ha ka 75 minit.
Lashai ka sngi, ha ka por 10 am, ka Smit kan iakhun ia ka Lawmali, katba ka Kith United kan iakhun ia ka West Madan ha ka por 12:30 pm ha madan Assam Regimental Centre.
Shillong: Ka jingbym ioh u bah Prestone Tynsong ia ka shuki myntri rangbah ka jylla ka dei ka mat kaba baroh ki paidbah ki ia kren bha ha kine ki sngi.
Katei ka mat ka dei ruh kawei kaba pyniapher jingmut hapdeng ka UDP bad HSPDP ha kaba ka HSPDP ka kwah da u bah Prestone katba ka UDP pat kam shym la ailad satia bad ka kwah da u Conrad K Sangma.
Haba kren halor kane u bah Prestone u la ong ba ha ka politik ka shong katkum ka jingshah ka kam, “Ka shong katkum ka jingshah ka kam, yn ym don ba lah ban batai lypa ia ka lashai, ngi hap ban pdiang ia kaei kaba ka dei ban jia" u la ong.
Halor ka shuki myntri rangbah u bah Prestone u la ong “Lada u Blei u ibit ia nga ban long u myntri rangbah yn ym don da kiwei pat ki bor kiba lah ban khang hynrei haba u blei um ibit lada ki paralok baroh ki ia kwah ruh ka long lehnohei namar kan ym jia" ong u bah Prestone Tynsong u myntri sorkar ba peit ia ka tnad PWD.
Hadien ba u la shimti ia ka shuki kum u myntri ba peit ia ka PWD u bah Prestone u la ong ka thong ba hakhmat jong ka sorkar ka long ban wanrah ia ki surok kiba ha manla ki shnong ki thaw.
U la ong ba ka jingsdang ban pynbha ia ki surok kan dei beit na nongkyndong bad ka jingkylla ka dei ban long naduh nongkyndong haduh ban da poi sha sor.
U la ong ba kumba ka long mynta ka sorkar kam don pisa, hynrei u la ong pat ba ka sorkar pdeng kan sa theh tyngka ha ka mang tyngka ka ban long ban pynthikna ba ki mat kiba donkam kiba ka sorkar ka la buh hakhmat dei ban pyndep.
Shillong: Ka sorkar kaba ialam da u Conrad K Sangma myntri rangbah ka jylla mynta ka sngi ka la bate kam Chairman ia ki 12 ngut ki MLA ki bym shym la ioh rung ha ka thup jong ki myntri sorkar.
Kitei ki 12 ngut ki MLA kiba la ioh ia ki kam Chairman ki long u bah Sanbor Shullai Chairman jong ka MTDC, u bah Jason Sawkmie Mawlong Chairman jong ka MGCC, u bah Gavin Mylliem Chairman KHADI Board.
U bah Dasakhiat Lamare Chairman jong ka MUDA, u Brenning A Sangma Chairman MMDC, u bah Renikton Lyngdoh Tongkhar Chairman jong ka Meghalaya Non Conventional Energy Agency.
U Rupert Momin Chairman MIDC, u Macmillan Byrsat Chairman jong ka Meghalaya State Law Commission, u bah Gigur Myrthong Chairman jong ka Meghalaya State Housing Board, u Jim M Sangma Chairman jong ka Transport Corporation, u Pongseng R Marak Chairman jong ka Meghalaya State Grievances Committee bad u S.
G Esmatur Momin Chairman jong ka Forest, Development Corporation.
Shillong: U Myntri sorkar ba peit ia ka tnad ai um ka Public Health Engineering (PHE) u bah Samlin Malngiang, u la ong ba ha ka thain Sohiong ki dang don bun ki longing kiba hap ban tan um dih da u paip jri na ki umpohliew na khlaw, namar bym pat ioh um bam um dih na ka tnad sorkar.
Haba kren bad ki nongthoh khubor mynta ka sngi hadien ba la shimti ia kane ka tnad, u Bah Samlin uba dei u MLA na Sohiong, u la ong, “Ka Sohiong ka dei kawei kaba sahdien bha ha kaba tang ka um dih ruh dang bun ki longing kiba dang tan da u paip na khlaw sha iing namar ba kim don ka um bam um dih kaba biang".
U la ong ba ka jingioh jongu ban bat ia kane ka tnad sam um, ka long ka jingkyrkhu ia ki paidbah ka kontistwensi ba un pyrshang ban thaw lad ban ai ia ka um bam um dih kaba bha bad kumjuh ia ka jylla hi baroh kawei.
“Nga sngew ba kum u myntri sorkar, ngan pyrshang katba lah ban pynthikna ba ki shnong ha ka jylla kin ioh ia ka um bam um dih kaba biang bad kaba bha, ym tang ka konstitwensi jong nga", la ong u Bah Samlin.
U la ong ba u la ioh ban iashong jingialang bad ki ophisar ka tnad PHE ban iakren ia ki skhim bad ki kam na ka bynta ki jingdonkam jong u paidbah.
Katkum ka jingong u bah Samlin, katkum ka kaiphod ba la ioh na ki ophisar, ka tnad PHE ka shem jingeh ban pyntreikam ia ki skhim namar ba duna ka jingioh pisa ha kine ki snem ba la dep.
Kawei na kine ki projek ka dei ka Greater Shillong Water Supply Scheme kaba dang iaid ka jingtreikam haduh mynta hynrei ka slem ban pyndep.
“Ngan sa khot ia ka jingialang ban bishar ia ka jingiaid ki kam bad kumjuh ia ki kam ba sahteng shen ban pynthikna ba kin iaid shaid shaid", la ong u bah Samlin, uba bynrap, ba un leit ruh ban wad pisa na ka sorkar pdeng na ka bynta kane ka tnad.
Shillong: U Myntri tnad kam pohiing ka jylla u James K Sangma u la ong ba kane ka sorkar ka angnud ba ka jylla Meghalaya ka dei ban lait noh phar na ki kam pyntriem hapoh kane ka san snem.
“Ngi kwah ba ka jylla kan lait noh phar na ki kam lehnoh hapoh kine ki san snem ka jingsynshar ka sorkar MDA", la ong u James K Sangma uba dei u myntri tnad kam pohing haba kren sha ki katto katne ki nongthoh khubor mynta ka sngi.
U James uba dang shu shimti ia kane ka tnad mynta ka sngi, u la ong ba watla ym pat lah ban pule janai ia ki kot ki sla namar ba dang shu shimti ia ka kam, hynrei kane ka sorkar ka don ka thong ban pynlong ia ka jylla kaba shongsuk shongsain bad kaba lait na kino kino ki kam pyntriem.
U myntri kam pohiing u la ong ba ha kine ki snem, ki kam pyntriem ki la kham duna bha bad ka sorkar kan iai bteng ban pyndonkam ia ka jingkhynra ia ki kam lehnoh.
Katkum ka jingong u myntri, ka sorkar kan nym iakren ia ki seng kiengatiar hynrei ki dei ban wan pyndem shwa bad ka sorkar kan sa peit ia kaba donkam.
“Ngin nym khot iakren ia ki seng kiengatiar hynrei lada ki kwah, ki dei ban wan pyndem ban aiti ia ki tiar ialeh bad ka sorkar kan sa leh ia kaba donkam", la ong u James.
U Myntri ula maitphang ruh ba ka sorkar kan trei tyngeh ban pynthikna ba ki kynthei, ki khynnah kin im ha ka jingsngew shngain ha ka jylla ban pynthikna ba ka jingsuk kan ieng rasong.
Ha kawei ka liang, u la ong ba ka sorkar kan sa pynkhlain ia ka jingtreikam ka tnad pulit da kaba wanrah da ki tiar ka juk thymmai kiba iahap dur katkum ka jingiaid ka por.
Kawei pat kaba u myntri la buh thong ka long ban weng ia ka jingsahkut kali ha ka nongbah Shillong bad ha kiwei ki jaka sor ha ka jylla.
“Ngi kwah ban weng ia ka jingsahkut kali ha ki jaka sor ha ka jylla da ka lynti kaba lyngkot, kaba pdeng bad kaba neh slem’, la ong u James.
U Conrad Sangma, myntri rangbah ka Jylla, ha ka jingleit don lang jongu, haba pynsmai myntri rangbah ia U Neiphio Rio myntri rangbah jong ka Nagaland.
Ha ka dur u don lang U Biren Singh, myntri rangbah ka Manipur, U Sarbananda Sonowal myntri rangbah ka Assam bad U Pema Khandu, myntri rangbah ka Arunachal Pradesh:MIPR.
Hadien ba la ioh ban ia kren bad u Director kane ka Phlim INAMORATO, Samla Jimmy Raul Kharmuti ula ong ba ka don ka jingkyrmen kaba khraw ban ioh pyni noh ia kane ka Phlim ha Bijou, Shillong, ula ong ruh ba um lah khlem da pynpaw ka jingsngewnguh ia baroh ki nongkyrshan jong kane ka phlim kiba la iaishah bad ap khmih lynti ban iohi noh ia kane ka phlim.
Kumta ula kyrpad ia baroh ki para Kur ki paradoh parasnam bad ia baroh ki nongkyrshan bad ai mynsien ia kane ka phlim ban ai ka jingkyrshan ia kane ka Phlim da kaba ki wan peit bad sakhi da lade ia kane ka Phlim ha Bijou Cinema.
U la ong ruh ba ia ka tarik kaba tikna un sa ai jingtip shen ha ki lad pathai khubor, ka don ruh ka jingkyrmen skhem ban ioh ia ka jing kyrshan ba radbah na ki riew rangbah bad ki longkmie, ki khun samla, khamtam na ka Sorkar jylla thymmai hapoh ka jingialam u Conrad Sangma halor ka nongrim namar ka Phlim Industry kadei kawei kalad ai kam ai jam bad ruh kalad kyntiew ia ki jaka shangkai bad jngoh kai kiba bun byllai badon hapoh ka jylla Meghalaya bad ruh kaba lah ban wanrah iaka nam ka burom ka jylla lada ka ioh ka jingkyrshan bap aka na ki paidbah bad ka Sorkar Jylla.
Ka jingkiew jong ka bai sumar ha ki hospital ha India, ha kine ki sngi, ka la pynlong ia ka Supreme Court, ba kan bthah ia ka sorkar India, ba kan peit ba kane ka  jingleh, kan nym ktah satia ia ki riew paidbah.
Dang shen ka  National Pharmaceutical Pricing Authority (NPPA), ka kam ba ka jingkiew dor ha ki dawai, kiba la pyndonkam ha ki saw tylli ki hospital ha Delhi, ka la kiew haduh  1,192 per cent.
La pyni nuksa, ba ka dor jong ka injekshon Adrenor 2 ml, ka dor die khutia jongka, ka long T.
189.
95, ha kaba ka dor thied ha ki hospital, ka long T.
14.
70, hynrei ia ki nongpang, la buh dor haduh T.
5,318.
60.
Ki nongpang, kim lah ban ioh ia ka jingsumar kaba ki donkam, namar ka jingkiew palat ka dor dawai, ong ka kashari, kaba la shong bishar da U   Justice Madan B Lokur, Kurian Joseph bad U Deepak Gupta.
Shillong: Mynta ka janmiet ha ka por 3:30 baje eiei kawei ka kali kaba na Assam ka la tynrah ia ka thuk thuk bad 2 ngut ki briew ki la mynsaw jur na katei ka jingjia.
Katei ka jingjia ka la jia ha Khyndailad ha kaba ka kali Hyundai Accent kaba don ia u nombar  AS01BZ 7778 ba la niah da u  Ashu Bhony  kaba wan na Khanapara najan Diary Dispur Kamrup, Assam ka la tynrah ia ka thuk thuk ba shong kitei ki 2 ngut.
Baroh 2 ngut kitei kiba la mynsaw la pynkit mar mar shapoh Civil Hospital, Shillong.
La iathuh ba ka daw jong katei ka jingjia ka dei namar ba u nongniah jong katei ka kali u la khie ring ha ka por ba u dang niah kali bad um lah shuh ban teh lakam ia ka kali ba u niah.
Ki arngut ki nongshong thuk thuk, kiba la mynsaw, na ka jingshah tynrah kali ha Khyndailad, ha ka Sngi Palei:Rupang.
Shillong: Ka Congress kan pynïakhun ia ka shuki Lamphang da u MLA u Winnerson D Sangma katba ka liangsynshar ka Meghalaya Democratic Alliance (MDA) ka la pynieng da u Dr Donkupar Roy.
Ka jingthep kyrteng na ka bynta ka elekshon Lamphang kan long mynta ka sngi bad kumjuh ban bishar bniah ia ki kot ki sla bad 9 tarik Lber ban weng kyrteng.
Ka elekshon iaka shuki Lamphang kan long ha ka sngi Nyngkong ka 12 tarik Lber.
Haba iakren bad u myntri rangbah barim ka jylla uba dei u nongialam ka Congress u Dr Mukul Sangma, u la ong ba ka Congress kan iashong jingialang ban jied ia u kyrtong ban iakhun ia kane ka shuki Lamphang ka ing dorbar.
“Ngin nym ai jop suk, ngin pyniakhun ia ka shuki Lamphang bad ngin iashong jingialang ban jied iano u ban iakhun ia kane ka shuki", la ong u Dr Mukul.
Katba u Conrad K Sangma uba long ruh u Myntri Rangbah u la ong ba ka liangsynshar ka la pynkhreh kumba la pynbeit da u Dr Donkupar Roy ban iakhun.
U la ong ba haduh mynta ym pat tip la ka liangpyrshah kan weng noh ne em na ka jingiakhun ban ai jop suk ia ka liangsynshar.
Ka liangsynshar ka don 35 ngut ki MLA, kynthup 19 ngut na ka NPP, 6 ngut na ka UDP, 4 na ka PDF, mar 2 ngut na ka HSPDP bad BJP, uwei na NCP bad uwei Independent.
Katba ka liangpyrshah ka don 22 ngut, kynthup 20 ka Congress, hynrei ym pat tip ia 2 ngut ki MLA shimet u Bah Lambor Malngiang bad u Bah SK Sun nalor u MLA ka KHNAM u Bah Adelbert Nongrum shaei kin leit kyrshan.
U President ka Bangladesh, U Bangladesh, U Abdul Hamid un poi lashai ka sngi ha ka nongbah Shillong, ha kaba un leit sha Balat, kaba don ha khappud jong ka Meghalaya bad ka Bangladesh.
U Hamid, u don ha ka jingwan iuhkjat ba san sngi sha India bad un sa leit ruh sha Delhi, ha ka 11tarik, na ka bynta ka jingialang jong ka  International Solar Alliance (ISA).
Ki don ar tylli ki liengsuin jong ka Indian Air Force, ki ban leit kit ia U Hamid sha Balat bad hadien kata, un sa wan phai biang sha Shillong.
Ka Balat, ka don 74 Kilometre na Shillong.
U Hamid, un leit jngoh ruh ia iing sah jong U  Bidhan Chandra Roy, u myntri rangbah barim ka West Bengal, ha ki snem 1948-1962 bad ia ka  Sidli House, kaba u sah U Rabindranath Tagore, ha ka por ba u wan jngoh ia ka nongbah Shillong ha u snem 1927.
Panchkula:Minerva Punjab FCHero I-LeagueChurchill Brothers da shi kol.
Mynshem ia ka nam lahduh la rah da ka Aizawl,Minerva Punjab kaba dei na nongbah Chandigarh.
Ka Churchill Brothers2nd division.
Ia kane kawei ka kol ka Minerva PunjabWilliam.
U William u la thep ha ka 16 minit.
Na ka liang u President ka  All India Football Federation (AIFF) u Praful PatelMinerva Punjab Football Club“Ka jingkitbok ia ka Minerva Punjab Football Club halor ka jingjop ia ka nam lahduh jong ka lympung Hero I-League 2017-18 bad ka jingioh ban rung sha ka lympung ACL Qualifiers ha ka aiom ban wan.
".
Shillong: “Balei phi pyrshah ia u bah Prestone Tynsong ban long kum u myntri rangbah ka jylla?" pan jubab u bah Ardent M Basaiawmoit na u President rangbah ka UDP u Dr.
Donkupar Roy.
U bah Ardent u la ong ba u Dr.
Don u dei ban ban pynshai paidbah kaei ka jingiadei lane ka jingiakren hapdeng jong u bad u Conrad K Sangma ha kaba ia dei bad ka kam myntri rangbah ha ka jylla.
U bah Ardent u la ong ba naduh ba sdang ki sngi ban ia treilang bad ka UDP ka thong jong ki ka long ban wanrah da ka sorkar ka bym dei Congress lane BJP bad ka HSPDP ka la bthah ruh ia ka UDP ba kan weng noh ia ka jingkyrshan na ka NEDA, namar ba kane kan ktah namar ba ka NEDA ka dei ka bynta jong ka BJP.
Hynrei u la ong ba ka UDP kam sngap bad dei na kane ka daw ba ki seng riewlum ki troiñ bad ki rem kput ha kane ka elekshon kaba dang shu dep naba ki paidbah kim shaniah shuh ia ki.
U bah Ardent u la ong ba ka HSPDP ka la shah shet kylla ha ka UDP da kaba kam shym la syllok lang shuwa ban tyrwa ia ka kyrteng u Conrad kum u myntri rangbah bad halor ka jingpyrshah jong ka ia u bah Prestone Tynsong kum u myntri rangbah.
U bah Ardent u la pynpaw ruh ka jingsngewsih halor ka jingtam sneng ki 2 ngut ki MLA ka HSPDP ia ka Party da kaba leit ban ia soh bad ka sorkar.
U la ong ba u la rem ia ka elekshon ha ka konstitwensi lajong namar ba um ioh ban pynleit jingmut bha shuh ha ka konstitwensi lajong na ka daw ba u hap ban beh kylleng ki jaka ban iarap ia ki kyrtong jong ka Party.
Shillong: Ka ishu MUDA ka dei kaba la pynjop elekshon ia u kyrtong ka PDF na Mylliem konstitwensi u bah Hamlet Dohling bad mynta u bah Hamlet u la long kum u myntri sorkar u ban peit ia katei ka bynta kata ka Urban Affairs Department kaba kynthup ruh ba un peit ia ka Municipal.
Ha ki sngi ba u leit ban ialap elekshon u bah Hamlet u la leit kylleng ka Mylliem konstitwensi ban pynsngew sha ki paidbah ia ka jingeh jong katei ka thaiñ namar ka jingkyntur pud ka MUDA bad mynta kaba sah ka long aiu u bah Hamlet un leh haba mynta u la dei ma u uba peit ia katei ka tnad treikam jong ka sorkar jylla.
Katei ka tnad treikam ka dei ruh kaba la bat da u MLA barim ka Mylliem u bah Ronnie V Lyngdoh u la rem noh ha ka elekshon ha u bah Hamlet Dohling.
Haba ia kren bad u Rupang u bah Hamlet Dohling u la ong ba ka dei ka jingshisha ba ka mat MUDA ka dei kaba la pynjop elekshon ia u ha kane ka kynti bad u la ong ba ia mynta um pat iohi ia ki phail kumno ki iaid ha Secretariat hynrei shen u la ong ba un ioh lut ia kitei ha kti bad un leh ia kaba donkam, “Nga la kular ia u paidbah ban pyllait na ka MUDA bad ngan leh ia kata, hynrei ia kata ngan da da thew da woh janai bha kumno ki aiñ ki iaid, hynrei ngan pynthikna pat ba ka MUDA kam dei ban pyndik ia ki paidbah" ong u bah Hamlet Dohling.
U bah Hamlet u la ong ba ka thaiñ Upper Shillong bad Lawsohtun ki la ia kynduh mawsiangnamar ka aiñ jong ka MUDA hynrei u la ong pat hadien ba ki paidbah ki la jied ia u un da pynthikna ba kumba u la khlei ka kular hakhmat ki paidbah un leh ia kaba donkam ban leh.
“Long katba long jia katba jia ngan ym ailad ba ka MUDA kan pyndik ia ki paidbah" ong u bah Hamlet Dohling haba ia kren bad u Rupang.
Lah ban kdew ba ha ka jingialap elekshon ka mat MUDA ka dei kawei na ki mat kaba ki kyrtong na Mylliem konstitwensi baroh baroh ki pynshai paidbah bad wat u MLA barim u bah Ronnie V Lyngdoh ruh u la pynshai ia katei ka mat da kaba kdew ba ka Upper Shillong kam dei satia, kaba hap ha sor namar ba ka hap hapoh C&RD Block.
Ki lad khubor ba dang shu ioh ki iathuh ba U Conrad Sangma, myntri rangbah ka Jylla, ula bate kam ia ki myntri jongu bad U Sangma, un bat halade ia ka Finance, Planning, Personnel, Taxation, Mining bad kiwei pat ki kam, bym shym la ai sha kiwei pat ki myntri.
U Bah Prestone Tynsong, un bat ia ka PWD(Roads), Animal Husbandry and Veterinary, Housing, Labour and Parliamentary Affairs.
U Bah AL Hek un bat ia ka Health, Information & Public Relations, Arts & Culture.
U Ma Sniawbhalang Dhar, un bat ia ka Transport, Industry, Soil and Water Resources, C & Rd & Home Guard.
U James Sangma, un bat ia ka Home(Police), Food and Civil Supplies, Power, District Council Affairs, Law.
U Ma Comingone Ymbon, un bat ia ka PWD (Building), Fisheries, GAD.
U Ma Lakmen Rymbui un bat ia ka Border Area Development, Education Literary and Higher Education, Forest and Environment.
U Ma Kyrmen Shylla, un bat ia ka Social Welfare, Revenue & Disaster Management.
U Bah Banteidor Lyngdoh, un bat ia ka Sports & Youth Affairs, Agriculture and Horticulture.
U bah Hamletson Dohling, un bat ia ka tnat Urban Affairs bad ka Information Technology.
U Bah Samlin Malngiang, un bat ia ka PHE bad ka Secreteriat Administration Department.
Shillong:Ka sorkar NPP, kaba la ialam da U Conrad Sangma, ka la bam smai hynnin ka sngi, hynrei kat haduh mynta ka sngi, kam pat shym la lah satia ban bate kam ia ki myntri jongka.
U Conrad Sangma, myntri rangbah ka Jylla, haba kren mynta ka sngi sha ki kotkhubor, hadien jong ka jingialang jong ka Cabinet, ula iathuh ba ia ka jingbate kam, yn lah ban ioh lashai ka sngi, ynda haba U Lat ka Jylla, ula mynjur ia katei ka jingbate kam.
Ki lad khubor ki iathuh ba U James K Sangma, un lah ban ioh ia ka tnat poh iing, U Bah AL Hek, un ioh ia ka tnat ka koit ka khiah bad ka Arts & Culture, U Ma Sniawbhalang Dhar, un ioh ia ka tnat Community & Rural Development bad ka Transport bad U Bah Samlin Malngiang, un ioh ia ka tnat PHE, katba U Conrad Sangma, un bat halade ia ka Finance, katba U Bah Banteidor Lyngdoh, un ioh ia ka Sports.
ki.
Shillong: Wat la ka la don ka jingpynpaw na u President Rangbah ka UDP u bah Ardent Basaiawmoit ba ka HSPDP kam treh ban ia don bynta lang ha ka sorkar thymmai namar ka jingdonlang ka BJP bad namar ba ka HSPDP ka kwah ia ka sorkar bym dei Congress bad sorkar bym dei BJP, hynrei la iohi pat ba baroh 2 ngut ki MLA ka HSPDP kata u bah Samlin Malngiang bad u bah Renikton Lyngdoh Tongkhar ki la wan ban ia shim bynta ha katei ka jingbam smai ki myntri sorkar ha kaba u bah Samlin u la bam smai ruh kum u wei na ki myntri sorkar.
Tang mar ia dep bam smai ki nongthohkhubor ki la ioh ban ia kren bad kitei ki 2 ngut ki MLA ka HSPDP bad ha katei ka jingiakren u bah Renikton u la ong ba tang mar ia jop ia ka elekshon bran bran ki la mareh sha ing u President -u bah Ardent ban ia pyrkhat kam.
U la ong u bah Ardent u la bthah ia ki ba ki dei ban neh beit ha ka Alliance kaba ia treilang bad ka UDP namarba u kwah ba shuwa ka elekshon ki lah ia treilang dei ban ia treilang ruh hadien ka elekshon.
“Dei namar ka jingbthah u President ba ngi leit ban ia treilang bad ka Alliance, ngi hap ban bud ia ka UDP kaba don 6 ngut ki MLA, ngi lei ngi don tang 2 ngut ki MLA, haba ka UDP ka la shim rai ngi ruh baroh 2 ngut ngi ia treilang, baroh 2 ngut ngi ia tylli" ong ubah Renik.
Halor ki jingkren u bah Ardent pat u bah Renik u la ong ba ka lah ban don ka jingsngewthuh bakla hynrei hap ban dang ia pynbeit biang hapoh ka Party.
“Mar ia jop u President u ong treilang bad ka Alliance, mynta kynsan kynsan ka mih ka jingkylla, ngi la ia kren bad u President ngi ong ba ym don por shuh ban dang phaidien namarba la dep ban ia soi ia saiñ" u la ong.
La kylli aiu kin leh lada ka HSPDP kan beh seng noh ia ki, u bah Renik u la ong ba ka dang kloi than eh ban ia kren ia kata mynta.
Haba kylli kumno ki pynbeit ban ia shim ia ka shuki myntri sorkar la ka dei katkum ka jingai jingmut ka Party u bah Renik u la ong ba ki ia pynbeit hi tang baroh 2 ngut naba dei ma ki-ki MLA.
U bah Samlin pat u la ong ba ka mih ka jingkylla tang mynhynin ka sngi bad u shu iohi lyngba ki kotkhubor hynre iu la ong pat ba kin dang hap ban ia pynbeit biang hapoh Party ia kitei ki kynrum kynram.
“Ngi don beit ha ka Party, ngi wan ruh hangne na ka Party, ngi la dep ban ia kren ia u President bym lah leh eiei shuh namarba la dep ban ia soi ia saiñ, I dei tang I kam barit baria ba dang lah ban ia pynbeit" u la ong.
Haba kylli hato lada ka Party ka dawa ba ki dei ban weng noh ia ka jingkyrshan na ka sorkar kumno kin leh, u bah Samlin u la ong hap ban ia pynbeit hapoh ka Party shuwa ban poi sha uta u pud.
Halor ka jingleit jong ki ban ia treilang ha ka sorkar thymmai u bah Samlin u la ong “Ki paidbah kim shym la ai ha ngi ia ka rai ban synshar, ki paidbah ki la jied tang 2 ngut ngim kotbor ban synshar, ngi hap ban ia treilang bad kiwei" ong u bah Samlin.
Halor ka jingjied myntri rangbah pat u la ong ba ka HSPDP kam lah ban tuklar namarba ka dei ka hok jong ka NPP.
Shillong: Ka la pynlyngngoh ia kiba bun ki paidbah mynta ka sngi haba ki iohi ia ka jingkhaweh ka lama BJP ha sor Shillong ha ka sngi ba u myntri rangbah ryngkat ki myntri sorkar ki bam smai.
Naduh Upper Shillong la wah harud surok ia ka lama BJP ryngkat ka dur u myntri rangbah duh u Narendra Modi kumjuh ka dur u President BJP u Amit Shah.
Ter ter la iohi harud surok ia ka lama jong ka BJP bad naduh ka Rilbong la iohi ba la pynieng lang ruh ia ka lama jong ka NPP.
Haba la poi ha khmat ïng u Lat ka jylla la iohi khrui ia ki briew jong ka BJP ryngkat ki lama jong ka BJP, la iohi ruh ia ki syntiew rong step kiba la ber ha madan.
Haba la poi ha ka jaka ban smai ki myntri sorkar la iohi ba ia ka rynsan lane ka Pandal la pynriam da ki jaiñ kiba dei da ka rong lama jong ka BJP.
Ha katei ka jingbam smai la iohi ruh ba ki donlang ki heh BJP kiba wan na Delhi kiba kynthup naduh u Amit Shah, u Rajnath Singh u myntri ka tnad pohing ka sorkar pdeng, nangta la iohi sa ki nongialam rangbah ka BJP na kane ka jylla kiba la donlang.
Lah ban kdew ba ia ka sorkar thymmai hapoh ka jylla Meghalaya la ialam da ka NPP kaba don 19 ngut ki MLA ryngkat ka jingiatreilang bad ka UDP, HSPDP, PDF, bad BJP hynrei kaei kaba la jia mynta ka sngi ia ka jinglehkmen ka BJP la i thik kumba ka thaw sorkar ka BJP.
Shillong: Ka bor shnong jong ka shnong Sutnga lyngba u Rangbah Shnong u bah Bankupar Sutnga bad u President VDP u bah Neini Bareh ki la ujor sha u Chief Electoral Officer ka jylla Meghalaya u bah F.
R Kharkongor pyrshah ia 5 ngut ki nongtrei ha kaba ki la kynnoh ba kitei ki la pyndonkam bakla ia ka bor jong ki da kaba leit sam pisa sha ki paidbah shuwa ka elekshon.
Ka bor shnong ka la dawa ruh na ka sorkar ba ka dei ban sospon ia ki na ka kam bad ba ka dei ban tih bniah ia ka jingshisha baroh bad ban pynshitom katkum ka aiñ.
Ki 5 ngut ki nongtrei sorkar kiba la shah ujor ki long u bah Monlister Pdang uba ju khot sin kum u Memon Pdang uba dei u SDO (PWD) , u Phrawa O Lamurong SA (PWD), u James Slywell Dkhar, Junior Engineer, u Sawan Nongtdu LD (PWD) bad u Fullman Supooh u nongtrei ha DC ophis Khliehriat.
Katkum ka jingujor jong ka bor shnong Sutnga ki la ong ba ha ka 26 tarik u rymphang shisngi shuwa ka sngi thep vote kata ha ka por 9:15 baje mynmiet katba ki VDP ki dang don ha ka kam pahara kumba ki ju leh baroh shi katta ki la lap ba kitei ki briew ki sam pisa sha ki paidbah bad haba ki la VDP ki leit ban tuklar u Monlister Pdang u la sei da ka pistol bad ki paralok jong u ki la sei da ka tukri bad ki dieng na ka kali Gypsy kaba don ia u nombar ML 04A 4779 bad ki la shoh ia uwei u dkhot ka VDP.
Ha katei ka por u Rangbah Shnong u la ong ba ka la don ka jingiakynad bad ka la don ruh ka jingmih ki paidbah hynrei kitei ki briew ki la phet krad noh bad ieh ia ka kali jong ki ha katei ka shnong.
Hadien ba ki la phet u Rangbah Shnong u la ong ba ki talasi ia ka kali bad ki la lap ia ka pisa kaba don kumba T.
64 hajar tyngka eiei.
Tang mar kumta hi u Rangbah Shnong u la ong ba ki la leit ban ujor sha ki pulit ka Khliehriat hynrei ki pulit kim shym la leh eiei bad kitei ki briew ruh ki la ujor kylla ia ki VDP bad ki la kynnoh ba ki la knieh ia ka slip thep vote ki nongshong shnong bad ki VDP ki la shah khot hajir.
Ha katei ka jingujor la ong ruh ba u Monlister u dei u Sector Officer jong ka Khliehriat konstitwensi hynrei u la pyndonkam bakla pynban ia la ka bor.
Haba kylli kitei ki 5 ngut ki nongtrei sorkar ki dei ki nongkyrshan jongno haba ki leh ia kum katei ka kam, u Rangbah Shnong u la ong ba ki dei ki nongkyrshan jong ka seng Congress kiba trei na ka bynta u kyrtong ka Congress u bah Shitlang Pale uba la jop ia ka elekshon.
Shillong:U Tymmen Basan England Shylla, na ka Balang Lummawbah jong ka Photjaud District, kaba don hajan ka shnong Mawkyrwat, ula kyntait ba ka don kano kano ka jingiakren shaphang ka jingwai pyrthei, lane ka jingiakren aadhar, ha ka jingiaseng ialap, kaba la long ha ka 25tarik Rymphang 2018 ha katei ka Shnong.
U Bah England, u iathuh, ba U Bah Medrik Phawa, uba na sha Jaintia, ula leit ban ialap ha katei ka jingiaseng kaba ar sien, ha katei ka Shnong ha Lummawbah bad ula ong shuh shuh “Nga khlem iohsngew eiei ba kren ban wai pyrthei ha ka 3tarik Lber".
La pynshai shuh da U Tymmen Basan, ba la kynnoh ruh, ba utei u nongialap, u la ruh lut ia ka jingai nguh kaba mih na katei ka jingiaseng, ha kaba u la ong “Ka dei ka jing lamler, ka jing ainguh ba lum ka balang, kumno un rah" la pynshai biang U Tymmen Basan England.
La iathuh shuh shuh, da U Tymmen Basan, ba ha katei ka jingiaseng ialap, ki don bun kiba na ki shnong ba marjan ruh, kiba wan ban sakhi lang.
Shillong: Ka MLA ka NPP na South Tura kaba la pylliem ia u kyrteng ka BJP u Billykid Sangma, ka la ong ba ki paidbah wat ki lad pathai khubor kim dei ban wanrah ia ka jingiasngew iapher niam ne ban kynnoh ia ka BJP khlem da don ki daw ba shisha.
Haba kren mynta ka sngi sha ki lad pathai khubor, ka Agatha ka khun jong u Purno A Sangma bam kwai ha duwar u blei, ka la ong ba ka la dei ka por ban iakren ia ki kam pynroi bad na ka bynta ka Jylla, ym ban wanrah ki kam sngew iapher hapdeng kawei ia kawei pat.
“Nga kyrpad ia ki paidbah wat ki lad pathai khubor ban kiar na kaba shu kynnoh pyrshah khlem ka jingshisha ba ka BJP ka long kaba wanrah jingiapher", la ong ka Agatha.
Haba pynpaw ba ka la dei ban pylleit jingmut na ka bynta ka roi ka par ka Jylla, ka Agatha, ka la ong, “To ngin iapylleit jingmut na ka bynta ka roi ka par ka Jylla, ym ban iakren ban wanrah ia ka jingsngew iapher".
Ka la ong ba ka NPP kam don satia kano kano ka jingiateh paralok bad ka BJP shwa ka elekshon ha ka Jylla bad ka jingthaw sorkar ka dei tang hadien ba la dep ka elekshon namar ba ka donkam ia ka jingsynrop lang na ka jingbym lah ban kot marwei ia ka jingbun paid.
Kumjuh halor ka jingai ksai ka NPP ia u Bah Prestone Tynsong kum u myntri rangbah, ka Agatha ka la ong ba ka la don ka jingiakren ba ka kam myntri rangbah ka dei ban shimti na ki jaka ba kham ioh bun ngut ki MLA kaba mut lada ioh kham bun na Khasi Hills, u Myntri Rangbah un dei na Khasi bad lada jop kham bun na Garo, u Myntri Rangbah un dei na ka Garo Hills.
Ka la ong ba ka jingpdiang ia u Conrad ka dei ka jingmynjur lang khlem kano kano ka jingkren da kumwei pat.
“U Myntri Rangbah un don ka jingkitkhlieh kaba khia bha ban ialam ia ka sorkar na ka bynta ka Jylla watla ngi sngew kynjah hadien ba la khlad noh I Pa jong ngi (PA Sangma)", la ong ka Agatha.
Halor ka sorkar synrop, ka Agatha ka la ong ba kumba ka long, ym don kam ban sngew khuslai ia ka jingneh ka sorkar namar ba ka skhem beit mynta.
“Myntri ngi la dei ban pylleit jingmut na ka bynta ka roi ka par", ka la ong.
U Conrad Sangma, myntri rangbah ka Jylla lem bad ki 11ngut ki myntri jongu, hadien ba la dep pynbam smai ha ka Sngi Hat Majai ha Raj Bhavan, Shillong:MIPR.
Shillong: Kum ka dak jong ka jingsngew pyrshah, halor ka jingbam smai myntri jong U bah Samlin Malngiang, MLA ba dang shu jop na Sohiong, ha kaba la synran lang ruh da U Bah Renikton Lyngdoh MLA na Mawkyrwat, kumta U Bah Ardent Basaiawmoit, President jong ka seng HSPDP, ula iehnoh ia ka kam President jong katei ka seng sain pyrthei.
Ha ka shithi, kaba ula phah sha U Vice President jong katei ka seng, U bah Ardent, ula ong “Kam myntoi ba ngan ialam ia ka Party, haba kum ka party, ngim lah ban synshar ia la ki jong ki MLA".
U Bah Samlin, u dei u myntri ba dang shu shah pynsmai mynta ka sngi, ha ka sorkar jong ka National Peoples Party (NPP) ba ialam da U Conrad Sangma.
U Conrad Sangma, ula bam smai mynta ka sngi, kum u myntri rangbah ba thymmai ka Jylla.
Kiwei pat kiba la bam smai lang bad U Sangma, ki long U Bah Prestone Tynsong, u Ma Sniawbhalang Dhar, U Ma Comingone Ymbon bad James Sangma baroh na ka NPP.
Na ka PDF, kiba bam smai ki long U Bah Banteilang Lyngdoh bad U Bah Hamlet Dohling, na ka UDP, U Bah Metbah Lyngdoh, U bah Lahkmen Rymbui bad U Bah Kyrmen Shylla.
Na ka BJP, U bah AL Hek, u bam smai kum u myntri Cabinet bad kumjuh U Bah Samlin Malngiang.
Kiba don lang ha katei ka jingbam smai, ki long U Amit Shah, President ka BJP, U Rajnath Singh myntri korbar ri ka sorkar India, U Himanta Biswa Sarma, Chairman jong ka North East Democratic Alliance bad kiwei pat.
Shillong:U Randeep Sing Surjewala, uba dei u nongkren jong ka All India Congress Committee(AICC), u kren lyngngoh ba kumno ka seng BJP, ka ioh ban thaw sorkar lang ha Meghalaya, haba ka don tang arngut ki MLA bad ula ong ruh ba kitei ki seng kiba ka BJP, ka ia treilang, ki don la ki jong ki polisi treikam jongki, ki rukom pyrkhat bad ki dei ruh kiba ialeh elekshon pyrshah iwei ia iwei pat.
“Ngi dei ruh ban kynmaw ba U Conrad Sangma, kandidet myntri rangbah jong ka NPP, u dei uba la mynjur ban phiah noh ia ka Meghalaya, da kaba pynioh ia ka Garoland" bad u kylli, la kiwei pat ki para nongialam jongu, ki mynjur ne em bad la U Conrad, un iaid ne em shakhmat ban pynurlong ia katei ka jingdawa Garoland bad la U Modi bad ka seng BJP, kin sngew kumno halor katei ka phang, ong shuh U Surjewala.
U Surjewala, u ong shuh shuh ba ka la dei ia U Modiji, ba un bud ia ka nuksa U Rajiv, ha kaba ula pynpoi sha ka jing iasoi iasuk ha Assam bad ha Mizoram ruh kumjuh.
Nongstoiñ: Ka 3 tarik u Lber 2018, ka dei ka sngi ka ban pynsah jingkynmaw junom ia ki paidbah nongshong shnong jong ka Nongstoiñ Konstitwensi, ha kaba ha ka sien kana nyngkong eh ka party HSPDP kaba la ioh ban synshar ia katei ka Konstitwensi la kumba 45 snem eiei ka la shah pynliem noh ha u kyrtong jong ka NPP u bah Macmillan Byrsat.
Ka jingjop ba kyndit bad bym poi pyrkhat jong u bah Macmillan Byrsat, ka la pynkyndit bad pynshaiong hi ngain, ym tang ia u paidbah jong ka Konstitwensi, hynrei ia ki nongkyrshan jong ka HSPDP bad khamtam ia ki nongkyrshan jong ka seng Congress kiba la ap kyrmen bad kiba la jan bha sha ka jingjop.
Haba phai biang sha katei ka 3 tarik u Lber mynta u snem kaba dei ruh ka sngi pynbna resol thep vote ka jingiakhun kala long beit ha pdeng u bah Gabriel Wahlang kyrtong ka seng Congress bad u bah Macmillan Byrsat kyrtong ka NPP, namar ba naduh ba sdang ban niew ia ki vote u kyrtong ka Congress u bah Gabriel Wahlang u la tam beit naduh ka wat kaba nyngkong ia u bah Macmillan Byrsat haduh ka wat kaba lai bad don ruh kaba la tam noh da u bah Macmillan Byrsat.
Hynrei haduh ban da dep niew lut ia ki vote kiba na ka mashin EVM u bah Gabriel Wahlang kyrtong ka Congress u la ioh ban tam noh ia u kyrtong ka NPP, kaba la pynlong ruh ia ki nongkyrshan ka Congress ba kin ia kmen bad risa namar ba kila kyrmen lypa ia ka jingjop namar ka jingniew ia ki vote kaba khatduh eh ka ban dei ruh ka vote ban rai ia ka jingjop ka sah sa tang ia ki postal ballot kaba dei ka vote jong ki nongtrei sorkar.
Ha shwa ban ia khein sa ia ki vote na kitei ki postal ballot kiba don baroh haduh 869 vote u kyrtong ka Congress u la ioh lypa haduh 8973 vote katba u kyrtong ka NPP u la ioh 8968 vote kaba la pynkmem shuh shuh ia ki nongkyrshan ka Congress namar ba u kyrtong jong ki u la tam lypa Da 5 vote bad kila khmih lynti ruh ban tam beit na kitei ki vote jong ka postal ballot hynrei ynda la dep khein thret kumba iuh tdong bsein la tam noh da u kyrtong ka NPP haduh 60 vote kaba la pynlong syndon ba in ioh rah ia ka jingjop.
Da ka jingbymshymla khmih lynti ei ei ban jop u kyrtong ka NPP, um shymla wan ban sngap ia ka jingpynbna resol hynrei ynda la pynbna ba u la jop ki nongkyrshan jong u kila leit ban shaw ia u bah Macmillan Byrsat na Iing sah jong u kaba don ha Pyndengrei bad ynda u la wan poi ha phyllaw DC ophis u la iam da ka jingkmen ban iohi ba da ki phew hajar ki paidbah kila iaboi ban ai khublei ia u kum u MLA ba thymmai jong ka Nongstoiñ Konstitwensi.
Shillong:Ka Khasi Students Union (KSU), ka pynpaw ia ka jingsngew pyrshah halor ka jingpynduh noh ia ka baibam ia ki samla pule Scheduled Tribe bad Scheduled Caste, ha ka jakapule jong ka Tata Institute of Social Sciences (TISS).
Ka KSU, ka shim ba ka jingpynduh ia ka scholarship, ka dei ka jingkhanglad ia ki samla pule, kiba wan na ki iing ki sem kiba duk.
Ka KSU, ka sngew ba ka dei ka kamram jong ka tnat Tribal affairs bad kiwei ki tnat sorkar, ba kin pynbeit mar mar ia katei ka kam, ba kan nym buh jingeh ia ki samla pule, kiba leit sha ki jingpule kiba kham heh.
Ka KSU, ka dawa ruh ia ka TISS, ba kan weng noh ia katei ka hukum jongka, kaba khanglad ia ki samla Scheduled Tribe bad Scheduled Caste, ba kin nym ioh shuh ia ka bai bam, haba ki pule ha katei ka jaka pule jongki kaba don ha Mumbai, Guwahati, Hyderabad bad Tuljapur.
Shillong: Ka sorkar thymmai ban ialam da U Conrad Sangma, kan bam smai lashai ka sngi, ha ka por 10.
30 mynstep ha Raj Bhavan, Shillong ha ka por 10.
30 mynstep.
La sngewthuh ba nalor U Conrad, kiwei ki ban bam smai, kin long U Bah Prestone Tynsong, Ma Sniawbhalang Dhar, U James K Sangma, U Timothi Shira bad U Comingone Ymbon.
Na ka liang jong ka UDP, kin don lai ngut ki ban long myntri bad ar ngut na ka liang ka PDF bad uwei na ka BJP bad ka HSPDP.
Shillong: U Mukul Sangma, myntri rangbah barim ka Jylla, ula ia kynduh ia ki MLA ba thymmai jong ka seng Congress mynta ka sngi, ha ka iing sah jongu  bad ha katei ka jingialang, la jied biang da ki 21ngut ki MLA ia U Mukul Sangma, kum u nongialam jong ki MLA ha iing dorbar Jylla lane ka Congress Legislature Party (CLP).
Na ka liang jong U Rahul Gandhi, President ka AICC, ula jied ia U Mukul Sangma, kum u nongialam jong ki MLA Congress.
Ha kawei pat ka khubor, U Mukul Sangma, ula phah ia ka shithi iehnoh kam jongu mynta ka sngi sha U Lat ka Jylla, U Ganga Prasad.
Shillong: Ki dak ki shin, ki kdew, kumba kan wan ka sorkar NPP ha ryngkat bad ka jingkyrshan lang jong ka UDP lem bad ka BJP, ba kynthup ruh ia  ka PDF lashai ka sngi.
U Mukul Sangma, myntri rangbah barim ka Jylla, ula leit ban iakynduh mynta ka sngi, ia U Dr Donkupar Roy, nongialam jong ka seng UDP, na ka bynta ban pan jingkyrshan na ki 6ngut ki MLA jong katei ka seng, ba kin kyrshan ia ka Congress, ban ia thaw sorkar synrop, namar ba katei ka seng, ka don 21ngut ki MLA.
Ha kajuh ka por, na ka liang jong ki heh BJP, ba kynthup ia U KJ Alphonse bad U Himanta Biswa Sarma, ki la ia kynduh hi mynta ka sngi, ia U Donkupar Roy, na ka bynta ban pan jingkyrshan ha ka sorkar, ka ban ialam da ka seng NPP, ha kaba U Conrad Sangma, un long u myntri rangbah ba thymmai jong ka Jylla.
Shillong: Ki lad khubor ki iathuh ba U Bah AL Hek, kandidet jong ka seng BJP, ula jop salit ia U bah James Ban Basaiawmoit kandidet jong ka seng PDF ha ka jingiakhun ha Pynthorumkhrah.
U Bah Mayralborn Syiem, kandidet ka seng Congress, ula jop ia ka Nongpoh Constituency, U Bah Process Sawkmie kandidet jong ka seng Congress, ula jop ia ka Mawlai bad U bah Brolding Nongsiej, kandidet jong ka seng UDP, ula jop ia ka Mawthadraishan.
U Bah Banteidor Lyngdoh, jong ka seng PDF, u jop ia ka Mawkynrew Constituency bad U bah Gigur Myrthong jong ka seng NPP, ula jop ia ka Mawshynrut Constituency.
U Ma Lahkmen Rymbui, kandidet jong ka seng UDP, ula jop ia ka Amlarem Constituency.
U Ma Shitlang Pale, ula jop na ka seng Congress na Saipung Sutnga, U Ma Dasakhiat Lamare, na ka seng NPP, ula jop na Mawhati, U Bah Jason Sawkmie Mawlong, ula jop na ka seng PDF na Umsning.
Shillong: Ka jingjop jong ka Congress, ka poi sha ka 21ngut ki dkhot ha baroh ka Jylla Meghalaya, ha kaba ka ioh 11ngut na Khasi Jaintia Hills bad 10ngut na Garo Hills; ka NPP ka jong 8ngut na Khasi Jaintia Hills bad 11ngut na Garo Hills, kaba poi sha ka 11ngut, katba ka UDP ka jop 6ngut na Khasi Jaintia Hills, ka BJP 2ngut na ka nongbah Shillong, ka HSPDP 2ngut na Khasi Hills, ka PDF 4ngut na Khasi Hills, ki Independent 2ngut na Khasi Jaintia Hills bad uwei u na Garo Hills bad sa uwei na ka KHNAM bad uwei na ka NCP.
Baroh ki long 59ngut.
Ka BJP, ka la jop don burom ha Tripura, ha kaba ka la ioh 41ngut ki MLA, katba ka kynhun ki Left, kaba synshar ia katei ka Jylla, la 25snem kynthih, ba la ialam da U Manik Sarkar, ka jop tang 18ngut ki dkhot.
Ha Meghalaya haduh mynta ka Congress ka jop 22ngut ki dkhot, katba ka NPP, ka jop 16 bad ka BJP 4ngut.
Ha Nagaland, ka NDPP ka ioh 31ngut ki dkhot, katba ka NPF ka jop 24ngut.
Shillong: Ki lad khubor ba dang shu ioh lum ki iathuh ba U Bah Macmillan Byrsat jong ka seng NPP, ula jop na Nongstoin, katba U Bah Nujorki Sungoh jong ka seng UDP, ula jop na Mowkaiaw bad U Bah Kimfa Marbaniang, ula jop na Rambrai Jyrngam Constituency.
La iathuh ba U Dr Donkupar Roy, nongialam jong ka seng UDP, ula jop na Shella bad U Bah Gavin Miguel Mylliem, na ka seng PDF, ula jop na Sohra Constituency.
La ioh khubor shuh shuh ba U Bah George B Lyngdoh, na ka seng Congress, ula jop ia ka Umroi bad U bah Hamlet Dohling jong ka seng PDF, ula jop na Mylliem Constituency.
La iathuh ba U Bah Prestone Tynsong, kandidet myntri rangbah jong ka seng NPP, ula jop na Pynursla Constituency bad U Bah Charles Pyngrope kandidet jong ka seng Congress, ula jop na Nongthymmai bad U bah David Nongrum jong ka seng Congress, ula jop na Mawryngkneng Constituency.
Ki lad khubor ba dang shu ioh lum ki iathuh ba U Bah Mohendro Rapsang, kandidet jong ka seng Congress, ula jop na West Shillong Constituency, katba U bah Metbah Lyngdoh, jong ka seng UDP, ula jop na Mairang Constituency bad U Ma Sniawbhalang Dhar jong ka seng NPP, ula jop na Nartiang Constituency, nangta U bah Sanbor Shullai, jong ka seng BJP, ula jop na South Shillong Constituency.
U Ma Wailadmiki jong ka seng NPP, ula jop na Jowai Constituency bad U Bah HM Shangpliang, jong ka seng Congress, ula jop na Mawsynram Constituency bad pynliem ia U bah PN Syiem, uba dei u kandidet myntri rangbah jong ka seng PDF.
U Bah  SK Sun, u kandidet shimet, ula jop na Mawphlang Constituency bad U Bah Lambor Malngiang, u kandidet shimet ula jop na Nongkrem.
Ki lad khubor ba dang shu ioh lum ki iathuh ba U Bah Samlin Malngiang, u kandidet jong ka seng HSPDP, ula pynliem ia u kandidet jong ka seng Congress, U Bah HDR Lyngdoh na Sohiong bad nangta U Bah Adelbert Nongrum, ula jop na ka North Shillong Constituency bad U Mukul Sangma, ula jop na Songsak Constituency.
U Bah Adelbert Nongrum, hadien ba ula jop kum u U MLA jong ka North Shillong.
Ki lad khubor ba dang shu ioh ki iathuh ba U bah Renikton Lyngdoh na ka seng HSPDP,  ula jop ia ka Mawkyrwat Constituency bad U Martin Danggo na ka seng Congress, ula jop na Ranikor Constituency.
Shillong: Ki lad khubor ba dang shu ioh lum ki iathuh ba U Mukul Sangma,  ula jop na Ampati, ka kong Ampareen Lyngdoh, ka la jop na East Shillong.
Shillong: Ki  khubor, kiba dang shu ioh lum ki pyni ba U Bah AL Hek, u don shadien jong U bah James Ban Basaiawmoit jong ka seng PDF ha ka jingiakhun ha Pynthorumkhrah bad U Bah PN Syiem ruh, u don kham shadien jong U bah HM Shangpliang  jong ka seng Congress ha ka jingiakhun ha Mawsynram, katba  U Bah Prestone Tynsong, uba dei u kandidet myntri rangbah jong ka NPP, u don shakhmat ha ka jingniew vote ha Pynursla Constituency bad la ioh khubor, ba U Bah Leston Wanswett jong ka seng PDF, ba u don shakhmat khyndiat jong U Dr Donkupar Roy ha Shella Constituency bad la iathuh ba U Bah Hamlet Dohling  jong ka seng PDF, u don kham shakhmat ha ka jingiakhun bad U Bah Ronnie V Lyngdoh jong ka seng Congress na Mylliem  Constituency.
Ka jingkhein ka kdew haduh mynta ba ka Congress, ka tam ha ki 20 plus Constituency, ka NPP ha ki 15 tylli ki Constituency, ka BJP ha ki 6 tylli ki Constituency.
Kitei ki jingkhein, ki lah ban kylla ha ki khyndiat minit ban sa wan.
Shillong: Ka jingniew vote, ka la sdang naduh ka por 8baje mynstep, hynrei haduh ka por ba thoh ia kane ka khubor, ym pat shym la ioh khubor ia uba jop ne uba rem, na ki 59 tylli ki Constituency; tangba ki dak ki shin ki kdew ba ka sorkar ha Meghalaya kan long ka sorkar synrop.
La ioh khubor, ba U Mukul Sangma, myntri rangbah ka Jylla, u don kham shakhmat ha Ampati Constituency bad U Zenith Sangma ruh, u don kham shakhmat ha ka jingialeh.
Na ki lad khubor telebishon, la iohi ba ka Congress, ka dang tam ha ki 17 tylli ki Constituency, katba ka NPP, ha ki 10 tylli ki Constituency, katba ka BJP ha ki lai tylli ki Constituency.
Ha Nagaland, la iohi ba ka NDPP, kaba la khlieh da U Neiphiu Rio, ka la  nang tam mynta ha ki 25 tylli ki Constituency, ka NPF ha ki 21 tylli ki Constituency, katba ha Tripura, ki kynhun Left, ki la nang tam ha ki 31 tylli ki Constituency, ka BJP ha ki 25 tylli ki Constituency.
Kitei ki jingkhein  haneng, ki dei tang ki jingtam jong ki kandidet bad ki lah ruh ban kylla bad ka jingbuddien jong uRupang.
com ka dang iaid shakhmat.
Shillong: Uwei u samla uba la tip kyrteng kum u Sagar Thakuri, 24 snem karta uba shong basah ha Nongmensong u la khlad hashen hadien ba ka thuk thuk kaba u niah ka la leit tynrah ia kawei pat ka thuk thuk, katei ka jingjia ka la jia ha ka shnong Pynthor Block IV.
Uwei pat uba la tip kyrteng kum u Amrit Dev Verma , 23 snem karta  u la mynsaw, utei u dei uba trei ha Tranquil Inn Guest House kaba don ha Lum Shyiap, Pdeng Shnong.
Katei ka jingjia ka la jia ha ka por 1:30 baje mynsngi ha kaba u Sagar Thakuri uba la pynher sted ia ka thuk thuk jong u, u la leit ban tynrah ia ka thuk thuk kaba niah u Amrit.
Baroh ar tylli ki thuk thuk Pulsar ki la pra phum.
Ka thuk thuk jong u Sagar dei kaba don ia u nombar ML05L – 4561 katba ka jong u Amrit pat ka dei kaba don ia nombar  ML04B – 8895.
Hadien ka 27tarik Rymphang, uRupang.
com ula buh ia ka jingkylli sha ki nongpule, ia ki seng ki ban thaw sorkar ha ka 5tarik Lber 2018 bad ki don 570ngut kiba jubab bad ha ki jubab jongki, ki pyni ba ka UDP bad ka HSPDP, ki don ha khmat eh ban thaw sorkar lane kaba long 21% percent lane 122 vote.
Ka Congress bad ka UDP, ki wan ba ar, da kaba ka ioh 19 percent lane 107 vote.
Na bynta ka Congress shi seng, kiba kyrshan ki long 17 percent lane 96 vote bad na bynta ka BJP bad ka NPP, ki don 14 percent lane 80 vote bad na bynta ka NPP marwei, ki don 12 percent lane 69 vote, katba ia ka Congress bad ka NPP, ki don kiba kyrshan tang 6 percent lane 32 vote bad na ka bynta ka PDF ki don 5 percent lane 31 vote bad ia ka UDP marwei ki don 4 percent lane 21 vote bad ia ka BJP marwei ki don 2 percent lane 12 vote.
Shillong: Ka jingniew vote kan sdang mynta ka step, ha ka por 8baje bad ki jaka niew vote, kin long ha ka nongbah Shillong bad ha ki ophis jong ki District kum ha Jowai, Nongstoin, Sohra, Nongpoh nalor kiwei pat ki jaka.
Ha ka por ba thoh ia kane ka khubor, la iohi ia bun bah ki kali kiba pynher lama bad kiwei pat ki kali jong ki riew shimet, kiba ia noh wut wut sha ki thain Polo, na ki bynta bapher jong ka East Khasi Hills District bad ki bynta jong ka nongbah Shillong ruh kumjuh.
Na ka liang jong uRupang.
com, un pyrshang ban buddien ia ki nongjop ha kane ka elekshon, katba ioh khubor bad ngi kyrpad ia ki nongpule baieid jongngi, ba kin don bad ngi mynta ka sngi, da kaba peit thikna ia ka website naduh ka por 8baje mynstep.
Shillong:Ki pulit mynta ka sngi, ki la ioh kurup ia 20 hajar litar ka kyiad pyrsi na Mawngap mynta ka step.
Katei ka dei ka kyiad, kaba ki mut ban wan rah sha Shillong, ha kaba la wan kit na Sohiong bad la ioh kurup ia katei ka kyiad na ki saw tylli ki kali.
La kem ia 4ngut ki briew bad ia ka kyiad, la aiti sha ka tnat Excise, ong ka khubor.
Shillong: U CEM ka KHADC u Bah Pynshngain N Syiem, u la ong ba ka pisa kaba la mang na ka bynta ka KHADC ka shong ha ka mon jong u CEM bad ka Executive Committee ban pyntreikam ia ki kam ha kano kano ka jaka ba hapoh u pud u sam ka District Council khlem da donkam ban iakren bad ki MDC na liang pyrshah.
Kane ka jingkren jong u CEM ka long hadien ba ki liangpyrshah ki la kynnoh ba u CEM u la leh donbor ban kam trai ia ka pisa kaba dei jong ka Council haduh T.
28 klur khlem kano kano ka jingtip jong ki MDC kiba dei na konstitwensi.
Ki MDC ka liangpyrshah, ki la kynnoh ba u CEM u la sam work order ruh sha ki kyrteng ka PDF shwa ka elekshon kiba iakhun ha ka MLA elekshon kum ha Sohiong, Umsning, Shella, bad ha kiwei ki jaka khnang ban khroh ia ki paidbah.
Haba kren sha ki nongthoh khubor mynta ka sngi, u Bah Pynshngain u la ong ba ka pisa jong ka Council ka dei ka bor laitluid jong u CEM bad ka Executive Committee (EC) ban sam skhim ha ki jaka ba hap hapoh u pud ka KHADC.
“Lait noh kato ka pisa ba la mang sha man ki MDC mar T.
3 klur na ka 133 klur ba ioh na ka Sorkar pdeng, ia kiwei kiwei ki jingmang skhim ka shong ha ka EC", la ong u Bah Pynshngain.
Hynrei haba twad jingmut halor ka jingai work order sha ki kyrtongka PDF, u Bah Pynshngain u la kyntait ba um don jingtip eiei ia kane, namar ba ka lah ban long ba ki don ka jingiadei bad u rangbah shnong.
“Ka jingai work order ha ki kyrtong ka PDF, ngam tip namar ba kata ka shong ha ka tnad kaba peit ia kane, bad lehse ba ki don jingiadei bad ki rangbah shnong", la ong u Bah Pynshngain.
U la ong ba ha JHADC bad ha GHADC ki MDC liangpyrshah ki ioh skhim duna hynrei baroh ka shong ha ka EC.
“Ka jingkhluit jongki, ka dei namar ba nga ong ban ai da ka jingthoh, ban pynshai halor kane ka jingsam skhim", la ong u Bah Pynshngain bad u la bynrap ba man ba ai work order la phah ruh ka kopi sha ki MDC kiba dei na ka konstitwensi.
Jowai: U wei u rangbah ïa uba la tip kyrteng kum u Bull Shylla ba 37 snem ka rta, u khun jong ka kong Branti Shylla, ba shong ba sah ha Pynthor Langteiñ West Jaiñtia Hills District u la jah rngai na la ïing naduh ka 26 tarik u Rymphang, 2018 ha ka por kumba 2 baje mynstep eiei.
La ïathuh ruh ba u Bull Shylla u don ka jingpang lamwir ha ki bor pyrkhat bad naduh katei ka por ba ula jah kiba ha ïing kim shym la lap dien shuh ïa u haduh mynta.
Ha katei ka sngi ba u jah u Bull Shylla u phong da ka patlun rong ïong, jaket rong ïong ka jaiñ rong lieh thoh saw na khlieh bad u ïaid daka kjat suda.
U don ka jingjrong kumba 5 phut eiei, u shñiuh ba lyngkot bad ka sniehdoh ba ïong.
Na ka liang kiba ha ïing jong u ki la dep ban ujor ha Jowai Police Station ha kane ka 28 tarik u Rymphang 2018.
La kyrpad ruh ba lada don kino kino ki briew kiba ïohi bad ïoh jingtip shaphang jong u kin sngewbha ban pyntip sha ki pulit lane sha kiba ha ïing da kaba phone ha kine ki number: 9856122970, 9856587772.
Shillong: Ha ka sngi thep vote ka 27 tarik u rymphang ha ka por 1:30 baje nohsngi, ki pulit ki la ioh jingtip ba ki don ki briew ki bym ithuh kiba sam pisa ha ka shnong Diengsomoud kaab hap hapoh Umroi konstitwensi.
Tang mar ia ioh jingtip ki pulit ki la leit khynra ia ki kali ha kate ika jaka bad ki la ioh kurup T.
2,41,10 tyngka na kawei ka khlaw ba marjan.
Ka East Khasi Hills ka dei ka District kaba bun tam ki konstitwensi bad katei ka don haduh 17 tylli ki konstitwensi bad ka jingpoi ki nongthep vote hangtei ka long haduh 79.
28%.
Ki nongthep baroh kiba don hapoh East Khasi Hills ki don 5,20,262 ngut, na kine 2,49,913 ngut dei ki shynrang katba 2,70,349 ngut dei ki kynthei.
Kiba wan poi thep vote pat ki long 4,12,468 ngut, na kine 1,93,293 ngut dei ki shynrang katba 2,19,175 ngut dei ki kynthei.
Napdeng baroh ki konstitwensi , ka Mawlai ka dei kaba bun eh kaba don haduh 42664 ngut ki nongthep vote hynrei kiba la wan ban thep ia ki vote jong ki -ki long 33498 ngut kaba mut tang 78.
42%.
Ha Pynursla ka jingdon ki nongthep vote ka long 33193 ngut, kiba la wan ban thep vote ki long 30121 ngut kaba long 90.
75%.
Ha Shella ka jingdon ki nongthep vote ka long 29040 ngut bad kiba la wan thep vote ki long 24782 ngut kaba long 85.
34%.
Ha Sohra ka jingdon ki nongthep vote ka long 25297 ngut, ka jingpoi ki nongthep vote ka long 22501 ngut kaba long 88.
95 %.
Ha Mawryngkneng konstitwensi ka jingdon ki nongthep vote ka long 32140 ngut katba kiba wan thep vote pat ki don 27294 ngut kaba long 84.
92%.
Ha Pynthorumkhrah ka jingdon ki nongthep vote ka long 30843 katba kiba wan thep vote ki long 23162 ngut kaba kot sha ka 76.
56%.
Ha East Shillong ki don 24169 ngut ki nongthep vote kiba wan thep pat ki long 19709 ngut kaba long tang 69.
13%.
Ha North Shillong ki don 26,655 ngut ki nongthep vote katba kiba wan thep pat ki long 16203 ngut kaba long tang 60.
79%.
Ha West Shillong ki nongthep vote ki don 25,677 ngut kiba wan thep vote pat ki long 18750 ngut kaba kot tang 73.
02%.
Ha South Shillong ki don 31641 ngut ki nongthep vote katba kiba la wan ban thep vote pat ki don 20301 ngut kaba mut tang 64.
16%.
Ha Mylliem konstitwensi ki don 31795 ngut ki nongthep vote hynrei kiba wan ki long tang 21342 ngut kata tang 67.
12%.
Ha Nongthymmai ki don 33794 ngut ki nongthep vote kiba wan thep pat ki don 23642 ngut kaba kot sha ka 69.
96%.
Ha Nongkrem ki don 32220 ngut ki nongthep vote kiba wan thep ki don 26910 ngut bad ka kot sha ka 83.
52%.
Ha Sohiong konstitwensi ki don 28732 ngut ki nongthep vote, kiba wan pat ki long 25993 ngut kaba kot sha ka 90.
47%.
Ha Mawphlang ki don 29484 ngut ki nongthep vote kiba wan thep ki poi 25859 ngut kaba kot sha ka 87.
71%.
Ha Mawsynram ki don 31754 ngut ki nongthep vote kiba wan thep ki poi 28319 ngut kaba kot sha ka 89.
18%.
Ha Mawkynrew ki don 31164 ngut ki nongthep vote kiba wan thep ki long 26632 kaba kot sha ka 85.
46%.
Ka jingthep vote biang ha Kyndong Tuber, kaba hap ha Raliang Constituency, ka iaid beit iaid ryntih mynta ka sngi, ha kaba kiba wan thep vote, ki don 544ngut na ki 628ngut ki nongthep vote kiba don baroh ha katei ka jaka thep vote.
Ki nongthep vote, kiba ieng lain ha khmat jong ka jaka thep Vote ha Kyndong Tuber, ha ka Sngi Palei:RupangKatei ka jingthep vote biang mynta ka sngi, la hap ban pynlong, na ka jingbakla jong ka mashin VVPAT, kaba la pynkulmar jingmut ia ki nongthep vote ha katei ka shnong, namar ba tang shu nion ha kano kano ka shap, ka mih pynban da ka shap jong U Lotus.
Shillong: Ka Meghalaya ka la pynliem ia ka Sikkim da 5-1 kol ha ka jingiakhun ban iaknieh ia ka nam balai ha ka Dr.
T Ao phutbol kaba long ha Assam, ban rah ia ka nam balai.
Watla ki la mynsaw 3 ngut ki nongialehkai hynrei ka Meghalaya ka la lah ban ialehkai ban pynliem ia ka Sikkim hadien ba ka la shah rem hynnin ka sngi.
Ia ka kol ba nyngkong la thep da u Samuel Kynshi ha ka 10 minit bad u Phrangki Buam ha ka 25 minit.
U Samuel Kynshi ula thep ha ka 40 minit ha shwa ban kut ka kyllastep.
Ha ka kyllamiet, ka Meghalaya ka la ioh ban thep biang sa u Robert Khongjoh bad u Samuel Kynshi.
Ka Sikkim ka la ioh ban thep tang 82 minit.
Ha kane ka jingialehkai, ka Samuel Kynshi u la ioh ia ka nam Man of the Match.
Shillong: Ia ka dorbar ka KHADC kaba dei ban sdang mynhynnin ka sngi la pynsangeh noh shwa da u lamphang ka iing dorbar, u Bah LG Nongsiej hadien ba la ioh ia ka jingpan jingmut na ki MDC.
Ha ka jingshisha, ka dorbar ka la sdang mynta ka sngi, hynrei la pynkynriah noh sha ka 20 tarik u bnai ban wan.
Ka jingpynkynriah noh ia ki sngi dorbar ka dei namar ka jingbun kam elekshon MLA ha ka jylla ha kaba ki MDC kiba bun kiba iakhun ia kane ka elekshon.
Ka dorbar kan sdang noh ha ka 20 haduh 23 tarik u bnai Lber.
Na ka liang u CEM u Bah Pynshngain N Syiem u la ong ba ka jingpynsangeh ia ka dorbar ka dei namar ba ki MDC kim pat don ka jingmut jingpyrkhat, namar ba ki dang bun kam na ka elekshon MLA bad halor kane, u lamphang, u la rah noh shaduh ka 20 tarik haduh 23 tarik u Lber ban wan.
Ka jingpoi ki nongthep vote ha baroh kawei ka Jylla, ka la poi sha ka 84.
86 percent, la iathuh da U Bah FR Kharkongngor Chief Electoral Officer mynta ka sngi.
Ka jingpoi ki nongthep vote, ka hiar mynta ka kynti da 3.
11 percent, na kaba long 87.
97 percent ha ka elekshon MLA 2013.
Ka jingpoi bun ki nongthep vote ka dei ha South West Garo Hills, kaba poi sha ka 91.
15 percent bad nangta sa ka West Jaintia Hills, kaba poi sha ka 89.
60 percent, katba kaba poi duna eh ki nongthep vote, ka dei ha South west Khasi Hills, kaba long 75.
08 percent bad sa ka East Khasi Hills, kaba poi 79.
28 percent.
La iathuh shuh da U CEO, ba ka Mookaiaw, ha West Jaintia Hills, ka dei kaba bun tam ki nongthep vote, kaba poi sha ka 93.
21 percent, katba ka North Shillong, ka poi duna bha, ha kaba ki poi tang 69.
79 percent ki nongthep vote.
Kum ka jing ithuh halor ka jingpynleit jingmut jongki, ia ka put ka tem, kumta ka Royal Global University, ka la ai da ka khusnam ba kyrpang, sha ka Shillong Chamber of Choir, ha kaba ki la ai kyrteng “Pride of North East" kaba ki la ai ha ka 22tarik Rymphang 2018.
Katei ka dei ka khusnam, kaba la sdang naduh u snem 2006 bad ka dei kaba la ju ai sha ki khlur ba pawnam, ha ki kam radbah jongki.
La ai ia katei ka khusnam da U AK Pansari, Chancellor, Royal Global University.
Shillong:Ka jingthep vote mynta ka kynti, ka poi tang 67 percent bad katei ka dei haduh ka por 3.
45 nohsngi mynta ka sngi, ong ka khubor.
Ka jingthep vote ha u snem 2013, ka poi sha ka 86.
88 percent.
U Bah FR Kharkongngor, Chief Electoral Officer, u shim ba ka jingkhein, kan long ban poi sha ka 75-80 percent bad ka tnat elekshon, ka dang ap ia ka jingtip na South West Garo Hills, Jaintia Hills bad kiwei de ki bynta jong ka Jaintia Hills.
La iathuh ba ki don 22,000ngut ki nongtrei sorkar, kiba la aiti, ba kin shimti ia katei ka kam pyniaid ilekshon.
Ki don baroh 361 ngut ki kandidet, ba kynthup ia 80ngut ki kandidet shimet bad 33ngut ki kynthei bad ki don 3025 tylli ki jaka thep vote ha baroh kawei ka Jylla.
La iathuh ba ki bor pyniaid ilekshon, ki la kum klet ruh ban pyndam ia ki jingthoh, kiba la pyndonkam ha kaba shu pyrshang thep vote ha ki ar tylli ki jaka jong ka Sibbari ha Baghmara bad ha Hasuragaon, kaba dei ha Ampati Constituency.
Shillong:U Ma Robinus Syngkon, uwei na ki kyrtong ban iakhun ha kane ka kynti ia ka elekshon MLA ka ban long lashai ka sngi ka 27tarik u bnai Rymphang 2018, u la ujor sha ki pulit halor ka jingpynsaphriang jong ki briew ba kwah pynbudnam ia u ia kawei ka dur kaba pyni ba u dang ai pisa sha ki katto katne ngut ki briew.
Ia katei ka dur u Ma Robinus, u la ioh jingtip dei haduh hynnin ka sngi hadien ba ki nongkyrshan jong u haba ki la iohi ia katei ka dur ha ki social media ki la leit ban pyni ha u.
Kumta u Ma Robinus ruh mar synioh jingtip mar mar u la leit ban ujor noh sha ki pulit ban leh ia kaba donkam bad khamtam namar ka long pyrshah katkum ka ain ilekshon ba ki kyrtong kin sam pisa.
Katkum ka jingpynshai jong u Ma Robinus ha katei ka jingujor jong u, u la ong ba katei ka dur kam dei kaba dang shen, hynrei ka dei kaba naduh u snem 2016-2017 ha kaba u la ong ba ha katei ka dur ka dei ha ka por ba u ai pisa sha ka Managing Committee jong ka skul bad ia ka kyrteng jong ka skul um shym la kynmaw.
Katei ka jingai jong u ka dei halor ka jingpynbha shuh shuh ia ka skul ha katei ka por.
Bad dei na katei ka dur u Ma Syngkon u la ong ba ki riew shim kabu ki la pyndonkam kum ka atiar ka ban long pyrshah ia u da kaba pynsaphriang ha ki social media.
Shillong: Ki paidbah nongjied jong ka jylla Meghalaya kin jied mynta ka sngi, ka 27 tarik Rymphang ia ki nongthaw ain ka jylla, na ka bynta 59 ngut, namar ba ia ka Williamnagar yn sa pynlong kham hadien.
Ha kane ka kynti, ki don 18,42,163 ki nongjied ka jylla ki ban iashim bynta ha kaba 80 hajar tam ki dei kiba dang shu ioh rung kyrteng mynta u snem.
Ka jingpynbna ia ka result kan long ha ka 3 tarik Lber ban wan.
Ha kane ka kynti, ka Congress kala pynieng 60 tylli ki jaka, ka BJP 47, ka 53, UDP 35, PDF 26, NCP 21, HSPDP 13, KHNAM bad ka All India Trinamool Congress 8.
Ka GNC bad ka AAP ki pynieng mar 6, Republican Party of India 2, LJP bad ka North East India Democratic Party mar uwei bad 84 ngut ki kyrtong shimet.
Ki don 370 ngut ki kyrtong kynthup 32 ngut ki kynthei ha kane ka kynti.
Ha kane ka elekshon yn pyntreikam da ka Voter Verifiable Paper Audit Trail (VVPAT) bad ki EVM ha ki 3,083 tylli ki jaka thep vote.
Ha kane kynti ka sur ki paidbah ka la paw ba kan don ka jingkylla ha ka liang ka jingsynshar, ha ka sorkar hynrei kano bad mano ban thaw sorkar kan shong hadien ba la mih ka jingkhein haka 3 tarik u bnai ban wan.
Shillong: Mynta ka step, ki pulit jong ka Surveillance  bad ki Flying Squad ki la ioh kurup T.
38.
67 lak na kawei ka kali Sorpio thymmai bym pat don number na Lad Smit, Shillong.
Katkum ka khubor na ki tnad, ki la ioh ban kurup na uwei u briew ba kyrteng u L Lamare uba dei na Mookaiaw ka West Jaintia Hills district.
La iathuh ba katkum ka jingtip na ka jingtohkit, la iathuh ba une u briew u dei u nongkhaii dewiong bad la iathuh ba ka pisa kam dei na ka bynta ban pyndonkam ha ka elekshon hynrei na ka bynta ki kam khaii pateng.
“Hynrei, ym pat lah ban pynthikna,  iaka daw ba shisha haduh mynta.
Ia kane ka kam dang pynlongia ka jingtohkit", la ong ka khubor sorkar.
Lah ban kdew ba ka jingkurup pisa ka long sa tang shi sngi shwa ban wan ka sngi ban thep vote.
Hynnin ka sngi ruh,  T.
12 lak la ioh kurup na Ri-Bhoi district.
Shillong:Kumno U Sohan D Shira, u nongialam ba heh duh ki ehrang GNLA, u iap marwei bad ba kumno ruh u iap, sa tang lai sngi shwa ka sngi thep vote; ka dei kaba don ia u dak jingkylli, uba kiba bun ki iakren harum haneng.
Na shibun ki jingkylli, kiba don ha ki riew paidbah, ki long ba U Jonathone Sangma, ula shah byrngem pyniap ha ki ehrang GNLA, naduh u snem 2013, hynrei ki nong byrngem ia u, kim shym la shah pyniap ne shah kem, tad haduh ba kin da ioh ban pyniap syndon ia u sohpdung jongki, U Jonathone Sangma.
Kawei pat ka jingkylli, ka long ba ki la don bun bah ki ehrang GNLA, kiba la wan pyndem wait ha ki khyndiat snem ba ladep bad ba kitei ki snar ehrang, ki la stait hi iar ki dkhot jongki; hynrei hangtei ruh, ka mih ka jingkylli, ba kumno kitei kiba mut pyniap ia U Jonathone, kim shym la don seh, kiba wan pyndem noh ialade sha ka sorkar?Kawei pat ka jingkylli, ka long ba ka lah ban long ba U Sohan, u ia don daw shimet bad U Jonathone, ha kaba un kwah ban pynhiar kput dalade hi, wat lada ka dei ba un mad ia ka jingshah pyniap, kaba kum kane?Kawei pat ka phang, ka long ba U Sohan, u leit jingleit lem bad ki nongbud jongu, hynrei kaba lyngngoh, ba ha katei ka step ba sniewbok jongu, ha ka Sngi Saitjain ba u iaid tang marwei hi bad katei ruh ka mih ka jingkylli kaba heh bha, ba kumno un ialeh pyrshah ia ki pulit bad ba un don ha katei ka khlaw ha Dobu tang marwei, namar ba ki nongbud jongu, ki la dei ban iohi ia ki pulit kiba wan tur sha ka liang jongu bad ba ki la dei ruh ban pyn kynriah ia u mar mar, na katei ka jaka ba don jingma.
Katba ka jia, ka jingkylli kaba kongsan bha, ka long ba lada jia ba U Jonathone, um shah pyniap, la U Sohan, un shah siat iap ne em bad kam dei tang katta, hynrei ka don sa kawei pat ka mat bad kata ka long ba ha kano ka dur pat ba U Sohan, un shu shah pyniap lane un shu don beit ha kajuh ka jaka, wat hadien ba ula tip ba ki pulit ki thwet jur bha ia u, hadien ba ula pyniap ia U Jonathone?Ka jingtohkit, kan lah ban dang iaid, ynda la wan ka sorkar thymmai bad khamtam, halor ka mat pdeng, kaba ki la ju halor ka jingdon bynta jong ki seng sain pyrthei bad utei u heh duh ka GNLA.
Shillong:Ka seng UDP, ka sngew lyngngoh jur, halor ka jingkhanglad jong ki bor District ha East Jaintia Hills, ha kaba ki khanglad ia ki trok kit dewiong, ba kin iaid ha ki sngi shwa ka ilekshon ha baroh kawei ka District bad ka ban bteng haduh ha ka sngi niew vote ruh kumjuh.
Ka seng UDP, lyngba U Bah Kitbotlang Nongtdu, ka sngew lyngngoh ba lada ki khang ia ki trok kit dewiong, balei pat kim khang ia ki trok kit dewbilat bad katei ka seng, ka kylli “Hato la ki trok kit dewbilat kim khanglad seh ia ki nongleit pyniaid elekshon, ne ioh lehse, ka don da kawei pat ka daw?".
Kumta ka seng UDP, na Khliehriat, ka shim ba katei ka jingleh, ka dei ka jingleh shiliang khmat bad ka dei ruh ka bym don jingshisha satia haei haei ruh, ong ka kyrwoh na U Bah Nongtdu, General Secretery ka seng UDP na Khliehriat.
La dawa ba dei ban peit bha ia katei ka rai bad ban pyntreikam, ha ka rukom kaba iahap bad kaba shongnia.
Jowai: Hynnin ka miet sngi Saitjain, ki ar ngut shi para ki la dung ia uwei u briew uba la tip kyrteng kum u Happy George Sungoh uba na ka shnong Nangbah, West Jaintia Hills kaba hap hapoh 3-Raliang Constituency.
Kitei ki ar ngut shi para kiba la tip kyrteng kum u Iaishahjingshai Thubru bad u Laihun Thubru ki la thmu ban pyniap ia utei u Happy George Sungoh da kaba dung da ka tari lane ka kynjar tiar ba nep.
Kane ka la jia ha dong Moomala jong ka shong Nangbah.
Ia utei uba shah dung, la wan kit sha Jowai District Civil Hospital Ialong hapdeng ka jingmynsaw jur.
Kitei ki ar ngut shi para ki la thmu ruh ban pom ia kawei ka kong Linda Sungoh kaba dei ka meiduh jong utei uba shah dung.
Utei u ba shah dung u dei u nongkyrshan jong ka UDP, katba ki dei ki ar ngut ki dei ki nongkyrshan ka BJP, la iathuh ka tyllong khubor.
Shillong:Ka Presbyterian Church of India, ha ka jingpynmih khubor mynta ka sngi, ka pynpaw ia ka jingsngewkhia kaba jur, halor ka jingshah lehbein ki Kristan kiba don 1.
5 million ngut ha ki bynta bapher jong ka Ri India bad halor kane na ka liang jong ka Balang Presbyterian, ka kynnoh ruh ba ka sorkar India, ka phai da ki khmat kiba matlah, halor katei ka jingshah leh niewbein jong ki Kristan bad ba ka pyndonkam da ka pisa jong u paidbah, ban pynduh jait ia ka jingngeit Khristan.
Halor kane ka phang, ka kyrwoh na U Rev GS Lyttan, Administrative Secretery I/C Communications, etc ka pynsngew sha ki nongjied nongmihkhmat ha Meghalaya bad ha Nagaland, ba kin nym shah thied ia ki vote jongki, ne ba kin nym shah pynbor ha uno uno u kandidet ne ha kano kano ka seng sain pyrthei bad la ong ba ki dei ban thep ia la ki jong ki vote, khlem kano kano ka jing shah pynbor, ong shuh katei ka kyrwoh.
La ong ruh ba ka jingjied ia ki nongmihkhmat, ka dei ban peit ia ka roi ka par, ka jing ia long ia im ryngkat bad ka bym niew shiliang khmat ia ka niam, ia ka kolshor, ia ka jinglong jaitbynriew bad kumta ter ter.
Ki lad khubor, kiba dang shu ioh ki iathuh ba ki bor jong ka tnat ilekshon, ki la ioh kurup ia ka pisa kaba T.
12lak hynnin ka sngi ha ki bynta jong ka Ri Bhoi District.
U CP Gotmare, uba dei U Deputy Commissioner jong ka Ri Bhoi District, u iathuh ba katei ka pisa kaba T.
12.
39 lak la ioh kurup na Nongpoh bad Jorabat ha ka Sngi Saitjain.
Kawei ka thup, ka dei kaba la ioh kurup na Nongpoh, ha kaba ka pisa ka don T.
5.
96lak bad sa kawei pat ka dei kaba la ioh kurup na Jorabat, kaba don T.
1lak bad kawei pat kaba don T.
1.
43,600 bad kawei pat ka thup kaba don T.
4lak bad baroh kaba la ioh kurup da ki pulit, ka poi sha ka  T.
6, 43, 600.
Shillong: U Assistant Commandant, ula shah siat iap mynta ka sngi, ha u langrut, tang namar ba um ai shuti ia utei u pulit langrut.
Katei ka jingjia, ka la jia ha Mawkyrwat mynta ka sngi ha Mini Secreteriat jong ka Mawkyrwat, ha kaba U Mukesh C Tyagi, uba dei U Assistant Commandant jong ki pulit RPF Company B-16 UID No.
812, ula shah siat iap ha u pulit langrut Arjun Dewshwal, ha kaba ula siat da ka rifle kaba u pyndonkam ha kaba ap pahara.
Ha ka jingialeh U Joginder Kumar, ula mynsaw na ki bynta jong ka kti jongu bad u don mynta ha ka jingshah sumar ha NEIGRIHMS Hospital.
Ka don ruh ka jingmynsaw kaba malu mala ia U  Inspector Pradeep Meena bad U Sub Inspector Om Prakash Yadav.
La iathuh ba utei u langrut, u kwah ban shim shuti bad namar ba U Assistant Commandant, um ai shuti satia, kumta ka la pynlong ba un siat iap syndon.
La kem ia utei u nongsiat bad la kurup ruh ia ka suloi jongu.
Shillong: Ka Khasi Students’ Union (KSU) myn hynnin ka sngi ka la kynduh ia u Joint Director ka Meghalaya Board of School Education (MBoSE), u Bah M Marbaniang ba ka dei ban weng noh ia ki unit ha ka kot pule klas IX kiba la thoh ia ka bym dei satia.
U secretary ka KSU Education Cell u Bah Readyonestone Nongrum haba kren sha ki nongthoh khubor, u la ong ba ka KSU ka la dawa ban weng noh ia ka unit 3 jong ka kot Social Science namar ba ka jingthoh kam iahap satia katkum ka jinglong ka jaitbynriew Khasi ha kaba kan ialam bakla ia ki khynnah pule bad kumjuh ia ka jaitbynriew.
U la ong ba hadien ba la iakren, na ka liang u joint director u la kular ban pynbeit ia ka jingbakla hynrei na ka liang ka KSU ka la dawa ba dei ban bishar biang ia baroh kawei ka kot pule.
“U la ong ba kin weng noh ia ka jingbakla hynrei ngi dawa ba dei ban bishar biang ne review ia baroh kawei ka kot, ym tang ia ka unit 3 namar ba ka jingthoh ia ka jaitbynriew Khasi, kam dei kaba biang.
Ka jingpule kan ialam bakla ia ki khynnah", la ong u Bah Readyonestone.
U la ong ba ka MBoSE ka la ai daw ba ka jingjied ia ka kot ba thoh da u nongwei ka dei namar ba ki nongthoh Khasi ki duna bha kiba wan ban shim bynta ha ka por ba khot ia ka Expression of Interest (EOI).
U Bah Readyonestone u la ong ba kumno ki lah ban ai kyrteng ki nongialam ba pawkhmat ia ki briew kiba mynta da kaba pynjah ia ki riew ialeh ia ka jylla nalor kiwei pat ki jingbakla kiba jur.
Lah ban kdew ba hynnin ka sngi ka HYC Shillong city ka la dawa ba ka Meghalaya Board of School Education (MBoSE) ka dei ban pynrung ia ki riew ialeh na ka jaitbynriew Khasi ha ka thup ki nongialehkai laitluid ka ri ha ka kot pule Klas XI.
Hynne ka sngi ki nongialam ka seng ki la iakynduh ia ka Academic Officer ka MBoSE ban phah pyndap ia u Sngap Sing Syiem, u Monbhut bad ka Phan Nonglait ha ka thup ki kyrteng ki nongialehkai laitluid ha ka kot Social Studies ka klas XI.
Ha kajuh ka por ka seng ka dawa ban weng noh ia ka kyrteng u Mukul Sangma, D D Lapang bad Patricia Mukhim na ka thup ki riew khraw ka jaidbynriew bad dei ban pynrung da kiwei pat kum u Rev J J Nicholas Roy, Hoping stone, GG swell, Dr Helen Giri, Splility Lyngdoh, Bull Lyngdoh, Prof David Syiemlieh, Prof B Pakem, Justice B Lamare, Soso Tham kum ki riewkhraw ka jylla.
Shillong: U ehrang ba satar tam jong ka Meghalaya, U Sohan D Shira, uba dei u nongialam ba rangbah duh jong ki kaikhlaw GNLA, ula shah siat iap mynta ka sngi, ha ka jing ia siat bad ki pulit ha ka por 11.
50 mynta ka step, ong ka khubor.
La iathuh ba la siat iap ia U Sohan ha Dobu A’chakpek, ha ka jing ia siat bad ki pulit Special Force – 10 commandos.
Ki pulit, la iathuh ba ki la pynkhlain bha ia ka jingialeh pyrshah jongki bad ki ehrang GNLA, hadien ka jingshah siat iap jong U Jonathone N Sangma, u kandidet jong ka seng NCP na Williamnagar.
Nongpoh: U KJ Alphones, u myntri ka sorkar kmie bad uba dei peit ia ka tnat kam jngohkai pyrthei, myn hynnin ka sngi u la wan ban iuhkjat ha Byrnihat, kaba dei ruh ka sngi kaba ka BJP, Jirang Mandal, ka la pynlong ia ka rally ialap elekshon ha Madan Byrnihat, na ka bynta ban ai jingkyrshan kaba pura ia u Bah Badhok Nongmalieh, u kyrtong ka BJP na Jirang Constituency.
Ha kane ka rally ialap elekshon ka BJP, nalor ka jingdonlang utei u myntri ka sorkar kmie, la sakhi ruh da ka jingdonlang u Bah Shibun Lyngdoh, President ka BJP ha ka jylla, u Bah David Kharsati, Vice-President, u Bah AL Hek, kyrtong ka BJP na Pynthorumkhrah lem bad ki paidbah nongkyrshan ka BJP.
Haba ai jingkren sha ki paidbah ha kane ka sngi, ki heh ka BJP ki la ther tyngeh ia ka sorkar Congress kaba la synshar mynta ha ka jylla, ha kaba ki la kynnoh ruh ba ka daw kaba la pynlong ia ka jylla ba kan nanghiar arsut ha ki kam pynroi, ka dei namar ka jingbymdon jingkitkhlieh da ka sorkar Congress kaba la ialam da u Dr.
Mukul Sangma.
Na ka liang u KJ Alphones, u la ong ba ka sorkar kmie ka la ialeh ban thaw ia ki lad ki lynti na ka bynta ban kyntiew ia ka roi ka par ha jylla Meghalaya bad kane ka sorkar kmie kaba la ialam da u Narendra Modi, ka la pynmang pisa ruh sha kane ka jylla da ki klur klur tyngeh, hynrei sngewsih ban iohi ba ki jingpynmang pisa da ka sorkar kmie, imat kim poi sha ki paidbah kiba dei ban ioh.
“Imat ia ka pisa kaba la phah da ka sorkar kmie, kam poi sha ki paidbah, hynrei la pyndonkam bakla da ki MLA ka Congress bad halor kane la sakhi ia ka jingnangkiew ka spah ha ki MLA ka Congress, ha kaba ki don ia ki iing ki sem ha manla ki jaka jong ka Ri bad wat shabar Ri ruh kumjuh" ong u KJ Alphones.
Kumta lada phi kwah ba ki kam pynroi kin wan ha manla ki shnong ki thaw bad ha manla ki thliew iing, ha kane ka kynti kaba mynta kyntait noh ia ka Congress bad jied ia ka BJP bad khamtam eh ia u Bah Badhok Nongmalieh na ka Jirang Constituency, khang ba ki kam pynroi kin wan ha ka konstitwensi, u la bynrap.
Ha kane ka sngi la ioh ia ka jingkren na u Bah Shibun Lyngdoh, u Bah David Kharsati, u Bah Badhok Nongmalieh lem bad kiwei kiwei.
Shillong: U nongialam ka BJP uba dei ruh u myntri sorkar pdeng ba peit ia Ka tnad jngohkai pyrthei u KJ Alphonse ula ther kylla ia Ka Congress kaba kynnoh shit niam bad pyrshah Khristan ia Ka BJP.
Haba kren sha ki lad pathai khubor myn hynnin ka sngi, u Alphonse ula kynnoh ba ka dei ka Congress kaba wanrah ia ka ain khang pynkylla niam ha ki snem ba la dep, hynrei mynta ka kynnoh pynban ia ka BJP ia ka kam ba ka la leh hi.
“Ka dei ka Congress kaba la wanrah ia ka ain ban khang ia ka jingpynkylla niam ha u snem 1968 bad 1988", la ong u Alphonse.
U la ong ba ia kine ki ain lah ban ioh da kaba leit ha ka Google ban tip mano ban shna ia kine ki ain bad ha ki snem aiu.
Haba kyntait ba Ka BJP kam don bynta eiei bad ka RSS kumba la kynnoh da ka Congress, u Alphonse ula ong ba ka Congress ka la thaw bad mynjur ia ka ain khang pynkylla niam ha u snem 1968 bad kumjuh ha u snem 1988.
U la ong ba um kwah ban kren bring halor kane hynrei ka Congress ka dei ban jubab sha ki paidbah ia ki kam ba ka la leh.
Halor ka jingkynnoh ba ka BJP Ka khang bam doh masi, u Alphonse ula ong ka BJP ka ngeit ha ka mon jong ki paidbah ym kumba kynnoh ka Congress.
“Ia ka bam ka dih, ka riam ka beit ka shong ha ki paidbah, bad ka BJP kam don bynta eiei ban tuklar halor kane", la ong u Alphonse.
U la ong ba ha ka elekshon 2014 ka Congress kala pynher da ka khubor lamler ba lada wan ka sorkar BJP, ki ingmane kin shah pynpra, ki khristan kin shah thang, kin shah kawang maw hynrei ym don satia kum kita haduh mynta namar ba u Myntri Rangbahduh ka ri u Narendra Modi ula ngeit bad kren skhem ba ka jingngeit ka dei ka kam shimet jong u briew bad ia kane u Myntrti Rangbahduh u la kren ha ka 17 tarik Rymphang, 2015.
“Ha ka 17 tarik Rymphang, u Narendra Modi ha ka jingialang kaba long ha Vigyan Bhawan, New Delhi, u la pynskhem ba ka artikil 25 jong ka riti synshar ka ri, kaba ai mane laitluid, ban leh, bad ban pynphriang ia ka niam katkum ka mon jong u briew shimet.
Ngi kiba lang ha India, ngi sngew kmen ban ioh ia ka kabu ban pynkhreh ia ka jaka ia u Myntri Rangbahduh ka ri ban ai ka jingkren, ka dei ka jingkynsah kynmaw ha ka India", la ong ka khubor na u Fr.
Sebastian Vadakkumpadan u Vicar General, Archdiocese ka Faridabad ha ka 24 tarik Lber, 2015.
U Alphonse ula ong ba ki don ki riew shim kaba ha Ka Khrismas mynshem snem ha Madhya Pradesh kiba pynthut hynrei baroh kine kila don ha phatok mynta.
U la ong ba u Modi u ngeit ba ka jingngeit niam ka dei ka kam shimet bad ym lah ban pynbor ne ban khang.
Ha kajuh ka por ula ther ia ka Congress halor ka jingsynjor ki lad jingsumar ha ka jylla ha kaba ula ai jingkhein da kaba ianujor hapdeng ka Meghalaya bad ka Kerela ha kaba Ka jingiap jong ki khyllung ka long 30 ngut ha Meghalaya katba 12 ngut ha Kerala na man ki 1000, ngut bad Ka jingiap jong ki longkmie ba kha khyllung Ka long 238 ngut ha Meghalaya bad 40 ngut ha Kerela na man ki 1 lak ngut.
Halor ka T.
70 klur kaba la ai sha ki kynhun niam bapher bapher ha kane ka jylla, u Alphonse u la ong lada ka Congress kam leh eiei haduh 45 snem ha Meghalaya, balei ka wan wohnia haba ka BJP ka leh ia ki kam namar ba ka Meghalaya ka dei ka bynta ha kaba ki nongshong shnong ki dei ki Khristan.
“Lada ka Congress kam leh eiei ha kine ki 45 snem balei kin pyrshah ia ngi haba ngi ioh ban ai ia ka jingiarap ia ki Balang bad ki kynhun niam nalor kiba dang don ha ka niam tynrai", la ong u Alphonse.
U la ong ba hapoh kane ka sorkar u Modi, ym don pat kano kano ka tnad kaba shah kynnoh bamsap bad kane ka dei ka jingshakri jong ka sorkar BJP.
“Hapoh ka jingialam u Modi, ngi la sam LPG sha ki longkmie, ka skhim shna iing, ka skhim Ujjala, bad kiwei na ka bynta ki paidbah baduk", la ong u Alphonse.
Ula ong ba shaei ki skul ba bha, shaei ki klej, shaei ki lad jingsumar ba bha ha kaba u Dr Mukul Sangma u dei u doktor dalade.
U Myntri Rangbahduh ka ri u la pynmih ia ka skhim ban ai jingsumar ei haduh ka jinglut kaba T.
5 lak kiba shah sumar ia ki longing baduk.
Shillong: Ka Nationalist Congress Party (NCP) Meghalaya ka la dawa ba ka seng lehnoh ka Garo National Liberation Army (GNLA) ka dei ban pynshai halor ka jingshah pyniap jong u kyrtong ka NCP na Williamnagar u Jonathone N Sangma.
Haba kren ha ka jingialang kaba long ha Williamnagar, u general secretary ka NCP u SP Thapa u la ong ba ka GNLA ka dei ban ai jingpynshai kaei ka jingshisha, la ki leh shisha ne em ban shim ia ka jingim jong u Jonathone N Sangma bad kiwei pat.
Ka Krinilla R Marak ka lok jong u Jonathone N Sangma katba ka dang ai jingkren ha ka jingialang jong ka NCP.
Shillong: U MP uba dei u nongialam ka Congress u Shashi Tharoor u la put turoi ia ki kam ka sorkar ka Congress ha kane ka jylla hapoh ka jingialam u Dr Mukul Sangma ba ka la leh shibun ki kam khamtam ha ka pule dangle, ha ka jingpynkup bor ia ki longkmie.
Haba kren sha ki lad pathai khubor ha ka jingwan ialap elekshon jongu sha kane ka nongbah mynta ka sngi, u Shashi u la ong, “Ki kam jong kane ka sorkar Congress hapoh kine ki san snem ha kane ka jylla, ki long kiba janai naduh ka jingpynbha ia ka pule puthi, ka jingpynkup bor ia ki kynthei bad kumjuh ha ka lad sumar haba ianujor ha ka ri baroh kawei".
U heh jong ka seng Congress u Shashi Tharoor katba u dang iakren bad ki lad pathai khubor ha nongbah Shillong.
Shillong: Ka Nationalist Congress Party (NCP) ka la pyllait paidbah ia ki mat elekshon jongka mynta ka sngi ha kaba ka la buh thong ban pyllong nongtrei sorkar ba pura ia baroh ki nongtrei Aganwadi ha ka jylla.
Ia kane ka mat elekshon la pyllait da u working president ka NCP u Vijay Rai ha ka jingialang kaba long ha ophis ka seng.
U nongialam jong ka NCP u Vijay Raj ryngkat bad ki para nongkit kam jong ka seng katba ki dang pynlait ia ki mat treikam na ka bynta ka elekshon MLA 2018.
Shillong:  Ka HYC Shillong city ka la dawa ba ka Meghalaya Board of School Education (MBoSE) ka dei ban pynrung ia ki riew ialeh na ka jaitbynriew Khasi ha ka thup ki nongialehkai laitluid ka ri ha ka kot pule Klas XI.
Hynne ka sngi ki nongialam ka seng ki la iakynduh ia ka Academic Officer ka MBoSE ban phah pyndap ia u Sngap Sing Syiem, u Monbhut bad ka Phan Nonglait ha ka thup ki kyrteng ki nongialehkai laitluid ha ka kot Social Studies ka klas XI.
Ki nongialam jong ka HYC katba ki dang iakren bad ki nongpyniaid jong ka MBOSE.
Shillong: U Myntri Rangbahduh ka ri u Narendra Modi ula ther ia kito kiba kynnoh ba ka BJP ka dei kaba pyrshah Khristan, da kaba ong ba ki Khristan na India kiba shah rahbor ha Afghanistan, Yemen, Iraq ki la lait im lyngba ka jingtrei borbah ka sorkar NDA.
Haba kren ha ka jingialang paidbah ba ialap elekshon ha Phulbari, ka West Garo Hills hynne ka sngi, u Narendra Modi u la ong ka Sister Judith D’Souza ka longkmie Khristan kaba trei ia ki kam Balang ka la shah rahbor ha Afghanistan hynrei ka sorkar pdeng ka la pyllait im ia ka.
Shillong: Ka NPP ka la pynrem jur ia ka jingkren ka Congress kaba kynnoh ba u MP ka Tura uba dei ruh u President ka NPP u dei uba shah pyniaid ha ka BJP bad ka RSS bad u dei ban leit sha iingmane ban pule ia ka bible ban kular ba um don jingiateh bad ka BJP.
Haba kynthah kylla ia kane ka jingkren ka MP ka Congresss ka Sushmita Dev dang shen, u President ka NPP u Dr WR Kharlukhi, u la ong ba ka jingkren kane ka nongialam ka Congress ka dei ka jingbym khein snep ia ki paidbah ka jylla Meghalaya.
“Kane ka jingkren ka ialam sha ka jingbym khein snep ia ki paidbah ka Meghalaya ba ka la pykylla ia ka kam sain pyrthei sha ka jinglong ka niam.
Kum kane ka jingkren ka dei tang ban shu thaw kabu ia ka sain pyrthei kaba pyni ia ka Congress ka la lyndet ia ki kam ba shisha jong u paidbah bad ka jylla", la ong u President ka NPP.
U la ong ba ka jingbym treh ka Congress ba pan map ka dei ka jingkren bein bad ibein ia ka jingngeit bad ia ka jingim jong ki paidbah.
Ka National People’s Party ka dei kaba don la kajong ka nongrim, bad ka jingthmu jong ka, ka long ban wanrah ia ka jinglong kawei jong ka thain mihngi bad ki riewlum, la ong u Dr Kharlukhi.
U la ong ba ka jingong ba ka NPP ka iatreilang bad ka BJP ka pyni ba ka duna ka jingsngewthuh na ka bynta ki mat ba ktah shisha ia ki paidbah ka jylla.
Ha kane ka ri India kaba bun ki seng sain pyrthei, ki hap ban iatreilang watla ki don ha ka liangpyrshah.
Hynrei kane kam mut ba ka NPP kan bud ia baroh ki polisi jong ka sorkar pdeng.
Shim kum ka nuksa u MP u Conrad Sangma ula pyrshah jur ia ka Good Governance Day ha ka sngi Khrismas, la bynrap u Dr Kharlukhi.
Jowai: U Modi u la leh jadu ia ka ri India tangba um lah thaw pyrthei da kane ka jadu khlieh bieij jong u, la ong u Rahul Gandhi ha ka jingialang paidbah ha Jowai mynta ka sngi.
“Saw snem mynshwa u la wan ha ka bor kum u Prime Minister ka ri India baieid bad u la kular bun kiei kiei naduh ki samla bym ioh kam haduh ki nongrep kiba la pyniap ia lade namar ka jingduhnong kaba khraw hapoh ka jingsynshar u Modi", la ong u Rahul.
Da ka jadu jong u, u la rah haduh 22 hajar klur tyngka ka pisa jong ki paidbah ka ri sha bar ri lyngba ka jingiarap u Nirav Modi.
Ha kane ka sorkar kiba riewspah ki lah ban ioh ia ka ram kaba heh na ki bank bad haba kim lah ban siew ia katei ka ram, ka sorkar u Mod kan siew kim donkam ban khuslai.
“Haduh kine ki sngi ka dang bteng ban pyniap ia lade napdeng ki paid nongrep ha ka ri namar ba une u nongleh jadu u la khang ia ka pisa 500 bad shih ajar kaba la pynkylmar ia baroh", u la kynnoh ia ka sorkar hapoh ka jingialam u Modi.
Ula iaroh ruh ia ki longkmie khasi ba ki dei kiba donbor bad ia kane ka bor la pynkup hi da ki longkpa ha kaba u la ai khublei kyrpang ia ki longkpa.
“Nga la wan bunsien sha kane ka jylla bad ha man ba nga wan nga ioh jinghikai shibun kiei kiei na ki briew ha kane ka jylla.
Ka Meghalaya ka dei ka India bad ka India kadi ka Meghalaya namar kan ka jylla kaba rit ka lah ban pynwan dur ia ka synshar paidbah ba laitluid ha ka synshar ka khaddar.
Ha kane la ia donlang ha ki kam ialap election la ia donlang u ma Vincent Pala, u ma CP Joshi nalor ki candidate ka party INC.
Utei u heh ka Congress u la pan ia ka jingkyrshan jong ki paidbah kumba ki la kyrshan ia ki bym dei BJP.
Nongstoiñ: Ki 5 ngut ki kyrtong ki ban ia aireng ia ka ilekshon sha ka Ïing dorbar thaw ain jong ka jylla napoh 32 Nongstoiñ Konstitwensi sa shisien kila ioh ban ia kiew lang ha kajuh ka rynsan na ka bynta ban pyni ia ki nia ki jong ki ha katei ka rynsan ialap ilekshon bala pyniaid da ka shnong New Nongstoiñ kaba la long hynne ka sngi ha Iew Nongstoiñ.
Ka seng kaba la ioh ban kiew rynsan nyngkong eh ha katei ka rynsan ka dei ka party PDF ha kaba ki nongkren na katei ka party ki kynthup ia u bah LG Nongsiej kyrtong ka PDF bad u bah PN Syiem Chairman ka PDF u ba dei ruh ha kajuh ka por u kyrtong ka PDF u ban iakhun na Mawsynram Konstitwensi.
U nongialap ba pawnam jong ka United States of America (USA) u Billy Graham mynta ka sngi ula khlad noh ha ka rta kaba 99 snem.
U Graham ula long uwei na ki nongialap ia ka niam Khristan uba pawkhmat bha naduh u snem 1954 haba u dang sdang ia ka jingialap jong u ha London.
Kane ka jingjia kaba sngewsih ka la jia mynta ka sngi ha ka iing jong u kaba don ha Montreat, North Carolina bad ia kane ka tyllong khubor la pyntip da u nongrah ktien jong ka Billy Graham Evangelistic Association.
Nongstoiñ: U Myntri ka tnat shangkai pyrthei jong ka Ri India u KJ Alphonse ha ka sngi nyngkong jong ka taiew, u la wan ban iuh kjat sha ki bynta jong ka West Khasi Hills District bad ha katei ka sngi u la iohlad ruh ban leit jngohkai ia u lum Mawphanlur u ba don ha Mawthadraishan C&RD Block.
U tei u myntri ka tnat shangkai pyrthei u la ia kynduh kyrpang ruh ia ki khynnah skul jong ka Mawphanlur Upper Primary bad hadien katei u la lum lang ruh ia baroh ki nongtrei jong ka seng BJP kiba na ki Konstitwensi bapher bapher jong ka west Khasi Hills District.
Ym tang katta u KJ Alphonse u la ia kynduh ruh ia ki society bapher bapher bad kumjuh ia ki nongialam niam halor jong utei u lum Mawphanlur bad hadien ba u la dep ban leit jngohkai ia u lum Mawphanlur u Alphonse u la leit ruh ban jngoh sa ia ka Iew Mawlangsu ha ryngkat ka jingsynran lang da u kyrtong ka BJP na Rambrai u S.
Marak, lem bad ki nongialam jong katei ka seng.
“Ka jingwan jong u KJ Alphonse Myntri ka tnat shangkai pyrthei jong ka Ri kala ai mynsiem ia ngi ki nongtrei jong ka party na ki Konstitwensi bapher bapher kiba lawan ban ia kynduh khamtam halor ki jingpynshai kiba la ai halor ka jingshah pynthohbria bad kynnoh khlem nongrim jong kiwei pat ki political party ia ka BJP" ong ki nongialam jong ka BJP napoh WKHD.
Shuh shuh kitei ki nongialam ba ha khmat eh jong ka BJP na WKHD ki la ong ruh ba u tei u myntri u dei ruh u Khristan napoh Kerala bad ha shwa ba un long u Myntri u long ruh kum u I.
A.
S ophisar kumta na ka liang jong kitei ki nongtrei jong ka seng, ki la pynpaw ba ki la dap da ka jingsngewnguh kaba khraw halor ka jingkloi jong u ban wan jngoh ia ki.
Shillong: U President ka AICC u Rahul Gandhi mynta ka sngi u la pyllong ia ka jingiaid paidbah da ki kali na Upper Shillong shaduh Khyndai Lad shi bynta ban khrong ia ki nongthep ha kane ka jylla.
Ka jingiaid pyni paidbah ha surok ka sdang na Lad Mawklot sha Rilbong sha Civil Hospital, Shillong Club, Khyndai Lad sha Boucher Road bad sha Lad Mawklot biang.
U president jong ka seng Congress u Rahul Gandhi katba u dang kaweh kti sha ki paidbah ha ka 21 tarik Rymphang 2018.
Shillong: U President hehduh ka Congress u Rahul Gandhi u la hiar hynnin ka sngi ban ialap elekshon ha Garobadha, ka West Garo Hills shwa ba un wan pat sha Shillong lashai ka sngi.
Haba kren ha ka jingialang paidbah hynne ka sngi, u Rahul u la ong, “Nga don hangne mynta ban ialap ia ka elekshon ha Meghalaya hynrei nga tip baroh ka ri India, ka jingkylli ha ka jingmut jong phi ka long, Shaei u Modi ji?".
Haba ther ia ka sorkar BJP u Rahul u la ong, mynshem taiew u Nirav Modi u la phet rieh bad ka pisa T.
22,000 klur kaba dei jong ki paidbah ka India.
U la ong ba ha ki khyndiat snem ba la dep, u Myntri Rangbahduh ka ri u Modi ji, u la die ia ka jingphoh sniew jong ki paidbah ka ri.
“Ki jingphoh sniew jong ki sngi ba bha, ban ai TT.
15 lak sha man uwei pa uwei u nongshong shnong ka ri, 2 klur ki kam bad bun kiwei.
Nga kwah ban kyrpad ia u Modiji, ban wanrah biang ia uwei u Modi ji haba u leit jingleit shabar ri", la ther u Rahul ia u Myntri Rangbahduh ka ri u Nerendra Modi.
U la ong saw snem mynshwa haba u Modi bad ka BJP ki la kular ki paidbah ki ai ka jingshaniah hynrei mynta haba la jan kut ka por san snem, ki la sngewthuh ba kane ka sorkar kam lah ban weng ia ka bamsap hynrei ka iashim bynta lang pynban.
U kynnoh ruh ba ka BJP bad ka RSS ki la iadonkti lang ha kaba ki myntri sorkar ki wan sha Meghalaya bad tyra pisa da ki klur ia ki Balang.
“Nga tip ki don shibun ka pisa kynthup kito kiba leit rieh shabar ri", la kynnoh u Rahul.
U Rahul u la bteng ruh ban ther ia ka BJP da kaba kam ba ki la thied ia ki MP, MLA bad ia ki nongialam bad ki dkhot ka party namar ba ki pyrkhat ba ki lah ban thied ia u Bei ruh.
“Hato phi ki Khasi, Garos, Jaintias, Rabas bad kiwei ki riewlum phin shah thied? Em!", la ong u Rahul.
U la ong ba ka ri India ka kdup ia baroh ki jaitbynriew khlem niew na kano kano bad kane ka dei ka nongrim jong ka ri India.
U la kynnoh ba ka BJP bad ka RSS kim kwah ia kane ka jingiashong bun ki jaibynriew ha ka ri bad ki kwah ban pyntreikam ia ki jingmut jongki ban klun da kaba ong kumno ban im, ban mane, ban bam, ban riam bad ban kren.
U la ong ba ha Madhya Pradesh , ka BJP bad ka RSS ki hiar thma ia ki ingmane, bad thang ia ka kali jong u pastor katba ki dang rwai Khrismas.
“Ha ka jingsynshar ka BJP, ki kam runar bad ki kam thombor ki la nang kharoi bad ki pynjem daw ia ki paidbah ka Meghalaya bad ka dong mihngi", la ong u Rahul.
U la ong ba ka jingshisha ka long ba ka BJP/RSS ki sheptieng ia ka bor jong ki paidbah ka ri bad kim kwah ban sngap hynrei ki pyrshang ban khniot.
U la ong ba ia u AADHAR, ha kaba ka UPA ka wanrah kam shym la hukum ban leh beit, hynrei ka BJP ka la pynjot ia ka nongrim da kaba phah ban leh beit khnang ban ioh pyniaid ia ki briew.
U la kynnoh ruh ba ka NPP kaba kam ka dei ka party na Meghalaya ka iatreilang bad ka team B ka BJP.
“Para shynrang bad kynthei, wat shah riam ha ka NPP.
Ka dei ka Congress kaba ai ia ka lad ha kaba sdang hynrei kim shym la burom ia ki paidbah ka Meghalaya", la ong u Rahul.
Haba iaroh ia u Dr Mukul Sangma kum u myntri rangbah uba la leh shibun ban wanrah ia ka roi ka par, u Rahul u la ong ba ki paidbah ka jylla ki la ioh ia u myntri rangbah uba smat bha ha kaba u la wanrah shibun ki kam pynroi ia ka jylla.
“Ki sngi ba ju pynlong ia ki pakhang shnong, ki jingiakhih, bad ki kam thombor ki la jah ha ka por ba synshar u Dr Mukul Sangma.
Kane ka lyer ka suk ka sain bad ka jingshngain ka la wanrah ia ka roi ka par.
Ka roi ka par ha Meghalaya ka kham palat ia ka jylla Gujarat", la kam u Rahul.
U la ong ba ki surokbah ha ka jylla ki dei ki dak ba ki paidbah ki lah ban iohi ia ki kam ka sorkar ba ialam da u Dr Mukul.
U la kynnoh ba ka sorkar Congress ka la iasaid ban pyllait ia ka jingkhang dewiong ha ka jylla hynrei ka sorkar BJP kam kwah ban iarap ia ki paidbah ka jylla namar kam kwah ban pynkylla ia ka Sixth Schedule ka riti synshar ka ri.
U la niew ia ki skhim ba la wanrah da ka sorkar Congress kum ka IBDLP (Integrated Basin Development Livelihood Promotion- also known as Basin) bad kiwei ban ai bor ia ki paidbah.
Jowai: Ki pulit ka Amlarem hynnin ka janmiet ki la ioh kurup pisa biang haduh 4 lak tam na ka thain Amlarem.
Ha ka por kumba 10 duna hynnin hi ka miet, ki pulit ki laioh kurup 3 lakh 50 hajar napoh ka kali u Kmen Pohtmi ha Skenpyrsit ha ka por ba ki pulit ki dang pynlong ia ka jingtalasi ia ki kali.
Ha ka por kumba 10:30 pm pat, ki pulit ki la ioh ban kurup 1 lakh 50 hajar na uwei u briew ha ka shnong Syndai.
Utei u briew u khlem lah satia ban iathuh ba balei u kit ia katei ka pisa bad na ka liang ki pulit ki la kurup noh ia katei ka pisa.
Shillong:Ka Meghalaya Pradesh Congress Committee, ka la ujor sha U Chief Electoral Officer, halor ki jingpynbna ba la pynmih da ka seng Bharatiya Janata Party, kaba long pyrshah ia ka seng Congress, ba la pynmih ha ki ar tylli ki kotkhubor, ha ka 18tarik Rymphang bad ha ka 20tarik Rymphang 2018.
Ka kynhun ba la ialam da ka Dr Vijaylakshmi Sadho, MP barim, ka Kong Wansuk Syiem MP bad U bah James Lyngdoh Working President, ka buh ia ka jing ujor, ba kum katei ka jingpynbna ka lait na ka jingtohkit jong ki bor pyniaid ilekshon, namar ba ka dei kaba pynkhein ia ki kyndon ilekshon.
Ka MPCC, ka pynrem jur ia kitei ki jingleh jong ka BJP, ka bym don tynrai eiei ha Meghalaya bad kaba pyrshang ban rung na kyrpong iing ha ka Jylla bad ka seng Congress, ka ong shuh shuh ba kito ki jingpynbna, ki long tang ki jingialam bakla ia u paidlang jong ka Jylla, ha kaba U Narendra Modi ula shu thok ia ki nong India, kum ka jingkular ban wan rah biang ia ka pisa tuh na shabar India bad ban ai kam ia 2 klur ngut ki samla khlem kam.
Ka seng Congress ka kynnoh ruh ba ka seng BJP, ka ioh pisa ban pynmih ia kitei ki jingpynbna na ki nongkhaii kiba ia dei kam bad ki bad la ong shuh shuh ba katei ka dei ka pisa, kaba la bei da ki briew kiba la lute ia ka Ri bad kiba la ioh lad ban phet krad na India, namar ki jingbamsap jongki.
Ha ka jing ujor sha U CEO, ka seng Congress, ka dawa ba dei ban pynhap ha ki kyndon 499 bad 500 ban tian bishar pyrshah ia ki nongshon kotkhubor bad kumjuh ia ki nongkitkam jong ka seng BJP.
Shillong:Ka Tura Govt Polytechnic, ka la buh jingpynbna naduh ka 6tarik mynta u bnai, ha kaba la bthah ia ki samla pule, ba kin wan rah ia u aadhar number jongki, ha shwa ka 28tarik Rymphang 2018.
Ha ka kyrwoh ba la pynmih mynta ka sngi, U Pastor PBM Basaiawmoit, ula pynpaw ia ka jingsngew lyngngoh ba ki heh sorkar, ki pyniaid ia katei ka hukum, wat haba u myntri rangbah ka Jylla, um shym la leh aadhar satia ialade haduh mynta.
La ong U Pastor, ba katei ka jingleh, ka long ban ialeh pyrshah ia ka hukum jong ka Supreme Court, namar ba ia ka rai kut, ym pat shym la pynmih satia haduh ha kine ki sngi.
U Narendra Modi, myntri rangbahduh ka India, un kren ha ka jingialang paidbah ha Phulbari, ha ka 22tarik Rymphang ha ka por 2baje nohsngi.
Kane kan dei ka sien kaba ar, ba U Modi, un wan jngoh ia ka Jylla, ha ki ar bnai ba ladep, ha kaba ula wan jngoh ia ka nongbah Shillong, ha U Nohprah ba ladep, ha kaba ula plie ia ka surok  Shillong-Nongstoin-Rongjeng-Tura.
Ka ju long ka dustur bad ka rukom ha ki ri synshar paidbah, ki ju pynlong ia ki election jied nongmihkhmat MLA ne MP shisien man ka san snem.
Ha kane ka Meghalaya Assembly Election 2018 ha ka 27 tarik u February 2018 kan long kaha ka ban jied Nongmihkhmat MLA naduh ba sdang ka Meghalaya Assembly Election ha ka snem 1972.
Shuwa kane ka snem, haba ym pat don jylla Meghalaya, ka Ri Khasi – Jaintia ka ju phah ia ki Nongmihkhmat MLA sha ka Assam Legislative Assembly naduh ka snem 1937 ha ka por synshar phareng.
Ynda la ioh ia ka jinglaitluid ha ka snem 1947 la pynlong ia ka election MLA banyngkong eh ha Assam ha ka snem 1952.
Katkum ka Government of Indiaka sorkar phareng ka la rai ban phiah ia ka jingsynshar ia kaha ka.
La phiah jylla kum ka Bombay Province, Madras Province, Bengal Province, Assam Province ter-ter.
La pynlong ia ka Assembly Election nyngkong eh ha kitei ki Province ha ka snem 1937.
Ka seng Congress ka la sar bad jop bun eh ha ki Provinces bapher bapher ka Ri India.
Hynrei ha kala jop ka Muslim League jong U Muhammad Ali Jinnah u nongseng ia ka Hima Pakistan.
Kumta, U Muhammad Sa’adullah u la long u Prime Minister ba nyngkong eh  ka Jylla Assam ha ka snem 1937.
Hynrei ha ka snem 1938 la ioh knieh long Prime Minister pat sa u Gopinath Bordoloi jong ka Congress.
Hynrei hadien la knieh biang sa u Sa’adullah bad long Prime Minister sa shisien pat haduh ynda kut ka thma bah ba ar ha ka snem 1945.
U Rev.
J.
J.
M.
Nichols Roy bad ka Kong Mavis Dunn Lyngdoh ki la long ki Minister Assam iwei hadien iwei ha ka sorkar Muslim League jong u Muhammad Sa’adullah.
Kumta, lada khein ia ka jingioh long MLA ha Assam naduh ka snem 1937 haduh ka snem 2018 ha Meghalaya kumba 81 snem.
Ka la lah ban sei da ki bun spah ngut ki MLA.
U Rev.
J.
J.
M.
Nichols – Roy u la ioh long Minister Assam naduh ka por Phareng, I Kong Mavis Dunn Lyngdoh I la long I Minister kynthei iba ar ha ka por Phareng napdeng ki kynthei ban long Minister ha ki Province jong ka Ri India.
Kiwei pat ynda la laitluid ki la ioh long Minister ha ka sorkar Assam.
U Chief Minister Meghalaya ba nyngkong na ka jaidbynriew jong ngi u dei u Rangbah Darwin D.
Pugh ha ka snem 1978.
Ka kyrteng ki MLA ba jop lyngba ki Assembly election 1937, 1946, 1952, 1970 bad 1972 ki long kumne:-Ka Meghalaya Autonomous State ka la sdang naduh ka 2 tarik u April 1970.
Ka la kut noh tang shu plie ia ka Meghalaya Full State ha ka 20 tarik u January 1972 ha madan Polo da ka Prime Minister Indira Gandhi.
Ka Meghalaya ka la sdang naduh ka 21 tarik u January 1972.
Shuwa ia kata, ka don ka Meghalaya Legislative Provisional Assembly.
Ki lai tylli ki District Council ka Khasi Autonomous District Council, ka Garo Hills District Council bad Jowai Autonomous  (mynta JHADC) ka phah nongmihkhmatngut.
Ka Khasi Hills Autonomous District Council ka shu thung (nominated) 18 ngut ki MLA, ka Garo Hills District Council ka thung 16 ngut bad ka Jowai ka thung 4 ngut.
U President ka Ri India u la thung 3 ngut ki dkhar kum ki Nominated MLA.
Ka kyrteng ki Constituency bad ki Nongmihkhmat (MLA) ba jop ki long: –Kat kum ka list haneng, la shem ba ka jingdon ki Nongmihkhmat MLA na ka jaidbynriew Khasi ne Hynniewtrep naduh ka snem 1937 ha ka por Assam bad haduh ka election Meghalaya 2013-17 ki la don da ki bun spah ngut ki MLA haduh mynta.
Ka kam ki MLA ka long ban ia tuklar, iasaid bad thaw ain.
Te lada jia ba ki MLA ki shu ia kbum ia ka shyntur ha, te la long kam kai bad lehnohei ka jinglong MLA jong ki.
U Bishnu Ram Medhi, Chief Minister Assam ha ka snem 1951, u la pynrung ia ka Bill ban rah noh ia ka Block I & Blcok II na Jaintia kaba heh haduh 1543.
6 Sq.
Km na Jowai Sub – Division sha Mikir Hills.
U MLA Jowai u ia pyrshah tang da ka jingthohjong u ha ka Boundary Committee.
Nangta u MLA ka Shillong Constituency, uba long ruh de u Cabinet Minister ka Assam u shu sngap la ka sngap khlem kren pyrshah nia ia u Chief Minister Medhi.
Kumta ka Bill ka la kylla ain hadien bad ka Ri Jaintia ka la duh ei ia ka Block I bad Block II junom, khlem ka jingialeh da ka thma  wait ne thma ktien.
U Bah Bnein Bareh, uba la long teng u Non-Official Chairman ba nyngkong ka Shillong Municipal Board ha ki snem 1960…….
wat la um shym la dei u MLA, pynban u la kren ha Assam Assembly na visitor’s gallery bad beh ia ka sorkar Assam da kaba bret nalor ia ki pamphletha ka snem 1968.
Napdeng ki MLA bym don shuh, haba nga shong sngap kai na “visitor’s gallery" ka Meghalaya Assembly, nga shem ba ki MLA radbah kum u Rangbahbad u, ki long kiba tbit bad pnah thylliej haduh katta katta.
Ngam tip ia ki MLA ba mynta, ioh ki kham tbit ma ki bad tam ia kitei ki arngut.
Tangba nga tip haba ki ieng kren kitei ki arngut ki MLA lada kika Ing Dorbar baroh kawei ka sngap jar kumba ong nohNgi angnud ba ki MLA Meghalaya 2018-2023 kin long kiba pasiang u thylliej bad kiba nang ban padiah ha ka iasaid dorbar.
Ki dei ban long ki longkni longkpa ban kit ia ka khia ka shon bad ka jingeh ki paidbah.
Ka jingkyrduh kam jong ki samla bym don kiban pynkhreh ia ki apprentice (ban pyntbit) ha ki line kam bapher ban pynioh lad ai kami a ki khun samla.
Sa kane ka bhah thungkamheh paid bad u Garo khyndiat paid ka long ka tarajur leh shiliang.
Ka shong ha ki MLA thymmai ban leh eiei.
Ne phin klet noh tang shu jop  MLA, shu en bad shu sngap bym nud saham ha khmat ki Chief Minister Sangma kumba long baroh shikatta.
Ha ka pyrthei kaba iar, ngi lap ba ki nongmihkhmat paidbah kiba duk ki ju ioh long MP ne MLA.
Ym tang katta ruh, hynrei ki la ioh long Prime Minister de.
U Prime Ministerbad u Prime Ministerjong ka Ri Bilat ha ki por ba la leit ki long kiba duk bad kim la riewspah wat ynda ki la shongthait na ka kam Prime Minister.
Kumjuh ruh u Prime Ministerhadien u Nehru haba u iap kyndit ha Tashkent, U.
S.
S.
R ha ka snem 1966, um shym riewspah bad um don eiei ban kam trai la ka jong.
Hynrei ha Meghalaya, kiba ialeh MLA katkum kaba paw ha ka por ba ki thep kyrtengkhamtam kiba la bat Minister teng ki la dei ki Multi-Millionaire ne Crore – Pati suda.
Ngi kyrmen ia kiba kin jop biang, khnang ba yn lah ban pyllait ram ia ka.
Kaka dap ram ha kada ki bun spah klur tyngka.
Kam shym lah siew ia ki PWD Bills Contractors ia ka Rs.
500 klur tam eiei.
Ym shym lah siew ia ka tulop  Nonghikai Skul.
Ki paidbah Meghalaya ba duk ne BPL ki don haduhkim ioh jaka thaw ing bad jaka rep ban rep.
Ia kiba buh u mynbarim la pynkylla Rikynti ne khyndew shimet.
Ki MLA kiba jop kin hapkiba thar namar ba ka sorkarka ai pateng ha ki MLA thymmai.
Ka sorkar cabinet thymmai Meghalaya kan hap ban sait ram lut ioh nang kha ka sut.
Tang pher tiak, ka sut ka lah ban kylla trai bad nang hap siew sut u paid Meghalaya ba duk.
