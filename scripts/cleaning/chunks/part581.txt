Haduh mynta, kiba don ia katei ka jingpang, ki long 2,147 ngut, nangta sa 1,960 ngut kiba la koit na ka jingpang.
Ka sorkar Jylla, ka la shim ia ka rai kaba skhem bha, ha ka jing iadei bad ki taksi kamai bad kata ka long ba nangne shakhmat,  kin khein bai kali noh da u metre, ha kaba la ong ruh ba  katei, ka long ka ain jong ka sorkar India, lane  kaba ki ong, ka Motor Vehicle Act.
Ka sorkar Jylla, kam pat kren shai bha halor katei ka phang bad kata ka long, la ka don jingthmu ban pynduh noh ia ka shong taksi ia bhah lane sharing system ne kan dang iai bteng ban ia shong ia bun, kumba ju leh baroh shi katta.
Hynrei ha ka jingkhein metre, ngi thikna, ba kan nym long kaba suk, lada ngi dang iai bteng ban ia shong ia bun bad ka daw, ka long, namar ba  tang shu ia shong ia bun, uwei un hiar, uwei un kiew  bad kumta, la hap ban buh bun tylli ki metre, hynrei lada buh tang uwei, kumta ka jingkhein metre, kan nym iaid kam satia haei haei ruh bad kan mih ka jing ia mai ia tim, kaba man ka minit, hapdeng u nongniah bad u nongshong taksi.
Lyngba ka jingwan jong kane ka pakhang shnong bad ka jing ia shong jngai, ha kaba ka bai kali, ka la kiew lai bad saw shah, kumta lada iaid noh da kane ka jingkdew jong u metre bad ban shu wai noh ia ki taksi, kan long ka nuksa kaba bha shi katdei; namar ba hangne hangi, ka la long ka jinglehrain kaba palat liam, ha kaba ha ka kali maruti, kaba dei ban shong tang lai, lane saw ngut, hynrei la ia shong tyngkhap da ki 6,7 ngut bad katei ka long kaba isaitmet bad kaba ailad ruh ia ki riew shim kabu, khamtam, lada ia shong ia khleh bad kam dei tang katta, hynrei ka long ruh kaba sngew tieng shi katdei, khamtam ia ka kynthei briew, ha ka miet ka iong, ban leit da kitei ki taksi shonglang, namar ba wat mangi ruh, lada ngi leit jingleit shabar, ngim ju kwah ban ia shong ia bun, namar ba ngi shait sngew tieng, ioh kitei kiba shonglang, ki dei ki nonglute, ne ki nongkloh pla (khamtam lada dei leit sha dkhar, ba ki ju jyllei bha kine ki kam runar).
Ki nongniah taksi, khlem pep, kin sngew pyrshah ia kane ka ain, hynrei ka sorkar, kan hap ban pyrkhat (i) ia ka jing ia shong jngai iwei ia iwei pat, kaba dei ka ain jong ka pyrthei ha kine ki sngi bad (ii) kan hap ban bud ia ka ain motor vehicle jong ka sorkar India, namar ba ha kylleng ka India, ka don tang ka ia shong bus lang bad kam ju don satia ka ia shong taksi lang.
Shillong: Kum shi bynta ban tehlakam ia ka jing pur ka jing pang ‘corona virus’ hapoh ka jylla khamtam hapoh ka East Khasi Hills, na ka liang ka ophis treikam Deputy Commissioner (DC) ka la pynbna ban pynjari biang iaka korphiw miet naduh 15 tarik jylliew haduh 22 tarik jylliew 2020 naduh ka por 9 baje mynmiet haduh 5 baje mynstep hapoh ka East Khasi Hills.
Ka ophis treikam DC ka la shim ia kane ka rai kum shi bynta ban pyntreikam iaki kyndon ka tnat ka koit ka khiah ka jylla kum shi bynta ban iakhun pyrshah ka jing pang ‘corona virus’ daka ba khanglad ia ka jing ialum paidbah khamtam hapoh ka nongbah Shillong.
Ka hukum na ophis treikam DC la batai ba ka korphiw miet kan nym treikam ia ki nongtrei sorkar, ki pulit bad shipai, ki nongtrei ka tnat ka koit ka khiah, ki dukan die dawai, ki dukan die marbam, ki nongtrei ka tnat MeECL, NEEPCO, Power Grid, FCI, PWD, PHE bad ka Shillong Municipal Board, ki nong leit sam bam, ki petrol pump, ki nongtrei ka sorkar bad ki nongthoh khubor.
Ka hukum ka la kyntu ia baroh bad bud ryntih ia ki kyndon ka tnat ka koit ka khiah ka jylla haba dei bad ka jing ia jngai na kiwei pat.
Nalor ka korphiw miet, ka hukum na ka ophis treikam DC ka EKH la pynshai ruh ba la khang iaka jing ia rung ia mih briew na kiwei ki jylla sha kiwei pat bad ki dukan kiba plie kin dei tang katto katne kiba la ithuh ka sorkar bad kidei ban plie tang haki por bala pynbiet ka bor district.
La kyntu ruh ia ki paidbah ban kiar na ka jing ialum paidbah bad ban bud ryntih iaki kyndon ka tnat ka koit ka khiah haba dei bad ka jing tehlakam iaka jing pur ka jing pang ‘corona virus’ hapoh ka jylla.
Haba dei bad ka jing iaid kali, ka hukum na ophis DC la batai ba ki kali naduh ki kali riew shimet haduh ki kali paidbah ki dei ban iaid katkum ki kyndon ba la pyllait dang shen, katba ia ki swimming pool bad kiwei ki jaka ba khring paidbah ym pat shah ban plie katba ki ‘restaurant’ ki lah ban plie hynrei ki dei tang ban shu rah sha ing.
Ia kane ka hukum la pynmih kum shi bynta ban buh ki kyndon na ka bynta ban tehlakam ia ka jing pur ka jing pang ‘corona virus’ hapoh ka jylla.
Sa 106 ngut ki don kiba ioh pang coronavirus ha Assam mynta ka sngi bad baroh kiba ioh pang, ki la poi mynta sha ka  4,049 ngut.
U Himanta Biswa Sarma, myntri ka koit ka khiah ka sorkar Assam, u iathuh ba kitei kiba ioh pang, ki dei na ki 9 tylli ki District.
La iathuh ba kitei ki don 32 ngut na Nagaon, ka Darrang 13 ngut, ka Barpeta 10 ngut bad 3 ngut na Karimganj District.
Ha Lakhimpur, ki don 2ngut, katba ka Dhemaji bad ka Cachar, ki don uwei uwei.
Ka Kamrup (Metro and Rural), ka don 44 ngut kiba ioh pang bad haba khein lang, haduh mynta, kiba ioh pang mynta ka sngi, ki long 149 ngut.
Shillong: Ka ophis treikam jong ka Deputy Commissioner (DC) East Khasi Hills, mynta ka sngi ka la pynmih ia ka hukum ba ia ki dukan ba la ithuh da ka sorkar, ha kaba kin plie naduh 8 baje mynstep haduh 8 baje mynmiet man ka sngi hapoh ka nongbah Shillong bad ki jaka markhap lait noh ia ki dukan ba don ha ka thain Iewduh, Stand Jeep bad ha Kyndai Lad.
Ka hukum na ophis treikam ka DC ka pynshai ruh ba ki dukan khap shniuh ki dukan Beauty Parlour, ki Cyber Café, Gaming Parlour ki cinema hall bad ki lottery Counter kim pat shah ban plie.
Ka hukum ka pynshai ruh ba ki restaurant ki lah ban plie, hynrei ki dei tang ban rah ia ki jing bam sha ing.
Ka hukum ka batai ruh ba ki dukan ba dei ban plie man ka sngi ki kynthup ia ki dukan sam bad die marbam, ki jaka shna maw block, ha ki jaka kham pajih na nongbah shillong, ki karkhana dewbilat, ki dukan die bad sam marbam bad kumjuh ruh ia ki jaka sumar mrad bad ki dukan baroh kiba kham pajih na nongbah Shillong.
Haba dei bad ki dukan ha Khyndailad, ka hukum na ophis treikam DC ka la bthag ba ki dukan kiba don marwei ki dei ban plie katkum ki kyndon ba la bthah, kata ha ka jing iaid ryntih katkum ki nomber ba la buh ki bor district kata sngi nyngkong ki dukan 2-4, sngi ba ar 1-3 bad ter ter bad kane kan iaid haduh sngi saitjain.
Ki dukan ba don hapoh ki shopping complex lait noh ha Glory Plaza, JM Towers bad ha Jivan Complex kin plie katkum ki nomber 2,4,6 ha ka 15 tarik, 1,3,5 ha ka 16 tarik, 2,4,6 ha ka 17 tarik, 1,3,5 ha ka 18 tarik, 2,4,6 ha ka 19 tarik bad 1,3,5 ha ka 20 tarik jylliew 2020.
Katba ki dukan kiba don hapoh Glory Plaza, JM Towers bad ha Jivan Complex kin plie katkum ki nomber 1 haduh 6 ba la btah ki bor sorkar ka ta ha ka sngi nyngkong ki dukan ba don nomber 2 kin plie bad kane kan iaid haduh sngi saitjain ha kaba ki dukan ba don iaki number 1 kin shah ban plie.
Ka hukum na ophis treaikam DC ka la kdew ruh ba ki dukan dielang, ki dukan die dawai ki dukan die dawai mrad, ki dukan kyiad ki dukan shna bad die kali, ki petrol pump bad ki dukan die marbam ba rah sha ing kin plie man ka sngi.
Ka hukum na ophis treikam DC ka la kyntu ruh ia ki trai Shopping Mall ba ki dei ban khanglad ia ka jing ialum briew hapoh ki shopping mall bad ki trai dukan ki dei ban pynbiang,ia ki jaka sait kti bad pynbiang ruh ia ki dawai sait kti lane ki ‘hand sanitizers’ bad ia ki tiar ban eksamin ka jing shit met ki paidbah ha shwa ba kin rung sha ki dukan.
Katba nga dang shong puson marwei ban kynmaw ia kiei kiei kiba la leit noh baroh, kumno re kumno nga la kum kynmaw pynban liak ia u Kaitor ba pawnam bha ka Ri Khasi u ba baroh baroh ngi ia ieit bad sngewtynnad bha, i ta i dei i Bah Norbert Sun i ba baroh hi ngi ju tip ia i da u bah U N Sun.
Kumta kane ka jingkynmaw ka jong nga ka la pynlong ban ngan buh jingkylli ia lade shaei u jah u ne u kaitor ba pawnam bha ka Ri Khasi jong ngi? ia kaba kiba bun ba lang ki ju ai nam ia i kum u (The most popular musician of Shillong).
Haba ia dei bad ka shnong jong i ngam da tip bniah bha i dei naei i sah haei hynrei la shu don ba ong ia nga ba i dei na ka shnong Laityrah tangba ngam tip pat la ka dei ne em ka shnong kaba tikna jong i.
Kumta ngam banse ban pynpaw pyrthei ia kane ka jingkynmaw jong nga ia u ne u khlur rwai ba pawnam bad ba iaid iew tam ha ri khasi, ka jingiaid iew ki jingrwai ba i la rwai ka long shaba palat shisha, nga ju kynmaw bha ba ki briew baroh naduh ki khynnah ki samla wat tymmen lane ki nongdih ruh ki ju ong, khlem ka jingrwai i bah u n sun te kan ym shongshit ka leit kai sngewbha (excursion) nangta ha kino kino ki jingkhawai dawai ba heh wat haduh kiba rit eh, wat ha ka iathoh kyntiew kurim ki briew ki ju sngewtynnad eh ban shad sngewbha beit da ka jingrwai jong i.
Hangno mo ba ka jingrwai jong i kam poi ha ki jaka jngohkai sngewbha ha ri khasi?Hangno mo ki jingkhawai kiba ha sor ne nongkyndong kiba iaid lait na ka jingrwai jong i.
Hynrei haba leit sngewbha ne leit khawai dawai ha ki bnai tlang shu sawa beit tang ki jingrwai WAT LEH TYMBUM TYMBUM SE THEI, KPA KA RI KMIE KA RI, WAT IA SHAD BAD NGA, MAT DEI IBALIEH MAT DEI IBA IONG bad bun kiwei kiwei ruh kiba ngam lah jer lut.
Ka jingrwai jong i ka la khring shisha ia kiba bun balang khamtam eh ia ki Samla , ym tang kata wat ki nongdih ruh ki ia sngewtynnad bha ban shad ia ka jingrwai jong i kaba ong YNDA NGA LA NOK.
Don kiba ong ka jingkhawai ne ka jingleit kai sngewbha khlem ka jingrwai i bah UN Sun ka long thik kum ka jingkhawai khlem ka tungrymbai, kam shongshit eiei ruh, wat nga ruh nga lap da la ki khmat ia ka jingiaid iew ka jingrwai jong i wat u dkhar ba kamai auto rikshaw ha ki thain Ganeshguri (Assam) u dang tem da ka jingrwai kaba la rwai ma i kaba ong, MAMA KAHAA HAI? MAMA KAHAA DIDI? kane la la pynlong ia nga ban shu rymmuin ha la marwei ia ka jingiaid iew ka jingrwai jong i.
Lah ban ong ia ka ka jingrwai jong i kum u piat u ba long lut ha kino kino ki jingshet, namar ka jingrwai jong i ruh la phi ong kmen ruh long, sngewsih ruh long, kane ka khring ia kiba bun ba lang ki paidbah ba bun ha Ri khasi.
Lada ngin shu sngap luk liak ia ki jingrwai jong i bun kiba ong ka long kamkai lane bym don jingmut ba shu rock beit, nga shait pynrem bad ong ia ki ba phi sngap tang dep hynrei te ynda phi la pynshongdor bha ia ki kyntien ha ka jingrwai kaba i la rwai ki long kiba khia thew bha, ki don ia la ka dor ba khraw.
Namar i long u nongrwai ba la iohi lypa ia ka eiei ka ban sa wan ha ka long briew man briew bad i ba shlur ban kren beit haba iohi, ki jingrwai jong i kiba da khia thew shisha ban pyrkhat bad kiba ia dei ruh bad ka iap ka im ka jong ka jaitbynriew ki dei ki jingrwai ba la ai kyrteng KIAW KHASI, TRADING LICENSE, nangta pat kawei de ka BIRIA ELECTION , bad ka KA PLA SORKAR BA PEI.
Kine ki jingrwai kiba nga la sngap bad pynleit jingmut bha nga shem ba ki don ia ka dor kaba khraw haduh katta katta na ka bynta ka iap ka im ka jaitbynriew kham tam ha kine ki sngi mynta.
Kumta nga la sngewdei ban wad biang ia kum kine ki briew ba don sap phylla ha ka ri khasi jong ngi ban kyntiew biang ia ki sap ki phong jong ki, don kiba ong ba i bah U N Sun i don ha jingthiah pang bunsnem , tip la ka dei kaba shisha ne ka hamsaia kata, namar la bun snem i la jah jlang ym ju pynmih jingrwai shuh tip shaei i don? Kumta nga buh ka jingkyrpad ia ki lad pathai khubor bad ki social Media kum ki Ri khasi News, Betesi tv, T7news, bad kiwei kiwei ba kin wad jingtip kum ia kine ki riew shemphang ka jaitbynriew kiba long ki nongkyrsiew thiah ka jaitbynriew lyngba ka sap ka phong jong ki ba ki don.
Khnang ba kan long ka jingmyntoi ia ka ri khasi hi baroh kawei da ka jingdon kum kine kan kyntiew ruh ia ka nam ka burom ka jylla hi baroh kawei.
Nga da ia hap jingmut eh bah phi bah, nga ruh nga ju kwah bha ba ki press kin wad ia une u kaitor khraw nam jong ka ri jongngi shaei u jah, lada ka dei shisha ba u don ha jingthiah pang ruh, ngin ia buh lem ha ki jingdwai ba un ioh noh ia ka jingkoit jingkhiah khnang un lah ban pynmih shuh2 ki jingrwai ba sngwtynnad bad ba don jingmut.
Sahnud ia u U N Sun namar haduh mynta ngim tip shuh shaei u don bad kaei kaba jia ia u namar ym don ba iathuh tikna shaphang jong u haduh mynta namar kata na la liang jong ngi kum ki paitbah ngin shaniah beit haki press ki media ba kin wat jingtip lem shaphang une u Kaitor ba khraw ka ri khasi.
Nga ruh nga sngew dei ka jing ong jong i bah Scholar lawryniang, ba u UN Sun un mih pyrthei biang ban rwai namar bun bah kiba la kwah ïoh sngw biang ïaka jingbrwai jong u bah Un Sun.
Pawnam te u pawnam bha une u nongrwai nga hi shimet te ngam sngewtynnad eiei ia Une u Bah namar bun hi ki kyntien jingrwai jong u ki long kiba kham khlemakor.
Ym da nud ban iasngap Lang shiing sjisem.
Ngi kum ki pathar ngi kwah tip shi sha ia ka daw  ba lei u jah jlang.
Nga sngew bang shi sha ia ki jing rwai  u u n sun    na mar ia  ki ba leh ia  ka kam u pyn mih shisha um buh rih.
kum jing rwai kiaw khasi.
pla sorkar.
ki briew ki ba ym sngew tynnad   ia ka jing rwai jong I tang ki  ba leh ia ka kam na mar  ba tyng khuh ha shingNgan jin dala kmen eh lada I bah UN Sun in dang lah biang ban pynmih jingrwai.
Lada I kloi ban wanphai biang,ngan ñiew ia I kum u ‘Tiewkulab bala phuh biang sa shisien hadien ba u la tlor bad jah noh.
To sieh bah sngewbha wan kloi noh ngam lah shuh ban ap lano phin wan.
Ki dur jongphi ki la dap lut ha Whatsapp Status jong nga.
“Wan kloi bah bahBan ap ia phi ngam lah shahMynsiem ka thrang dohnud ka pangAle noh kloi khlur dap shynrang"Nga ioh pule kawei ka khubor ba thoh uwei u journalist uba na bar jylla, u la leit wad bad iakynduh ia u bah u.
n sun, bad u la lap ba um da don ha ka met ba shait ba khlain bha, bad u ong ruh ba u la sdang bhai ban pule tista ia ka Bible ruh.
Khlem i Bah UN Sun te ka Ri Khasi kan kynjah beit jlam….
Nga kitbok ba in nang shait nang khlain noh…???Hooid kñ shaei I jah jlangKa rukom shna sur jong i ka pher bha bad ki wei bad wat haduh ki kyntien ruh da ki bym shym poi pyrkhat beit la ha ka sur ieit ne sur biria ruh… He is so talented n different from others… Hope we will hear some news about him and the fact that he conceal him self…haduh mynta mynne ruh nga dag tem beit ki jingrwai jong u lano kein in mih pyrthei biangKi jingrwai ba nga sgew tynnad tam eh ba la rwai ma I dei baroh kito ki jingrwai Christmas.
Lada in dang lah bn pn mih shuh2 ki jingrwai Christmas te katno sgew tynnadNga ruh nga ia mynjur shisha bad i bah Scolar iba la pynkynmaw biang ia une u kaitor biria dei por jong ka bri u Hynniewtrep jongngi, sngewiahap bha ia ka jingai jingmut jong I bah namar kaei kaba une u kaitor ka Ri ka urlong thik kumta bad sngewsarong shisha ban pynpaw lang hangne ba une u kaitor ula kyrsiew thiah ia ka jingleh jingkam ka jaidbynriew jongngi, nga ruh uwei napdeng ki nongkyrshan jong u ngam ju lyndet ban thied iaki sai kyllain sur thymmai jong une u kaitor manla ba u pynmih sur thymmai, hynrei mynta shu kynsan, u jah syndet khlem ioh sngew shuhvshaphang jong U, kyntu ia phi ki pathai khubor ban lum jingtip lem shaphang jong u….
Ki khasi jong ngi mynta, kim lah bn rwai kum rwai i bah UN SUN.
Bun ki ba rwai ia ka jng ieid bt, la thaid shuh bn sngp rh, ka juh shi ka juh, jng ieid shi jng ieid.
Uff.
Sa 43 ngut ki don kiba ioh pang  COVID-19, mynta ka sngi ha Assam.
Kitei ki kynthup ia 14 ngut na  Nagaon, 10 na  Golaghat bad Kamrup, 2 ngut na  Jorhat Baksa bad Chirang bad uwei na  Karbi Anglong, Dhemaji bad Bongaigaon.
Baroh kiba ioh jingpang coronavirus ha Assam, haduh mynta ki long 3,943 ngut, ong U  Himanta Biswa Sarma, ha ka twitter jongu.
Ka seng jong ki nongsam khaw rashon (Dealers’ Association) hapoh ka Mawshynrut C&RD Block ha ryngkat ka jingiadon lang u Wholesaler, ki sordar bad secretary shnong lem bad ki nongialam jong ki sengbhalang ki la ia poi ryntih shriak hynnin ka sngi saitjaiñ dt.
13.
6.
2020 ha Riangdo ban iatai sani halor ki jingeh ha kaba sam ia u khaw rashon.
Ïa ka meeting la pyniaid da u samla Trophinus Thyrniang kum u chairman bad u samla Sherlanson Langrin kum u secretary jong ka seng.
Ka jingialang ka long kaba shongshit namar ki sordar, ki secretary shnong lem bad ki nongialam sengbhalang ki la ia shim bynta shitrhem ban ia kren.
Kiba la wan poi ha katei ka jingialang ki palat ia ka 200 ngut.
Ka seng kam lah ban pdiang ia ka jingwan rah u wholesaler ba u kyrpad ia ki shnong ban iarap baikit ia u khaw bad bai wai ïing ban buh ia u khaw rashon, namar ka jingpynslem ka sorkar ban siew ia ka bill.
Ka seng ka bthah ia u wholesaler ba um dei ban wan iathuh ia kum kita ki jingeh namar ba u la mon hi ban trei ia kane ka kam khlem da pynbor mano mano ruh.
Ka jingialang ka la bthah ia u wholesaler bad ia ki dealer ba kin bud beit katkum ka jingbthah u D.
C.
Nongstoin, (1)Ba u wholesaler un pynpoi ia u khaw rashon sha baroh ki centre, (2)ba ki dealer kim bit ban pynduna iano iano haba sam ia u khaw, (3)ba ia u khaw AAY dei ban sam beit 35kg kawei ka card ha ka dor Rs.
3/- shi kg, u khaw PHH 5 kg shi khlieh briew ha ka dor Rs.
3/- shi kg bad u khaw NON-NFSA ka dor thymmai ka long Rs.
13/- shi kg.
Kino kino kiba pynkheiñ ki dei hok ban ioh ia ka jingpynshitom ha ka aiñ.
Baroh ki dealer ki la iathuh ba u khaw ba la ioh da ki shnong ki duna kilo beit.
Lait tang ka shnong Mawsyrpat kaba ioh biang kilo katkum ka jingiathuh jong u sordar katei ka shnong.
Kane ruh ka la pynlyngngoh shibun ia kiba la wan sha kane ka meeting.
Halor ka jingeh ban pynpoi ia u khaw rashon sha ki shnong bym don surok, la shaniah ha ka jingiapynbeit jong u wholesaler bad ki dealer.
Tangba u wholesaler um dei ban khñiot ia ki dealer.
Ka jingiatai kaba kham shongshit ka long halor ka jingkylli – Mano ban bam ia ka byrni? Ka daw ba sa wan mih katei ka jingkylli ka long – ba ki dealer ki iathuh ba lada ka jingioh ia u khaw ka long 100 byrni, ynda la sam pat ka duna 100 kg.
Ka daw ka long ba kawei ka byrni ka khia 1 kg.
Nalor kata ruh don sa u khaw uba hoit shane shatai.
Ka jingeh ia ki dealer ka long ba ki paidbah ki dawa ba dei ban ioh thik kumba la mang.
Kumta la mih ka jingkylli – Mano napdeng jong ngi kiba lah ban bam byrni? Baroh ki la jubab ba ym don u briew uba lah ban bam ia ka byrni, lait tang ka masi.
Ha kaba pynkut ia ka jingialang, ka seng ka kyrpad bad ai jingmut ia ka sorkar, (1)ba ia ka baikit khaw ym dei ban ai tang ia u wholesaler, namar ki dealer ruh ki lut bai daju, (2)ban ai extra khaw na ka bynta ka jingkhia jong ki byrni bad u khaw ba hoit shane shatai bad (3) ba ka sorkar kan pynkloi katba lah ban siew ia ka bill bai kit ia u khaw rashon.
U Sushant  Singh Rajput, u aktor ba khraw ka bollywood, ula iap noh.
La lap ia ka met iap jongu, ha ka iing sah jongu ha  Bandra, kaba ha Mumbai.
U Sushant, u don 34 snem ka rta.
La lap ia U Sushant, ha u tyllai phasi bad u nongtrei iing, ula pyntip mar mar sha ki pulit.
Ki pulit, ki shim ba katei ka jingjia, ka dei ha kaba U Sushant, ula phai hi ialade.
U Sushant, u dei u khlur ak phlim ba khraw bad la iohi ia u dang shen, bau niah hi ia ka kali jongu bad u dei uba la ak ha ki phlim Kai Po Che, MS Dhoni biopic bad Kedarnath.
Ka Assam, ka la nang kiew stet ka jingdon kiba pang coronavirus bad hynnin ka sngi, ki don sa 182 ngut kiba dang shu ioh ia katei ka jingpang.
Kumta baroh kiba don ia katei ka jingpang, ki la poi sha ka 3,900 ngut ha katei ka Jylla.
La pynthikna ia katei ka jingjia, ha ka por 11.
43 baje hynnin ka miet, da U Himanta Biswa Sarma, myntri ka koit ka khiah ka sorkar Assam.
Haduh mynta, kito kiba dang don ia katei ka jingpang, ki long 2,084 ngut, katba ki don 1,805 ngut kiba la mih na ki hospital bapher ha ka Jylla.
Kiba iap mynta ha Assam, ki long 8ngut.
Katei ka jingpang, ka la nang pur stet shuh shuh ha ka Ri India baroh kawei, ha kaba ki don 11,929 ngut kiba ioh ia katei ka jingpang, ha ki 24 kynta ba ladep bad baroh kiba ioh ia katei ka jingpang, ki la poi sha ka  3,20,922ngut, ong ka tnat ka koit ka khiah ka sorkar India bad ki don sa 311ngut kiba iap ha ki 24 kynta ba ladep bad baroh kiba iap, ki la poi sha ka 9,195 ngut.
Ha Mexico, ki don sa 3,494 ngut kiba ioh pang coronavirus bad sa 424 ngut kiba iap bad kiba ioh pang, ki la poi mynta sha ka 1,42,690 bad kiba iap, ki la poi baroh sha ka  16,872 ngut.
Ha Brazil, kiba ioh pang coronavirus, ki long  850,514 bad kiba iap, ki la poi sha ka 42,720.
Kiba dang shu ioh pang ha ki 24 kynta ba ladep, ki long  21,704ngut bad sa 892 ngut kiba iap.
Ha China, ki don 57 ngut kiba ioh pang mynta ka sngi bad katei ka dei ka jingioh pang kaba bun eh, naduh U Iaiong 2020 bad ki don kiba shim ba ka khlam corona, ka la trei biang ha ka kylla kaba ar ha katei ka Ri.
La iathuh ba ki don 36 ngut kiba ioh pang, kiba ia bit para shnong hi bad kitei ki dei kiba ia bit, naba ki leit iew ban thied jhur ha ka nongbah Beijing, nangta ki don sa arngut kiba ioh pang ha ka jylla  Liaoning  bad kitei ki dei kiba ia bit, na kito kiba ioh pang ha ka nongbah Beijing.
Kane ka jingioh pang ha ka nongbah Beijing, ka dei ha ka sien kaba nyngkong, hadien ar bnai kynthih.
Ka jingkiew ka khlam corona virus, ka la nang stet bha ha Maharashtra bad la iathuh ba mynta ka sngi, ki don  3,427 ngut kiba ioh pang thymmai bad kiba iap, ki la poi sha ka  3,830ngut.
Ha Maharahstra, ki don 3,427 ngut kiba ioh pang ha ki 24 kynta ba ladep ad sa 113 ngut kiba iap bad kitei ki long 73 ngut ki shynrang bad 40 ngut ki kynthei, ong ka khubor na ka tnat ka koit ka khiah ka sorkar Maharashtra.
Kiba ioh pang ha Maharashtra, ki long mynta 1,04,568 bad baroh kiba iap, ki long 3,830 ngut.
Kiba dang shah sumar mynta ki long  51,379, kiba la jem ki long 49,346.
Kiba ioh pang tang ha Mumbai, ki long 56,831 ngut bad kiba ioh pang ha ki 24 kynta ba ladep, ki long 1,380 ngut bad kiba iap ha Mumbai, ki long 2,113 ngut.
Kiba ioh pang ha Tamil Nadu, ki long 1,989 ngut mynta ka sngi bad baroh kiba ioh pang, ki long  42,687.
Nangta sa 30 ngut kiba iap na katei ka jingpang mynta ka sngi bad baroh kiba iap, ki la poi sha ka 397 ngut.
Nongpoh: Ka jinghap slap kaba tang katto katne por, hynrei ka jingshlei um ha kawei ka jaka kaba don hajan jong ka Weigh Bridge ha Umling, ka la wanrah jingeh shikatdei eh ia ki nongiaid nongieng hapoh ka surok NH-6 ha Ri Bhoi District.
Na ka jinglap da u Nongthohkhubor bad ruh haba ioh ban iakren bad ki katto katne ngut ki briew kiba don hajan katei ka jaka, ki la iathuh ba katei ka jaka kam dei kaba shel um ha kine ki snem kiba la leit noh baroh, hynrei katei ka jingshlei um ka jia tang mynta u Snem, kata hadien ba la buh ia ka Weigh Bridge ha Umling.
Halor katei ka jingslei um bad kaba la wanrah jingeh ia ki nongleit nongwan kiba iaid lyngba ka surok bah NH-6, la sngewthuh ba ka nongrim kaba la pynlong ia katei ka jingshlei Um ka dei namar ka jingbym biang ki nala pyniaid um bad kaba la pynsuba ruh ba dei namar ka jingtrei torti bad khlem da pynbiang ia ki nala pyniaid um hapoh katei ka Weigh Bridge kaba don ha katei ka jaka.
Na ka jingther u slap ha kine ki khyndiat sngi bad watla ka long tang khyndiat por, hynrei la iai iohi ba katei ka jaka ka la dap, ha kaba ym tang ba ka la wanrah jingeh ia ki nongleit nongwan, hynrei ka wanrah ruh ia ka jingma jingmynsaw  bad ka ban sa poi sha u pud jong ka jingjia ba sngewsih, namar bun na ki kali haba ki la poi ha katei ka jaka, ki hap ban phaidien biang bad ruh ban iaid noh na ka liang bym dei (Wrong Side).
Namarkata, katkum kaba la sakhi na ka jingiai jia ka jingshlei um ha katei ka jaka, ka la dei ka por ia ka sorkar ba kan tuklar noh mardor, khnang ban lait na kino kino ki jingjia aksiden bad ki ban sa wanrah ia ki jingsngewsih.
Shillong: Mynta ka sngi u myntri rangbah ka jylla u Conrad K Sangma, u la plie ia ka jaka shong kai pyngngad kaba tip kyrteng kum ka ‘Canopy Walk’ kaba don ha Mawkasiang hajan Mawdiangdiang, Shillong.
Ia kane kane ka jaka kaba dei ruh kawei na ki jaka jngoh kai pyrthei ka jylla la bei pisa daka Swadesh Darshan na ka tnat jngoh kai pyrthei ka sorkar India.
Kane ka jaka jngoh kai pyrthei ka jngai kumba 20 km na nongbah Shillong bad ka don 20 tylli ki ing lane ki ‘Log House’.
Haba kren ha ka por ba plie ia kane ka jaka jngoh kai pyrthei jong ka jylla, u myntri rangbah u la ong ba mynta ka tnat jyngoh kai pyrthei ka jylla ka dang ai jing hikai iaki samla ka jylla na ka bynta pyntrei ia ki ha kum kine ki jaka kiba bun ki sa sdang treikam noh hadien bala kut noh ka jing iakhun pyrshah ka khlam’COVID-19′.
“Ia kaba mynta ka sorkar kan wad ki lad lynti na ka bynta ban pyntreikam hapoh ka tnat jngoh kai pyrthei ban kyntiew ia ka jylla na ka jing ioh lyngba ki kam jngoh kai pyrthei" la bynrap u Conrad K Sangma.
Nalor kane u myntri rangbah ryngkat bad u myntri ka tnat ka koit ka khiah u bah A.
L Hek ki la pynlong ia ka jing ialang hapoh Golf Link na ka bynta ban iakren halor ki lad lynti ban teh lakam iaka jing pang ‘corona virus’ hapoh ka jylla.
Ki don sa 37 ngut kiba ioh pang coronavirus haduh mynta ka sngi ha Tripura bad mynta kiba ioh ia katei ka jingpang, ki la poi sha ka 1,001 ngut.
Kine ki 37 ngut, ki dei kiba wan jingwan shabar bad na kitei ki kynthup ia 34 ngut na  Sepahijala District bad sa 3 ngut na  Gomoti district.
Hynnin ka sngi, ki don 48 ngut kiba ioh pang bad  kiba ioh pang, ki bun eh ha  Sepahijala district, ha kaba ki don 430 ngut kibba ioh ia katei ka jingpang.
Lada kane ka khlam Corona kan neh bun snem, kan poi ka por ba ki hehspah kiba pahuh tang ka pisa kin ym ioh khaw shuh.
Kumta ha ka jingkyrduh khaw, ban shet ja da ka pisa ruh ym long bam, bym banse kin hap ban leit iapeiñ da ka pisa shi byrni ban ioh ia u khaw shi byrni na ki nongrep.
Kumba ka long mynta, kane ka jylla jong ngi ka la shu shaniah tylli tyllan ia u khaw ba wan rah nabar jylla, kum u khaw Assam, West Bengal, Andra Pradesh, Bihar, Punjab bad kiwei kiwei.
Ym dei tang ia u khaw hynrei wat ia ki jhur, ka dohkha, doh syiar bad kiwei kiwei.
Lada kane ka khlam Corona mynta kan neh bun snem kumba la jia ki khlam mynhyndai (pule ia ka jingthoh jong nga “Ka khlam mynshuwa bad mynta" ba la mih ha u Rupang dt.
26 tarik Lber 2020), kita ki jylla ba ju supply khaw ia ngi kin sangeh noh bad ka sorkar u Modi ruh kan ym lah shuh ban bsa, hangta kan sa long ka jingkyrduh khaw kaba jur ia ka jylla jong ngi.
Ha kata ka por ki hehspah jong ka jylla jong ngi kiba don kyrhai ka spah katba u khaw pat kim ioh shuh ban thied, kin sa hiar sha ki nongkyndong ban iapeiñ shi byrni ka pisa bad ka shi byrni u khaw.
Kumta, khnang ban lait na kata, nga ai jingmut ia ka jylla baroh kawei naduh ki nongkyndong haduh ki nongsor ban pynim biang bad pynkhlaiñ pat ia ka rep ka riang.
Nga la ioh ban pule ha ka khubor u Rupang ha ka 28.
5.
2020 ia ka jingkren jong u MLA ka Mawsynram (bah HM Shangpliang), uba la ai jingmut ia ka sorkar ba kan pynkiew noh ia ka skhim MGNREGS na ka 100 sngi sha ka 200 sngi.
Nga kyrshan ia ka jingong jong utei u rangbah ba lada ka sorkar kan lah ban leh kumta, ia ka 100/200 sngi yn pyntreikam noh ha kaba pynkhlaiñ ia ka kam rep.
Hynrei lada kam lah ban pynkiew sha ka 200 sngi, nga ai jingmut ba ia ka 100 sngi ba la ju pyntrei ban shna ia ki surok shnong, ki madan ialehkai bad kiwei kiwei yn pyntrei noh tang ha kaba pynkhlaiñ ia ka kam rep haduh ban da kut ka khlam.
Lada ka sorkar kan leh kumta, ki nongtrei ha ki ophis Agriculture kim dei shuh ban shong kli kti tang ha ophis, hynrei kin sdang noh ban hiar sha ki nongkyndong ban ai jinghikai ia ki paidbah kumno ba kin rep katkum kane ka juk thymmai.
Nga ai jingmut ruh ia ki nongtrei balang kum ki pastor, ki phadar, ki sister…kiba shu ap bam na ki paidbah balang ba kin sdang noh ban kyrbeit ia la ki tyrpeng ha ka rep ka riang.
Ki daw ba nga sa ong kumta ki long (1)Ha kane ka khlam ki balang shnong kim ioh shuh ban leit bylla ban ai pisa ia phi bad ba kim ioh shuh ban pynlong jingiaseng, (2)ba ma phi ki nongtrei balang ruh phi la shu shong thiah thai khlem trei shuh.
Naduh ba la khang ka sorkar phim ioh lad shuh ban leit pyndep ia ki kam balang bad khlem iohlad shuh ban pynlong jingiaseng.
Lada ka khlam kan neh bun snem ia ki jingiaseng bah ruh ngin ym iohi shuh.
Te ban ia kaba phin shu ap bam khlem trei, kan bha ia phi ban sngewsynei lem ia ki khun balang jong phi; bad phin kyrbeit met noh ha ka kam rep.
Namar lada ki khun balang jong phi kim lah shuh ban ai pisa mano pat ban bsa ia phi?Ban pynkut ia kane ka khubor, nga kwah ban iathuh lem ia phi ki nongpule ia ka jingiathuh jong u bah Dmikstar Lyngdoh, New Nongstoiñ kumne- ba ha ka snem 1926, ka meibah jong u ka Radon Lyngdoh bad u kñi jong u u Suwansing Lyngdoh ki la ialeit lang sha ïew Rilang.
Ka Radon Lyngdoh ka long kaba duk bad kaba im tang na ka rep; katba u Suwansing Lyngdoh pat u long uba riewspah uba im ha ka kam khaïi masi.
Ha ka sngi ïew Rilang, baroh arngut ki ia kiew ia u thiep uba jrong.
Ka Radon Lyngdoh ka kit tang ia u phan Garo im katba u Suwansingh pat u kit pisa die masi.
Ka jingthngan jong ki baroh arngut ka la long kaba shyrkhei.
Ynda haba ki la shongthait, ka Radon ka la sei ia u phan Garo im na ka shang ban bam.
Ka la bam tang ialade namar ka lehraiñ ban tyrwa phan im ia u men riewspah.
Uta u Suwansing pat ban bam da ka pisa ruh ym long.
Hapdeng ka jingthngan ka bymkai shuh u la tyrwa ban iapeiñ ia ka shi pla ka pisa die masi bad ka shi pla u phan Garo im.
Da kata u la lait na ka jingiap thngan.
Kynmaw ko phi ki hehspah ka jylla jong ngi, lada kane ka khlam kan neh bun snem phin hap ban leh kum uta u Suwansing, namar ba phin shet da ka pisa ha u khiew phim long bam; te phin hap ban hiar sha ki nongkyndong ban iapeiñ ia ka shibyrni ka pisa ban ioh shibyrni u khaw.
Mynta ki nongrep ki ju ong ia phi “Sir/ Madam" hynrei ha kata ka por phin ong sa ma phi ia ki nongrep “Sir/Madam" khnang ba phin ioh khaw.
Kumno Ma,ki briew ka jylla jong ngi kin pei phang ia kata.
Tang Ka Kam Sorkar bad tang ki Kam ba Suk bad Kloi ban pynmih Pisa sha kita ngi iabeh.
Ngin don por shano ban pynsngap ia ka Sur jongphi ki Riewtynmen kaba bunsien ngi niew ba ki long kamkai suda.
Watla katta Khubblei shibun eh Ma ia phi ba phi lah pynpaw ia kaei kaba phi don ban pynpaw,lehse mynta ngim pat iohmad ia kata hynrei ngin lah lait seh mo ban ong em bad kyrngah ban pyn sngap ia ki kntien jong kita kiba la i shuwa ia UBnai bad ka Sngi.
Tip la ka dei ne em  hana ba ka Sorkar ka wadlad wad lynti kumno ban pynmih pisa,ngi patde ngi dang ia wad buit wadlad kumno ban khadsuk ia kata ka Tyngka.
U niuhmat uba rben bad iong bha borabor u pyni iaka dur bad ka main ba kyrpang jongphi.
U dei uba lah ban pynbha briew iaphi lada u rben bad wandur bha bad ha kajuh ka por u lah ban pynsniewdur iaphi lada u niuhmat jong phi u stang bad bymbeit ryntih.
Kat nangrben katta ki nang pynitynnad ne pynbhabriew ia ka dur jongphi.
Hynrei ym baroh nangi,ngi don ia u niuhmat u ba rben, katto katne ki briew ki don ia u niuhmat uba stang, ba ñiar, bad bym itynnad bad ngi ju wad bun ki lad ki lynti ban pynrben.
Baroh ngi tip ba ngim lah ban pynrben ia u ñiuhmat ha ka shimiet, hynrei ki don bun ki lad kiba phi lah ban leh na ka bynta ban sumar hi ha iing ban ioh ia u niuhmat uba rben.
Hangne ki don katto ki jingai jingmut kiba phi lah ban pyndonkam ban sumar hi ha iing ban ioh ia u niuhmat uba rben bad itynnad.
Sawphew saw ngut ki briew, ki la iap ha ki 24 kynta ba ladep ha Bangladesh, ong ka khubor jong ka  Directorate General of Health Services (DGHS) mynta ka sngi.
Baroh kiba iap, ki la poi sha ka 1,139 ngut, ong ka Dr  Nasima Sultana, Additional director general (administration) ka DGHS.
Nangta ki don 2,856 ngut kiba ioh pang ha ki 24 kynta ba ladep bad mynta kiba ioh pang ha Bangladesh, ki la poi sha ka  84,379 ngut.
Kiba iap ki kynthup ia 33 ngut ki shynrang bad 11 ngut ki kynthei bad kitei ki long 19 ngut na Dhaka, 13 na Chattogram, 2 na Sylhet, 4 na  Rajshahi, 4 na Barishal, wei na Rangpur bad sa iwei na  Khulna division.
Shillong: Ka Jaintia Students’ Union(JSU) – Central Body ka dawa mardor na ka District Council Affairs (DCA) Department jong ka Sorkar Jylla ban tohkit, halor ka jingbamsap ia ka pisa kumba Rs.
5.
78cr tam ka Jaintia Hills Autonomous District Council (JHADC).
Ka JSU ka pynpaw ka jingsngew khia ba jur halor ka jinghiran ka pla tyngka jong ka JHADC, haduh u pud ba kam lah shuh wat tang ban siew ia ka tulop ki nongtrei jong ka mynta la hyniew bnai tam haduh ba ka la pynlong ia ki nongtrei jong ka konsil ba kin pyllong jingiakhih noh.
Kumta ka seng na ka por sha ka por ka iai bud dien ban lap ia ki daw jong ka jinghiar ka ioh ka kot jong ka konsil.
Hadien ka jing iai bud dien jong ka Seng ka lap ba ka daw ka dei namar ka jingbamsap hapoh ka JHADC, ka long kaba jur bha bad la lap ba kane ka EC ba la ialam da u T Shiwat ka pyndonkam bakla ia ka pisa kumba 5.
78Cr tam.
Ha kaba phai sha ka budget session jong ka JHADC kaba la long ha ka 15 April 2020, u EM incharge jong ka tnad tax bad trade jong ka council u Shri, Winning.
G.
Sungoh, u la iathuh ba ki kali kitmar ki ba ki ioh bat ha ki artylli ki check point jong Ka konsil ki ba don ha Mookyndur bad Ratachera-Umkiang kiba iaid beain naduh ka 1july 2019 haduh 29 Feb 2020 ki long 21,019 tylli ki long arphewwei hajar khat khyndai tylli bad ka kuna, pat ba ki ioh na kine ki artylli ki check point naduh 1 Sept 2018 haduh 29 February 2020 kalong Rs 4,83,300/- kata Saw Lak Phra phew Lai hajar lai spah tyngka.
Hynrei pynban kat kum ki sakhi sabut bad ki jinglap jong ka Seng ba baroh ki Kali ba iaid khlem ki kot ki sla ki ba biang (illegal) kiba ki nongtrei jong ka konsil ki ioh bat naduh Ka 1sept 2018 haduh 29 February 2020 kilong baroh 58,293 tylli kata San phew phra hajar ar spah khyndai phew lai tylli.
Ka jingkhein ka long kumne harum.
1sept 2018 to 28 Feb 2019 ki long 22587.
1 march 2019 to 30 June 2019 ki long 14,687.
1 July 2019 to 29 February 2020 kilong 21,019.
Total baroh ka long 58,293 tylli baroh.
Namar kat kum ka ain jong ka Jaintia Hills Automous District Council – Trading by non-tribals Regulation Act 2011 ka kdew shai ba kino kino ki kali ki ba pynkhein ia ka ain kin hap ban siew Rs 1000 kawei ka kali.
Te ynda la khein jingkhein ia ka pisa kaba dei ban mih ka long 58,293 × Rs.
1000 = Rs 5,83,29,300/-Hynrei kaba sngewpher pat ka long ba ka jubab jong u EM incharge pat u ong ba ka fine ba ki ioh na duh ka 1sept 2018 ha duh Ka 29 February 2020 kalong tang Rs.
4,83,000 (saw lak phra phew lai hajar tyngka).
Kane ka paw shai ba ki pyndonkam bakla ia ka pisa kaba shong dor haduh kumba Rs 5,78Cr tam kat kum ka jingkhein ba kdew hangne (Rs.
5,83,29,300 – Rs.
4,83,000 = Rs.
5,78, 09,700) kata San Klur Hynniewphew Phra Lakh Khyndai Hajar Hynniew Spah Tyngka.
Kumta ka Seng ka dawa jur na ka tnad DCA jong ka sorkar jylla ba kin phah tohkit (enquiry) bniah halor katei ka jingpyndonkam bakla ia katei ka pisa jong ka JHADC da kane ka EC kaba mynta khnang ban lap ia kiba donkti.
Na ka liang jong ka Seng, ka la pynkhreh ban file da ka case ynda la sdang ban plie noh ia ki iingkashari namar ka seng ka don ki sakhi satar kiba biang, pynkut u kyrwoh na u President Jong Ka JSU, U Samla Lawyerson War.
Ka jingpang  coronavirus, ka la kiew stet ha India bad ki stad, ki la ther tyngeh ia ka tnat ICMR jong ka sorkar Jylla, kaba la kam ba ka jing ia bit jingpang, kam don satia ha kane ka Ri.
Ki stad kiba tohkit ia kane ka jingpang, ki iathuh ba ka jing iabit jingpang, ka la don la slem, ha ki bynta jong ka Ri India bad kumta, ka dawa ia ka sorkar, ba kan pdiang ia ka jingshisha, ban nym ialam bakla ia ki paidbah ha ka Ri.
U Dr MC Mishra, director barim jong ka AIIMS, u iathuh ba kam don shuh kano kano ka jing artatien, ba ka don ka jing ia bit jongpang, ha ki bynta bapher jong ka Ri India.
“Ka jing ia phet ruma jong ki paidbad nangta sa ka jing pyllait ia ka iaid ka ieng, ka la pynlong ia katei ka jingpang ba kan poi sha ki jaka, ki bym pat don jingpang mynshwa.
Ka la dei ia ka sorkar ba kan pdiang ia ka jingshisha ba ki paidbah, kin sngewthuh bad phikir ialade" ong U Mishra.
Uwei pat u stad virologist, U  Shahid Jameel, u ong ba ka jing ia bit jingpang lane ka  community transmission, ka la trei kam la slem mynshwa.
U Dr Arvind Kumar, u doktor, uba sumar ia ki tor ha Sir Ganga Ram Hospital, u iathuh ba ka jing ia bit jingpang, ka don bha ha  Delhi, Ahmedabad bad ha Mumbai.
Ka pung Lonar, kaba don ha Maharashtra, ka la kylla rong ha ki khyndiat sngi ba ladep.
Ka khubor jong ka Mail Online, ka iathuh ba katei ka dei ka pung, kaba la mih la 50 hajar snem mynshwa, da ka jinghap jong ki met bneng ha katei ka jylla bad katei ka pung, ka la pynkyndit, haba na ka rong jyrngam ka la kylla sha ka rong lam snam.
Ki stad, ki shim ba katei ka dei na ka daw jong ka jingbun jong ka mluh ha katei ka pung, kaba lah ban pyn kylla rong ia ka um, kaba don ha katei ka jaka.
Don kiba iathuh ba katei ka pung, ka la kylla rong kham mynshwa, hynrei kane kaba mynta, ka long jubor na kaba ju jia ha ki sien kiba mynshwa, ha kaba ka jingsaw, ka jur bha.
U Gajanan Kharat, uba peit ia ka mei ramew lane u Geologist, u shim ba katei ka dei na ka jingbun jong ka mluh ha katei ka pung, ha kaba ka um pat ka la nang duna shibun bad nangta sa ka jingshit kaba la jur ha katei ka jaka.
Shillong: Mynta ka sngi ki nongialam ka KSU War Jaintia Circle bad ki nongialam ka KSU South Central East Circle, ki la pynlong ia ka jingialang bad ki Nongkhaii(Exporter) na War Mihngi bad na War Jaintia ha ryngkat ki Rangbah Shnong jong ka thaiñ na ka bynta ban ia mir jingmut lang ha kaba iadei bad ka jingthmu jong ka sorkar jylla ban sdang iaka jingiakhaii shapoh ka Ri Bangladesh.
Ha ka jingialang bad ki Nongkhaii, na ka liang ki nongialam ka Seng KSU, ki la ai jingmut ba katba ka Sorkar Jylla kam pat lah ban pyntikna, ba ka la lah ban ai ia ki lad jingiada kiba biang ban lait na ka jingiabit jong u khniang jingpang Covid19, kumta ym pat dei ban ailad ban sdang ka jingkhaii mawshun shapoh ka Ri Bangladesh, namar katei ka Ri kumba ka long mynta ka dang jur bha ka jingkiew sted u khniang jingpang Covid19.
Ia kane ka jingialang la pynlong da ki artylli ki Circle ka KSU, ia kaba la lam khmat da u Samla Laitphar Syngkrem na ka KSU War Jaintia Circle bad U Samla Eleaser Diengdoh na ka KSU South Central Circle.
Ha ka jingiamir jingmut lang, la ioh ia ka jingai jingmut na ka liang ki Nongkhaii (Exporter), ki Rangbah shnong bad kumjuh na ki nongialam ka Seng ha kaba naka liang ki nongkhaii ki la pdiang hun mynsiem ruh ia ka jingaijingmut ki nongialam ka KSU, da kaba ki la rai ban sangeh shwa ia ka jingshalan mawshun tad haduh ban da ioh ia ki lad jingialada kiba paka.
Ha kajuh ka por, ki nongkhaii ki la ai jingkyrshan ba pura ruh ia ka jingpyrshah jong ka Seng KSU ban nym shah plie ia ka Import bad Export lyngba ka Tamabil Check Point.
Ka Parliament jong ka Nepal, ka la mynjur mynta ka sngi ban pyn kylla ia ka map jongka bad katei ka map kaba thymmai, ka kynthup ia ki jaka kiba hap hapoh India bad kitei ki long ka  Limpiyadhura, Kalapani bad ka  Lipulekh.
Ka Inda, ka kyntait ia katei ka rai jong ka dorbar Nepal bad ka shim ba katei ka jingleh, ka dei ka bym shong nongrim satia bad katei ka dei ka rai kaba pyrshah, naduh ka 20tarik Jymmang 2020.
“Ka jing pynkylla ia ka riti synshar, katba kumba la mynjur da ka Parliament jong ka Nepal, ban pynkylla ia ka map jong ka ri, ka long da ka jing mynjur jong ar na ka lai bynta jong ka jing don briew" ong u lamphang dorbar.
Hynnin ka sngi, ka la don ka jing siat ha khappud jong ka India Nepal, ha  Sitamarhi, Bihar, ha kaba ki shipai APF jong ka Nepal, ki la siat ia ki riew paidbah kiba don ha khappud.
Ki shipai Nepal, ki la siat 15 sien bad uwei u briew, ula iap ha katei ka jing shah siat.
La iathuh ba ki shipai jong ka Nepal, ki la maham ia ki nong India, ba kim bit ban rung sha khappud, namar ba ki leit pyn iabit jingpang coronavirus sha Nepal.
Ka jingpang corona virus, ka nang kiew stet na ka sngi sha ka sngi ha India.
Ha Delhi, kiba ioh pang hynnin ka sngi, ki long 2,137ngut bad katei ka dei ka sngi, kaba bun tam kiba ioh ia katei ka jingpang bad mynta kiba ioh pang, ki la poi sha ka  36,824 ngut bad nangta sa kiba iap ki long 71 ngut hynnin ka sngi bad baroh kiba iap ha Delhi, ki la kiew sha ka 1,214 ngut.
Ka jingkiew kiba iap ha Delhi sha ka 2,137ngut, ka dei ha ka sien ba nyngkong ba ka nang kiew jubor katei ka jngpang, ha kaba dang ha ka sngi palei, kiba ioh pang, ki long  1,877 ngut.
Kiba ioh pang ha India, mynta ki la poi sha ka 3,08,993 ngut bad kiba dang shah sumar, ki long  1,45,779 ngut bad kiba la jem na ka jingpang, ki long 1,54,329 bad kiba iap, ki la poi sha ka  8884 ngut.
Kiba ioh pang ha ka sngi thohdieng, ki long 11,458 ngut bad kiba iap ki long 386 ngut.
Ha Mumbai, kito kiba ioh ia ka jingpang iabit  COVID-19, ki la poi mynta sha ka  54085.
Kiba iap ki ong 97 ngut ha ki 24 kynta ba ladep bad kiba iap baroh ki la poi sh ka 1,954 ngut ha katei ka Jylla.
Ha ka jylla Maharashtra baweoh kawei, kiba ioh pang thymmai, ki long 3607 ngut bad kiba iap ki logn 152 ngut.
Baroh kiba pang, ki la poi sha ka 101,141ngut bad kiba la jem na ka jingpang, ki long  46078 ngut.
Ha Tamil Nadu, kiba ioh pang ki long 40,698 ngut bad ka wan ba ar ha ka jingbun ki nongpang ha India.
Ha USA, ki don 839 ngut kiba iap ha ki 24 kynta ba ladep bad baroh kiba iap, ki la poi sha ka 114,613 ngut, ong ka khubor jong ka Johns Hopkins University bad kiba don ia katei ka jingpang, ki long 2,044,572 ha ka sngi thohdieng.
Shillong: Ki dkhot ka KSU South West Khasi Hills District ha ka janmiet jongka 11tarik Jylliew 2020, ki la ioh ban bat ia ki 3 ngut ki bar jylla ba wan na Assam ha Ranikor kiba thmu ban wan die jhur sha Nongjri.
Kine ki dkhar la tip kyrteng kum u Gopal Nath ,Bisnu Das, Akash Thapa kiba dei na jylla Assam.
Nangta ha ka step jongka 12 tarik Jylliew 2020, ki dkhot ka KSU South West Khasi Hills District ki la ioh ban bat sa ia ki 4 ngut ki bar jylla ba dei na Chennai bad Assam na kawei ka jaka ba khot Mawpon kaba jngai tang kumba hapoh 1 km na ka ophis jongka Deputy Commissioner South West Khasi Hills District.
“Ka seng ka sngew lyngngoh ba kumno naduh Chennai bad Assam ki ioh ban wanrung laitluid bad leh mynleh wan trei wan ktah ban shna bording kata ruh ha khmat ophis jongka DC bad ma ka bad ki bor District pat ki leh matlah ia kane" ong ka kyrwoh jong ka seng.
“Kane ka jingbat da ki dkhot ka seng ia ki 7 ngut ki bar jylla kiba trei bad rung laitluid hapoh ka District ka pyni ba ki bor District ka South West Khasi Hills District ki la fail ban teh lakam bad ka pyni ruh ba ka DC ka shu pyniaid kulmar da kaba Pyrkhing tang iaki trai Shnong kiba haka jingshisha dang lah ban tip iaka leit ka wan jongki hynrei ki pyllait laitluid pat ia ki bar jylla kiba ki tip shai ba kin nym lah ban track iaka leit ka wan jongki" ong shuh ka khubor.
Ka KSU South West Khasi Hills District ka kynthoh jur ia ka bor District jongka South West Khasi Hills District bad ka sorkar ba ka jingong Highly skilled labourers ka dei tang kaba paw shabar, hynrei ka jingthmu ka long ban pynrung laitlan kat ia u bar jylla ba kwah ban wan hapoh jongka South West Khasi Hills District, ong ka kyrwoh na U bah Forwardman Nongrem, President, KSU South West Khasi Hills District.
Kaei ka jubab naka sorkar bad ka police department haba ki sengbhalang ki iohbat ia ki dkhar kibym don kot don sla ba biang ban rung sha ka jylla jong ngi, hato kan kam beit ba ki dei kita ki briew company sorkar, hato ka sorkar kan bteng beit ban dung namsarang iaki sengbhalang, ki paitbah ki dei ban bishar bniah iaki kam ka sorkar ymban sngap ia ka jingpynthame ki pulit,Pyndeng tala na khmut.
Ym tip shuh don aiu sha lyndet haba myn hakine ki sngi bym pat don ba ioh ia une covid-19 ka sorkar ka pyrkhing bha iaka plei iew plie hat ne ki dukan shnong shi sien  shi taiew ruh daka side,iaka iaid ka ieng ruh pyrkhing bha,halor ba ong hana ia ka ban phriang ka jing pang lah ka ba set ha rohnar,mynta pat ba lah bun u nongpang pyllait lan nadong shadong.
tip don aiu sha lyndet saia pyrkhat lem  phi baroh kiba nang bastad mo.
Ka mynsiem jong ka la noh shiliang ha ka barieh u ieid ia ka Rida bad ha ka ba paw pat u leh kumba ieid ia ka Kmie jong ka.
Ki sngi ki por ki la nang iaid stet, kiei kiei ki barieh kiba don hapoh ka dohnud u Panah ka Rida ki la nang san bad nang heh.
U sdang ban ialam iew ialam hat hi ia ka bad haba u ialam u da tyrwa sbun mynsiem ba kan ong lada don ei ei ba ka kwah ban thied.
Ka Rida ka la sngew kmen shikatdei eh namar mynta ka la iohi ia ka jingkylla mynsiem jong u Panah.
Suki suki u sdang ban kham pynlaitluid ruh ia ka ha ka leit ka wan, tangba u maham pat ba kan ym pat dei ban ialang samla namar ba dang don ha jingpule.
Ka Rida ruh ka la sngew dei bha ia kata ka jinghikai u Panah.
Ka la pyrshang ban kohnguh ia kata.
Mynshuwa hooid ka isih bha ia u; hynrei mynta ka la sdang ban ieid ia u.
Ka daw ka long ba u lah u iai ia ka.
Haba la poi ka por eksam ka Rida ka la iathuh ha la la Kmie, ka Kmie ka la iathuh ha u Panah bad marsien tip ia kata u Panah u la wan thied da u complan ba kan dih bad um ju pynthut shuh ia ka ha ka kam ka jam u bthah wat ia ka Kmie jong ka ban kham ailad ba kan khreh kot.
“Kmie ka Ri haba ka khun ka don hapdeng ka eksam phim dei ban pynkhia kam shuh ia ka, namar phi la tip hi ba katno ka kolej bad ma ka kumjuh ma ngi ruh ngi khmih lynti ba kan khur bha ha kaba wan sha khmat…" La ong u Panah ha i Kmie ka RidaMynta ka mynsiem ka Rida ka la kmen shisha ia ka jingsngewthuh bad kylla bamut u Panah ban ieid ia ka.
Ha kawei ka miet katba dang ia shongkai harud ding u Panah u la pynpaw“Ri nga la ieid ia phi kum la ka khun lajong… Ngam sngew pher ei ei … Phi ruh wat sngew nongwei ei ei ia nga hynrei ong beit kano kano kaba phi donkam ia kaba nga lah ngan ai na ka bynta jong phi…" La kular u Panah ha khmat ka Kmie jong ka.
“Hooid to Panah.
" La kohnguh ka RidaKa jingkylla kaba la jia ha ka jingim u Panah ka la nang pynshngain ia ka jingim ka Rida.
Ka bapli ka Rida kam tip ei ei ia kaba shapoh u Panah.
Kumta haba la poi ka por eksam ruh u Panah u la sdang ban leit on lynti ia ka bad ka kitbok kit rwiang ba kan lah thoh bha.
Kane ka dur ba u pynpaw ka la nang pynieid bad nang pynjan shibun eh ia ka jingiadei hapdeng ka Rida bad la u Panah.
Mynta ka mynsiem ka Rida ka la dap da ka jingsngew kmen shibun haba ka iohi ia ka jingphikir jong u Panah ia ka.
Kiwei ki paralok jong ka ruh kiba ka iajan bha ki la sdang ban iaroh ia ka jingbha u Panah ka Rida.
“I Panah jong phi i best bha imat… I leh la kum ka khun lajong mo iaphi…" La ong ka paralok katba dang ia iaid lynti“Hooid kein mynta i sdang ieid bha ia nga.
Nga ruh nga la kham sngew tynnat ia i mynta…" La phai ktien ka Rida bad ka rymmuinKumta katba dang ia bun ktien hadien ba la wai eksam don tang iwei i paralok iba la biria bad ong“Ri, peit mo tangba ka ma lada leh ieid u Panah ioh ba shah ih i Mei….
" Ka ong bad ka rkhie artat.
Hangta ki iarkhie shaid ba sngew dei palat kata ka ktien.
“Dei mo… Ani ka ma shisha lada long kumta… Hooid kein ani lada u leh ieid than ioh u mon baroh…" La bynrap lem sa ka RidaKi ktien jong ka paralok ki la sdang rung shisha hapoh ka dohnud jong ka Rida.
Suki suki ynda la poi ha iing ka la nang pyrkhat ia kata ka jingong… Haba la wan u Panah u la wanrah soh kreb bad ki biskit ban dihsha ka Rida.
“Shim khun kine nga la wan thied ban phin bam ba phin peit mat haba khreh kot… " U leit rah ha khmat jong ka.
“To khublei shibun…" La ong ka RidaHadien ba la dep bamja katba dang khreh kot ka Rida ka la kum pyrkhat shisha ia ka jingkren ka paralok ba lehse u ieid ne u mon ia ka.
Haba la wan kane ka jingpyrkhat ka la pynsheptieng ia ka Rida.
Hynrei kam lah sngewthuh bad mutdur namar ba kumno kata kan jia haba ka Kmie jong ka, ka don beit ha iing… Kumta ka pynkut nia ba jia katba jia ym lei lei… Ka la pynleit jingmut beit tang sha la ka eksam ba dang sah…Katba ka Rida ka dang bteng ban thoh eksam u Panah ruh man ka sngi thop shi thop u leit ban pyn on lynti bad ka ryngkat ki ktien kitbok ba kan lah thoh bha.
Wow kat nang pule katta nangbang.
Nongpoh: Ka District Magistrate Ri Bhoi District, ka la pynmih da ka jingmaham kaba tyngeh pyrshah ia kito ki kali kamai, kiba kynthup naduh ki Tourist Taxi, ki Local Taxi lem bad ki Auto Richshaw ba kim bit ban iaid lait na ka Screening Centre kaba don ha 13Mer Byrnihat.
Ka DM ka Ri Bhoi, ka la pynbna ba naduh mynta la pynjari da ka kyndon Ain 144 CrPC, kata katkum ka Regulation 3 jong ka Meghalaya Epidemic Diseases, COVID-19 Regulation, 2020, kaba la maham tyngeh ia baroh ki kali kamai kiba kit ia ki nongleit nongwan ba ki dei ban iaid lyngba ka Screening Centre kaba don ha 13Mer, hynrei lada lap ba don kiba leh pyrshah kin sa ngat ha ki jingshah pynshitom kiba katkum ki kyndon Ain bad kaba ki lah ban shah knieh ia ki Driving License bad ki kot kali.
Ka jingpynmih ia katei ka hukum, ka dei hadien ba la ioh ia ki jingujor ba ki don ki kali kamai, kiba leh pyrshah da kaba iaid lait na katei ka Screening Centre kaba don ha 13Mer bad kiba la pyndonkam da kiwei pat ki lynti bad kaba la long kum ka jingleh pyrshah ia ki hukum ka sorkar.
Kumta la kyntu ia baroh ki nongniah kali kamai, ba kim dei ban leh tam ne ban leh pyrshah ia ki kyndon ain, hynrei ki dei ban kohnguh bad ban burom ia ki jingbthah ka sorkar, khamtam ha kaba kum kane ka por ba ka sorkar ka dang trei shitom na ka bynta ban khanglad na ka jingsaphriang stet u khiang jingpang COVID-19.
Kino kino kiba pynkhein ia ka Lockdown bad ruh ia ka jingbthah ka katkum ka NationalDirectives for COVID-19 Management, kin sa shah pyngat ha ki kyndon ba ki la leh pyrshah katkum ka Section 51-60 of the Disaster Management Act, 2005.
Nalorkata kin sa ngat ruh ha ki jingshah pynshitom ha ka kyndon Ain 188 lem bad kiwei ki kyndon Ain lada donkam.
Shillong:Myn hynnin ka sngi ka Hynniewtrep Youth Council (HYC) Shillong Circle ryngkat bad ka Nongthymmai Circle ha ka jing ialam da u President ka Nongthymmai Circle u samla Enlang Sawian, ki la leit ban iakynduh ia ki nong pyniaid ka ophis treikam ka Jio kaba thmu ban beh kam noh ia kawei longkmie.
Na ka liang u samla Enlang Sawian u la iathuh baka seng ka la ioh jingtip ba ka ophis Jio ka mut ban thmu ban beh kam noh ia kawei longkmie kaba trei kum ka nong pynkhuid ophis lane (House keeping) haka nongrim ba ka ophis Jio kam lah ban siew tulop namar ka jing shah ktah haka ‘Lockdown’.
“Ka seng ka la ioh jing tip ba ka ophis Jio kaba don ha Firebrigade ka mut ban beh kam noh ia i longkmie tang na ka daw baka ophis Jio kala duhnong ha ka jing shah ktah bad ka ‘lockdown’" la bynrap u samla Enlang Sawian.
Haba kren bad i longkmie ba ka ophis Jio kamut ban beh kam noh, na ka liang ka kong Torry Dkhar ka iathuh ba ha ka 11 tarik jylliew, ha ka por kumba 11 baje ka la ioh ban iakren lyngba ka phone bad u nong peit ia ka kam ba ka trei u Tapas u ba don sha Assam, ha kaba u la ong ba ka la shah beh bad naduh 12 tarik Jylliew kam donkam shuh ban wan trei.
Haba dei bad ka rai ban thung kam biang ia ka kong Torry Dkhar, na ka liang ka kong Torry Dkhar ka la iathuh ruh ba ka Jio kompany lyngba u manager kala rai ban thung kam biang ia ka bad ka dei ban trei 15 sngi ha ka 1 bnai ryngkat bad ka tulop 4000 tyngka.
Nalor kane ka kong Torry Dkhar, ka iathuh ruh ba man ka por une u Tapas bad u Saijul ki ju kren heh bad byrngem ruh ban behkam noh ia ka, tang namar ba ka pep trei ba ka shitom.
Haba dei bad kane na ka liang ka HYC ka kyntu ia u Tapas bad u Saijul ban wan mih sha ophis treikam ka HYC ha shwa ba kin wan trei sha Meghalaya.
Ka HYC ka la byrngem ia ki kompani bar jylla ba kim dei ban shim kabu ban beh kam ia ki samla ka jylla khlem da don ka nongrim bad lada lap ka HYC kan shim ia ka sienjam ba tyngeh.
Shillong:Myn hynnin ka sngi ka Hynniewtrep National Youth Front (HNYF) ha ka jing ialam u samla Donbok Dkhar, ki la leit ban iakynduh ia ka Joint Director ka tnat rep ka riang ka kong L.
Kharkrang, na ka bynta ban pynsngew ia ka jingeh ki paidbah khamtam ki nongrep ban register ia ki jaka rep jong ki.
Na ka liang u samla Donbok Dkhar, u iathuh ba ka seng ka la wan hadien ba ki nongrep ki la ioh ia ka shithi na ka tnat ka rep ka riang bad ka shithi ba tang uwei na ka long ing u lah ban ioh jing myntoi naka ‘PM Kisan Scheme’.
“Ka jing bthah ka tnat ka rep ba tang uwei na ka longing ba lah ban register ia ka jaka ban rep kam lah ban long namar hapoh Meghalaya bun ki longing ki ia sah lang, hynrei bun pat ki don bynta ban rep bad namar kane ngi kyntu iaka tnat rep ka riang ka jylla ban pynkylla ia kane ka jing bthah" la bynrap u samla Donbok Dkhar.
Haba dei bad ka jing kular na ka Joint Director ka tnat rep ka riang, u samla Donbok Dkhar u la iathuh ba i Joint Secretary ka la kular ia ka seng ban buddien ia kane bad ka sorkar Meghalaya ka dang ap ia ka jing mynjur na ka sorkar India halor ka jing dawa ki nongrep ka jylla.
Na ka liang ka HNYF ka la kyntu ia ka tnat ka rep ka riang ban lum jingkhein biang ia ki nongrep ka jylla daka ba iaid lyngba ki Nongsynshar Shnong khnang ban ioh lum jingkhein kaba iahap ban myntoi ia ki paidbah khamtam ki nongrep.
Jowai: U MLA ka Jowai Constituency u ma Wailadmiki Shylla, u la shimkhia naduh kine ki khyndiat bad ban kren ruh hapoh Assembly ha ka jingiadei bad ka jingbymioh tulop shuh ki nongtrei ka JHADC la 8 bnai kynthih mynta.
Myn hynnin ka sngi u ma Wailadmiki, u la pynlong ia ka jingialang kaba kyrpang hapdeng ka (EC), U CEM bad baroh ki dkhot ka Executive Committee ka JHADC na ka bynta ban iakren sani bha halor ki jingeh ka Council, khamtam eh ha kaba iadei bad ka jingduna pisa kat haduh bym lah shuh ban siew wat ia ka tulop jong ki nongtrei kaba la kot haduh kumba 7 klur shiteng ha ka shibnai.
Ka jingheh dor ka tulop ki nongtrei haduh katne ka long na ka daw ba ki Executive Committee ba la ialam da ki riewkhraw (CEM) bapher bapher ka rilum Jaintia kiba la thung kam be-ain bad thurmur tang ban ioh vote ha ka election ban wan khlem da pyrkhat satia ia ka lawei ba phyrnai ka JHADC bad ruh kiba la ai NOC sha ki Company Dewbilat khlem da pyrkhat ia ka jingioh kamai ka JHADC.
Myn hynnin ka sngi da ka jingshimkhia u MLA ka Jowai, u ma Wailadmiki Shylla u la lum ka jingialang hadpeng ki dkhot ka EC – JHADC bad ha kane ka jingialang ki la rai ban pynkhreh  ia ki lad ki lynti kumno ban pynmih pisa lane ban kyntiew ia ka iarong pisa ka JHADC khnang ba kan lah ban ieng hala ki jong ki kjat khlem shaniah shuh na kiwei.
Ka Sorkar jylla ka dang dei ban siew ym duna ia ka 100 klur kaba dei ka bhah ka JHADC, kaba ka sorkar ka la lum na ki khajna mar poh Khyndew kynthup ia u Dewiong, Shyiap, Mawshun bad kiwei kiwei.
U ma Wailad kumba baroh ki khot ieid, u la ong ba ha kane ka jingialang bad 7 ngut ki MLA, yn sa ia phylliew jingmut halor ki jingeh bapher bapher ka JHADC khamtam ha kaba iadei bad ki nongtrei jong, ka ki bym shym la ioh tulop la 8 bnai mynta.
Ia kane ka jingialang ban phylliew jingmut yn sa pynbeit hadien ba u ma Wailad un ioh ia ka lad ban iakren bad ki 6 ngut ki MLA ka Jaintia Hills kiba kynthup ia 4 ngut kiba long ki Myntri kane ka sorkar hapoh ka jingialam u Conrad K Sangma kum u Chief Minister.
Pisa shi pisa ai pyniaid ha ki kharkaia bad ki company dkhar kumba phi la ia buh finance adviser da ki dkhar ban khuid ka ram.
Jowai: Ka jingialang jong ki lai seng kiba kynthup ia ka All Jaintia Cement and   Clinker Transporters Association (AJCCTA), ka Jaintia Hills Truck Owner’s and Drivers Association (JHTOA) bad ka Meghalaya Trucker’s Union (MTU) hapoh ka lama jong ka JAC, ki la shim ia ka rai mynta ka sngi ban sangeh noh ban shallan ia ki dewbilat bad Clinker na ki karkhana dewbilat kiba don ha East Jaintia Hills District.
Kane ka rai jong kitei ki lai seng kan treikam naduh ka sngi  Nyngkong 15 tarik une u bnai.
Kane ka rai jong kitei ki lai seng ka long ban pyrshah ia ki karkhana pynmih dewbilat kiba don ha katei ka thain namar ki la kyntait ban pyntrei kam ia ka rai jong ka sorkar jylla, lyngba ka Transport Department na ka bynta ban pynkiew ia ka bai kali ha kaba iadei bad ka kit ka bah ia ki dewbilat bad Clinker na katei ka jaka sha baroh ka thain Shatei Lam Mihngi.
Ka Sorkar ka la pynmih ia ka hukum naduh ka 13 tarik u January une snem na ka bynta ban kyntiew ia ka bai kali baroh kynthup ia ki trok kitmar kit mata bad ki kali passenger.
“Ngi la shim ia shim ia kane ka rai ban sangeh noh ban shalan ia ki mar jong ki company pynmih dewbilat baroh namar ka jingbymshym la burom ka jong ki ia katei ka hukum ka sorkar jylla", la ong u ma Balen Thubru President ka AJCCTA haba kren sha ki lad pathai khubor hadien ka jingialang.
Na ka liang u President ka JHTOA, u ma  Nidamon Shullet u la kyntu ia baroh ki trai trok bad ia ki Transporters ban ieng tylli na ka bynta ban ialeh pyrshah ia kitei ki Company ki bym shym la burom ia katei ka hukum jong ka Sorkar.
Ka sorkar jylla ka la rai ban kyntiew ia ka bai kali ha ka kit ka bah naduh   9 Tyngka, 10 Tyngka bad 12 Tyngka katkum ka dor jong ki trok bad ka jinglong u surok na ka bynta shi ton ha man ka shi Kilometer.
“Baroh shi katta kitei ki Company ki khlem lah ban siew  wat tang ia ka dor barim kaba tang 70 naia shi quintal na ka bynta shi Kilometer ka bai kit kaba dei ruh ka dor sorkar, hynrei ki la siew katba ki mon", la ong u ma Balen uba la bynrap ruh.
“Ngi ai ka jingiaroh ia ka sorkar ba ka la pynkiew ia ka bai kali bad ngi kyntu ruh ia ka sorkar ba kan shim khia ia kane ka jingeh jong ki Transporters  bad trai Trok bad ban pynshitom ruh ia kitei ki company ki bym kohnguh ban pyntreikam ia ka hukum sorkar".
Na ka liang kitei ki lai seng ki la ia kynduh ruh ia u Minister ka tnad Transport, u ma Sniawbhalang Dhar ha kaba u la kular ban shimkhia halor kane ka jingbymkohnguh kitei ki Company ia katei ka dor ba thymmai.
Nongpoh: Katno katne sngi hadien ba uwei na ki rangbah na ka shnong Umsamlem ha Ri Bhoi, u la ngat ha ka thup ba u la ioh ia u khniang jingpang COVID-19, la iohi ba katei ka shnong lem bad ki shnong ba marjan bad katei ka shnong, ki la kynjah hi jak bad ym don shuh wat tang uwei ruh u ban mih surok, lait noh tang tang kito ki nongap pahara (Volunteer) ka shnong lem bad ki briew ka sorkar.
Ki shnong kiba marjan ka Umsamlem bad kiba la shah pyngat kum ki Containment Zone, ki kynthup ia ka shnong Umnget, Quinine bad Rongphar kong, namr kitei ki shnong ki dei kiba don hajan eh bad ka Umsam lem, kaba dei ruh ka shnong ha Ri Bhoi, kaba la don u rangbah uba la ioh nyngkong eh ia u khniang jingpang COVID-19.
Lah ruh ban kdew hangne, dang myn hynnin ka sngi ka Deputy Commissioner Ri Bhoi District, ka la pynmih ia ka hukum ba ki paidbah kiba shong ha kitei ki lai tylli ki shnong kiba iajan bad ka Umsamlem, ki la hap ha ka jingpynjari ia ka kyndon 144 CrPC bad ki paidbah ki hap ban shong khong hapoh ki iing ki sem 14 sngi lynter, kata naduh ka 9 haduh ka 22 tarik mynta u Bnai.
Halor kitei ki saw tylli ki shnong, kiba kynthup ia ka Umsamlem, Quinine, Rongpharkong bad ka Umnget, ka Kong RM Kurbah, DC ka Ri Bhoi, ka la iathuh ba kumba ka long mynta ki briew sorkar na ka koit ka khiah, ki la wad ia kito kiba la ia kynduh ia u tei u rangbah bad ruh ki la jurip bniah ia ka koit ka khiah jong ki, ym tang kata hynrei ki briew ka koit ka khiah kin sa trei shitom ban wad jingtip lut ia baroh ki 2309 ki riew paidbah na ki 409 tylli ki longing, kiba sah ha kitei ki 4 tylli ki shnong.
Kat kum ka jingiathuh da ka Kong RM Kurbah, la ong ba ki briew ka tnat ka koit ka khiah, ki la dep ban peit khmieh ne test ia baroh ki bahaing hasem jong utei u rangbah uba la ioh ia u COVID-19, hynrei ka kaiphod kaba la mih na kitei kiba la dep ban shah test, ka long ba ki dang khuid bad ym don jingpang eiei (Negative), kumta halor katei na ka liang ki briew ka koit ka khiah, ki la bthah ia baroh ki paidbah ba kim dei ban mih shabar ing ki jong ki, hynrei ki dei ban kohnguh beit ia ki jingbthah ka sorkar.
Nalorkata, ka Kong RM Kurbah, ka la kyrpad ia baroh kito ki nongkhaii ia ki jhur ki jhep na Ri Bhoi bad kiba thmu ban pynpoi sha kitei ki shnong, ba ki dei ban pyntip sha ki nongialam shnong haba ki thmu ban phah ia ki jhur ki jhep jong ki bad khamtam eh ha ki por mynmiet, khnang ba ki nongialam shnong kin lah ban peit ia ka iaid ka ieng jong ki riew paidbah ha kitei ki shnong bad ruh ba yn lah ban iada ka jingsaphriang utei u khniang jingpang.
Namarkata, ka Kong RM Kurbah, ka la pyntip ba District ka la ioh ruh ia ka jingbthah na ka sorkar, halor ka jingdonkam ban rung haman la ki thliew ing ha ki shnong, na ka bynta ban ai ban ai ia ki jinghikai sha ki paidbah ba kumno yn lah ban iada ia u khniang jingpang COVID-19, ia kaba la bthah ruh ban pyndep hapoh ka 2 taiew, kumta halor katei ka nongrim ki bor distrik, ha ryngkat ka jingiatreilang ka ophis ki C&RD Block, kin treishitom ban wad ia ki nonghikai kiba hakhmat eh (Master Trainers) kumjuh ruh ia ki Field Trainers, ki ban sa pyndep pat ia katei ka kamram, kata ha ryngkat ka jingiatreialang ki nongtrei ka tnat ka Koit ka Khiah, ki C&RD Block, ki Self Help Group bad ki Dorbar Shnong.
Ha ki khyndiat sngi ba ladep, ngi dang dep iakren ia ka iktiar jong ka Khasi District Council bad ha katei ka mat, ngi iakren shaphang ka jing lushia lut ki bor District ia ki dukan sha ki shnong ki thaw, ban shim kyrteng, ban ithuh ia ki bad ban phah plie bad phah khang bad ha katei ka rai jong ka sorkar, ka Khasi District Council ka shu peit kai na rud.
Ym tang katta, la iohi shuh ba ka District Council, ka kren kob, da kaba ong, ba ki bar Jylla, haba ki kwah ban wan biang sha Ri Khasi, ba kin da leit pan jingbit na ka Council bad katei ka dei ka mat, kaba iahap ban shu kren, katba kam lah ban trei kam shisha.
Ngi ia wan mynta sa sha ki Rangbah Shnong bad ka iktiar jongki, khamtam, ha kaba iadei bad kane ka khlam covid bad haba shu peit, ngi iohi ba ki Rangbah Shnong, ki shim ia ka kam jong ki kynhun sengbhalang bad ki kit ki bah, ia ka khia ka shon, kaba ka sorkar kam lah lane kam don bor, hynrei ma ki, ki shimti ia katei ka jing kitkhlieh ia ka sumar sukher ia kitei kiba pang bad kiba wan na shajan bad shajngai.
Khlem da ia kren jngai ia kane ka mat, la shu iohi, ba ka jing sumar ia kito ki khun samla, kiba wan shabar, ka dei ka jingsngew kitkhlieh hi jong ki bor shnong bad dei na kata ba ki pynlut ia ka bor ka sor, ka pisa pilain, wat la ka sorkar, kam shym la iarap eiei ruh.
Ka jingjia ha Mawryngkneng, ha ki khyndiat taiew ba ladep, ka pyni shai ba ki briew jong ka sorkar, kim shah shkor satia ia ki bor shnong bad kam dei tang kata, hynrei la iohi ba haduh mynta, ki Rangbah Shnong, ki trei jar jar, halor ka kam jongki bad kim ju paw satia ha ki jingtrei kam jong ka sorkar, ha kaba iadei bad ki quarantine centre, ba ki pyniaid bad nangta sa shibun bah ki kam ba ki leh, ha kaba pahara ia ki shnong ki thaw, haba peit ia ka suk ka sain, ka sam bam sam dih bad wat ia ka jing phikir bad hikai shaphang ka jingma jong ka khlam corona.
Ka kashari jong ka Meghalaya High Court, ka la sloi ia ka bor jong ki Rangbah Shnong, ha u snem 2015 bad mynta, ka donkam ba kine ki Rangbah Shnong, kin treikam kum ki iktiar kiba khlain bad kata ka long ba kim dei ban long kum ki sengbhalang, hynrei ba kin don ia ka bor ban tuklar bad ban synshar ia ki shakri sorkar lane kumba ju tip, kum ki third class majistret.
Sa 263 ngut, ki don kiba ioh pang Covid 19 ha Assam hynnin ka sngi bad baroh kiba ioh ia katei ka jingpang ki la poi sha ka 3,693 ngut ha katei ka Jylla.
Hynnin ka sngi, ki don sa arngut kiba iap bad baroh kiba iap, ki la poi sha ka phra ngut, ong shuh ka khubor.
Nangta ki don sa lai ngut ki doktor jong ka  Gauhati Medical College and Hospital (GMCH), kiba ioh ia katei ka jingpang Covid-19 hynnin ka sngi.
Kitei ki doktor, ki don ha ka jingshong kynjah ha ka hotel Vivanta ha Guwahati.
Haduh mynta, ki don 3,693 ngut kiba ioh pang ha ka Jylla, hynrei na kitei ki don 1,584 kiba la jem bad kiba dang shah sumar, ki long 2,098 ngut.
U doktor jong ka  North Eastern Indira Gandhi Regional Institute of Health and Medical Sciences (NEIGRIHMS), ula shah kem, halor ka jing shah kynnoh, ba u jrong kti ia ki ar ngut ki kynthei ha katei ka hospital.
U Jhutan Chowdhury, uba dei u doktor jong ka tnat medicine, ula shah ujor, ha kiba ha iing jong ki ar ngut ki kynthei, ha kaba la kynnoh, ba u leh jrong kti ia kitei ki kynthei, kiba leit shah sumar hynnin ka step.
Shillong: U Symbud myntri rang bah ka jylla u bah Prestone Tynsong, haba pynshai ba ka jingleit jurip jong u myntri bad ki ophisar ka  tnad ka koit ka khia ia ki shnong jong ki nongpang Covid -19, kam dei ba ki thad ia ka longing kaba ioh ia ka jingpang Covid-19, hynrei ka long ka jingleit ai mynsiem ia baroh ki nongshong  shnong  kato ka thain ba kin ym don ka jing sngew syier mynsiem na ka jingioh pang jong ki nongshong shnong kato ka thain.
Kane ka long ba na ka liang ka sorkar jylla kam ju pyntip ia ki jaka sah jong ki briew kiba ioh ia ka jingpang Covid-19, katba na ka liang u myntri ka tnad ka koit ka khiah bad ki ophisar ki ju leit ban jurip ia ki shnong kiba  ioh pang Covid-19 ki sah.
Na ka liang u bah Prestone u la pynshai ha ki lad pathai khubor ba ka sorkar jylla kam don jingeh ban iathuh ia ki shnong  kiba ki  briew  kiba ioh ia ka jingpang Covid-19  ki sah.
Ha kaba iadei bad ka jingpang Covid -19 u myntri ka tnad ka koit ka khiah, u bah Alexander L Hek u la iathuh ba uwei uba ioh ia ka jingpang Covid -19 ha ka jylla u ba dei na North Garo Hills District hadien ba la test ar sien u la ioh ia ka jingkoit ba pura.
Haduh mynta ka sngi ki briew ki ba la ioh ia ka jingkoit ba pura ki long 19 ngut.
Ki sample ki ba la dep ban phah test ki long 12513 tylli, kiba long negative ki long 12169 tylli, ki result ki ba dang ap ban test ki long 300 tylli.
Ki nongpang Covid -19 ha East khasi Hills District ki don 10 ngut, West Jaintia Hills District 5 ngut,West Garo Hills 5 ngut bad South West Garo Hills District 4 ngut.
Ki briew ki ba la wan phai sha ka jylla haduh mynta ka sngi ki long 15,058 ngut.
Jowai: U Deputy Commissioner ka West Jaintia Hills u la pyntip paidbah ba la plie ia ki dukan die kyiad ha West Jaintia Hills ha ki ar sngi ha ka shi taiew kata ha ka sngi Balang bad sngi Saitjain naduh ka por 9 am haduh 4pm.
Baroh ki bounded bad ki Wine Stores kiba la dep pynthymmai ia ki Laisen jong ki na ka bynta u snem 2020-21 ki lah ban plie ia ki dukan jong ki da kaba bud khlem kheinsting ia ki kyndon jong ka sorkar bad ka tnad ka koit ka khiah na ka bynta ban ialeh pyrshah ia u Khniang jingpang Covid 19 kiba kynthup ia ka Social Distancing bad kiwei kiwei ki jingbthah.
Nongpoh: Ka District Magistrate ha Ri Bhoi, ka la pynjari da ka Curfew Miet, kaba la long naduh mynta ka miet 4 tarik bad kan kut haduh ka 11 tarik mynta u bnai, katei ka Curfew miet, ka sdang naduh ka por 7 baje mynmiet haduh ka por 6 baje mynstep manla ka sngi.
Nalor ka Curfew miet, ka District Magistrate ha Ri  Bhoi, ka la pynjari ruh da ka kyndon Ain 144 CrPC, kaba long kum ka jingmaham pyrshah ia kiba leit jingleit khlem jingbit na kawei ka Distrik sha kawei pat bad kumjuh na kawei ka jylla sha kawei pat.
La maham ruh ia ka jingialum briew, shi jaka, ban plie ia baroh ki jaka ba long kum ki kynja Iew, ki cinema hall, ki jaka ialehkai kilan met, ki jaka ia jngi, ki jaka jngohkai, ki dukan khapshniuh, ki jaka dih kyiad, ki jaka pynbha briew, ki jaka khem met, ki dukan kiba die ia ki tiar ki bym dei kiba donkam, ki training centres, ki coaching class, ki jaka mane Blei, ki Restaurants, ki jaka dihsha, hynrei la shah pat ba kin leh ia ka home delivery ne ka jingpynpoi ia ki jingbam sha ki iing ki sem.
La maham pyrshah ia ki briew ba kim dei ban mih sha ki jaka paidbah, khlem da don ia ki jingiada kum ki (Mask), ka jingmih surok khlem kam ki briew kiba la palat ia ka 65 snem, ka jingmih surok ki longkmie armet bad ki khynnah kiba hapoh ia ka 10 snem, lait noh tang lada ki donkam ban leit shim dawai.
Ym shah ban biah, dih kyiad, bam kwai, dih duma ha ki jaka paidbah bad kane ka jingpynjari ia k Curfew miet bad ruh ia ka kyndon Ain 144 CrPC kan treikam noh hadien ka por kaba la buh ha katei ka jingpynbna.
Jowai: Kumba la leh ha kiwei de ki District, u Deputy Commissioner ka West Jaintia Hills u la pynjari sa da ka Curfew man la ka miet naduh ka por 7:00pm haduh 6:00am kaba la sdang naduh mynta ka miet sngi Nyngkong bad kaban bteng haduh ba la pynbna da kumwei pat.
Kane ka Curfew kan nym ktah satia ia ki security forces, medical teams on duty, wholesale and retail pharmacies, police and armed forces, fire & emergency service, MeECL, NEEPCO & power grid food and civil supply department and fci, public works department (PWD), public health engineering (PHE) department, Jowai Muncipal Board, Postal Service, Telecom, Communications & it services, print& electronic media, petrol pumps, essential services including health services and online food delivery authorized workshops and designated spare parts dealerships of health and family welfare department, government of meghalaya and government officials on duty.
Hynrei ki hap pat ban bud ryntih ia ki jingbthah jong ka tnad Health & Family Welfare, ka Sorkar jylla ka jingiajngai iwei na iwei kaba haduh kumba 2 phut, ka jingpynduna ia ki nongtrei nalor kiwei kiwei.
Ka jingiaid ki trok kiba kit marbam mardih, ki kali kiba kit ia ki shipai iada ri, ki ba kit ia ki Doctor, ki Nurse kin lait na kane ka Curfew hynrei ki nongniah bad nongbud kitei ki trok ki lah pat ban shah leh ia ki testKito kiba donkam ia ki Curfew Pass lada don ki kam kiba kyrkieh ki lah ban apply ONLINE ia ki Pass lyngba ka @www.
megedistrict.
gov.
in/ westjaintiahills.
gov.
Ka jingai jingiarap da u khaw.
Sa ha ka Shnong Pdeinwahkhynriam.
Nga ai Khublei kyrpang ruh ia kine Rangbah bad ki long kmie long kpa bad khun ki samla Shnong ba ki la sam ia u khaw ha ka 02/05/2020 ka jingiarap jong nga ia kiba duk ba rangli, ki bym lah ban ioh kamai ha kum kine ki por ba shah khang dam (Lockdown) na ka bynta ban iada na ka jingpang Covid 19 da kaba nga ai sngewbha da u khaw sha man ki longing kiba duk kiba rangli kiba ha kum kine ki por ki duh ban kamai.
Ka jingiarap ban ai khaw ka long iwei I jingiarap iba rit eh i ba nga lah ban iarap ia ki ha kum kane ka por bad nga ialeh katba ba lah ka bor bad ha kano kano ka rukom ngan iarap ia ki ba donkam jingiarap ha kum kine ki por khnang ba ngi lah ban jop ia une u khlam ba wan poi sha Ri jong ngi.
Nga ai khublei shuh shuh ia ki waheh shnong Pdeinwahkhynriam bad ia u Secretary Shnong kiba kloi ban iarap ban pynsam lem ia une u khaw bad ban bud ryntih ban don ka social distancing ha ka por ba sam.
ka jingiarap jong phi ka ia mynsiem ba nangne sha khmat nga dang lah ban leh eiei na ka bynta ka Ri bad ka jaitbynriew.
Shillong: U symbud myntri rangbah ka jylla u bah Prestone Tynsong, u la maham ia ki nongsam khaw ration ba kim dei ban shim ia ka bai kit ia u khaw na ki nongshim khaw ration namr ba  na ka liang ka sorkar ka dep ban siew ia ka bai kit ia u khaw ration.
Haba ia kren bad ki lad pathai khubor u bah Tynsong, u la iathuh ba ki nongsam khaw ration kim dei ban shim ia ka bai kit na ki briew ba ioh ia u khaw ration namar ba ka sorkar ka la dep ban siew ia ka bai kit ia u khaw.
U la kyntu ruh ia ki paidbah ba lada don ki ba ot ia ka pisa ne ia u khaw da ka ba ong ba ki ot bai kit ia u khaw ki paidbah ki dei ban ujor sha ki Deputy Commissioner jong ki district.
New Delhi: Ka sorkar India, ka pynbna ba ki don 2,573 ngut kiba ioh pang thymmai bad 83 ngut kiba iap, na ka jingpang coronavirus, ha ki 24 kynta kiba ladep.
Mynta kiba ioh pang ha India, ki la poi sha ka 42,836 ba kynthup ia  29,685 ngut kiba dang shah sumar bad sa  11,762 ngut kiba la jem na ka jingpang bad kiba iap, ki long 1,389 ngut.
Ha Mumbai, ki don mynta 42 ngut kiba dang shu ioh pang thymmai ha Dharavi bad baroh kiba ioh pang ha katei ka jaka sah ki riew khlem iing, ka long 632 ngut bad 20ngut kiba iap.
Ka jingpang coronavirus, ka la trei tyngeh ha ka nongbah Chennai jong ka Tamil Nadu, ha kaba ki don 1,500ngut kiba ioh pang haduh ka Sngi U Blei.
Ka Coimbatore, kawei na ki nongbah jong ka Tamil Nadu, ka la nang hiar ka jingdon kiba ioh pang.
Baroh kiba ioh pang ha katei ka jylla, ki long 3,550ngut.
Baroh kiba iap, ki la poi 31 ngut.
Ka sorkar India, ka pynbna ruh ba baroh ki jaka lehniam, kin dang iai bteng ban khang shwa nangne shakhmat.
Ka jingdon kiba ioh pang coronavirus ha Bangladesh, ka la poi sha ka 10,000ngut ha Bangladesh bad katei ka Ri, ka la pynjlan ia ka pakhang shnong jongka, haduh ka 16tarik Jymmang 2020.
Kiba ioh pang ha katei ka Ri, ki long 10,143 ngut bad 688ngut kiba dang ioh pang thymmai ha ki 24 kynta ba ladep bad 182 ngut kiba iap.
Shillong: U Myntri rangbah ka jylla u Conrad K Sangma mynta ka sngi ha ba ia kren bad ki lad pathai khubor u la iathuh ba kino kino ki briew ki ba kwah ban wan phai sha la ka jong ka jylla ki dei ban sngewthuh bha ba shisien ba ki la wan phai kan ym long ka ba suk ia ki ba kin leit phai biang sha ki jaka ba ki don mynta namar ba kine baroh kin dang shim por bad kane ka long ka khubor ka ba shai na ka liang ka sorkar Jylla ia ki briew ki ba kwah ban wan phai sha ka jylla.
U la iathuh ruh ba ha ka jingialang ka ba la long mynta ka sngi ki la iatai shaphang ki arbynta ban shah ia ki briew ki ba kwah ban wan phai sha ka jylla,ka bynta ba nyngkong ka long ban shah ia ki ba don shabar ka jylla hapoh ka dong shatei lammihngi bad ka ba ar ka long ia ki ba sah sha ki jylla ba sha bar jong ka dong ba shatei lammihngi.
U la ong ruh ba ki briew ki ba sah shabar ka jylla ki dei ban sngewthuh ruh ba shisien ba ki la wan phai ha ka jylla kan long ka ba eh ia ki ban leit phai biang sha ki jaka ba ki don mynta namar ba kan ym long ka ba suk ha ka leit ka wan.
Na ka liang ka sorkar jylla, ka la kyntu ia ki briew kiba thmu ban wan phai noh sha ka jylla ba la da ki wan phai kin hap ban shong slem ha ka ne ka jylla, lada ki kwah ban kin sah beit ha ki jaka ba ki don mynta kan kham bha namar ba kin leit phai biang kam ym long ka ba suk.
U myntri rang bah u la iathuh ruh ba u la ioh ia ka jingkyrpad na ki ba bun ki khynnah pule bad ki ba trei shabar ka dong shatei lammihngi ki ba la pynpaw ba ki kwah ban wan phai noh sha ka jylla ha ka ba kin pynlut hi ia ki jinglut ia lade.
Halor kane u la ong ba ka sorkar ka sngewthuh ia ka jing eh hynrei ban pynlait tang ia ki katto katne ki jaka kan ym long namar da shah hap ban shah lang ia baroh ba kin wan phai sha ka jylla.
U la iathuh ba baroh ki khynnah pule bad ki briew kiba trei shabar jong ka dongshatei lam mihngi, yn ym pat shah mynta ba kin wan phai, namar ba kin hap ban shah shuwa ia ki briew kiba don hapoh jong ka dong shatei lamihngi, ynda ka ladep ia kane kan sa ai jingbit sa ia ki badon shabar ka donglammihngi.
Ki briew ki ba don ha kiwei ki jylla jong ka don lammihngi ki ba la register ia lade haduh mynta ki don haduh 2900 ngut bad kumba 1600 ki dei tang ki ba don ha Assam bad kiwei ki dei ki ba don ha kiwei ki jaka bad ka jing registar ka dang iaid shakhmat ki lah ban dang register ia lade u la ong.
Shillong: U bah Prestone Tynsong symbud myntri rang bah ka jylla, mynta ka sngi u la iathuh ba kumba 50% ki la shah ban pyntrei kam ia ki karkhana pynmih dewbilat ha ka jylla.
U la iathuh ruh ba ki karkhana pynmih dewbilat kin hap ban pyntrei tang ia ki nongtrei ki ba don ha ka jylla yn ym shah ban ialam ia ki nongtrei ki ba na bar jylla ban wan trei.
U la iathuh ruh ba ia ki trok ki ba wanrah ia ki mar ba donkam na ka bynta kine ki karkhana dewbilat kin hap ban bud ia ki kyndon ba la bthah da ka tnad ka koit ka khia.
Ha kaba iadei bad u dewiong, u ba la don lypa kin ym pat lah ban pyndonkam, namar na ka liang ka Coal India Ltd  kam pat dep ia ka auction ha kaba ka la  sah teng namar ka pakhang shnong.
Shillong: U symbud myntri rangbah ka jylla u bah Prestone Tynsong, haba ia kren bad ki lad pathai khubor u la iathuh ba kat kum ki kyndon ka jingleh ia ka test na ka bynta ka briew ba pang Covid-19 ha ka jylla yn pyndep lashai ka sngi.
U la iathuh ruh ba ha ka test kaba nyngkong kaba la dep ban leh, ka result ka long negative, hynrei ka test kaba ar kaba ki la leh biang ha dien ka 24 kynta la shem ba u khniang jingpang u dang don, kumta kat kum ka kyndon yn sa leh biang ia ki test hadien 3 sngi ban peit la u khniang jingpang u la iap ne em.
U la iathuh ruh ba haduh mynta ki sample ki ba la dep phah ban test ki long 1884,negative ki long 1782 ki badang ap ia ki result ki long 90, ki ba la jem ki long 19 ngut bad ki ba positive ki long 1.
Kumno ka lah ban long haba ki nongpang covid-19 positive katkum ka report ki long barohu12 ngut 1 lah khlad, hangne  pat ong hana kiba lah jem ki long 19 ngut.
Te hangno phi ia buhrieh ia kita ki 7 ngut baroh shi katta?.
Shillong: Ka Sohra Labour union ka seng jong ki nongbylla kaba hapoh jong ka Sohra Civil Sub division kaba peit ia ka bha ka miat jong ki nongbylla bad kaba ju iarap ban kyntiew ia ki para nongbylla,  ka ai khublei bad sngewnguh ia baroh kito kiba ju noh synniang bad kyrshan ia ka seng ha ka por ba donkam.
Ka seng ka pynshai bad pyntip paitbah ba naduh ba sdang ka lock down kata ha ka 23/3/2020 kam pat ju wad kino kino ki lad jingiarap na ki Nongmihkhmat ne riew shimet kiba ju kloi ban iarap ia ka seng.
Te ha kaba ia dei bad kane ka seng ka maham jur ia ki riew shim kabu kiba mih ha ka kyrteng bad khamtam ruh ia ki dkhot ka seng kiba khlem jingtip Jong kiba soi kyrteng harum :-Bawallamkupar Khongmawpat ( President ,Sohra Labour Union)ph.
no 88373-49702.
Mitchell Kharmih (General Secretary, Sohra Labour Union) ph.
no 84150-47619.
Agartala: U Biplab Kumar Dev, myntri rangbah ka Tripura, u iathuh ba ki don 12 ngut ki pulit jong ka  Border Security Forces (BSF), kiba ioh ia ka jingpang coronavirus bad baroh kiba ioh ia katei ka jingpang ha katei ka jylla, ki la poi sha ka 16ngut.
U Dev, u thoh ha ka twitter jongu, ha kaba u iathuh ba ki 12 ngut kiba na ka 138th BSF Unit, ki ioh jingpang Covid-19 bad u iathuh ba baroh kiba ioh ia katei ka jingpang, ki poi sha ka 16ngut bad arngut ki la ioh jingkoit bad kiba dang shah sumar, ki long 14 ngut haduh mynta.
La iathuh ba uba ioh nyngkong ia katei ka jingpang, u dei uwei u langrut, uba na Sivasagar District jong ka Assam bad haba la test la lap ia 12ngut ki langrut kiba dei na kajuh ka battalion, kiba ioh ia katei ka jingpang.
Utei u langrut, ula shah sumar ha GBP Hospital, ha Agartala, naduh ka 1tarik Jymmang 2020, ong ka khubor.
Shillong: U Chief Executive Member jong ka Khasi Hills Autonamous District Council u bah Titostarwell Chyne mynta ka sngi u la lum ia ka jingialang ia ki nongkhaii jhur jong baroh ki thain kiba hap hapoh ka jingpeit jong ka council ban iamir jingmut halor ki jing shah ktah ha ka pakhang shnong, kaba la neh 40 sngi ha kane ka jylla.
Haba ia kren bad ki lad pathai khubor u CEM ka KHADC, u la iathuh ba  namar ka lockdown ka la wan rah ia ka jing duhnong kaba khraw ia ki nongkhaii bad ia ki nongrep jong kane ka jylla bad nangta sa  ka jingkhang ia ka ki iew ki baheh tam ha ri khasi khamtam ka Iewduh ka la ktah ia ki kamai kajih ia ki nongkhaii bad  ki nongrep ba kim ioh ban pynmih ia ki mar rep jong ki.
U la ong ruh ba ki ba bun ki nongkhaii ki ju thied ia ki jhur ban khaii shabar, hynrei na ka jing pakhang shnong, mynta um iaid iew shabar bad ki iewshnong ki duna ka jingiaid iew ia ki mar rep ha ka ba ki nongrep ki hap ban die tad ia ki marrep jong ki ha ka ba ka la ktah bha ia ka ioh ka kot ki nongrep.
Ka jingialang mynta ka sngi ka long ban ia mir jingmut bad ki nongkhaii ki ba ju thied ia u mar rep ban shalan sha bar bad da kwei ka rai ki la rai ka long ban kyrpat ia ka sorkar jylla ban shah noh ban plie ia ka iew dielang ha iewduh.
U la ong ruh ba wat la ka sorkar ka la plie ha baroh ki jaka, ia ki iewdielang hynrei na ka jing bym don ia ka kudam kaba biang ka wan rah jing eh ia ki nongkhaii ki ba ju thied ia ki mar rep.
Ki la buh ruh ka jingkyrpad ba lada ki shah ban plie ia ka iew kan long kat kum ki kyndon ba hap ban bud katta tang katto katne ngut ki ban ioh ban wan ha ka ne ka iewdie lang bad ban ym don ka jing ia lang  paitbah ha ka ba ki briew ki ban wan kin thied ia ki mar rep bad pynkit noh ia ki mar rep  da ki kali  ban pynkit ia ki mar rep.
U la buh ruh ka jingkyrpad ba ka sorkar ka dei ban thaw ia ki lad ki lynti khnang ba kin lah ban pynpoi ia ki marrep sha kito ki jylla ki ba marjan ki ba ju shim ia ki marrep jong ki sha kiwei ki jylla.
Ha kaba iadei bad ka jingeh jong ki nongrep sying, u la ong ba u sying u dei uwei na ki marrep uba bun tam ha ki thain Ribhoi u la kyntu ia ka sorkar ba ki dei ban ai lad ia ki iewdie lang ba ki thain Ri Bhoi kum ha Bhoilumbong bad Umsning  khnang ba kin ioh ban pyniaid iew ia u ne u marrep namar ba lada kim lah ban pyniaid iew ha kane ka por kan ktah ia ki nongrep syieng.
U la kyrpad ruh ka sorkar ka dei ban thaw ia ki lad ki lynti ban pyniaid iew ia ki marrep jong ka thain Riwar kum u Kwai u tymmpew u synsar u sohmrit khlaw.
Ki la dawa ruh ba ha man ka iewdie lang ka sorkar, ka dei ban pynbiang  ia ki kudam khnang ban lait na ka jingduhnong ki nongrep.
Donkam ban khang shwa om dei ban kyrkieh ban pli ia ka iew heh,ba la iohi lpa ia ka iew duh lei tang Shu plie ki briew Ruh la bun bha ka buh jingma iangi.
Ban shukren na shuki te sngewsuk, shano phi u paidbah in lah ban bud kyndong ha iew, dei ban Khang shwaCEM ba pyrkhat nongrep ne pyrkhat pla.
New Delhi: Ka seng Indian National Congress, ka la rai ban buria ia baroh ka bai lut jong kito ki nongtrei bylla sngi, kiba dei ban leit phai sha la ki shnong jongki, da ka rel.
“Kane kan dei ka jing synniang kaba rit duh jong ka seng Congress ia kine ki nongbylla sngi, ban ia kyrshan lem bad ki" ong ka khubor na katei ka seng.
Ka jingpang Covid-19, ka la pyniap sa 1,450 ngut ki briew ha United States, ha kine ki 24 kynta ba ladep.
Ha India, kiba ioh pang, ki la poi sha ka 2,553 ha ki 24 kynta ba ladep bad baroh kiba ioh pang, ki la poi sha ka  42,533.
Baroh kiba iap, ki la poi sha ka  1,373ngut, ha kaba kiba iap ha ki 24 kynta ba ladep ki long 72 ngut.
Guwahati: U Atul Bora, u myntri ka tnat ri jingri ka sorkar Assam, u iathuh ba ki la don 2,484 tylli ki sniang, kiba la iap ha katei ka jylla na ka khieshoh sniang lane ka African Swine Fever.
Katei ka jingiap jong ki sniang, ka dei ha ki 306 tylli ki shnong ha katei ka Jylla.
Ha ka akor khasi naduh kulong kumah ki longshuwa manshwa jong ngi, ki la dep saindur ia ka long briew man briew jong ngi naduh na la rympei ia kawei pat ka rukom saindur kaba kham don burom don akor ha kaba ia dei bad ka long briew man briew ha la iing la sem, bad kata ka dei ka jingkhot ieit iano iano.
Nalor ka kyrteng ba ki kup kum ka muhor ba la pyndait ha u/ka briew da ki kmie ki kpa, ngi don pat sa kawei ka kyrteng ba ju khot ieit ia u/ka briew ha ki bun jait ki kyrteng kiba ngi khot.
Ngi lah ban khot ia ki Shynrang, Bahbah, Bahdeng, Bahrit, Bahnah, Bahduh, katba ia ki kynthei pat Kongieit, Kongnah, Kongthei, Duhduh, bad kiwei kiwei ki jingkhot jong ngi.
Bad da kane ka rukom khot ieit ka long kaba paka bha ha kaba la pynithuh ia ngi ha iing ha sem khlem da kot shuh ia ka kyrteng wat shabar ruh kumjuh.
Ki tymmen ki san ki ong, wat mlien ban khot da ka kyrteng ia kiba la heh la san, namar ba ka long ka ba ijah burom bad i longbiej ka rukom akor khasi.
Tangba nalor ki kyrteng ba ngi ju khot ieit ia ki khun ki kti ki ba haiing hasem, nga ju iohsngew pat bunsien sa kawei ka kyrteng kaba ki kmie ki kpa ki ju khot ia la ki khun khamtam eh ha ka por bitar “KHUN KA KSEW" kane ka dei ka kyntien byrthen ki kmie ki kpa ia la ki khun kiba leh tamsneng ia ki ne khun shangmakia, don kiba ong ruh “KHUN KA KSEW POHJAIT POHRATI" kane leilei kaba nang kham khor kham palat, ia kine ki kyntien nga dang shait iohsngew kat haduh mynta ha ki kmie ki kpa lane ha kiwei kiwei ruh kumjuh.
Kane ka rukom kren ne tim ia ki khun da kane ka kyntien ka dei ka jingbakla la kat ka jingbakla sha ba palat.
U don u wei u khynnah haba ka kmie jong u ka ong ia u Khun ka ksew u pat u pynphai ktien kylla phi ruh ka ksew.
Lada ym kha ka ksew un mih na ei u khun ksew.
Don bun ki kmie ki kpa kiba pyndonkam ruh ia ka kyntien ka akor kum ka akor ksew ki da pynianujor ia ki khun jong ki bad ka jinglong poh dor u ksew.
Dei hangne ba ong ka ktien, haba u Thyrnia u la lam u ksai u shu bud beit lane haba la lam ka Jeep ka trailer ka shu bud beit, Kata ka dei ka jingshisha.
Lada ka long kumne ka la dep bakla lypa ka saindur ia ka burom akor ki khun ki kti naduh na la rympei.
Ha ka jingshisha kum ki kmie ki kpa kim dei than ban shu pashait klumar than ia u thylliej khlem bai wai kum kine ki kyntien lane kiwei kiwei ki kyntien thawsha aiu re aiu ha khmat ki khun ne ha kiwei kiwei ruh kumjuh.
Lada ma phi kum ki kmie ki kpa kum ki nonghikai phi la hikai lypa da kane ka rukom ia la ki khun, shano kan poi ka lawei ki khun ki kti jong phi? Haba ia u biej la hikai hi da u biej, ka ba sah ka long ban nang kham biej.
U Myllung H.
Elias u la kyntu ban kiar katba lah na ka ktien “Kyn-Me Kyn-Pha.
" U sneng, “Haba phi kren bad ki barit ne ki basan, pyndonkam barabor ka ktien “MAPHI".
Ka jingpyndonkam da ka kyntien “PHI" ka pynpaw ïa ka sur sngewrit jong u nongkren bad uba shah shkor ruh u sngewkmen, u sngewburom ïa u nongkren.
U Myllung u ban shuh shuh, “Haba phi kren ne jubab ïano ïano, kren da ka sur kaba jem jai; ka ktien kaba jem ka pynduh ïa ka jingbitar.
" Ka sur kren kaba khor ka long kumba ber da ka bih jong ka jingïasyam ïaman thma hynrei ka sur kren kaba jem jai jai ka pynthanda pynpeitmat wat ïa u ’riewmrad.
Ka jingsneng tymmen U Radhon singh Berry ka ong: kynmaw dei ban ia ieit shipara, wat ia ong Mame, Mapha.
Wat kren sniew ko hep namar ka long ka sang.
Ha ka pyrkhat saindur ba jylliew ka Jingsneng tymmen u khasi ka shem ba ka iing hi ka long kata ka shlem saindur ia ka longbriew manbriew, kaba ka ong:Ko pyrsa ko iing bad ko khun ko ksiew,Ale! shynrang, kynthei, ngan sneng eh rngiew;Shong khop shiphang, peit beit baroh sha nga,Baroh la ki ’tien sneng wat ju bakla.
Baroh kumne phi long shi para ho,Kynmaw ruh ban la ieit lano-Iano;Kumta lada ki kmie ki kpa kum ki nonghikai ba kongsan ha la rympei lada kim nang ban padiah ia u thylliej ne ia kano kano ka kam ha khmat ki khun, kaba ma ka ap ia ki khun jong ki ha ka ban sa wan khamtam haba ki khun ki dang lung bad rit rta ki dang ioh bat bha ia kaei kaei ba ki kmie ki kpa ne ki ba la heh la san ki hikai.
Ym don ki jinghikai kiba khambha ban ia kaba pyni da ki kam bad ki nuksa ba bha.
Ko Mei ko Pa da kynmaw bha,Shwa ba tylliej un riewWat ong khun ksew, kaba baklaAkor long briew man briew.
kaba dei!!!!.
Ha ka 02.
05.
2020 nga la thoh ia ka article, “Da husiar wat ynda kut ka khlam".
Kato ka dei ka jingpashat jingmut jong nga ia ki paidbah jong ka jylla Meghalaya, ba ngim dei ban kmen tohhoh wat ynda la kut ka lockdown bad ka khlam.
Kata ka long, ym dei ho ban iashad iakmen kulmar, ban ia bam ia dih khlem akor ne ban leh ia kino kino ki kam lamwir lamtham ioh ba ka khlam kan wan biang sa ha ka second wave.
Kane kaba mynta pat ka dei ka jingpashat jingmut sa ia ka sorkar kumno ba ka dei ban leh wat ynda ka khlam ka la kut.
Kum uwei na ki nongshong shnong jong ka jylla Meghalaya nga don ka hok ban ai jingmut sa ia ka sorkar hadien ba nga la dep ai jingmut ia ki para nongshong shnong.
Namar ia ka sorkar la thaw da ki nongmih khmat ba ma ngi ki paidbah ngi la jied.
Kum uwei na ki riewpaidbah ngam don lynti da kawei pat lait tang da kane ka lynti lyngba ka jingthoh article.
Ïa ka jingpdiang ne jingbym pdiang ka shong ha ka sorkar.
Ha ka jingiohi barit eh jong nga, ka lad kaba bha tam ban khanglad ia ka khlam ba kan wan biang ha ka second wave ka long ba ka sorkar kan shim khia kumba ka la leh ha kine ki sngi wat ynda ka khlam kam don shuh, nalor ka jingiatrei lang ki paidbah.
Na ka bynta ki paidbah nga la dep thoh.
Kane kaba mynta ka iadei sa bad ka sorkar.
Ka jylla Meghalaya jong ngi ka long kum ka dewlynnong ba la ker sawdong da ka jylla Assam bad ka ri Bangladesh kiba long ki jaka ba la kharoi bha u khñiang coronavirus.
Ka jingma kaba kham khraw ka long lyngba ki ïew bad ki hat kiba don ha ki khappud bad ka Bangladesh bad ka Assam.
Shuh shuh ka jingma ka la ap lypa na ki nongtrei ha ki factory bad ki jaka pynmih marpoh khyndew, namar kiba bun ki bar jylla ki wan rieh tngen lyngba kine ha ka jylla jong ngi.
Kine harum ki long ki jingai jingmut jong nga ia ka sorkar kumno ban leh ynda ka khlam kam don shuh ha ka jylla jong ngi:(1)Ban pyrkhing tyngeh ia ki jaka khappud bad ki ïew ki hat ha khappud:- Ka sorkar kam dei ban kheiñ sting lane ban pyllait lan ba ki bar jylla kin ioh rung katba mon ynda la kut ka lockdown bad ka khlam.
Ngan ai katto katne ki nuksa wat lada ngam lah ban jer lut.
Kita, kum ka Dawki, Borsora, Balat, Shella, Tyllap, Majai, Mawdon, Langpih, Athiabari, Dalu, Babelapara, Boldamgre, Rajabela, Selsela, Phulbari, Kalaichar, Khanduli, Ratacherra, Sahsniang, Jorabad, Bholaganj, Ryngku, Ichamati, bad baroh ba kynthup ia ki international bad interstate haats and markets khnang ban iada ia ka second wave jong u corona.
Ha kine ki shnong bad ki iew khappud ka sorkar ka dei ban buh da ki pulit kiba khlaiñ bad ki doctor ki ban examin ia ki briew bad ki marbam shuwa ban pynrung hapoh ka jylla.
Bad ia kata dei ban leh 2 snem lynter wat ynda la kut ka khlam.
(2)Ban pyrkhing tyngeh ia ki jaka tih marpoh khyndew:-Ki jaka ba kham pawnam ban pynmih ia u dewiong ki long kum ka thaiñ Shallang, thaiñ Maweit, Kulang, Nongjri, Khliehriat, Wapung, Nongtalang, Sutnga, Ladrymbai bad kiwei kiwei.
Ki jaka pynmih mawshun pat kum ka Lumshnong, Ichamati, Mawlong, Nongtrai ba don ruh ka Lafarge factory, Borsora bad kiwei kiwei.
Ha kine ki jaka la iohi ba kiba bun ki nongtrei ki dei ki bar jylla.
Lada ka sorkar ka pyllait lan ia ki bar jylla ban wan tih marpoh khyndew ha kine ki jaka khlem artatien ka khlam kan wan biang.
(3)Ban pyrkhing tyngeh ia ki jaka ba don factory:-Ngi la iohi ba ki nongtrei ha ki factory ha Meghalaya kiba bun ki dei kiba wan na U.
P.
, Bihar, West Bengal bad Bangladesh.
Peit nuksa ia ki nongtrei ha ki 30 tylli ki Cook factory ha Shallang, ka Aloys factory ha Rwiang, ki factory ha Lumshnong, ha Nongtrai, ha Bynihat, bad kiwei kiwei de.
Te ka sorkar Meghalaya ka dei ban khang shuwa ia ki bar jylla ba kin wan trei ha kine ki factory hapoh ki 2 snem.
Ha ka jaka jong ki bar jylla ai lad noh ia ki trai shnong bad trai jylla ba kin trei.
Ha kata ka rukom yn sa lah ban khang ia ka jingwan ka khlam ha ka second wave.
(4)Ban phah surprise visit ia ki pulit ha ki jaka ialum paidbah:-Ki jaka ba ialum paidbah ha ka jylla jong ngi ki long ki jaka mane Blei, ki jaka pule, ki cinema hall ki jaka ialehkai, ki jaka pynlong jingkhawai bad kiwei kiwei.
Lada ka sorkar kan leh kumta, ka lah ban mad ia ki jingialeh pyrshah khamtam na ki nongmane Blei.
Tangba kin ialeh pyrshah tang ha kaba nyngkong.
Ka jingthmu hangne ka long ba ki paidbah kin deng mask bad ba kin leh ia ka social distancing.
Lada ki pulit kin wan jngoh kyndit kyndit ha kine ki jaka tang shisien ne arsien shi snem ruh ka la biang, ki paidbah ki la kynmaw kumno ban leh.
(5)Ban aibor ia ki syiem bad ki DC ban pyrkhing ia ki iew ki hat:-Lada ka sorkar kan aibor kut ha ki syiem bad ki DC ba kin leh da kaba tyngeh ia kiba pynkheiñ aiñ kan iarap shibun ban khanglad ia ka second wave jong ka khlam.
Kata ka aiñ ka long ban pynshitom beit ia ki nongshong iew bad ki nongwan iew ki bym deng mask.
Ïa kane ruh dei ban leh 2 snem lynter ynda la kut ka khlam.
(6)Ba ka sorkar kan ai training ia ki rangbah shnong, ki nongialam niam, ki rangbah kur khnang ba kin leit ban hikai pateng ia ki khun shnong ba kin kiar shuwa na ka jingiajuh iajan bad ki bar jylla.
Balei nga ong kumta, namar khamtam ki samla kynthei ki don kiba ia sngewtynnad ban iajan bad ki driver trok bar jylla.
Lada ngim lah ban khang ia ki hapoh arsnem ka jingma ka dang ap ia ka jylla.
(7)Baroh kin sangeh shuwa ban leit bar jylla:-Kane ka kynthup ia kiba leit pule, ia kiba leit bylla bad ia ki Minister jong ngi.
Baroh ngi ngeit ba ka jingim ka kham kor ban ia ka spah, ia ka jingstad bad ka nam ka burom.
Ka sorkar ka dei ban khang shipor ia kiba leit pule bad leit bylla shabar ka jylla.
Lada kim kohnguh kim dei shuh ban wanphai sha ka jylla hapoh arsnem.
Ki Minister jong ngi ruh kim dei shuh ban leit bar jylla kum sha Delhi bad shawei shawei.
Na ka bynta ki kam badonkam eh ka bha ban leh tang da ka Video conference.
Hynrei lada ki Minister kin khang tang ia kiwei katba ialade pat ki dang leit bar jylla, kata kan ym long kaba seisoh.
(8)Ka sorkar kan pynbun ia ki pulit:-Ban pynurlong ia kitei baroh ka sorkar Meghalaya ka dei ban pynbun ia ki pulit.
Hangne ha ka jylla jong ngi ki pulit ki dang khyndiat eh haba ia nujor tang bad ka jylla Assam.
Ka jingbymbiang ki pulit kan wanrah jingeh shibun ia ka jylla; bad kiba bun ki kam kin dkoh ei.
Te ka bha ba ka sorkar Meghalaya kan thung noh kham bun ki pulit da kaba ailad ia ki khun samla lajong shynrang bad kynthei kito ki bym don kam don jam.
Ki pulit trai jaka ki kham pher na ki pulit bar jylla.
Nga ngeit ba ka sorkar badonburom kan pyrkhat ia kane ka jingai jingmut jong nga.
Shillong: Ha ka kyrwoh na U samla Everwell Robin Thongni, U President jong ka KSU Photjaud Rangthong Unit kala maham tyngeh ïa ki wholesaler lane ki dealers kiba hap hapoh jong ka shnong Photjaud Rangthong halor ka skhim PMGKAY, ba kin  nym ot kilo wat tang khyndiat ruh namar ka long ka jingduh jingmyntoi bad ka jingduhnong ïa ki paidbah jong ka shnong kiba dei hok ban ïoh.
Kumba la ïohi teng ha kine ki sngi ba la don ka jingot kilo ha kiwei kiwei ki bynta jong ka jylla jong ngi halor katei ka skhim bad kumba ngi la ïohi ba na ka liang ka ophis jong I Deputy Commissioner jong ka South West Khasi Hills district ba ka la bthah ïa ki wholesaler lane ki dealers lyngba ka notice haka 29 tarik jong u bnai April 2020 ba kala mana tyngeh ba wat nym ot kilo bad kawei ruh ka long ba wat ka bai kali ban kit ïa kine ki marbam ruh ban pynpoi ha ki shnong la bei pisa lyngba ka sorkar kumba ki ju leh manla ka por kumta ym donkam ban da phah sei na ka pla pisa jong ki paidbah.
Kumta ka seng ka khot ka wer bad kyntu ruh ïa kiwei kiwei ki shnong ba lada ki shem kano kano ka jingot kilo sngewbha ban mih shakhmat ban ujor ha ki bor jong ka aiñ.
Shillong: Ka  seng ki nongrep mynnin ka sngi ka la phah ia ka shithi sha u Director General of Police, Meghalaya,ban kyrpad na kane ka tnad ban thied kyrpang ia ki jhur bad ki marrep ki ba la rep hapoh jylla.
Ha kane ka shithi na u Bah C Shangpliang, President, HFU, bad na ki nongrep na ka shnong Umraleng, Ri-Bhoi District, kaba kyrpad ban thaw ki lad ia ha kaba ki tnad Meghalaya Police kin sngewlem ban thied kyrpang shuwa ia ki mar rep kiba la rep hapoh ka jylla da ki nongrep jong ngi da kaba ia treilang ryngkat bad ka seng ki nongrep kaba la tip kum ka Hill Farmer Union (HFU) khamtam ha kum kane ka por kaba ki nongrep ki ia kynduh jingeh kaba khraw ha kaban pyniaid ia ki jingthung kaba ki la trei bad sei da ka um syep.
Kane ka jingkyrpad kaba kyrpang sha ki bor pulit ka long, namar ki long ka kawei na ki kynhun tnad sorkar kaba heh duh ki don haduh 6 tylli ki battalion bad ha kawei ka batallion don kumba shi hajar ngut tam ne duna ki shipai tang ha kawei ka battalion, bud sa ki pulit reserve ha man ki District bad ruh ka kynhun SF10 bad baroh lang lehse kin don kumba 8000 tam ne duna ki pulit hapoh ka jylla, kine ki donkam mar rep man ka sngi.
Ia katei ka shithi la phah lang sha u Chief Minister, Deputy Chief Minister, Minister i/c Home, Minister i/c Agriculture, u Chief Secretary, u Principal Secretary, Agriculture, u Chairman/Secretary ka Meghalaya Farmers (empowerment) Commission, ki Advisers ka Hill Farmer Union kum ka jingtip ba kin thaw ka lad halor kane ka phang.
Ka shithi na ka HFU bad na ki nongrep khamtam kiba na ka thain Umraleng kiba la pynsngew ia ka jingdon u kajor haduh palat shi hajar kilo uba ki la sei bad uba kin dang sei uba kin hap ban die noh hapdeng kane ka National Lockdown.
Ha kawei pat ka khubor, ka Federation of Khasi States, ka   ka ong shuh shuh ba   ka kyntu ia ki Shnong, Raid bad khamtam ki Hima khamtam ki Rangbah Shnong, ki Sordar Shnong, ki Myntri Shnong, Ki Syiem, ki Lyngdoh, ban pynshlur ia ki khun ki hajar ban thied shuwa ia ki mar rep kiba mih napoh ka jylla lajong kum shibynta ban iarap ia ki nongrep jong ka jylla Meghalaya.
La donkam ruh ia ki bor KHADC, JHADC bad GHADC ban buh kyrpang ki jaka ki dukan buh jaka die mar rep hapoh ki iew Hima kiban dei tang na ka bynta ki mar rep na la RI kynthup khamtam ia ki marep kiba khlem ai dawai (organic), ong ka  kyrwoh na u bah John F Kharshiing u Chairman, Adviser & Spokesperson, Federation of Khasi States.
Ka jingpang coronavirus, ka kiew jubor ha ka Sngi U Blei, ha kaba ki don 427 ngut kiba dang shu ioh pang thymmai bad baroh kiba ioh ia katei ka jjingpang ha Delhi, ki la poi sha ka 4,549 ngut.
Ym shym don satia kiba iap mynta ka sngi ha Delhi.
Baroh kiba iap ha Delhi, ki la poi mynta sha ka 64 ngut.
Ka nongbah Delhi, ka don 384 ngut kiba ioh pang ha ka Sngi Saitjain bad baroh kiba ioh pang, ki poi sha ka 4,122 ngut bad kiba la jem na ka jingpang, ki long 1,362 ngut haduh mynta  bad kiba dang shah sumar, ki long 3,123 ngut.
Ki don khyndai ngut ki briew, ba kynthup ia ki doktor lem kiba ioh pang coronavirus ha ka  NDMC hospital mynta ka sngi.
3 ngut ki doktor, n aka  Hindu Rao Hospital bad nangta sa ki doktor na Kasturba Hospital, ki ioh ia katei ka jingpang  COVID-19.
La iathuh shuh shuh ba ki tnga jong ki arngut ki nos, kiba trei ha  Hindu Rao Hospital, ki ioh jingpang  coronavirus bad u don sa uwei u nongpang, uba leit shah sumar ha  Hindu Rao Hospital, ula ioh ia katei ka jingpang iabit.
Shillong: Ka Deputy Commissioner (DC) ka East Khasi Hills mynta kala pynbna ba ym pat shah iaka jing iarung iamih hapoh ka East Khasi Hills.
Ka hukum ka batai ruh ba ki dukan ba plie kin long tang kito kiba la ithuh daka sorkar haka jing peit bniah ki bor district bad ki iew heh ne ki iew dielang, ki shopping mall, ki Gym, ki beauty parlour, ki cinema hall bad ki kynja ba khring paidbah kim dei ban plie hapoh ka East Khasi Hills.
Wat lada ia ka korphiw mynsngi la weng noh, hynrei ka hukum ka DC ka la kdew bala mana ban ialum paidbah bad ki paidbah ki dei ban burom bad bud ryntih iaki kyndon ka tnat ka koit ka khiah haba ki briew sha bar naka bynta ban thied iaki marbam.
Haba dei bad ki restaurants bad ki dairy stalls, ki lah ban plie, hynrei ki dei ban shu rah sha la ing ym ban ia bam paidbah bad ki dukan ba dei ban plie ki long beit tang ki dukan marbam bala ithuh daka sorkar.
Ka hukum kala kyntu ruh ba ki jaka ai jinghikai naduh ki jaka pule haduh ki jaka lehniam kidei ban khang shwa shipor.
La kyntu ruh iaki riew tymmen, ki longkmie ba armet, ki khunlung khynnah ban kiar naka jing mih shabarLa mana ruh ban biah klumar ha ki jaka paidbah, dih kyiad bad ban bam iaki paan, gutka, tobacco haki jaka paidbah.
Haba dei bad ki jaka pyntrei kin ki kam shna ing lane kam misteri, ka hukum kala mana ban wanrah nongtrei thymmai bad la kyntu ruh ba ki dei ban pyntrei beit da ki juh ki briew.
Haba dei bad ki kali shimet bad ki kali kamai, ka hukum ka la pynbna ba tang kito ki ba ioh iaki pass ki lah ban treikam hapoh ka district kynthup iaka Sohra bad Pynursla sub civil division.
Ki Kali ba don ki pass kidei ban kit tang 2 ngut haki kali saw shaka bad tang 1 ha ki Kali ar shaka kata tang u dribar katba ki Kali kamai ki dei ban kit tang 50 percent ki passenger.
Nongpoh: Ka kynhun ki nongniah kaba la tip kum ka Nongpoh Sumo Owner’s & Driver Association (NSODA), hynnin ka sngi ki la pynlong ia ka jingsam marbam sha baroh ki draibar kiba don hapoh ka synjuk jong ki.
Katei ka synjuk (NSODA) jong ki nongniah sumo ha Ri Bhoi, ka don haduh lai tylli ki Unit, kata ka Mawhati, Umsning bad Nongpoh, ha kaba ki la sam sha baroh ki nongniah sumo kiba don ha la ki jong ki Unit bad kiba la sam da ki mar bam kiba long kum u Khaw, Phan bad u Dai, khnang ba ki nongniah sumo, kin ioh ban bam ha kaba kum kane ka por ba don kane ka pakhang shnong bad maki kum ki nongniah sumo, kim ioh ban mih surok ne ban leit kamai.
U President ka NSODA, Bah Kyrshanlang Jyrwa, u la ong ba ka nongrim kaba la pynlong ia ki kum ki nongialam ka synjuk, ba kin shim ia katei ka sienjam ban sam mar bam sha baroh ki nongniah sumo, ka long ban iarap ia kito ki draibar kiba la iakynduh jingeh ha kaba kum kane ka por ba don ka pakhang shnong.
“Ngan thied biang phi da la ioh bai bylla" ong u Rangsan bad u pan ja sa khyndiat watla u la dep bam ar pliang ruh.
“I Hep pat i la leit" ong ka Banri“To sa leh aiu bam tang ma ngi ruh kein sa thied biang pat ynda u la wan" ong u Rangsan bad ieng ban leit thet noh.
“Lashai ka dang dap hi ban tah ja" ong ka kmie bad ka tap noh ia u khiew ja khliew jhur ba la ia kdang lut.
Ka Banrilang ka khlieng ia ki tiar, u Kynsai u pynlum ia ka iing katba u Rangsan u leit peit um shabar ban phrung pipe sha ka jaka khlieng na ka syntex heh.
Hadien 2 kynta ba la dep bamja kata 10:30 mynmiet ki la ia bam lang khrui ia u soh water melon.
“Sngew um bha ka met ba bam ia une u soh" ong ka kmie.
“Te haba lah ong water melon te" ong u Rangsan uba dang peit whatapps.
“To da buh shwa ioh hap pynban kato ka mobai shibit" ong ka kmie kaba i lyngnga ia ka rukom leh jong u.
“To seh nga la sngewthuh hi" ong u Rangsan bad u iai bat hi ia ka mobai.
“Ka bha ba men khreh lypa ki jingrah lashai khun ban dup kloi mynstep" bthah ka kmie ia u Kynsai uba dang bam smum smum ia u water melon ba ki ot slais heh.
“Nga mut kumta kein.
Haba leh biang por ym ju kham klet" ong u Kynsai.
“Ka dei khun" mynjur u Kpa.
“Lashai katno baje Hep phin leit?" kylli ka hynmen.
“Uto u paralok u ong la kumno kumno hapoh 9 baje" jubab u Kynsai.
“Ka biang ba phin ioh bamja shwa" ong ka kmie.
“Ngin sa pynlong jingduwai mynstep" ong u Kpa.
Ka por kam shah ba kin ia shongkai slem namar sa ban dap12 baje thik.
Ki kynjat sngi ba ithiang ha ryngkat bad ka jingbeh lyer kaba malu mala ki pynpyngngad ha kata ka step.
Baroh ki la iakhie lait noh tang u Rangsan (Bahduh) uba ju mlien ban thiah sngi la kumno kumno hapoh ka 8:30 la jan man ka step.
“Khie kyrsiew Thei ia u Bahduh ba ngin pynlong jingduwai shwa ba u Hep un leit" la bthah u Kpa.
U Kpa u la buh lypa ka airbag hajan ka miej heh ha kamra pdeng.
Ki ap sa tang ia u Rangsan ba un dep dihsha.
“Ynda la dep wan noh shane" khot ka kmie ia u Bahduh.
“To nga la dep" u jubab bad u da wan rung syndon sha kamra.
Baroh ki la buh jingduwai na ka bynta jong u Kynsai ba un poi suk bad ba u Blei un da lynter ia u katba u dang sah shathie sha ka jaka ba u pule.
Haba ki la dep duwai u Kynsai u la doh ia u Kpa, ia ka kmie, ka hynmen bad ia u para.
“Nga la leit mo" u ong bad u rah ia la ki beg kawei u kieng shadien bad kawei pat u rah ha kti.
“To sa leit suk khun" ong ka kmie hajan ka phalor bad ka peit haduh ba un da lait na kawei ka khongdong surok.
“Ba u la ju don lang katto phew sngi, sngew kynjah shisha" ong ka hynmen.
Nongpoh: Shibynta ban teh lakam ia ka jingsaphriang u khning jingpang COVID-19, u MLA ka Nongpoh, ha ryngkat ka jingdon ki briew na ka Swachh Bharat Mission, Ri Bhoi, hynne ka sngi ki la sdang ia ka jingsynreit Um Dawai Disfectan ha ki katto katne tylli ki shnong ha Nongpoh bad kiba kham dei ruh ki shnong kiba ialum paidbah.
Kiba la donlang ha kaba sdang katei ka jingsynrei um dawai, ki kynthup ia u Bah Mayrald Born Syiem, MLA, u Bah Balajied Ranee, MDC lem bad kiwei ki riew rangbah, ha kaba la sdang ruh ia katei ka jingsynreit Um Dawai na shnong pahamsyiem, nangta ter ter sha Pahamlapong, Pahamsohthri lem bad kiwei ki shnong, kiba kham jur ka jingialum paidbah.
Haba iadei bad katei ka jingsynreit um dawai, u MLA ka Nongpoh, u la ong ba katei ka jingsynreit um dawai yn sa leh sha baroh ki jaka ba kham ialum paidbah, kata nalor ka Nongpoh, sha ki thain Umden, ki thain Pahammawlein 20mer lem bad ha kiwei de ki jaka.
U MLA ka Nongpoh, u la kyntu ruh ia ki paidbah hapoh ka Distrik ba ki dei ban long kiba husiar bad ruh ki dei ban bud ryntih ia ki jingbthah ka sorkar, namar kumba ka long mynta hi ym pat long ban khein shngain lane ban khein jem ia u COVID-19, namarkata, ka donkam ia ka jingiatreilang na baroh, khnang ba ka jingthmu ban khanglad ia ka jingsaphriang u COVID-19, kan long kaba jop.
Ha kawei pat ka liang, kata halor ka jingthmu ka sorkar ban leitshaw noh ia baroh ki samla pule bad kiba trei ha kiwei ki jylla kiba don ha Nonrtheast, utei u nongmihkham ka Nongpoh, u la kyntu ia ki nongialam shnong ba kim dei ban niewpoh ne ban khein bein ia kito ki samla, kiba ban sa wanphai sha la ki shnong ki thaw, hynrei ki dei ban ai mynsiem ia ki bad ruh ban ai ka jingiatreilang.
Shillong: Ka ophis treikam ka Deputy Commissioner (DC) ka East Khasi Hills mynta ka sngi la pynjari daka korphiw miet naduh 4 tarik haduh 11 tarik jymmang 2020, naduh ka por 7 baje mynmiet haduh 6 baje mynstep.
Ka hukum na DC la batai baka korphiw miet kan nym treikam iaki kali kit marbam kum ka FCI, ki kali shipai, ki pulit, ki tnat MeECL, NEEPCO bad Power Grid, PWD, PHE, Municipal, ki kali kit Umphniang bad petrol pump, kali ka tnat ka koit ka khiah, ki kali sorkar ba leit donkam, ki nongthoh khubor bad ki dukan ba shna kali haki surok bah.
Ka hukum naka ophis treikam DC ka EKH la pynshai ruh ba la khang iaka jing ia rung ia mih briew na kiwei ki district sha East Khasi Hills bad ki dukan kiba plie kin dei tang katto katne kiba la ithuh ka sorkar bad kidei ban plie tang haki por bala pynbiet ka bor district.
La kyntu ruh iaki paidbah ban kiar naka jing ialum paidbah bad ban bud ryntih iaki kyndon ka tnat ka koit ka khiah haba dei bad ka jing tehlakam iaka jing pur ka jing pang ‘corona virus’ hapoh ka jylla.
Haba dei bad ka jing iaid kali, ka hukum na ophis DC la batai ba ki kali naduh ki kali riew shimet haduh ki kali paidbah kidei ban ioh iaki ‘pass’ naka bynta ban ioh mih sha surok bad ki dukan kum ki ‘restaurant’ ki lah ban plie hynrei ki dei tang ban shu rah sha ing.
Ia kane ka hukum la pynmih kum shi bynta ban buh ki kyndon naka bynta ban tehlakam iaka jing pur ka jing pang ‘corona virus’ hapoh ka jylla.
Nongpoh: Mynta ka sngi Blei ki Pulit ka Ri Bhoi, ki la leit ban rwai ia ki jingrwai niam, kiba iasyriem kum ki jingrwai shem mynsiem, kiba long ruh kum ki jingrwai ban ai mynsiem ia kito kiba sah ha ki Isolation Centre bad ruh ha kito ki jaka ba don ki briew kiba peit ba khmih ia ki briew ba rung bad ba mih ha ka jylla Meghalaya.
Katei ka jingleit ban ai mynsiem da ki jingrwai sha kitei ki briew, ki Pulit ka Ri Bhoi, ki la sdang na SIRD kaba don ha Umiam, nangta ha Bethany Hospital, sha ka Isolation Centre kaba don ha CTI bad kumjuh ruh sha ka jaka kaba talasi ia ka rung ka mih kaba don ha 12Mer ha Ri Bhoi.
Lyngba katei ka jingleit ai sur jingrwai ki Pulit ka Ri Bhoi, la iohi ba ki la don shibun ki paidbah kiba la lung mynsiem bad don ruh na ki kiba la jaw ummat, namar katei ka jingleit ai mynsiem ki pulit lyngba ki jingrwai, ki dei beit tang da ki jingrwai niam bad ki jingrwai shem mynsiem.
Haba leit ban aimynsiem da ki jingrwai sha kitei ki jaka bapher bapher ha Ri Bhoi, la iohi ba la jan baroh ki heh Pulit bad ruh ki Pulit Langrut ha Ri Bhoi, ki la iashimbynta lang ban bad kiba la iashimbynta ban ai ia ki jingrwai niam bad rwai shem mynsiem, kiba la pynpaw ia ka jingiaroh i’u Blei.
Naduh kper Eden haduh ka jingshlei um por Noah ka la long 1565 snem hynrei tang 8 ngut kiba ioh lait im ha kata ka iing lieng.
Hato kamlong kaba sngewshyrkhei ba tang 8 ngut kiba lait im? Kaba haduh katno kata ka pop?    Ka ktien u Blei ka ong – “Te u Trai u la iohi baka jingleh bymman jong u briew ka la khraw eh haka pyrthei ki jingthmu jingpyrkhat u briew kila long bymman hala ka sngi.
Te u Trai u la ong – Ngan pyndam noh ia u briew ia uba nga la thaw na khmat ka khyndew, naduh u Briew haduh u mrad haduh u kynja bapar bad ia ki sim bneng naba nga la kylla bamut ba nga la thaw ia ki.
Hynrei u Noah u la shem jingieit I synei ha khmat u Trai…….
Hynrei ka khyndew kala pyut sniew ha khmat u Blei.
La pyndap ia ka pyrthei da ka jingleh jubor (corrupt).
Te u Blei u la khmih ia ka pyrthei, ha khmih ruh ka la pyut sniew naba ka doh baroh ka la pyut  plak ia la ka lynti ha ka pyrthei.
U Blei u la ong ha u Noah-kaba kut noh baroh ka la wan ha khmat jong nga; namar kila pyndep ia ka pyrthei da ki jingleh jubor, ha khmih ruh ngan pynjot ia ki, lem bad ka khyndew.
Genesis 6:1-13.
Kaei kaba la jia? U lapbah u la hap.
U lapbah u la don halor khyndew 40 sngi 40 miet.
Te kata ka jingshlei kala don 40 sngi halor ka khyndew, bad kita ki um kila nangbun bad ki la kit ia kata ka iinglieng, te la kyntiew ruh ia ka shalor ka khyndew, kita ki um kila nangiohbor bad kila ia nangbun halor kata ka khyndew, te la tap lup ia ki lum kiba jrong kiba lalong ha poh ka bneng baroh.
15 proh kila nang kiew kita ki um shajrong: te ia ki lum la tap lup.
Genesis 7:12-20.
Jia aiu haba la tap lup da ka um? “Te kadoh baroh ba la khih ha ka khyndew ka la iap noh kumta la pynduh noh ia kiei kiei baroh ki kynja ba im halor ka khyndew, naduh u briew haduh  ki jingri bad ia ki kynja bapar , bad iaki sim ka bneng……….
lapynduh noh ia ki.
Hynrei la pynsah im tang ia u Noah bad kita kiba lem bad u hakata ka iing lieng.
Genesis 7:21-24.
Ngi tip ba naduh ba la thaw ia u Adam bad ka Im, haduh ka por ka jingpyniap iaki jingthaw baroh, lait noh ia kita kiba don hapoh ka iinglieng u Noah ka la long 10 pateng bad 1565 snem.
10 pateng, 1565 snem, tang 8 ngut ba iohlait im! Hato kamdei mo ba latap lup ia ka pyrthei da ki pop suda! Lada hakato kapor katne, aiu kan jia haka pyrthei sngi kaba mynta? Sa katno ngut ki ban ioh lait im?   Ka long ka jingim briew kaba sngew shyrkhei.
Naba kumba lalong ha kita ki sngi kiba ha shwa kata ka jingshlei um, ki briew ki iabam iadih ki ia shongkurim ia pynshong kurim (ka jingioh kurim pathar), tad ynda kata ka sngi ba u Noah u la leit bsut hapoh kata ka iinglieng (Ark).
Bun kim shym la suidniew tad ynda lawan kata ka jingshlei bad ka la rong noh ia ki baroh: KUMTA RUH KAN LONG HA KATA KA JINGWAN U KHUN U BRIEW (Jisu).
Mathaios 24:38-39.
Kumba la long ha ki sngi u Noah kan long mynta ruh hashwa ba u Jisu un wan sha ka pyrthei.
Bun ki bymngeit, bun ki shu ngeit ha ka niam ka rukom, ym ha u Jisu u khun u Blei.
U Jisu u longkata ka iinglieng kaba khadduh hakaba u briew udei ban phet ban ioh lait naka ta ka jingbitar u Blei ka ban sa lap shen.
To ngin pyrkhat hato katno ngut kiban ioh lait im ha kata ka jingbishar kaba khadduh u Blei iakane ka pyrthei?Aiu lajia haka pyrthei kaba mynta lyngba kane ka khlam ha saw dong kane ka pyrthei, bun bah ki la iap.
Hato kiba iap ki la dep iasuk ne me bad u Blei? Ki la dep sait ialade ne em hakata ka snam u khunlangbrot? Ka long ka jingkylli kaba khraw ia ngi uwei pa uwei uba ngeit namar ki bymngeit te ki la rem lypa.
Ioanis 3:18.
Mynta hi kalong kapor ba uwei pa uwei un ym lehkai iala ka jingim kaba kordor, hynrei wanphai bad aiti ha u Jisu Khrist uba long ka jaka rieh jongngi.
Namar u Blei um mon ba u wei ruh u briew unjot noh.
U Blei u ong- “To pynim ialade nakane ka pateng bynriew ba kynriang".
Ki kamApostol 2:40.
´u Blei mynta u hukum ia ki briew baroh kylleng la kylleng ban kylla kaba mut’ Ki kam Apostol 17:30-31.
Lada ki briew kim kylla bamut ymtip satang katno ngut kiban ioh lait im na kata ka jingbitar u Blei ia kane ka pyrthei kaba mynta.
To ia pyrkhat.
Hadien ka jingkiew sted bad ka jingsdang saphriang jong u wei na ki jait jingpang ia uba latip kum u Covid 19 ne Corona Virus ha ka ktien phareng ïa kaba ha ngi ki Khasi ngi khein ia u kum ka jingpang Khlam, kumta naka liang ka sorkar India mar mar lyngba u Myntri Rangbahduh ka Ri u Narendra Modi, ula pynbna syndon iaka Jingkhang dam ne Lockdown ha baroh kawei ka Ri India naka bynta ba tehlakam iaka jingiabit utei u Khñiang Jingpang na uwei sha uwei pat.
Haka jingpynbna iaka jingkhang dam haka shiteng syñnia jong ka 24 tarik u Lber, da kumba 1.
3 Billion ngut ki briew hapoh ka Ri India baroh kawei ki la hap ban shong khang dam hala ka jong ka iing ka sem.
Marsien pynbna nyngkong ïa ka jingkhang dam, la ïohi ba ki nongshong shnong ka Ri India baroh kila ïa khih khohreh baroh namar ka jingsheptieng ioh bymioh thied shuh ïa ki marbam mardih.
Naka liang ka Sorkar ruh mar mar ka la wad ïa ki lad ki lynti ban pynpoi ïa ki lad jingiarap sha ki nongshong shnong ka Ri baroh khnang ban pyntikna ba kan nymdon kano kano ka jingshah thngan ne iap thngan jong ki paidbah.
Sngewdei ban ai ka jingïaroh ïa ka sorkar jylla bad ia ka sorkar India ruh ia ka jingshimkhia ka jong ki ban pynpoi ïa ki marbam mardih sha ki shnong ki thaw haka Ri India baroh kawei.
Ym tang ka sorkar, la iohi ba wat ki Sengbhalang, ki Sengniam, ki Balang Khristan, ki Shnong ki thaw, ki Kynhun shimet bad ki nongmihkhmat paidbah ruh ki la ïa shimkhia ban leit ai ki jingiarap sha ki paidbah kiba duk ba kyrduh kiba trei mynsngi bad bam mynmiet.
Da ka jingïakloi ki nongsynniang ban ia kner kti lang sha ki paidbah kiba donkam shisha ka jingiarap la ïohi ba ympat don kano kano ruh ka jingiap thngan wat haduh mynta.
Kane ka mynsiem iarap parabriew ha kum kane ka por kaba kordit bad jynjar , la dei shisha ban ai jingiaroh ïa ki kito baroh kiba la kloi ban kner la ki kti jingïarap.
Hynrei ha kum kame ka por pat, la ïohi ba ka don pat ka jingshim kabu ïa ki nongthied nongpet, da ki mahajon die dukan, bad ruh da ki kali kamai ha kaba ki pynkiew dor wat hapdeng ka jingmana ba tyngeh ka sorkar.
Hooid ym lah ban len ki don ki katto katne kiba ym kwah ban shim kabu ha kum kane ka por hynrei ngim lah ban len ba ka jingshim kabu ki mahajon bad ki nongñiah kali ka jyllei bha.
Ha ka jingkhohreh ki paidbah ban thied la ki jingdonkam bun bah ki nongshim kabu ban kyntiew dor palat pud ïa ki jingbam bad ban shim kabu ban kamai spah na ki paidbah ba hap ha ka jingkordit.
Hooid ha ka jingkulmar ban ïoh thied la ki jingbam jingdih wat la ka rem makna kim banse ban thied tang ban ïoh khnang ban lait ka thiah da ka kpoh thylli.
Ngi sakhi ha ki lad pathai khubor ïa ka jingmih ki seng bhalang ban ud lem ïa kane ka jingeh ki paidbah bad ki don ruh ki ophisar kiba trei shitom ban pyntikna ba kan ym don kano kano ka jingkiew dor khlemraiñ ki marbam mardih.
Ka jingpynkiew dor da kito kiba ym don shuh ka jingïatiplem ka la dei ka lad kamai spah ba khraw namar ki nongthied kim banse ban thied la ki rem bad ki jingdie ruh ki ïaid dor bha na kum kane ka por ba ki nongthied ki khohreh ban thied.
Dei na kata ka daw ka lockdown ka dei ka kabu ksiar ïa ki nongshim kabu.
Ka dei ka lad kamai spah ïa ki katto katne kiba ym don shuh ka jingïatiplem ban pyrkhatlem na bynta kito kiba duk ba jynjar kiba shah ktah tyngeh ha kane ka jingkhang dam.
Ha ki katto katne kane ka khlam bad ka jingkhang dam ka dei ka kabu ban kamai spah wat la ha kiba bun hi ka dei ka jingeh kaba khraw.
Hakaba khatduh hi, nga ai ka jingkhublei bad ka jingïaroh kaba kyrpang ïa ka Sorkar namar ka jingshimkhia ka jong ka ban tehlakam iakane ka Jingpang Khlam, ïa ki Pulit, ki Doctor, ki Nurse, Ki Volunteer jong ki Shnong Bapher bapher, ki Sengbhalang, ki Nongpyniaid District, ki Rangbah Shnong bad ia baroh kito kiba don bynta, ia kiba ngam lah ban jer kyrteng iwei pa iwei kiba dei ka stieh ïada ban pynlait ïa ngi na kane ka khlam Covid-19.
Hooid wat la ka jingïaleh kam pat kut hynrei da ka jingïasnoh kti lang ka jong ngi baroh nga khmihlynti ngin sa lah ban rat dyngkhong bad pynduh jait ia une u khniang jingpang shisyndon napoh ka Ri ka jong ngi bad na ka sla pyrthei hi baroh kawei.
Kynmaw ong ka phawer “Tylli Ngin Ïeng, saphred ngin kyllon" na kata ka daw to tip lymda ngi ïatylli ngin kyllon lupa.
Nga te nga pyrkhat ba ia kmen ruh ki bun ba sngewsih ruh ki bun.
Ka khlam Corona kaba la sdang ha u bnai December 2019 na Wuhan City, kaba don 11 million ki nongshong shnong, mynta ka la khuid lang kumba khuid ka jylla Meghalaya, kaba la lait artad phar, na kiba ngat ha kane ka khlam bashyrkhei.
Ka World Health Organisation (WHO), kaba la sin kyrteng ia kane ka khlam da ka Covid-19, na ka daw ba la sdang ha u snem 2019, ka la pynbna hakhmat ki press ka pyrthei dang ha kine ki sngi ha Geneva, ba ka China ka la lah shisha ban trei shitom, ban pynkhuid ia ka sorbah Wuhan na kane ka khlam.
U President Donald Trump ka America, uba kawang beit ia kano-kano kaba u sngew, u kynthoh ia ka WHO ba ka la iaroh than ia ka China kaba long ka daw jong kane ka khlam bad ula byrngem ruh ban ym synniang pisa shuh sha ka WHO , namar bun ka pisa ruh ka ai pahuh ia ka China.
U komik balei, namar dang ha u bnai Risaw (Oct) 2019, ha ka jingkren paidbah jong u, u Trump ula kynthoh ia u Vice President barim, u Joseph R.
Biden, ba u long tang u niangkohnguh jong u President barim, u Barack Obama, namar u nang bha kumno ban doh ia ka jingshong jong u.
Um ngeit ruh ba ka ri America ka la bun tam ki nongpang bad nongiap khlam corona, u ong la shu pynheh da ki ophisar sorkar jong u.
Kumta ruh u Trump um ngeit ba ka China ka la nang khuid, nang duna, u ong ka buhrieh ia ki jingshisha.
U tip ba kumno ka China ka la pynshitom ia u Dr.
Li Wenliang, uba la lap nyngkong ia ka jingsdang jong kane ka khlam, bad namar ba ula pyntip sha ki samla pule doctor shaphang kane ka khlam ba kin husiar bha bad ki pulit ki la kem ia u Dr.
Li ha kaba kut u bnai December 2019, ban tohkit balei ula pynkulmar pyrthei.
Ha ka jingshisha, kane ka khlam ka la sdang pur sted ha katei ka por bad la shon ruh ha ka National Science Review magazine ka China ha ka 3.
3.
20, katkum ka hok pynbna paidbah kaba don hapoh ka Art.
35 jong ka Constitution ka ri China, ba haduh 80,270 ki briew ki la pang khlam bad 2881 ngut ki la iap.
Ha China ka khang khyrdep (lock down) la sdang naduh u bnai January 20, bud ter-ter sa da ki ri ka pyrthei.
Ka ri India ka la sdang pyrkhing ia ka leit ka wan, khamtam ia kito kiba wan nabar ri, naduh ka 3.
3.
2020, hadien ba kawei ka Nos na Kotayam, kaba trei ha Al Hayat hospital, Saudi Arabia, ka la ioh ia kane ka jingpang khlam.
Ha Assam ka la sdang naduh ka 19.
3.
2020 bad ka jylla Meghalaya ka la bud na ka bynta 24 kynta shuwa, naduh ka shiteng miet jong ka 20.
3.
2020 bad bud la ter-shi-ter, haduh ba ka sorkar ka la rai ban khang khyrdep sbak naduh ka 15.
04.
2020 haduh ynda kut bnai syndon, khamtam ynda la khlad u Dr.
John.
Sailo Rynthathiang ha ka miet 14 tarik.
Ki Jingeh ki don, ka Rel te emBun bah ki jingeh ki la mih bad ki dang don, ym lah ban len, ia kaba ki paidbah kim pat dei ban khein sting tang namar ba ka sorkar ka la nang pynjynsur ia ki jingmana.
Ki jingeh ki paidbah bad ka sorkar ruh ka long ba ka la duh ka ioh ka kot (economy), na ka jingkhang ia ki kam ki jam, ki iew ki hat bad kiwei-kiwei ki lad kamai kajih.
Ha kum kane ka jait khlam kaba wan khyllah shisien shiphah snem, ha kawei ka liang, lada iakhein bha, ngi shane, ki jingeh kim pat long haduh katta, lada ianujor bad kiwei.
Ka sorkar, khamtam u Chief Minister, u Deputy CM bad kiwei ruh kiba la kham halor kynthup ki tnat trei kam sorkar baroh, ki la leh shitom bha, ba ki la lah ban wanrah ia bun ki jingiada, kiba la dei ban pynjulor kham bun, lada ym dei ba ki la ia trei shitom shisha.
Hynrei ki shnong ki thaw, ki seng Bhalang bad ki paidbah ruh ki la iasnoh kti shibun bad ki jingbthah ka sorkar.
Kiwei ki jingeh thaw-briew kibym dei ban mih ruh, tang namar ba leh kulmar pat ki katto-katne ki nongpyniaid shnong, la jynjar ei ki nongshong shnong.
La iohsngew ba la don ki dorbar kibym shym sam ia ki marbam-mardih bad ki tiar ki tar ba ai ka sorkar, ki MLA, MDC ha ka rukom kaba khuid.
Don pat kiba byrngem ia ki bahaing, ba ia kito kiba trei shabar shnong ym shah wan ing shuh; don pat kiba khang ban rung wat ia ki kali kit bam shapoh shnong lajong, haduh ba ki briew ki hap kit hi da ka met, da ki phew-phew kilometre ka jingiaid kjat bad bun ki adong khyllah ba pynmih ki shnong.
Hynrei bun bah pat ki shnong ba pyniaid da ki riew sngewthuh, kiba la pynsuk shibun ia ki nongshnong shnong, ban kham pynsting ia ki kyndon ba buh ka sorkar.
Dei ban ai jingiaroh ruh ia ki seng samla, seng longkmie bad kiwei ki sbun mynsiem kiba ai kti ban kit ia ka khia ka shon ki baduk-bashitom bad kiba isynei ruh ban ai bun ki jingiarap, kat haduh ban mab lane pynsting ruh ia ki bai wai ing.
Ki kot khubor kila pyni ia kita ki nongbylla kiba wan iaid kjat naduh Ri-Bhoi bad kiba la iohthiah aram ha ki tusok rben 6 inshi bad ba ioh da ki nep syaid baitynnat, nalor ka bam bang.
Bun ki nongbylla kiba sngew ba lada ia ioh lem kumto te, uei bym iaid kjat? Kito kiba iaid kjat sha Mawkyrwat, Nongstoin bad sha kylleng ki shnong, ki kylli ba balei ia ki ym shym don ba pynbiang lem, namar ki thiah kat haba lap ka miet bad ka thait.
Ia kata ka rel kaba don kiba sngew, la slem la iapyrshah, ba kam long ban wanrah, namar kan wanrah shibun ki jingma ban ia ki jingmyntoi.
Ka sor Shillong lei kam don jaka ban ai.
Khlem rel, khapngiah katne, ynda wan sa ka rel? Sa ki lum ki wah, ki khlaw ki btap kiban hap pynjot.
Ban shek mynder dang lah, haba pynieng ia ki kali.
Mano ban pynieng ia ka rel wat lada iohi kitei phew rynjain kiba iashong? Nalorkata kiba wan bad sngi bad miet.
Lada poi rel lei sa sha nongkyndong, ka Bangladesh kam slem ban nang iar.
Uba rung tuh sha ri-war tang da ki 5-10 ngut ruh shitom ban iabeh, shah pynmynsaw sa ialade, yn jia aiu lada poi sa ka rel?    La ia im khlem rel da ki spah snem, lah hi ban im shuh-shuh, ban ia kaba iap khlem pat dei por.
: ka khubor babha ia kito kiba la ud ‘Air lock’ kum ki kali disel, ka la kham sting, namar ka sorkar kan plie lang noh ia ki dukan khor ruh.
Wat lada, ula don uba iap namar u iabam kulmar ia ki tiar kiba khleh da ka khor, hynrei shane, la bun kiba la kham koit, kham phngain ka dur ka dar, da ki jingkyrkhu lyndet ka Corona.
Shillong: Ka Synjuk Rangbah Shnong War Jaintia, ka la phah ia ka shithi sha u Deputy Commissioner ka West Jaintia Hills District, halor ka phang ban kyrpad ban pynsangeh ia ka jingpyniaid ia ki kali sha Bangladesh lyngba ka Tamabil.
Ka jingbuh jingkyrpad jong kane ka Synjuk Rangbah Shnong War Jaintia ha khmat u Deputy Commissioner ka West Jaintia Hills District ka la mih hadien ka jingphah shithi jong u C.
V.
D Diengdoh IAS Secretary ka sorkar jylla Meghalaya kaba No.
POL 79/2020/87 dated Shillong 27th April 2020 kaba iathuh ia ka jingthmu jong ka sorkar jylla Meghalaya ban sdang ban shalan noh ia ki mar ki mata sha Bangladesh lyngba ka Tamabil.
Ka Synjuk ka pynpaw ba kane ka jingthmu jong ka sorkar kan wanrah ka jingeh bad ka jingma ia ka thain hi baroh kawei, bad haba khmih ia ka jinglong jingman kaba mynta ki paidbah ki don hapdeng ka jingsyier bad ka jingkordit namar ka jingtieng ia ka jingsaphriang jong u khniang jingpang Coronavirus, bad namar kane ki bor jong ki shnong ki la trei shitom bad duh thiah duh dem ban pahara ia ka thain Border baroh shilynter ban khanglad ia ka jingsaphriang jong kane ka khlam, hynrei mynta ngi iohi ba ka sorkar ka la plie lad pynban ia ki kali ban leit rung sha Banhladesh.
Da kaba khmih ia kine ki jingeh ki ban buh ia ki shnong ki thaw ka Synjuk lyngba kane ka shithi ka buh ka jingkyrpad ia u Deputy Commissioner jong ka West Jaintia District ban pynsangeh shuwa ia ka jingshalan ia ki mar ki mata sha Bangladesh kum ka jingkhanglad ia ka jingsaphriang jong ka khlam na ka ri bamarjan.
Haoid ka jingpyniaid kali sha bangla Kadei ban sangeh shwa namar ha bangladesh ruh u corona u kiew sted mynta.
New Delhi: Ka jingdon kiba ioh pang  Covid-19 ha India, ka la poi sha ka  40,263 ngut, ba kynthup ia ki  28,070 kiba dang shah sumar ia katei ka jingpang bad sa  10,887 ngut kiba la koit na ka jingpang bad la iathuh ba kiba iap, ki la poi sha ka 1,306 ngut.
La iathuh ba kiba ioh pang ha ki 24 kynta ba ladep, ki long 2,487 ngut bad 83 ngut kiba iap, ong ka tnat ka koit ka khiah ka sorkar India.
La iathuh shuh ba ki don 25 ngut ki pulit BSF jong ka 126 Battalion, kiba ioh pang covid-19, kiba don ha Jama Masjid bad mynta ki shipai BSF, kiba ioh pang ki long 42 ngut bad kitei ki kynthup ia 31 ngut kiba na ka 126 Battalion.
Sa 17 ngut ki briew, kiba shong ha kawei ka iing ha Theke Wali Gali, kaba don hajan ophis U DC ha  Kapashera, ki ioh jingpang  Covid-19.
Mynta ki don baroh kiba ioh katei ka jingpang na katei ka iing.
Ki bor sorkar, ki la khang dam ia katei ka iing, ha ka 19tarik Iaiong 2020.
Ha Russia, ki don 10hajar ngut kiba ioh pang coronavirus haduh ka Sngi U Blei, ong ka khubor.
Mar shiteng na kitei, ki dei kiba shong ba sah ha Moscow.
Ha Bangladesh, la iathuh ba ki don sa 113 ngut ki pulit, kiba ioh jingpang Covid-19, haduh myn hynnin ka sngi, ong ka khubor jong ka  Bangladesh Police Headquarters.
Baroh ki pulit, kiba ioh ia katei ka jingpang, ki la poi sha ka 854ngut bad 5ngut na kitei ki pulit, ki la iap noh.
Ka jing ioh pang bun jong ki pulit ha katei ka Ri, ka la buh ia ka jingeh kaba khraw, ia ka Central Police Hospital ha Dhaka ban pdiang ia baroh kitei ki nongpang bad ban ai jingsumar, ong ka khubor.
Ka seng NPP ha Nagaland, ka dawa ba dei ban weng noh ia ka jing pynkiew dor ia ka petrol bad diesel, kaba la pynkiew dor, na ka daw jong ka jingkhie ka khlam Covid-19 ha ka Ri hi baroh kawei.
Ka sorkar Nagaland, ka la pynkiew ia ka khajna, naduh ka 28tarik Iaiong 2020 bad katei ka la pynmih ia shibun ka jing sngew pyrshah jong kiba bun, ha katei ka Jylla.
Ka khubor na U Dr Andrew Ahoto Sema, President ka seng NPP ha Nagaland, lem bad U Limanuk  Limanuksung Longkumer, General Secretary, ka ong ba kane ka dei ka jingleh ka bym shongnia satia, khamtam, haba ka ioh ka kot jong ka ri hi baroh kawei, ka don ha ka jing eh kaba khraw shibun.
Lah ban pynkynmaw, ba ka sorkar Nagaland, ka la pynkiew dor T.
5 shi litar ia ka diesel bad T.
6 shi litar ia ka Petrol bad kiwei pat ki umphniang kali.
Bitar shla….
hahaha politics suda….
ialade pat hangne Meghalaya pynkiew khlem da pyrkhat.
Nongpoh: Hapdeng ka pakhang shnong ha ka ri baroh kawei namar ka jingsaphriang ka jingpang COVID-19, ki nongrep ha ka district kaba seisoh bha ka rep ka riang jong ka Ri-Bhoi Meghalaya ki dap da ka jingsngewkmen ban ioh bteng biang ia ki kam rep jong ki ha ki lyngkha, ki pynthor da kaba bud ia ki jingbthah ba la pynmih da ka tnad ka koit ka khiah jong ka Sorkar India.
Ki nongrep jong ka Ri Bhoi ki long ki nongsuplai ba kongsan ia ki soh bad ki jhur nalor ki mar bam sha ki bynta ba bun jong ka jylla bad shabar ruh kumjuh.
Hapdeng shibun ki jingeh, ki nongrep ki don ia ka bynta kaba kongsan ha ka jingpynbiang ia ka jingpynpoi mar bam ha kum kane ka por ba iakhun pyrshah ia ka coronavirus.
“Ka la don 30 snem naduh ba nga la sdang ban trei ia ka kam rep bad naduh kane ka por ngam shym la sangeh haduh mynta," la ong u Bah P.
Marwein na ka shnong Mawtnum ha Ri-Bhoi.
Ka kam rep kadei ka tyllong jingkamai na ka bynta baroh kawei ka longing jong u bad ki la iai bteng ia kane ka kam ha ka por pakhang shnong, wat hapdeng ki jingeh ba ki mad ha ka jingpyniaid iew ia ki mar rep jong ki.
“Da kaba thung bun jait ki jhur, ngi bteng ia ka kam rep ha baroh ki aiom bapher bapher jong u snem," u la ong.
Hadien ba ladep lum ia u kba, u Bah Marwein bad shibun kiwei kiwei ki nongrep jong ka sdang ki sdang ban rep sohsaw, sohkynken jhur, kajor, bean bad kiwei kiwei.
Shuh shuh, ki nongrep ha ki shnong kyndong kim don ha ka jingdum shaphang ka jingiajngai iwei na iwei bad kiwei kiwei ki kyndon ba la pynbna da ki Sorkar Jylla bad Sorkar Pdeng na ka por sha ka por ban iakhun pyrshah ia ka jingpang coronavirus.
“Ngi tip bha shaphang ki jingbthah kum ka jingiajngai iwei na iwei bad ban bud pyrkhing ia ki ha lyngkha bad ha iing," ong u Bah Marwein.
Hynrei, ban ioh ia ki dor ba dei ia ki mar rep jong ki ka iai long ka jingeh kaba khraw ia kiba bun ki nongrep namar ka pakhang shnong bad ka jingshah ktah ka ioh ka kot ha ka thain bad ha ka ri.
Namar ba ka shaniah bha ha ka jingiohnong na ka jingwan jngoh kai pyrthei, ki nongrep jong ka Meghalaya ki lah mad jingeh namar ka jinghiar ka jingdonkam ia ki mar rep jong ki namar ka jingpynsangeh ia ki kam jngoh kai pyrthei namar ka pakhang shnong.
Ki nongrep kum u Bah Marwein ha Meghalaya u kyrmen ba ka jingeh namar u khniang jingpang corona kan kut noh shen bad ki kam jngoh kai ha ka jylla kin sdang biang khnang ba kin lah ban ioh ia ki dor ba biang ia ki mar rep jong ki.
Shillong: Ha kine ki bnai jong ka jingiakhun pyrshah ia u Covid 19, ki don bun bha ki nong Meghalaya ki ba la sahkut sha kiwei pat ki jylla khlem da ioh lad ban wan phai sha la iing.
Don kiba leit shah sumar, hynrei ki khlem lah shuh ban wanphai.
Kiba bun don ruh kiba la shu shongsah ha ki Meghalaya House ki ba don ha kiwei pat ki jylla.
La pynsngew, ba  don kiba la sah da ki bnai ha ki Meghalaya House da ka jingbymbanse bad ka bai sah ha kine ki Meghalaya House ka la khia bha bad ka ktah ia kiba bun.
Kumta ka seng ka kyntu ia ka sorkar jylla ban iarap lang ia kum kine ruh da kaba pynduna ia ka bai sah ha ki Meghalaya house khnang ba kan ym ktah than ia ki paidbah, ong ka kyrwoh na U bah Thomas Passahm President, KHNAM, State Youth Wing.
Shillong: U symbud myntri rangbah ka jylla u bah Prestone Tynsong, mynta  ka sngi u la pyntip  ba ka jylla Meghalaya kam pat lait na ka khlam Covid-19.
La iathuh ba ha ka test ba ar ba ki la dep leh mynnin ka sngi ia ka briew ba phah sumar ha Civil Hospital ka dang long positive ha kaba u virus ym pat khuid na ka met jong ka ba ioh ia u khniang jingpang Covid-19 ha jylla.
U la iathuh ruh ba lashai ka sngi kin sa phah biang ia ki Sample lashai ban leh biang ia ka test.
Hadien ka jingkhang kut(lockdown) ka sorkar India bad ka sorkar Meghalaya mynta da ki bnai na ka daw jong ka khlam China(corona-19),ka mih sa ka jingkyrduh pisa ksba jur bha jong ki paidbah ha kylleng ki nongkyndong.
Ka daw bah hi jong kane ka jingkyrduh pisa ki paidbah dei halor ka jingbym don shuh ka die ka thied ha ki iew shnong bad ki iew ba heh jong ki thain jong ki.
Haba ka sorkar ka la pynbna myn shem taiew ba ia ki mar jong ki nongrep kum u synsar,u kwai u tympew,ki jhur ki jhep ki soh ki pai,etc yn shah ne pyllait noh ban ia die iathied,ka don ka jingkmen bad jingshong shit jong ki paidbah ba bun,hynrei ka jingkhmih lynti jongki ka la bijai ei namar ba haduh mynta,ki nongthied bad nongkhaii kiba ju thied ia ki mar rep jongki, kim pat nud satia ban wan thied na ki iew shnong ne iew heh jong ka thain jongki.
Kumno kin thied synsar,kwai ne tympew ne jhur haba ym pat long satia ban iaid kali ne truck ban phah kit ia ki mar rep jongki.
Lada ki thied ruh shano kin leit die kiba pli ki nongkhaii haba ki dukan heh ne godown ruh kim pat long satia ban plie? Shano kin leit bret ia ki mar rep lada ki godown synsar ne la tyrpad kim pat plie ha Shillong.
U kwai u tympew ne ki jhur ki jhep lei lei yn nai ia kren shisien ba ka Iewduh ha Shillong kam pat plie namar ki jaka khaii kaba heh tam ka dei hi ha Iewfuh Shillong.
Kiba bun mynta ki paidbah khamtam ki nongkyndong kim don pisa shuh wat ban thied ia ki mar bam bad ki mar ba donkam eh ha ing namar baroh shi bnai ki shu sei beit na pla katba ka pisa ba wan ne poi sha ki pat kam don satia.
Shano kin lah shan te haba shu sei pisa bad pynmih pisa man ka sngi katba ka pisa ka ban wan sha ki pat kababju ioh kamai na ki mar ba ju pynmih pisa ne ioh kamai ma ki kam don shuh la kumba set kak ia ka jingwan ka pisa sha ki.
Ym dei tang katta hynrei ki nongai nong ne ai bylla ia ki ruh ym don ba ai bylla shuh namar bym pat lah die ia ki mar jongki, kim don pisa ban ai bylla.
Kiba ju thain ia ki kriah ki shang,ki jingthain kti ba laiphew jait ruh bad ki nong buh dukan ha shi lynter ki surok bah lei yn nai ia kren shuh.
Lada kane ka lockdown kan dang iai bteng,ka bha ba ka sorkar kan thied noh ia baroh ki mar rep bad ki tiar ki tar ba ju ai pisa ia ki nongrep ha ka dor kaba biang lym kumta ki nongrep kin iai kordit shuh shuh ha kine ki khyndiat taiew ki ban wan.
Lada ka sorkar kam lah thied hi,ka dei pat ban ai special permission ne special curfew pass ia ki kali ki nongkhaii lem bad ki godown ha Shillong khnang ban im ki nongrep.
Ka sorkar ka dei ban pyrkhat khia bha halor kane ban leh noh bak bak da ki kam ym ban shu heh nia bad khlein ka ktien tang ha ki media man ka por.
Shillong:Da ka jingsngewkhia kaba jur halor Ka jingpur sted jongu khñiang COVID-19 ha Assam ha kine ki sngi, Ka Synjuk Ki Rangbah Shnong Ka thaiñ Marmaiñ Ri-Bhoi District Nongpoh, ha ka jingialang kaba kyrkieh kaba la long mynta ka sngi, ha Dorbar Hall Marmaiñ, ka la shim ia ka rai ba tyngeh ban ym shah ia ki kali kit marbam na Assam lyngba ki surok Sonapur-Marmain, Khetri-Marmaiñ bad Jagiroad-Marmaiñ, khamtam u ktung bad ki jhur, namar Ka synjuk kala ioh jingtip ba don ki katto katne kibriew na Meghalaya kiba dei ki agent ban supply tuh ia u ktung bad ki jhur na Assam bad wan die rem ha Meghalaya.
Kumta na ka liang Ka Synjuk ka maham tyngeh ia ki kali ba wan kit marbam na Assam ba ym bit da lei lei ban wan lyngba u surok Marmaiñ-Nongpoh, bad lada lap iano iano ka synjuk kan banse ban leh katkum Ka aiñ bad pyntip ia ka police department ban leh ia kaba donkam.
Ha kajuh ka por ka Synjuk ka kyrpad jur ia ki bor pahara (Police department) ban phah katto katne ki volunteer ban wan pahara ha khappud bad ka Assam, namar ngi sngew syier ioh uta u khñiang jing pang Coronavirus lane Covid-19 un wan pur lyngba ka Assam, namar tang ki VDP bad ki bor shnong kim lah shuh ban teh lakam ia ki jingwan rung tuh ki briew naAssam, pynkut ka kyrwoh na U bah Bah Diren Klein President Ka Synjuk Ki Rangbah Shong Thaiñ Marmaiñ.
Shillong: U bah Prestone Tynsong,symbud myntri rang bah ka jylla, haba iakren bad ki lad pathai khubor u la ong ba ki Company kiba wan ha ka jylla ki dei ki Company kiba ki briew jong ka jylla ki donkam, ym ba kine ki Company ki donkam ia ngi, lada kine ki Company kin leit phai noh kan long ka jingduh nong ia ka jylla baroh, namar ba ki surok kiba da ki spah klur kin sahteng lut.
Kane ka long hadien ka jingshah shoh jong ki nongtrei jong ka company NHIDCL jong ka sorkar pdeng, kaba shna surok bad ka jingshah thang jong ka ophis jong ka NHIDCL ha Mawkyrwat.
Halor kane u bah Prestone u la ong ba ka sorkar jylla ka la aiti ha ka bor pulit ban kem ia ki briew kiba donkti ha ka ne ka kam.
U bah Prestone u la ong ruh ba ki briew kiba ktah kti bad thaw ka jingkulmar ki dei ki khynnah ki ba khlem kam khlem jam, kiba shu kwah ban thaw kulmar bad ka sorkar kan ym lah ban shu shong ban shu peit, hynrei kan shimkhia halor kane ka kam.
U la ong ruh “Ngan ym kynnoh ba kidei ki briew jong kano kano ka seng hynrei kine ki briew kiba ju thaw kulmar ki dei ki riewrunar bad na ka liang ka sorkar kan ym ailad ia kum kine ki briew,namar lada ka jia kumne man ka por kaei ka ban jia ia ka roi ka par ha ka jylla".
U bah Prestone u la kyntu ia baroh ki sengbhalang ba kin ia snoh kti lang ban iatrei na ka bynta ka bha ka miat jong ka ri bad ka jait bynriew baroh kawei bad ban ym thaw kano kano ka jingkulmar.
Shillong: U myntri ka tnat ka koit ka khiah u bah A.
L Hek mynta ka sngi u la iathuh ba ka longkmie ba ngat jing pang ‘corona virus’ kaba dang shah sumar hapoh ka hospital NEIGRHIMS ka la ioh khunlung shynrang bad mynta baroh ar ngut ki don ha ka met ba koit ba khiah.
Kumban shu pynkynmaw ia kane long kmie ba ar met la pynkit sha hospital hadien ba ka pyni ia ki dak ki shin ka jing pang ‘corona virus’ hadien ba u kurim jong ka ruh u ngat ‘COVID-19’ bad ia u dang shah sumar ha Civil Hospital Shillong.
“Ka long kaba khubor kaba sngewtynnad ban tip ba i longkmie ba ngat ‘COVID-19’ i la ioh khunlung shynrang bad baroh ar ngut ki don haka met ba khlain" la bynrap u bah A.
L Hek.
Haba kylli hato yn eksamin ne em ia u khunlung ban tip lada u don jing pang ‘corona virus’ ne em, naka liang u bah A.
L Hek u la ong ba katkum ki kyndon ka tnat ka koit ka khiah, ia u khunlung ruh hap ban eksamin, yn da lah dei ka por.
KA THOH KA TAR BAD KA GRAMMAR JONG U KHASI-PNARKAN SA TROIN BAD KAN SA DUH SA DAM NOH HA KAWEI KA SNGI.
Balei la ong kumta?Ha kane ka pateng bynriew (generation) ba mynta, ki khun samla bad khun khynnah jongka ri ki la pynmlien ban thoh shiteng kynnoh (short form) lut iakino kino ki kyntien haba ki thoh lyngba ki electronic mail, electronic message, whatsapp, facebook, bad bun bah kiwei pat.
Nuksa:Para nongshong shnong : pra nngshng shnngPhi long kumno? Khlaiñ em? : f lng kmno? Khlñ m? (u ‘f’ um don haki alphabet Khasi)Leit sha Jingiaseng : lt sh jiasngKa akor ka burom : k akr k burmNgim dei ban klet bieij : ngm di bn klt bjNgi dei ban kheiñkor laka tynrai : ng di bn khnkr l k tnry (bun bah kiwei kiwei).
Kane ka rukom thoh, hakawei ka sngi kan sa ialam bakla bad kan pynklet ia ka rukom thoh ne ka rukom spel dak ba shisha bad haka pateng ki khun ki ksiew jongngi, ki dak thoh khasi bad ki rukom spel dak ba kat kum ka krammar ba ngi pyndonkam mynta, ka-lah-ban-long ba kin sa duh sa dam noh.
Dei hangne imat ba ka khana hyndai ka ong ba u Khasi u la shu nguid noh ia ka kot haba wan ka umsaw bad ka jingshlei jongki wah.
Kiwei ki jaidbynriew ki ieij ki burom bad ki tyngkai ia la ka tynrai.
U dkhar, la ong kata ka jingiathuh khana hyndai, ba u buh/teh ia ka kot ha khlieh bad u da tap da ka tapmoh bad u sa jngi sha shiliang jongka wah.
Ynda poi ha shiliang wah u sa sei iaka kot bad u sa pule biang.
Katba ha u jongngi pat, ynda poi sha shiliang wah, um don shuh ia kata ka kot ban pule ne ban hikai iala ki khun bad ia ki pateng ban wan.
Kumta kim don dak thoh shuh bad haka snem 1831 la wan u dkhar Bengali na West Bengal ba kyrteng u Krishna Chandra Paul (K.
