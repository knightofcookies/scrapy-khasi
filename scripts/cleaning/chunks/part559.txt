Hooid ha ka por ba dang sdang ka pakhang shnong  ki don ki jing eh ha ka ba ki don ki jing duna ha ki mar bam hynrei kat haduh mynta ha ki shnong ki thaw suki suki ka la poi ka mar bam bad ka por ba ka sorkar ka pynlait ka long ka ba kylluid ban ioh ban thied ia ki mar bam khlem da don kam ban ia knieh ne ban ia kyrkieh namar ka ne ka jing bthah jong ka sorkar ka dei na ka bynta ka koit ka khia jong u briew ha ka jylla baroh kawei.
Ka jing bym kit khlieh bad ka jing bym ia snoh kti jong ki katto katne ki dorbar shnong ha ka sngi pynlait  ia ki paidbah ban khang ia ki paid bah na ka jing ialum shijaka ha ki jaka ban thied ia ka marbam ka pynleh noh ei lut ia ka jingtrei shitom jong ka Sorkar jylla.
Hooid ngi lah ban shim ba ka jing khein sting jong ki briew kane ka jylla ban bud ia ka jing bthah ka sorkar ka lah ban long ba u khniang jing pang Covic-19 um pat poi ha ka ne ka jylla, hynrei ka jingbthah jong ka sorkar ka long kum kawei na ka jingpyrshang  ia ka jing mlien ban iada ialade  lada kane ka khlam ka wan ha ka jylla jong ngi.
Kumno kein ngam sngewthuh ba dang don pat hi ki bym shem la ioh kato ka jingiarap ia ki khynnah ba sah kut sha bar state namar i prlk jong nga ruh i sahkut sha Gujarat hnrei pat ioh eiei.
Hato ki ai tang ia ki ba ka sorkar ka mon ne tang kiba dnbok.
Shillong: U Symbud myntri rangbah ka jylla, u bah Prestone Tyngsong mynta ka sngi u la kyrpat ia ki samla ki ba don ha ki jaka ba pule ne ki ba trei ba kin sah shuwa ha ki jaka ba ki don bad kim dei ban kyrkieh  ban wan phai sha ka jylla.
Haba ia kren bad ki lad pathai khubor na ka liang u bah Prestone u la ong ba namar ba ka jylla, haduh mynta ka sngi kam pat don ki ba ioh pang ia ka jing pang Covid-19  bad lada ngi shah ia ki ban wan phai ha kum kane ka por kan long ba sorkar kan hap sdang shi sdang ia ka ei ka ba ka la leh shitom na duh ba sdang ban iada iaka jing saphriang u khniang jing pang Covid-19.
U la ong ruh ba kin long ki ba iaishah ha ka ba ka jing pakhang shnong kan kut ha ka 14 tarik u Iaiong 2020 bad kin sa peit ia kaei ka rai ba na ka liang ka sorkar India ka rai ha dien ka ne ka sngi.
Hynrei ia mynta hi kan ym pat long ba kin wan phai sha ka jylla bad wat ia ki ba don ha ki district ruh ki dei ban shong beit ha ki jaka ki ba ki don u la ong.
U la ong ruh ba ki la pynkhlain bha ia ki bor pahara ba ki wei kin ym ioh ban rung ha ka jylla jong ngi bad na ka wei ka jylla sha ka wei ka jylla ruh kim shah ban wan rung.
U la kyrpad ruh ia ki bor shnong, ki sengbhalang, ki nongialam niam ba kin iasnoh kti lang ha ka ne ka jing ialeh pyrshah ia u khniang jing pang Covid-19.
Ka maham ka long ka ktien kaba shai haduh kata kata, kaba khang pyrshah ia kano kano ka jingjia ka ban sa jia ne ban iada ia ka ban wan.
Ha kane ka aiom kaba ngi don mynta, hapdeng u bnai March 2020, kyndit la wan ka “MAHAM" na ka sorkar (Govt) ba don burom jong ka Ri India bad ruh na ka jaka Meghalaya, ba ngi dei ban shong ha ki ing ki ing, ban nym leit shano shano, bad ka sorkar ka la ai syndon da ka korphiw ka adong ban iaid ban ieng da ka por bad ban nym ia lang ne ia jan iwei ia iwei pat.
Kane ka “MAHAM" ba ngin iada na uta u khniang jingpang (corona virus).
Ngi iohsngew na kylleng ka pyrthei, ki bym Kohnguh ia ka “MAHAM", ynda ki la ngat ha ka jingpang ki sa babe.
Kane ka khubor kaba U Blei U buh ha ka dohnud jong nga ban kren ne ban thoh, ym dei ba phah mano mano, hynrei na kaei kaba iohsngew ba ka ktien U Blei hi ka kyntu ia ki “Nongsharai", ki Nongialap, Ki Pastor ban ai ka khubor haba iohi ia ki dak jingma ba wan jia ha kine ki sngi mynta.
Na kaei kaba ngi ioh sngew, ba ki briew ki sngew khia bha haba don ba ong, Oh! Hangta hangta, ki lap ia u sniuh ha ka Bible.
Don kiba phone ia nga bun ngut, baroh nga la ong ia ki, wat ngeit.
Ym don jingiathuhlypa ei ei ia u sniuh, hynrei ka Bible ka iathuh ia ngi ba ngi don u sniuh, bad tang U Blei U ba tip, U Jisu U ong – Mat.
10:30, “ Wat ia u sniuh khlieh jong phi baroh la niew".
Kane ka khubor “MAHAM" nga kwah ban pynpaw lyngkot lyngkot, ha ki lai tylli ki bynta:-Kaba Nyngkong:- Ka jingmaham U Blei ia ka jait bynriew Israel.
U Blei U la iohi ba ki khun Israel, kan poi ka por ba kin ia kynduh ia ki nongiathuhlypa ba lamler (False Prophets).
Ka kitab Deuteronomy13:1-5, “ Lada u nongiathuhlypa u la mih hapdeng jong phi, lane  u nongphohsniew ia ki jingphohsniew, bad u ai ha me ka dak lane ka jingphylla… to wat shah shukor ia uta u nongiathuhlypa".
Ka hukum  ha kato ka por, ka dei ban pyniap noh ia u, Namar u la pynphai noh ia ki na ka lynti U Trai.
Don kiba leh nongiathuhlypa kiba kren kopsop (presumptuous) khlem da pynshongnia ne pyrkhat, ne haba kim ioh bor na U Blei.
Deut 18:22.
“ Haba u nongiathuhlypa u kren ha ka kyrteng jong U Trai, lada kata ka ktien kam urlong kumta, lymne kam jia, ia kata ka ktien kein U Trai Um shym la kren, hynrei uta u nongiathuhlypa u la kren da kaba kop sop, men nym sheptieng ia u" kane ka long ka jingmaham jong U Blei hi.
Kaba Ar :- Ka jingmaham ki nongiathuhlypa ba shisha jong U Blei: (i.
) U Isaiah uwei U ba la kren maham Isa.
9:15.
, “ U nongiathuhlypa U ba hikai lamler, u long ka tdong" (The Prophets teacheth lies, he is the tail").
Bun ki briew mynta, haba kren da ki briew kiba la buh bha ka jingshaniah, ki la kham ngeit ia kita ban ia ka ktien U Blei, Namar ba kim pule hi ruh.
Kaei kaba la maham U Isaiah kan sa urlong shisha.
(ii.
) U Jeremaiah uwei na ki nongiathuhlypa ba shisha U Blei Jer.
5:30-31.
“ Kaba phyla bad kaba shyrkhei ka la jia ha ka ri, “ ki nongiathuhlypa ki iathuh lypa lamler bad ki lyngdoh ki synshar da ka buit; bad u paitbah jong nga u sngewbha ba ka long kumta, te phin leh kumno ha ka jingkut jong ka"? (The prophets prophecy falsely), kine ki ar bynta ki jingjia la ong ba ki paitbah ki ia sngewbha ia ki lyngdoh kiba synshar da ka buit ruh.
14:14.
“ Ynda kumta U Trai U ong ha nga, kita ki nongiathuhlypa ki iathuhlypa lamler ha ka kyrteng jong nga, ngam shym phah ma nga ia ki, lymne ngam shym hukum ia ki, lymne ngam shym kren ha ki… ka jingshukor ka dohnud jong ki hi".
(iii.
) U Hosia 9:7, U ong, “ U Nongiathuhlypa u long u ba bieit, u briew u ba ioh mynsiem u lamwir".
(The spiritual man is mad).
Kaba lai :-  U Jisu ha kaba U ai ia ka “MAHAM" U ong kumne Mat.
7:15, “ To sumar na ki nongiathuhlypa ba lamler, kiba wan ha phi ha ki jainkup snieh langbrot, hynrei hapoh ki long ki suri ba pynjot".
(Beware of false prophets") Mat 24:11.
“ Bun ki nongiathuhlypa lamler kin mih bad kin shukor ia shibun".
Mark 13:22-23, “ Naba ki Khrist lamler bad ki nongiathuhlypa lamler kin mih, bad kin pyni ia ki dak bad ki jingphylla ia ka ban shukor noh, lada lah wat ia kiba la jied “.
Hynrei  to sumar phi! Ha khmih , nga la iathuhlypa ha phi ia kiei kiei baroh".
To ngin sngap ia ka “MAHAM", to ngin sumar ia ka mynsiem ka jingshisha bad ka mynsiem ka jingshukor.
1 Ioan 4:1, “ Ko hep baieit, wat ngeit ia ki mynsiem baroh, hynrei to phin tynjuh iit ia kita ki mynsiem, la ki long ne em na U Blei, naba shibun ki nongiathuhlypa ba lamler ki la leit mih noh sha ka pyrthei".
To U Trai Un kyrkhu bad Un iarap ia ngi ba ngin ioh ia ka jingstad bad ka jingshemphang ba ngin Kohnguh bad ngin sngap ia ka “MAHAM", na ka ktien U Blei.
AMEN….
Ki don sa 684 ngut kiba iap na ka coronavirus mynta ka sngi bad baroh kiba iap ha katei ka Ri, ki la poi sha ka  3,605ngut, ong ka khubor.
Ki don mynta 4,244 ngut kiba don ia katei ka jingpang ha ki 24 kynta ba ladep bad baroh kiba ioh ia katei ka jingpang, ki la poi sha ka  38,000ngut.
Ka jingbun kiba ioh pang, ka hiar mynta ka sngi, na kaba long hynnin ka sngi, ha kaba kiba ioh pang ki don 4,324ngut.
Sa saw ngut ki briew, ki la ioh ia ka jingpang  COVID-19 ha Assam bad mynta kitei kiba pang baroh, ki la poi sha ka 20ngut.
U Himanta Biswa Sarma, myntri ka koit ka khiah ka sorkar Assam, ula pynthikna mynta ka sngi, ha ka tweet jongu, ha kaba iadei bad kitei ki saw ngut.
La iathuh ba lai ngut na kitei ki dei kiba na Nalbari District  bad uwei pat, u dei na South Salmara.
La iathuh shuh ba kitei baroh saw ngut, ki dei kiba wan sha ka jinglehniam Muslim, kaba la pynlong ha  Tablighi Jamaat Markaz ha Nizamuddin ha New Delhi ha u bnai ba ladep, ong U Sarma.
Jowai : U Waheh shnong jong ka shnong Kyndongtuber ma Shiwa Siangshai, ha ka kyrwoh kaba la phah mynta ka sngi, u ong ba kum ki nong shong shnong ki la kohnguh ia ka hukum jong ka sorkar  ban ia shong khop ha iing bad ki briew ki la shongkhop ha la ki  iing ki sem bad ym don kiba iaid sharum shaneng bad tang kawei kaba pyndiaw ia ki nong shong shnong ka long ba ym shym la wan pynpoi ia ki marbam kum u Khaw, Piat, Shini, ki Jhur bad kiwei de ki marbam kiba pyndonkam man ka sngi da ka Sorkar sha shnong jong ki.
Kane ka jingbym pynpoi marbam da ka Sorkar sha shnong jong ki, ka buh ia ki nong shong shnong ha ka jingeh ka bakhraw naba kim ioh lad ban leit thied na ki Iew ki Hat kumba ju long na ka daw jong ka National Lockdown.
U Waheh shnong ma Shiwa Siangshai u ong ha ka jingiadei bad u Khaw kam da ktah eh ia ki nongshong shnong, hynrei kaba ktah ka long ia ki marbam kum ki Jhur, ka Shini, ka Slasha,Piat, ka Mluh bad kiwei de ki kait jingbam kiba pyndonkam man ka sngi.
U ma Siangshai u ong ka khang shnong ha kaba kum kane ka por ba don kane ka jingpang khyllah Covid 19 (Coronavirus) ka long kaba da dei ban iaroh ia ka Sorkar.
Nangta u ma Siangshai u ong wat lada ym pat iohsngew ba kane ka jingpang ka la ioh phrungkhlieh ha Rilum Jaintia lane hapoh ka State Meghalaya la katta ruh kane ka khang shnong (Natuional Lock Down) bad kaba la bthah ia ki briew ban ia shong jngai  bad kane ka pyniajngai ia ki briew ba kin ym ialang lang ka iarap bad ka iada ia ka jingpur jong une u khniang jingpang Covid-19 na uwei u briew ne ka briew sha kiwei pat naba la ong ba kane ka jingpang Covid-19 (Coronavirus) ka long ka jingpang kaba iabit.
Kane ka jingkohnguh hukum jong ki nongshong shnong ia ka hukum jong ka sorkar bad ka bor shnong ka la ktah pat ia ki nongshong shnong ba kim ioh ia ki marbam mardih kumba ki dei ban ioh na ki Iew ki Hat kumba long ha shwa kane ka khang shnong bad ha ka juh ka por u kyntu ia ki Bor District ka West Jaintia Hills bad ia ka Sorkar Meghalaya ba kin sngewbha ban pynpoi ia ki marbam ha shnong jong ki ba ki paidbah nong shong shnong kin ioh thied ia kine ki marbam kiba ka Sorkar ka pynpoi ha shnong jong ki, lymda ka sorkar kan pynpoi ia ki marbam ha shnong jong ki, kane kan ktah shibun ia ki nong shong shnong ka shnong Kyndongtuber ong u Waheh shnong ma Shiwa Siangshai.
Ha ka juh ka por u Waheh shnong, u ong ba kane ka por ka dei ka por kaba shitom eh ia ki nong shong shnong ka shnong ban ioh ia ki Jhur,u Phan, u Piat bad ia kiwei de ki jait jhur, naba ka dei ka por ha kaba ki nong shong shnong wat la ki don la ki jong ki kper ki phrah bad kiba rep Jhur man la ka thliew iing, hynrei pat ka dangdei ka por ha kaba ki dangsdang ka thung ka tep bad kim pat ioh kheit ia ki Jhur, kum u presbin, phan, slapathaw, Shriew bad kiwei de ki jait jhur kaba ki ju ioh na ka rep ka riang kaba ki rep ha ki Kper ki phrah jong ki, pynkut ka kyrwoh.
Khliehriat:Ban pynsuk ia u paidbah jong ka thain khamtam ban pynduna shuh shuh ia ka jingbun briew ha ki jaka pynlong iew na ka bynta ban kiar ia u khniang jingpang Covid 19,kumta ka Seng Southern Border Youth Welfare Association (SBYWA), Elaka Rymbai &Lakadong, East Jaintia Hills District,lyngba ki nongialam khmat jong ka kynthup u Samla S.
Shadap,President bad u Samla N.
L.
Talang,General Secretary ka seng ki la phah dep phah jingthoh mynta ka sngi sha u F.
M.
Dopth, Deputy Commissioner,EJHD bad ki mat ki long ban  pynlong iew hapoh ka thain khappud, ha kano kano ka jaka kaba ibit, khnang ban pynduna ia ka jingsaphriang kane ka jingpang bad sa kawei pat ki paidbah ki shem shitom ban wan iew shaduh Rymbai namar kan ktah ia ka bai leit bai wan jong ki ha kum kane ka por bym ioh shuh ban leit bylla.
Ka seng, ka ai jingmut ruh ban  pynlong iew ha thain Iapmala.
La kyrpad ruh ban  pynpoi marbam kyrpang ia kine ki shnong kynthup shnong Huroi, Leilong, Leijri, kiba don khappud bad ka Bangladesh.
Na ka liang u DC u la kular ban shimkhia ia kine ki mat ba la buh da ka seng.
Ka tnat ka koit ka khiah ka sorkar India, ka iathuh ba ki don 12 ngut kiba iap ha ki 24 kynta ba ladep bad kiba iap mynta ki la poi sha ka 56 ngut.
Ki don mynta 336ngut kiba dang shu ioh pang thymmai bad ki don 647ngut kiba ioh pang ha ki 14 tylli ki Jylla bad kitei ki dei kiba wan sha ka jinglehniam jong ka  Tablighi Jamaat kaba don ha  Nizamuddin jong ka Delhi.
Mynta ka sngi, uwei u briew, uba 55 snem ka rta, uba na Vijayawada, ula khlad noh bad u dei uba nyngkong ban iap na katei ka jingpang, ha katei ka Jylla bad la iathuh ba kiba ioh pang ha ka Jylla Andhra Pradesh, ki la poi mynta sha ka 161 ngut bad utei u dei uba ioh pang, ha ka por ba u leit sha ka jing lehniam ha  Tablighi Jamaat, ha ka 17tarik Lber 2020.
Hangne ha jylla jong ngi, don bun ki jaka sumar pang ba la ai kyrteng ‘Hospital’; hynrei kaba pynlyngngoh ia nga, ka long ba don bun ki jingpang kiba ym lah ban sumar ha kine ki hospital kiba don ha kylleng ka jylla.
Bunsien kine ki hospital nongkyndong ki ju phah (refer) ia kine nongpang sha Civil Hospital Shillong.
Pynban ha Civil Hospital Shillong ruh kim lah ban sumar wat ia ki jingpang kiba malu mala, katba shabar jylla kum sha Vellore, Chennai, Delhi, Mumbai bad kiwei de ki jaka sha ri Dkhar, ki lah ban sumar da ka basuk.
Kine ki iieng sumar pang kiba don sha ri thor India ki thoh hi ‘Hospital.
’ Lada kita ki Hospital shabar jylla ki lah ban sumar, katba hangne pat ym lah, nga sngew ba dei ban pyndam noh ia ka ktien ‘Hospital’; hynrei dei ban buh noh da ki kyrteng ‘Health Care Centre’ ne ‘First Aid Centre.
’Ha ka jingshisha ka Civil Hospital ha Shillong ka dei ban lah ban sumar lut ia ki jait jingpang baroh, lait noh tang ia ki jingpang kylla bamut kiba ym pat don ba lah ban pynkoit, wat ha kiwei pat ki hospital babha tam jong ka pyrthei.
Bun na ki nongpang bym lah ban sumar shuh ha ki jaka sumar ha nongkyndong, la ju phah sha Civil Hospital Shillong.
Te kumta ka jingkyrmen bakhatduh na ka bynta u nongkyndong uba kup knup kup trab, lane u nongrep nongbylla sngi, ka don ha Civil Hospital Shillong.
Phewse ynda poi ha Shillong, u nangjur shuh shuh pynban ka jingshitom, ym tang ba ym lah sumar; hynrei u hap shah ksew ia ka jingleh heh leh meng jong ki bor pyniaid jong ka hospital.
Ym tang ba ki khor ktien; hynrei kim i don mon ruh ban sumar.
Imat ha ka por training ym ju hikai ia ki, kumno ban burom ia ki nongpang.
Don kiba imat ki shu wan peit ia u nongpang jait ba la siew tulop; hynrei kim ju pyni kata ka khmat phuh samrkhie ne ka khmat sngewlem na ka bynta ki nongpang.
Kane kam jia tang ha Civil Hospital; hynrei lajan baroh ki Hospital Sorkar.
Phi tip ne-em, ba tang da ka ktien don akor na ki nongsumar, shiteng na ka jingpang ka la koit lypa?Ko doctor ko nurse bad phi baroh ki heh bad ki shakri sorkar to tip ba ia ka tulop jong phi la siew da ka khajna ba la lum na kine ki paid knup paid trab.
Kumta wat kren tohmet ia ki, namar lada ym don ma ki, phin ym ioh kam sorkar satia.
To kynmaw ba lada iap u nongrep-nongbylla, phi ruh phim shan slem.
Kaba pynkthang shuh shuh ia u nongkyndong uba kup knup kup trab, ka long ym tang ba u hap shah peit ibeiñ; hynrei ka hukum na u doctor ka long, ‘khie leit phah sumar noh sha Super Care/Robert Hospital, namar ym lah sumar shuh hangne.
’ A! uba pli, lada dei ba u don pisa te u dang don lad ban im ha pyrthei sa katto katne snem; hynrei ubym don ei ei, sa tang ba un pynkhreh ban leit iakynduh noh kham kloi ia u Nongthaw jong u.
Hato kane kam dei kata kaba ki ong ha ka ktien phareng ka ‘discrimination?’ (jingibeiñ) ia ki baduk? U shakri sorkar u ioh lad ban sumar ha ka jingpynlut ka sorkar, katba u nongbylla sngi, u nongrep nongkyndong um ioh! Hato u nongrep nongkyndong um dei u trai shnong jong ka ri India? Hato ia kato ka khajna ba la thoh ha ki mar bam MRP Rs10/- (inclusive of all taxes), la siew tang ki nongtrei sorkar ne u nongrep nongkyndong ruh u siew katjuh?Wat hapdeng ki shakri sorkar ka don ka jingleh shiliang.
U Gazzetted Officer u im kum u Syiem, katba kiba rit kyrdan ki im kum ki ksew.
Nalor ba ka tulop ka la tam lypa da ki phew shah, ka sorkar ka dang ai shuh sa ki jingmyntoi bapher bapher.
Ka bai skul khun lait ei, ka bai phone lait ei, ka kali ioh ei, kawei ia lade, kawei ia ka tnga, kawei ia ki khun bad kawei ia ki shakri shakor jong ki bad ia ki tulop jong ki la siew da ka pisa paidbah ba la khlong da ka sorkar na ki paid knup paid trab.
Haba kumne hato ngi la laitluid na ka jingshah teh mraw ha ki phareng ne ngi nang shah teh shuh shuh pynban?Ha u Jylliew 2013, uwei u nongkyndong u la shitom khie shit bad ktha khlieh bad u la leit phah sumar ha PHC kaba don ha shnong jong u.
U doctor jong kata ka PHC hadien ba u la iohi ba u khie shit, u la ai da ka injek bad u la phah noh ia uta u nongpang sha iieng.
Hadien ar sngi uta u nongpang u la khie shit biang; hynrei ba ka dei ka sngi u Blei, u hap ban leit phah sumar noh sha Civil Hospital Shillong, namarba ha ka sngi u Blei, u doctor um ju don ha PHC.
Ynda la poi ha Civil Hospital Shillong, ka khun jong u, kaba trei kam sorkar ha Shillong ka la kyrpad ia ka doctor kaba sumar ia u ha emergency room, ban phah (refer) noh sha ki private hospital kiba kham bha; hynrei kata ka doctor ka la ong ba ka dei ka jingpang kaba ka lah ban sumar ha Civil Hospital, kumta ym lah ban phah shabar.
Ka da pynshai ruh ba lah ban leit da ka mon sngewbha lajong; hynrei ka sorkar kan ym siew bai sumar.
Kumta, la phah sah noh ia uta u nongpang ha Civil Hospital Shillong, da kaba kyrmen ia ka babha.
Shi sngi hadien, ki nurse ki la bthah ia uta u nongpang ban buh um pynjhieh ha uwei u bilor rit ba la ai na hospital khnang ban phah test.
Nangta, ki la ialam ia u ban leh ia kata ka CT Scanning bad ki la lap ba don wieh ha u ksang.
Hadien kata, u doctor uba sumar ia uta u rangbah, u la ong ba un hap aiti noh ia kata ka case ha u doctor specialist ban leh ia kaba donkam.
Uta u doctor specialist u la phah test snam ha Memorial Clinic kaba don ha Laban hajan ka Masjid baheh duh ha North East.
Shillong: Ka Dorbar Shnong Pynthorsale kaba hap ha poh ka Elaka jowai, east jaintia hills, ha ryngkat ka jingiashim bynta lang ka VDP ka Shnong ki la khang ia u surok poh Shnong da ka gate, khnang ban khanglad ia ki bar shnong kumjuh iaki trai Shnong, lait tang ia ki to kiba pang ba shitom, dei ban pan jingbit shwa naka dorbar Shnong.
Ka Shnong kan ym khang iaki surok bah ba ju leit ki Kali man Ka Sngi, hynrei ka khang tang iaki suroh poh Shnong, ka Shnong ka la khang shuh shuh iaki Paitbah ban shangkai shane shatai, ban ialeit kai pyngngad, ban iabam Khana, sharum shaneng khamtam sha wah Myntdu hapoh u pud ka Shnong, kane ka pakhang Shnong ka long kawei ka lad jingiada khamtam na u khniang jingpang covid-19 uba ma bha uba pur na uwei u briew sha uwei pat, ia kane ka pakhang Shnong yn plie biang haduh ba ka sorkar india kan sa pynbna.
Shillong:   Ka sorkar Meghalaya lyngba ka tnat pla pisa ka jylla myn hynnin ka sngi kala pynmih ia ka jingpynbna ba ka sorkar Meghalaya kan bat ia 50% ka tulop jong u bnai Lber 2020 jong u myntri rangbah ka jylla, ki minister, ki IAS, IPS bad ki IFS.
Ia kane ka rai la shim kum shi bynta ban pynduna ia ki jinglut bad ban pynbun ia ka pisa ban ia khun pyrshah ia u COVID-19 bad ban pynbiang ia ki marbam mardih na ka bynta ki paidbah ka jylla Meghalaya.
Ha kawei pat ka liang ka sorkar Meghalaya ka la pynbna ba ki nongtrei jong ka sorkar jylla kin ioh ia ka tulop jong ki kumba ki dei ban ioh bad kane ka jing pynbna ka sorkar kan nym don kano kano ka jingktah ia kiwei pat ki nongtrei sorkar ka jylla.
Kiba ioh pang COVID-19 ha India, ki la poi sha ka  2,301 ngut, ong ka  Indian Council of Medical Research (ICMR).
Kiba iap haduh mynta ka sngi, ki la poi sha ka 56ngut.
Ha Rajasthan, ki don sa 14ngut kiba ioh ia katei ka jingpang.
La iathuh ba ha  Tonk ki don hynniew ngut kiba ioh pang bad kitei ki dei kiba wan sha ka jinglehniam jong ka  Tablighi Jamaat ha Nizamuddin Markaz, sa hynniew ngut kiwei pat, ki dei kiba na  Maharashtra, hynriewngut bad uwei uba na  Jharkhand bad kitei ki dei hi kiba leit sha katei ka jinglehniam Tablighi Jamaat.
Ka jingdon kiba ioh pang ha katei ka Jylla, ka la poi sha ka 154ngut.
Nongpoh:   Ki arngut ki nongmihkhmat ka Jirang kiba kynthup ia u Bah Sosthenes Sohtun uba dei u MLA bad u Bah Victor Rani uba dei u MDC, myn hynnin ka sngi ki la pynlong ia ka jinglumlang ia ki rangbah shnong jong ka thain Jirang Constituency bad katei ka jingialang, ki la iakren halor kiba bun ki mat bad ki jingeh jong ki paidbah ba ki iakynduh ha kaba kum kane ka por bad khamtam eh haba iadei bad ka jingpynbiang ia ki marbam mardih bad kiwei de ki jingdonkam jong ki paidbah ha katei ka thain.
Lyngba katei ka jingialang, kitei ki nongmihkhmat ka Jirang lem bad kitei ki Rangbah shnong, ki la thaw da kawei ka Committee kaba ki la jer kyrteng kum ka Relief Committee, ia kaba ki la thaw kyrpang na ka bynta ban wad ia kito ki longing longsem kiba im ha ka duk ka kyrduh bad kiba shem jingeh ban ioh ia ka bam ka dih kaba paka.
U Bah Sosthenes Sohtun, haba kren sha ki Lad pathaikhubor, u la ong ba ka nongrim kaba la pynlong ia u ban khot ia ki nongialam shnong jong katei ka thain, ka long ban tip ia ka jingeh kaba la iakynduh da ki paidbah kiba sah ha ki shnong bapher bapher hapoh katei ka thain bad khamtam eh na bynta jong kito kiba dei ki longiing kiba duk shisha.
Lyngba katei ka jingiakynduhlang bad ki rangbah shnong, utei u MLA ka Jirang, u la ong ba u la ioh ban iakren sani bha bad ki nongialam shnong jong katei ka thain, kata na bynta jong kito kiba iakynduh jingeh ban ioh ia ki mar bam mar dih kiba kynthup naduh ia u khaw, ka shini, umphniang bad kiwei kiwei de.
Namarkata, na ka liang u MLA ka Jirang, u la kyntu ia ki paidbah ba kin long kiba husiar na ka jingleit jingwan pathar, hynrei ki dei ban long kiba kohnguh beit ia ki jingbthah ka sorkar jylla bad ki bor district bad ruh u la kyrpad ia ki nongialam shnong ba ki dei ban shimkhia ban peitngor ia ka rung ka mih jong ki briew kiba nabar.
Shillong:   Ka Jaintia Student Union (JSU) myn hynnin ka sngi ka la thoh sha u myntri rangbah ka jylla u Conrad K Sangma bad sha u Commissioner& Secretary District Council Affairs u bah Aldous Mawlong ban dawa na ka sorkar Meghalaya ban phai khmat sha ka jingeh jong ki nongtrei ka JHADC ban iarap ban pyllait noh ia ki tulop jong ki kaba la sah kut haduh 6 bnai tam.
Ka JSU lyngba ka shithi ka la kam ba don haduh 1700 ngut ki nongtrei ka JHDC kynthup lang ia ki MDC ki bym shem la ioh ka tulop jong ki naduh u bnai risaw 2019 haduh u bnai lber 2020.
Ka JSU kala kyntu ia u myntri rangbah ba un shim khia ia kane jingeh jong kine ki nongtrei JHADC bad la kyrpad ia ka tnad sorkar ka District Council Affairs ba kan leh ei ei noh mardor ban ioh iarap ban pyllait ia ki tulop ba dang sah jong ki nongtrei namar ki nongtrei ki lah kynduh jingeh na ka jing shah set tulop ba lah bun bnai bad ki kynduh jingeh shisha haduh katta katta ban siew ban diah ia la ki jing donkam ha man la u bnai naduh ki bai iing, bai skul khun bad ka bai bam bad kala poi ba u pud ba ki hap ban shim ram ban pyndap ia la ki jingdonkam ha ing ha sem.
Ka JSU ka pynrem jur ruh ia U CEM ka JHADC u Ma Thombor Shiwat namar ka jingkhein sting bad shu ieh beiñ ia ki nongtrei ka Council khlem da siew tulop da ki bnai kiba bun.
Ka JSU ka lah ong kaba kham sngewsih shuh shuh  ka long ba ka JHADC ka la lum la lang jan man ka sngi ia ki ‘Forest Tax’, ‘Revenue bad Service Tax’ bad kiwei kiwei tax ba kynthup ki bai ‘stamp’ bad ka ‘Professional Tax’ kaba la lum shi sien shi snem, hynrei kaba lyngngoh ka long ba kane ka pisa jong ka council ka lah jah shaei khlem da ioh jingkhein kaba tikna bad u CEM u dei ban ai jingkhein ia kane ka jingjah klep ki pisa ba la lum na ki ‘Tax bad Revenue’ ba man ka sngi haduh ba ki tulop jong ki nongtrei bad MDC ruh ym lah ban siew.
Ka JSU lyngba u nongialam ba ha khmat ka seng u samla Treiborlang R Suchen u la iathuh ba u lah ioh ruh ban iakren bad u Secretary jong u myntri rangbah ka jylla bad u lah iathuh ba u myntri rangbah ka jylla u Conrad K Sangma u la shim khia ban iarap ban pyllait ia ki tulop jong ki nongtrei ka JHADC bad kiwei de District Council ha ka jylla, hynrei ym pat ioh jingtip kaba bniah haduh katno bnai ba ka sorkar kala ioh ban pyllait ia ki tulop jong ki nongtrei.
U President jong ka JSU central body u Lawyerson War u la ong ba ka seng kan shim khia ban bud dien ia kane ka jingeh ki nongtrei ka JHADC namar ka kam hun ban iohsngew ba ki paidbah jong ka jylla kiba trei ha kano kano ka bynta kin shem jingeh ban ioh tulop ne shem jingeh ban ioh marbam ban pyndap ha ing namar ka jing pakhang shnong.
Shillong: U MDC ka Mawhati constituency u bah Charles Marngar ha ryngkat ki paidbah ka thain Umsiang kaba hap hapoh jong ka Ri Bhoi District, myn hynnin ka sngi ki la leit ban khang  noh ia ki lynti iaid ban iarung ia mih ha katei ka thain sha Jagiroad ha Assam.
Ha ba iakren bad ki ladpathai khubor U Bah Charles u la iathuh ba ki briew jong ka tei ka thain mynta ki la sngewthuh ha kaba ia dei bad kane ka jingpang COVID-19, ha ka ba ki la mih shakhmat  ban khanglut ia ki lynti iaid kjat kiba ia rung ia mih na katei ka thain sha Jagiroad ha Assam.
U la iathuh ruh ba ka jingdon jong ki ar tylli ki jingkieng kiba pyniasoh ia ka thain bad ka jylla Assam, kawei ka jingkieng ha Umsiang bad kawei ha Amdubi Dhubighat kaba pynlong ia ki briew ba  kin leit kin wan lyngba kane ka jingkieng hynrei mynta ka long kaba sngewtynnad ba ki nongshong shnong kila sngewthuh ia ka jingshyrkhei  ka jingpang covid-19 ha ka ba ki la khang noh ia kane ka jingkieng iaid kjat ban khang lad ia ki briew na Assam kin wan sha jylla Meghalaya.
U la iathuh ba ki briew kiba im ha katei ka thain ki iarung ia mih na ki ar tylli ki lynti iaid kjat bad ki ia kamai kajih ruh, hynrei mynta haba kila ioh sngew ba la don ba ioh ia kane ka jingpang na ki thain Jagiroad kila khang lut ia ki lynti bad ki briew mynta kim ioh shuh ban ia rung.
Shillong:  U lamphang ka ïingdorbar thawaiñ ka Jylla u bah Metbah Lyngdoh myn hynnin ka sngi u la thoh da ka shithi sha u myntri rangbah ka Jylla, u Conrad K Sangma ha kaba u la ai jingmut ban thaw ïa ki lad ki lynti kiba kham khlaiñ ban pyrkhing ïa ki jaka rung jaka mih kiba don ha khappud bad ka jylla Assam.
Kane ka jingai jingmut jong u lamphang kadei hadien ka jingkiew jong ki briew kiba kem ïa u khniang jingpang Coronavirus ha ka jylla Assam.
Ha ka shithi sha u myntri rangbah, u bah Metbah u la kyntu ïa ka sorkar jylla ban thaw ïa ki lad kiba kham khlaiñ ban khang dam ïa ki jaka khappud la ka long bad ka Bangladesh kumjuh ruh bad ka jylla Assam.
Ki jaka kiba u lamphang u ai jingmut ban khang dam kidei ki jaka kiba ha Ratacherra East Jaintia Hills, Saitsama, Umransu bad Dawki West Jaintia Hills, Byrnihat, Umsiang Maiong, Maw lasnai Khyndewso (Mawhati konstitwensi), Sabuda point, ÏewMaw roh, Rani Godown (Jirang konstitwensi) kiba ha Ri-Bhoi District, Athiabari, Hatim bad Langpih ha West Khasi Hills, Dainadubi bad Bajengdoba ha North Garo Hills, Phulbari, Tikrikilla bad Dalu ha West Garo Hills bad Garobadha ha South West Garo Hills.
U bah Metbah u la kyntu ruh ïa ka sorkar ban khang shuwa ïa ki jaka pynlong ïew kiba don ha ki jaka bapher bapher jong ka Jylla.
U lamphang ka ïingdorbar thawaiñ u la ong ruh ba ka sorkar jylla kadei ban nym pat ailad shuwa ïa ki hynñiew ngut ki briew kiba na ka jylla ban wan rung katba kim pat pyndep ïa ki jingsumar jongki kata ha Delhi bad Uttar-Pradesh bad yn ailad ïa ki tad ynda la ai jingbit da ki bor kiba khmih na ka tnat ka koit ka khiah.
Nalorkata, u lamphang u la kyntu ruh ïa ka sorkar jylla ba kan buddien ïa ka leit ka wan ruh jong kito ki briew kiba la ïoh ïa u khniang jingpang coronavirus namar ïoh ki ladep ban ïaid lynti na ka jylla Meghalaya.
Ha ka shithi kaba u phah sha u myntri rangbah, u lamphang u la ong ruh ba kito ki samla pule kiba pule shabar ka jylla, kiba don jingthmu ban wanphai sha la ïing, kim pat dei ban kyrkieh hynrei ban sah shuwa ha la ki jong ki jaka katba ym pat weng ïa ka jingkhang shnong kaba la pynbna da ka sorkar India namar kan long kum ka jingtehlakam bad ban ïada ïa ki paidbah ka jylla na ka jingsaphriang u khniang jingpang bad kumjuh ruh kan nym ktah ïa ka koit ka khiah jong ki hi.
“Ha ka jingailad jong ka sorkar ïa ki paidbah ban thied bad ban pet ïa ki mar bam mar dih, nga kyntu ruh ïa ki bor sorkar ba kin pyrkhing bad ban nym ailad ïa ki paidbah ba kin ïa lum hynrei ban pynthikna ba ki paidbah kidei ban ieng jngai kumba 2 meter na iwei iwei.
Kumjuh, ruh dei ban pynkhlaiñ ïa ki lad ki lynti kumno ban pynpoi ïa ki mar bam sha ki ïing briew," ong u bah Metbah.
Ha kawei ka liang, u lamphang u la kyntu ïa ka sorkar jylla ba kan pyntip lang ïa ka jingtreikam jong ka sha baroh ki nongmihkhmat ka ïingdorbar thawaiñ haryngkat ka kopi sha ka Assembly Secretariat.
Shillong: Myn hynnin ka sngi ka North Eastern Indira Gandhi Regional Institute of Health and Medical Sciences (NEIGRIHMS) ka la shim ia ka rai ban nym pdiang ia ki ba pang ‘corona virus’ kiba na bar ka jylla Meghalaya.
Katkum ka kyrwoh ba la phah da u director ka NEIGRIHMS u Dr.
DM Thapa la iathuh ba ka NEIGRIHMS kan nym pdiang ia ki ba ioh pang ‘Corona Virus’ kiba thmu ban wan phah sumar shapoh ka hospital NEIGRIHMS ha nongbah SHillong.
Ka kyrwoh ka la kdew ruh ba ki nong pang (bym dei ka Corona) na bar jylla Meghalaya kiba donkam jing sumar kyrkieh ki lah ban wan phah sumar shapoh NEIGRIHMS hadien ba la ioh jing bit na ka tnat ka koit ka khiah jong ka jylla bad tang uwei u nongbud yn shah hapoh ka hospital.
Ka kyrwoh ka kdew ruh ba kino kino ki nong pang (bym dei ka Corona) ki ba wan na bar Meghalaya kin shah buh kyrpang lane ‘quarantined’ na ka bynta 14 sngi.
Ka hospital NEIGRIHMS ka la kyntu ruh ia ki kali kit nongpang (Ambulance) bad ia ki nongbud nongpang ba kidei ban ithuh shwa da ka tnat ka koit ka khiah ka jylla ha shwa ban pynpoi shapoh NEIGRIHMS.
Shillong:   Kumba ka jylla Assam, ka la pyrshang na kawei ka por sha kawei pat mynta ka kynti ruh ki briew jong ka sorkar Assam ki la leit ban rung sha ki long iing jong ka shnong Ummat kaba hap ha ka Block 1 ban pyr shang ban register ia kitei ki shnong sha ka Assam da kaba kular ba lada ki paidbah katei ka shnong ki treh,  kin ioh ia ki jingbam bad kiwei kiwei ki jingdonkam.
Ki paidbah kiba la ia kren bad ki nongialam ka Forum ki la don ha pdeng ka jingkulmar jingmut namar ka jingkyrduh, na ka Khlam Covid 19, hynrei ki khlem ngop ha katei ka buit ka Assam, hynrei ki ap khmih lynti ia ka jingiarap ka sorkar Meghalaya.
Na ka liang ka Forum ka kyntu ia ka sorkar, lyngba u myntri rangbah ban khmih lem  ia kine ki paidbah ki ba sah ha ki khappud, ong ka kyrwoh na U bah Thomas Passah, Spoke person, HBDRF.
Ka jingiap briew ha Italy, haduh mynta, ka la poi sha ka  13,915.
Ka Spain, ka la duh ia  10,003 ngut na ka jingpang coronavirus, katba ka  France, ka la duh 4,032 bad ka China, 3,199 ngut.
Kiba iap ha kylleng pyrthei, ki la poi mynta sha ka  50,200 haduh ka sngi palei bad katei ka jingpang, ka nang jur mynta ha ki bynta jong ka  United States bad ka Europe.
La iathuh shuh shuh ba kiba ioh ia katei ka jingpang ha kylleng ka pyrthei, ki la poi mynta sha ka  9,81,221, ha kaba kiba bun ki dei na  US bad Europe.
Ka US, ka don mynta  2,26,374 kiba ioh ia katei ka jingpang, nangta ka  Italy 1,15,242, ka Spain 1,10,238, ka China 82,432 bad ka  Germany 81,728.
Ka jingiap ha Spain, ha ki 24 kynta ba ladep, ka la poi sha ka 950 ngut bad baroh kiba iap, ki la poi sha ka 10 hajar ngut.
U James K Sangma, myntri ka tnat sam bam jong ka sorkar Jylla, ula pynbna ba ka sorkar, kan thied khaw ia shi lak metric ton, ha ka dor kaba T.
26klur bad utei u khaw, u long ban pynbiang ha iew ha hat, ba kin ia bam ki paidbah bad ba kan nym don ka jing duna bam ha ki  sngi ban sa wan.
Don kiba sngew iahap lehse ia ka jingkren u myntri, namar ba u tyrwa ruh ia u dai ban sam sha ki paidbah; hynrei ngi hap ban pdiang, ba katei ka jingsam bam, kam iahap satia, tang shi saphit ruh, na kaei ka jingdonkam jong u paidbah, uba phi la set patok hapoh iing, da ki bnai tam ne duna bad ka jingshisha, ka long ba u khaw um lah ban pyndap ia ka kpoh kaba thylli, hynrei u donkam ia u phan, ia u dai, ka umphniang bam, um phniang sharak, ka doh, ka shini, ka slasha (khlem da ia jer kyrteng than, namar ba ka dei ka por korphiw) bad kitei kim dei hi ban don ha ki dukan reshon, hynrei ki dei ban don ha ki iew ki hat bad ki paidbah, ki don la ka kti ka kjat, ba kin leit wad.
Ka bam ka long kaba donkam shi katdei, hynrei kaba i lyngngoh, ka long ba kat kata ka tnat sam bam, ka don tang u khaw bad khyndiat u bnai bad kam don shuh ia kiwei ki mar, ban tyrwa.
Ka jingshisha, ka long ba lada phi thied shi lak metric ton, u khaw, phi leit buh ha ki dukan jong ki kharkaia ha Shillong, hangta phin nang pyn kordit ia ki paidbah, ba kin leit ap lain baroh shisngi bad ka long ka jingleh bein kaba palat liam bad kumta, ia u khaw, dei ban pynkit mar mar bad leit buh sha ki dukan kiba don kylleng ka Ri Khasi Jaintia bad sha ki shnong ki thaw, kiba khamtam sha ki nongkyndong bah bad lada ka long kumta, kan kut noh ka  jing ia knieh ha tyngkong ki kharkaia.
Haba shu peit na ka jingkren jong u myntri sam marbam, ngi iohi shai mynta pleng, ba ka sorkar Jylla, kam don eiei ban iarap ia u paidbah, lada ka iai bteng ka saw ka sian bad kaba kut, ka long, ba uto uba ioh ban lum ban lang lypa, u lah ban im, hynrei, u bym ioh te un sa nang iap tyrsaw.
Ka tnat sam bam, ka dei ka tnat kaba donkam than ha ka jing trei kam jong ka sorkar Jylla bad kaba ia dei beit bad ka iap ka im jong u paidbah bad  ha kum kane ka por, ka tnat sam bam, ka dei ban iaid ha ka rukom kaba kham heh bad kata ka long, ba kan pyn iasoh ia ki nongdie mar bam bad  ki nongthied mar bad ka dei tang katei ka lad ban weng ia ka jing iap thngan kaba ap ia u paidlang ka Ri Khasi.
U Narendra Modi, myntri rangbahduh ka Ri, ula ong mynta ka sngi “Ka lynti ba maphi u paidlang ka Ri, phi ai burom ia kito kiba ialeh pyrshah ia ka  COVID-19, ha ka 22tarik Lber, ka dei ka jing hikai ia kiwei pat ha kiwei pat ki Ri.
Ka  Janata curfew bad ka jingtied baje, ka jingtied khiew, ka la wan rah ia ka jing ia tylli ka Ri, ha kaba kum kane ka por jong ka jingialeh kaba khraw".
Ban wan rah ia ka jing sngew kitkhlieh jong ka Ri hi baroh kawei, U Narendra Modi, myntri rangbah duh ka Ri, u khot ia u paidlang ka Ri, ban ia pynlip ding bad ieng ha jrong rynsan bad ban thang sharak, lane pynmeh da ki mobile, na ka bynta 9 minit ha ka por 9baje mynmiet, ha ka Sngi U Blei, ka ban wan, ka 5tarik Iaiong 2020.
Shillong: Katkum ka hukum na ka tnat Ministry of Home Affairs (MHA) ka sorkar India, mynta ka sngi ka sorkar Meghalaya ka la pynbna ban shah tang na 5 tylli ki jaka ban kit marbam, kata na Ratacherra na ka bynta ka East Jaintia Hills, Byrnihat ka Ribhoi district, Dainadubi and Bajengdoba na ka bynta ka North Garo Hills, Trikrikilla na ka bynta ka West Garo Hills bad na Garodoba na ka bynta ka South West Khasi Hills.
Ki don 235 ngut ki briew, kiba dang shu ioh thymmai ia ka jingpang  coronavirus ha India bad mynta kiba ioh ia katei ka jingpang, ki la poi sha ka  2,069 bad ka jingiap, ka la poi sha ka 53ngut, ong ka tnat ka koit ka khiah ka sorkar India.
Kiba iap ha ki 24 kynta ba ladep, ki long uwei na Gujarat bad ar ngut na Delhi.
Ka jingiap ha  Maharashtra ka long 13ngut bad sa  7ngut ha Gujarat, 6 ngut ha Madhya Pradesh, 4 ngut ha Delhi bad Punjab, lai ngut ha Karnataka, Telengana bad West Bengal bad ha Jammu and Kashmir, Uttar Pradesh bad Kerala mar ar ngut.
Ka jingiap ha United States, ka la poi sha ka 1,169ngut ha ki 24 kynta ba ladep bad ka dei ka jingiap kaba bun eh, kaba la jia haduh mynta ha baroh kawei ka pyrthei.
Ka jingioh pang ha ka pyrthei baroh kawei, ka la poi sha ka  1,014,673ngut mynta ka sngi, kiba iap ki la poi sha ka 52,973 bad kiba ioh ia katei ka jingpang, ki don ha 188 tylli ki Ri ka pyrthei.
Ka Maharashtra, ka don 416 ngut kiba ioh ia katei ka jingpang bad ka Tamil Nadu, ka don 309ngut.
U Bernie Ecclestone, uba dei u trei jong ka Formula One, un sa ioh khun shen bad kane kan dei ha ka sien kaba saw, ba un ioh khun.
U Bernie, u dei uba 89 snem ka rta bad u iathuh ba ka kurim jongu, ka  Fabiana Flosi, 44, ka la ar met bad kitei ki don ha ka jing ia shong kynjah ha Sao Paulo, Brazil.
U Bernie, u la ong “Ka dei ka jingshisha bad kan sa ioh ha kane ka lyiur".
Ka Fabiana, ka ong shuh shuh “Kumba long lem ia baroh ki kmie ki kpa, ngi kwah ba ngin ioh ia u khun uba koit ba khiah".
La iathuh ba utei un dei u khun shynrang bad yn kha ia u, ha U Naitung 2020 bad un dei u shynrang ba nyngkong jong U Ecclestone.
U Ecclestone, u don san ngut ki ksew bad un sa dap noh shen, 90 snem bad u don lai ngut ki khun kynthei, ka  Deborah, 65, Tamara, 35, bad ka  Petra, 31.
Shillong: Ka ophis treikam ka Deputy Commissioner (DC) ka East Khasi Hills (EKH) mynta ka sngi la pynbna ba ki dukan sam bad die marbam kiba la ithuh da ka sorkar kin plie biang lashai ka sngi kata ha ka 3 tarik iaiong 2020 hapoh ka nongbah Shillong bad ha ki jaka ba markhap.
Ki dukan naduh ki ba die khaw, shini, jhur, soh bad ki dukan die doh bad kiwei kiwei de ki marbam ki lah ban plie ha ki jaka ba la ithuh da ka sorkar.
Haba dei bad sha ki thain kyndong, na ka liang ki ophisar jong ki block bapher bapher ki la pynkhreh ia ki jaka na ka bynta ban ia die marbam sha ki paidbah.
Na ka liang ka ophis DC ka la pyntip ba ki nong synshar shnong naduh ki rangbah shnong bad ki secretary shnong ki dei ban ia treilang bad ki bor district na ka bynta ban khanglad ia ka jing lum paidbah ha khmat ki dukan sam bad die marbam.
Kum shi bynta ban khanglad ia ka jing ia tur paidbah sha ki dukan na ka liang ka oiphis treikam ka DC ka la btah ba ki nong wan thied marbam ki dei ban ieng ha ki jaka ba la draw ha khmat ki dukan.
Na ka liang ka DC ka EKH ka la kyntu ia ki paidbah ba kim dei ban khuslai ban thied shibun namar ba ka jing don marbam hapoh ka jylla ka dang pahuh.
Shillong: Ka District Magistrate, East Khasi Hills, Shillong, ka la pynjari da ka korphiw, kaba sdang naduh ka por 6baje mynstep jong ka 3tarik Iaiong 2020 bad katei kan bteng haduh ka por 6 baje mynstep jong ka 6tarik Iaiong 2020.
Shillong:Ki pulit ka tnat Crime Investigation Department (CID) ka jylla Meghalaya mynta ka sngi ki la ioh ban kem sa 4 ngut ki briew ba don kti ban hiar thma ia ki dkhot ka Khasi Student Union (KSU) ha ka 28 tarik rymphang 2020 ha Ichamati.
Ki briew ba shah kem ki kynthup ia u Deboraj Hajong 22 snem ka rta, u Sanjit Das 37 snem ka rta, u Shiba Dey 24 snem ka rta bad u Bimol Hajong 20 snem ka rta.
Kumban shu pynkynmaw ki paidhur bar jylla ha ka janmiet jong ka 28 tarik rymphang 2020 kila hiar thma ia ki dkhot ka KSU hadien ba wai ka jing ialang paidbah halor ka CAA 2019 bad ban dawa pyntreikam ILP hapoh ka jylla Meghalaya.
Ha kane ka jing hiar thma uwei dkhot ka KSU u la khlad noh bad bun ngut ki dkhot ka KSU nalor ki paidbah ka thain Ichamati ki la mynsaw.
Lah ban ong ruh ba ki pulit ka tnat CID, ha ki por ba la dep ki la ioh ban kem ia kumba 8 ngut ki ba don kti hiar thma ha Ichamati.
Khlem dur khlem Dar.
Da dei khasi nadh tyrsim kjat LA shah shon.
Kiba pang  coronavirus ha India, ki la poi sha ka  2,000 ngut, ong ka website jong ka tnat ka koit ka khiah ka sorkar India bad kiba iap, mynta ki la poi sha ka 53 ngut bad kitei ki kynthup ia 1,860ngut kiba dang shah sumar bad sa 156 ngut kiba la jem.
Ka sorkar India, ka la ai dak iong ruh ia ki 960ngut ki bar ri, kiba leit sha ka jinglehniam jong ka  Tablighi Jamaat bad la pynduh noh ruh ia ka visas jongki, namar ba la lap, ba ki don kti ha ki kam pyrshah Ri.
La bthah ia ki pulit ba kin ai jing pynsaja bad tian bishar ia kitei ki 960ngut, ong ka kyrwoh khubor.
Lah ban pynkynmaw ba ka jingjia ha  Tablighi Jamaat kaba long ha Delhi, ka la pynlong kum ka jaka ban ia boi katei ka jingpang coronavirus ha India.
Shillong: U James K Sangma u myntri ka tnad sam bam jong ka sorkar jylla u la phah ka jingbthah ia baroh ki Deputy Commissioner ban thaw ia kynhun ba kan leit jurip kyndit  ia ki dukan, khnang ban lap la ki don ne em ki dukan ki ba shim kabu ia ka ne ka jinglong jing man da ka ba ki pynkiew ia ka dor ki mar bam.
U la maham ba  lada lap ia kiba leh pyrshah ia ka jing bthah ka sorkar ban ym pynkiew dor ia ki mar bam, yn pynshitom ia ki nongdie kat kum ka kyndon kaba 7 jong ka ain Essential Commodities Act, 1955 bad ka kyndon kaba 3 lai jong ka Black Marketing and Maintaince and supply of essential Comodities Act 1980.
U myntri ula bthah ruh ia ki  paidbah ba lada ki don kano kano ka jingeh ha kaba ia dei bad ki marbam kin pyntip sha  u number 1967 hapoh jong ka tnad sam bam,Na ka liang u myntri u kyrpad ia baroh,ki MP, ki MLA, ki MDC, ki seng bhalang, ki nong ialam niam  bad ia ki paidbah nongshnong shnong ba kin pynsngewthuh paidbah ia ka jing donkam ban bud ia ka ‘Social Distance" bad ban kyrpad ruh ba kin to long kiba kylluid mynsiem ban iarap para briew ha kum kane ka por.
U la kyntu ruh ia baroh ban long ki ba jai jai ha kaba ia dei bad ka  thied jingthied.
Ka Federation Khasi, Jaintia and Garo People Jaintia Hills (FKJGP) ka la kyntu ia ki  paidbah bri Hynniew trep ba ngi dei ban long kiba husiar na une u kynja khniang barit tam u bym  lah ban iohi da ki khmat briew jongngi uba kyrnteng u coronavirus (covid-19) uba ma tam ha kane  ka pyrthei.
Ka seng ka khot iawer ia kiwei pat ki paralok seng bhalang bapher bapher ryngkat ki Dorbar Shnong u bri Hynniew trep ba ngi dei ban iatreilang ryngkat ryngkat, ban peitngor ia ki briew kiba wan nabar bad ki khynnah skul kiba pule shabar, khnang ba ngi lah ban pynduh jait ia une u kynja khniang covid-19.
Lada ngi iatreilang ym don jingeh ban pynduh jait ia uno uno ne kino kino ki jait khniang kiba ma.
Ka sen g ka kloi ban iatreilang bad ka sorkar lada donkam ha kino kino ki bynta na ka bynta ka jingbha bad jingiada (safety) jong u paidbah ba bun ba lang.
Kumba ka long mynta dang don shibun ki jingduna kum ka Mass ban tam khmut ia ki paidbah wat ki pulit ruh kiba leh checking kim don mass.
Ki hospital kum ki CHC/PHC ne kiwei kiwei ki jaka test ia une u khniang kim don tiar ban test, kumno kein ngi lah ban iada ne ban pynduh jait ia une u khniang.
Te halor kane ngi kyntu ia ka Sorkar shwa ba une u khniang un ioh ban pur sted, dei ban shimkhia mardor ban pynbiang ia kine ki tiar jingdonkam ban iada na une u khniang.
Ngi kyntu ruh ia ka Sorkar ban peitngor bha khamtam ia kine ki jaka rung jaka mih (Border Area) kiba don sha border Bangla bad kiwei kiwei ki Border, namar katkum ka jinglum jingtip jong ka seng ka la don ka jingshim kabu ki khar Bangla ban rung tuh shapoh ka ri jong ngi.
Ka Sorkar Jylla jong ngi ka dei ban pynioh kloi ia ka pisa ki nongbylla sngi kaba la kular.
Kumba ka long mynta ki nongbylla sngi kim iohlad shuh ban leit trei leit ktah na ka daw jong u covid-19, halor kane ka sorkar ka dei ban shimkhia ia ka jingeh jong ki paidbah khnang ba kan ym don kano kano jingkthah ia ki nongbylla.
Ka Seng ka kyntu ruh ia ka Sorkar ban pynbiang bad peitngor ia ki marbam mardih ha sor ne ha nongkyndong, namar ngim kwah ban jia ka jingsngewsih ha ka jingiap thngan.
Kane ka kyrwoh ba la phah da u President Ka FKJGP Jaintia Hills, Shri.
Tuesday Lytep.
Shillong: U Bah Marshall Biam mynta ka sngi u la thoh shithi sha u myntri rangbah ka jylla Meghalaya u Conrad K Sangma halor ka jing ioh rung suk ki khar Muslim hapoh ka jylla wat hadien ka jing pakhang shnong lane ka ‘lock down’ ha baroh ka ri India.
Lyngba ka shithi sha u Conrad K Sangma, na ka liang u bah Marshal Biam u la iathuh ba kine ki khar muslim ki shim kabu ban wan kiew shapoh ka jylla da kaba wan ryngkat da ki kali kit marbam.
U bah Marshal Biam u la ong ba kine ki khar muslim kiba don kumba 11-12 ngut ki la wan na ka shnong Nogoan ka jylla Assam ha ka 11 tarik rymphang 2020 bad ki la sah nyngkong hapoh ka Masjid ba don ha Byrnihat bad naduh ka 24 tarik rymphang haduh 2 tarik lber 2020 ki la sah hapoh ka Dhobi Masjid ha Jhalupara, Shillong.
U Marshal Biam u la iathuh ruh ba naduh 3 tarik haduh 31 tarik lber 2020 ki la sdang kiew sha rilum jaintia bad ki la sah kum ha Jaintia Cement, Umbir Masjid Cement Road, Umpleng bad ha Ladrymbai Masjid.
Katkum ka jing iathuh u bah Marshal Biam ki paidbah jong ka East Jaintia Hills ki la ioh bat noh ia ki ha ka 31 tarik lber 2020 bad la aiti noh ia ki sha ki bor pulit.
Kat kum ka jing iathuh u bar Marshal Biam lyngba ka shithi sha u Conrad K Sangma, kine ki khar muslim kim pat wan eksamin lane phah ‘screen’ haba dei bad ka jing pang ‘Corona Virus’.
Na ka liang u bah Marshal Biam u la kyntu ia u myntri rangbah ka jylla ban tuklar halor ka jing ioh rung suk ki khar Muslim hapoh ka jylla bad dawa ruh ba ka sorkar Meghalaya kadei ban shim khia bha haba dei bad ka jing rung jing mih ki briew hapoh ka jylla bad dei ban pynshitom tyngeh ia ki ba pynkhein ia ka jing pakhang shnong lane ka ‘lock down’ habroh ka ri India.
Good job LeaderYm lah leh ei ei ia ka jingioh rung ki ba nabar katba dang ap hi da ki to ki pulit jaipdeh kum ha Byrnihat check gate.
Da rung da mih ki briew ne Kali ki phai da ka lyngkdong bad kaweh kti da lyndet khalek2 kaba mut to ia rung ia mih.
Ym ba nga shu thok nga da lap haba nga kiew nga hiar Guwahati  Shillong man ka por.
Kam ia leh raiñ ia ka burom ka ijot ka department.
Ngam iohi ba kit bat ia ki kali kit marbam lane ba ki check ia ki driver bad ki handyman trok.
Kito ruh ki lah ban kit lang ia u khniang jngpang, lehse kham ma pynban kito kein kiba iakynduh kam bad ki briew ba nabar.
Nga sngew dei palat ban check khambha ia ki bad ki marbam baroh kumba check ia ki riew paitbah khnang ba ki paitbah ruh kin sngew hun.
Nangta ki paitbah nongshong shnong jong ka jylla ki dei ban iatreilang baroh ban husiar lada don ki riew phylla bad dei ban pyntip mardor sha ki bor ba dei khmih, kham kloi katba lah kat dang biang ka por.
Khublei shibun.
Ki ‘Bapli’ kiba ngi ju khot isynei kin sa iuhroit ia ki khun khasi ba ritpait bad ba tlot bor tam.
Mynta ki dei ki taiar(tyre) tang katno kin sa kylla draibar(driver) kin sa niah ia ngi kat shaba ki mon.
La dei ka por ba ngin peit mat bad iatylli.
La da ka sorkar meghalaya ka bishar hok ia kita ki khar Muslim dei ban set katkum Ka aiñ 2 snem, lam da kumta ngi ruh dang don para jong ngi ba don shabar state ki hap ban pyn phai noh iaki namar baki khlem da husiar ia ki bar state ban rung sha jylla jong ngi.
kumne hi ka dkhar ba kham ia saitlah hi ba shu ialeh pyrshah beit takadaw ha jaka ban jah noh ka jingpang ruh ka nng kiew pynban ,,, jaka ban ia shong khop ka ia shang ia rung tuh man shaei².
Shillong: Ka sorkar jylla mynta ka sngi, ka la shim ia ka rai ba kan pyllait ia ka pisa ka ba dei T26,35,75.
500/- ban thied 1,17,278 metrictone u khaw na ka tnad FCI ban pynpoi sha ki paidbah ka jylla.
Haba ia kren bad ki lad pathai khubor na ka liang u James K Sangma u minister jong ka tand sam bam  u la iathuh ba na ka liang u Myntri rangbah u la pyllait ia ka pisa ka ba long T26,35,75,500/- ban thied ia u khaw u ban long 1,17,278 Metric tone ban die sha ki paid bah.
u James u la ong ba kane ka jingkhang ban ialeh pyrshah ia ka khlam COVID-19, ka la pynlong ia ki paidbah ba kin mad ia ki jing eh kham tam ha ka ba ia dei bad ki mar bam.
Ban pynlait na ka jingduna khaw ha ki iew, na ka liang ka sorkar ka la shim ia ka rai ba kan thied ia u khaw bad ban die sha ki paidbah.
Na ka liang jong ka sorkar ka dang ia pynbeit bad ka FCI ban kit ia u tei u Khaw.
Na ka liang ka  FCI ka la dep pyntip ba ka don ia u  khaw 1000 Metrik ton ha kaba ka sorkar ka lah ban phah kit noh.
U la iathuh ruh ba ha kaba ia dei bad u Masur Dal, ka sorkar ka la ia kren bad ka tnad  sam bam jong ka sorkar pdeng ban pynpoi 5,553.
6 kwintal sha ka jylla bad ban sam ei sha ki paidbah kiba don card ration na ka bynta 3 bnai.
U la iathuh ruh ba ka jingiakren bad ki DC jong ki district bapher bapher la pyntip ba lyngba ka  skhim jong ka sorkar pdeng kaba la tip kum ka Pradhan Mantri Garib Kalyan yojana, ka long ban ai ei san kilo sha kito kiba don ia ka kard PHH bad AAY  na ka bynta 3 bnai bad kumjuh  na ka skhim Ujala programme kin ai ia ka cylinder  ei sha ki briew kiba ioh ia kane ka skhim na ka bynta lai bnai.
U myntri u la pynpaw ruh ka jing sngew nguh ia ka tnad sam bam, kiba la trei miet la bad sngi ban pynpoi ia ki mar bam sha ki bynta jong ka jylla.
Na ka liang u myntri u la buh ka jing kyrpad ia ki paidbah ban ia trei lang bad ka sorkar ban bud ia ka jingbthah ba la pynmih da ka sorkar, khnang ban ialeh pyrshah ia kane ka jingpang.
Ka jingiap briew ha Spain, ka la poi sha ka 950ngut ha ka shisngi, na ka jingpang  coronavirus.
Katei ka jingiap, ka dei kaba bun eh, kaba la iai bteng la lai sngi kynthih bad katei ka long 849ngut ha ka sngi hat majai, 864 ngut ha ka sngi balang bad sa 950ngut ha ka sngi balang bad haduh mynta ka sngi.
Ka jingiap briew ha Spain, haduh mynta, ka la poi sha ka 10,000ngut bad kaba la poi baroh sha ka  10,003 ngut haduh mynta.
Kito kiba ioh pang thymmai, ki don mynta 8,102 ngut ha ki 24 kynta ba ladep bad baroh kiba ioh pang na katei ka khlam, ki la poi mynta sha ka 110,238ngut.
Sa 75 ngut ki don kiba dang shu ioh ia ka jingpang coronavirus ha Tamil Nadu bad 74 ngut na kitei, ki dei kiba leit sha ka jing lehniam ha  Tablighi Jamaat kaba ha Nizamuddi ha Delhi ha u bnai ba ladep.
Baroh kiba ioh ia katei ka jingpang mynta, ki la poi sha ka 309 ngut bad 264 ngut na kitei, ki dei kiba leit sha ka jingialang ha  Tablighi, ong U Secretary ka koit ka khiah ka sorkar Jylla, U Beela Rajesh.
Ki don sa 328ngut kiwei pat kiba ioh thymmai ia katei ka jingpang ha kylleng ka Ri, ha ki ar phew saw kynta ba ladep, ong ka tnat ka koit ka khiah jong ka sorkar India mynta ka sngi.
Kiwei pat ki lad khubor, ki iathuh ba ka Bangladesh, ka don jingthmu ban pyllait noh ia ki 3 hajar ngut ki koidi jongka, kiba dang shah set phatok, namar ka jing khapngiah palat ki patok ha katei ka Ri bad katei ka jing iakren, ka dang iaid shakhmat bad ka tnat kam poh iing, ong ka khubor.
Ha kine ki sngi, ka jing ialeh, na ka bynta ban pynduh jait ia u coronavirus, ka dang iaid shakhmat bad katei kan bteng haduh ka 14tarik Iaiong 2020; hynrei, la iohi, kumba ka jingialeh virus, kan nang kynjah noh, namar ba ka la wan noh sa ka donation virus bad kata ka long ka jing ia mih ban noh synniang ban iakhun virus bad don kiba la noh T.
1klur, don kiba la noh T.
1lak, don kiba la noh da ka tulop bad ngi iohi ba ki MLA ruh, ki la ia rai ban ia noh mar T.
25lak marwei bad nangta sa ki MDC mar T.
10lak.
Don shibun kiba ia thab kti, haba ki iohi ia katei ka jing ia noh synniang bad la pynlong ruh ia ka jing ia shondur sah kynmaw hapdeng u myntri rangbah ka Jylla bad shibun kiba kylluid mynsiem, ban ia pynnoh pisa sha ka pla iarap jong u myntri rangbah.
Hynrei, ngi hap ban kynmaw, ba katei ka pisa, kan shong shwa ha pla jong u myntri rangbah bad kan nym pat iaid shano shano ruh, katba ka jing pyrta kaba pyn pang nud bad pyn jaw ummat, ka long na ki lak ngut, ki duk ki raitoi na kylleng ka Ri Khasi Jaintia bad kata ka long ba ki pyrta “Shaei shi shaei u khaw, u dai, u phan" bad kitei ki long ki jingdonkam kiba kyrkieh tasam bad ki ban pynim ia ki lak ki mynsiem  briew.
Ha kum kane ka khep, ka long ruh kaba sammut tasam, ba kumno kito ki briew kiba ju iajan bad ia dei bad u paidbah, katba ia la ka jong ka jing ai sngewbha, ba ki leit ai pynban sha pla jong ka sorkar bad katei ka kdew shai, ba ki la klet  kloi noh, ia kaei kaba ki ju mlien bha ha ka por elekshon bad kata ka long ban leit sam mar met ia u khaw, ia ki jain, ia ka pisa bad kiwei kiwei sha ki nong thep vote.
Lah ruh ban ong hangne, ba u paidlang ka Ri Khasi Jaintia, u da sniewbok tasam, ba kane ka virus, ka wan jia ha u snem 2020; hynrei ban da jin, ba kan wan jia ha u snem 2022, hangta ki khaw byrni, ki la dap ha man la ki thliew iing bad ki pla sopti ruh, ki la dep da ki kot shispah, shi hajar ter ter.
Ka dei hangne kein ia u paidlang ka Ri Khasi Jaintia, lada u pei shkor, ba un pei syndon hi blait bad kata ka long ba ha kat kane ka  khlam bah, hynrei ym don uwei ruh  U MLA/MDC lane u kandidet, u ban leit sam pisa sha ki thliew iing jong ki briew, katba ha ka khlam elekshon pat, ki mih da ki spah ngut, ban leit thong da ki phew hajar, na ka  bynta kawei ka vote.
Shish eh!!Kaba dei kata, hynrei ynda lah jop election te ym don kam shuh iaka vote bad  ki donkam sa iaka nam bad burom,  dei hangne kein ba kita ki Mla/Mdc ki sa ia leit bei pisa sha ka sorkar ban ioh ia shohdur lang ban paw ka nam ka burom jong ha khmat u CM.
Ha kine ki sngi ki la don bun ki paralok kiba ba batai shaphang ka khlam Covid-19 katkum ka bor sngewthuh jong ki.
Nga ruh nga la dei uwei napdeng kita.
Ki nongpule ruh ki kham kwah ban iohi ia ki jingthoh ba iadei bad ka jingjia ha kine ki sngi.
Ngam tharai ban don ki briew kiba khot sngewbha ia kata ka khlam China ban wan rung ha ka jylla jong ngi.
Hynrei ki nongpule ki don 3 jait.
Don kiba da thrang shisha bad kiba pule naduh ka mynsiem ban pdiang ia ki jinghikai.
Kum kita ki ong, “Hunger is the best sauce.
" Don pat kiba pule myllen khlem jingmut ba ynda ki la dep pule kim kynmaw shuh.
Don pat ki briew kiba pule tang ban ioh kem daw.
Kum kita ki briew ki kwah ban wohnia bad pynjah burom ia ki nongthoh kumba phi la iohi ha ka facebook.
Ki lok kiba isih ia nga, ka bha ba phin ym pule ho ia kano kano ka jingthoh jong nga ieh ba kin pule tang kito ki bym isih mo.
Namar lada phin iap ha u corona ha ryngkat bad ka jingbitar phin ym poi bneng.
Ba phin leit dujok tang namar ka jingbitar ia nga te ka bha ban kiar.
Don ki briew kiba la kynthoh sniew ia nga haba nga phah sha ki editor lyngba ka facebook, “Ha ki editor kot khubor khasi".
Ki ong, “Balei um leit ai sha ophis? Balei u ai sha nga?" Ko lok ba isih, ym dei ba nga ai sha phi, hynrei dei namar ba ngam iohlad shuh ha kane Lockdown ba nga sa phah lyngba ka facebook kaba long ka lynti basuk bad babha tam.
Ko lok ba isih, haba phi iohi ia ka jingthoh jong nga, wat pule.
Lada phi pule ia ki jingthoh jong uta uba phi isih phi long thik kum uba peit suh ia uba shong eit.
Hato phi tharai ki briew kin khot “babha" mo ia uba peit suh ia uba shong eit?Lok ba ieit, kiba ju pule ia ki jingthoh jong nga to ngin ia peit katto katne sa ia ka khlam katkum ka Baibl.
Ka long tang ka jingpynkynmaw ioh ngi klet ha kum kine ki sngi ba jia ka khlam.
1)Ka khlam um:- Ngi lah ban shem ia kata na Jenesis 7:1-14.
Lada ngin pule ia ki dkhot kiba sha khmat ngin shem hangto ba ka daw ba u Blei u sa phah da ka khlam um ka dei namar ka jingshongkha khleh ki briew jong U Blei bad ki briew jong u Soitan.
Pule na Jen.
6:2,3.
"Ba ki khun shynrang jong u Blei ki la iohi ia ki khun kynthei jong ki briew ba ki bhabriew, bad ki la shim tnga ialade kat kiba ki la ibha…" Paralok, tang ban tip, kaei ka jingiapher hapdeng ki briew jong U Blei bad ki briew jong u Soitan? Ki briew jong U Blei ki tip ia ka aiñ jingshongkurim katba ki briew jong u soitan pat kim tip.
Ka jingshongkurim jong ki briew jong u soitan ka long thik ka jong ki mrad.
Ka jingbitar U Blei ka long namar ba ki briew jong U ki la shongkurim ia ki briew ba la thaw da u soitan kum kita ki briew ha ri Nod ba la leit shongkurim u Kaiñ.
Dei na kata daw ba U Blei u la pynshlei da ka um 40 miet bad 40 sngi.
Baroh ki briew kynthup ia kiba la thaw da U Blei bad kiba la thaw da u soitan ki la iap jyllop, lait tang 8 ngut kiba lait im kynthup ia u Noah, ka tnga jong u, 3 ngut ki khun jong u bad 3 ngut ki pyrsa kurim jong u.
Paralok, kynmaw ba lada ka jingshongkurim ka la long kum ka jong ki mrad khlem pep u Blei un phah da khlam.
2)Ka khlam ding:- Ïa kane ngi lah ban shem ha Jen.
19:1 ter ter ba u Blei u la pynhap da ka khlam ding na bneng ia ki 2 tylli ki nongbah bakhraw, ka Sodom bad Gomorrah.
Ka daw ba U Blei u sa phah da ka khlam ding ia kine ki shnong ka long ym tang ka pop awria hynrei kaba paw eh ka long ka pop isih jaitbynriew lem ruh ia ki nongsohshnong ne nongwei.
Ngi lap ia kata na Jen.
19: 4-11 ba haba ki 2 ngut ki angel ki la leit rung ha ïing jong u Lot, ki paidbah jong kata ka shnong ki la leit tur puk shaduh ka jingkhang ïing jong Lot da ka jingthmu ban pyniap noh ia kita ki nongwei.
Paralok, ka jaitbynriew khasi jong ngi ka dei ka jaitbynriew ba isih ym tang ia ki nongwei hynrei wat para khasi khara ruh.
Ïa kata ngi iohi ia ka jingjia shuwa u coronavirus.
Shuh shuh, ka khubor jong kata ka khlam ka ai jinghikai ia ngi ba ngi dei ban kohnguh ia ki aiñ ba la pynjari ha ka Lockdown.
Ka tnga jong u Lot ha ka jingshisha ka dei ka briew ba U Blei u la ibit ba kan lait im.
Tangba, namar ba ka la ialeh pyrshah ia ka hukum jong U Blei ban ym kyrtiang dien haba ka iohi ia ka ding ba la bamduh ia kita ki shnong, kumta ka la iap ha ka jingkylla paia mawmluh.
Paralok phi lah ban dei ki briew kiba bha bad bahok, tangba lada phim kohnguh ia ki aiñ ba la pynjari to tip ba U Blei um lah ban iada na u Covid-19.
Te ban babe sa ynda la wan jia kan long lehnohei.
Hynrei yn leh kumno paralok namar don wat napdeng ki Minister jong ngi kiba ialeh pyrshah ia ka Lockdown.
Ma phi kiba la khamstad te wat bud ia ka nuksa basniew jong kiba dang duna jingtip.
3)Ki 10 tylli ki khlam pyrshah ia ki nong Ijipt bad ia u syiem Pharaoh:-Ngi shem ia kita na ka kitab Eksodos lynnong 7 haduh 12.
Ha ka 7:14-24 U Blei u la phah da ka khlam ban pynkylla snam ia ka um haduh bym long shuh ban pyndonkam.
Ha ka 8:1-15 la phah da ki jakoid haduh ba ki la rynsied ia ki pliang ja bad jingthiah.
Ha ka 8:16-19 u Blei u la pynkylla jynreiñ ia ka khyndew baroh.
8:20-32 U la phah da ki skaiñ.
9:1-7 la pyniap lut ia ki mrad.
9:8-12 la pynngat da ka jingpang tohjaw.
9:13-35 la phah da u phria ban pynjot ia ki jingthung bad ki ïing.
10:1-20 la phah da ki puit khlam.
10:21-29 la phah da ka jingdum tliw tliw ia ka jaka shong ki nong Ijipt.
12:29-36 la pyniap lut ia baroh ki khun nyngkong jong ki nong Ijipt.
Paralok, hato phi tip kaei ka daw ba U Blei u la phah da ki 10 jait ki khlam ia ki nong Ijipt? Ka daw ka long ka jingrunar bad jingeh dohnud.
Shuwa ban paw pyrthei u coronavirus, U Blei u la maham lypa ia ki briew ha pyrthei, ha India bad ha ri Khasi jong ngi.
Hynrei ngim sngewthuh.
Lada ngi dang pyneh bad ngim shah shkor ia U Blei khlem artatien ka khlam kan wan ha ka ri jong ngi.
4)Ka khlam bseiñ ia ki khun Israel:- Ngi shem ia kata na ka kitab Jingkheiñ 21:4-9.
Baroh ngi ngeit ba ki Israel ki dei ki briew jong u Blei, ym kum kiwei ki jaitbynriew.
Hynrei watla ki dei ki briew jong U Blei, U Blei u dang bitar namar ki pop ba ki la leh.
Namar ka jingbymkohnguh U Blei u la phah da ki bseiñ ding na bneng ban puh bad pyniap ia ki Israel.
Bad ka jingiap briew ka la long kaba shyrkhei.
Ma ngi ki khristan ha ri khasi ruh lada ngim sngewthuh ialade khlem pep ngin shah puh ha u coronavirus uba la mih na China.
Ki khristan ha ri khasi ki long kiba sarong, kiba kyreit, kiba sngewstad, kiba hangamei, kiba kwah burom.
Lada don kiba pyni lem ia ki jingduna ki khih bitar pynban ha ka jaka ban pynbeit ia ki jingbakla.
Don ki khristan ha ri khasi kiba la bitar ia nga haba nga thoh ia kato kaba ong, “Ko ki khristan babieit, to jied phi dalade ia kawei na kine:(1) ban kohnguh ia ki aiñ pakhang shnong, (2) ban shong patok ne (3) ban iap noh syndon.
" Ki khristan jong ngi ki kwah ba ngin shu iaroh beit da kaba ong, “ki khristan khasi baroh ki long kiba bha bad bahok, baroh kin poi bneng…ym kum kiwei ki niam bad kiwei ki jaitbynriew.
"Hynrei haba nga thoh ia kato nga pynshong nongrim na ka pharshi ba U Jisu u la kren shaphang ki 10 ngut ki theisotti – 5 ngut kiba stad bad 5 ngut kiba bieit.
Ngam tharai ba baroh ki khristan ha ri khasi kin hap lang ha ka thup jong ki theisotti kiba stad.
Te la dei ban pdiang ia ki jingai jingmut ba la shim na ki jinghikai U Jisu.
5)Ki hynñiew ki pliang jingbitar:-Ngi lah ban shem na ka kitab Jingpynpaw 16:1-21 ba u Ioannis u la iohi ia ki 7 tylli ki pliang jingbitar ba wan hap ha ka khyndew ban pynjot ia ki briew.
Ei ba tip ioh ba u coronavirus u long kawei na kita ki pliang?U Coronavirus um pat ioh rung sha kane ka jylla jong ngi, namar U Blei u dang ap ba ngin kylla bamut.
Ko lok, wat pyneh ialade, ha ka jingsarong, ha ka jingsngewbiang, ha ka jingsngewhok…To kyndit bynriew noh ioh ba ki pliang jingbitar kin wan hap ha ngi ha ka por ba ngim poi pyrkhat.
Peace will on earth if we love our neighbours, and respect all religions and all people.
Peace will not come through jealousy, conflict, hatred, pride, money, power, war…Wat sngewsih ia nga haba nga thoh ia kane.
Ka shong ha phi la phi pdiang ne kyntait.
Khublei shi hajar nguh.
Nga sngew iahap bha ia kane ka jingthoh.
Kada dei shisha hynrei bung na ngi ki kristan hi ngim tip wat ia ki 10 Hukum.
(Ten commandments).
Bun na ki ki ialeh tang ban pyni (acting) katba ka jinglong pat kam iahap.
Ka jingleh hok nad ka Jing Hok ka iapher shabneng sha khyndew.
Nga iaroh ba phi kloi bad phi shem jingmut ban thoh kumne.
Kublei shibun.
To nang iaithoh.
Wat khuslai ia ka jingkren ki briew  hynrei U Nongthaw U tip kumno ban jied ia ki ba bha bad ki basniew.
Shillong: Ka North Liberty Higher Secondary School, Jowai kan sdang ban pyntreikam noh da ka Online Learning na ka bynta ki khynnah naduh Nursery haduh ka class 10 ban plie lad ia ki khynnah jong kane ka skul bad ban yn ym pynlehnohei kai ia ka por ba kordor jong ki ha ka pule ka dangle ha kaba ka sorkar ka la pynjari da ka Curfew bad ka lockdown ha baroh kawei ka jylla ka ban nang bteng sa kumba 2 taiew ei ei kum ka jingpyrshang ban khanglad ia ka jingsaphriang jong u khniang jingpang u COVID-19.
Lyngba kane ka online Learning ka skul ka tyrwa ia ka e-book, Worksheet, solution to worksheet bad ki video ban iarap ia ki khynnah ban nang pyndep ia ka course lyngba kane ka platform bad kumba ngi la iohi ba baroh ki shlem ai jinghikai ki la khang lut naduh ba la sdang ka lockdown ha baroh kawei ka ri.
Haba iakren bad u Principal jong kane ka school u B.
Richard Uriah u la pynshai ba ka buit sha lyndet jong kane ka jingpyrshang ka long ban pynthikna ba ki khynnah kin nym pynsyrwa ei ia ka por bakordor jong ki katba ka sorkar ka nang pyntreikam ia ka lockdown kaba haduh mynta ngim pat sngewthikna lano kine kiei kiei kin kut noh.
U Principal u la buh ruh ka jingkyntu ia ki kmie ki kpa jong ki khynnah ba kin sngewbha ban iai khmih ia ka website jong ka school katakhnang ba ki khynnah kin nym duh ei ia ki jinghikai jong ki lynnong.
Ka jingiap briew ha America, na ka khlam  coronavirus, ka la poi sha ka  5,000 haduh ka Sngi Balang, ong ka khubor jong ka  Johns Hopkins University.
Na ka jingtip, la iathuh ba ki don  5,116 ngut kiba iap bad tang ha ki 24 kynta ba ladep, ki don 884ngut kiba iap ha katei ka Ri, ong ka khubor.
Ka jingiap ha US, ka kham duna ia ka jingiap ha Italy bad ha Spain, wat la ka kam ia ka jingiap kaba 3,316 ngut ha China.
Nongpoh:   U Bah Charles Marngar, MDC ka Mawhati, mynta ka sngi u la khot ia baroh ki nongialam shnong ka thain Mawrong Road, na ka bynta ban iakren halor ka jingeh ki paidbah baduk, kiba la iakynduh ha kaba kum kane ka por bad ha kajuh ruh ban iakren halor kumno ban tehlakam ia ka jingsaphriang u COVID-19.
Katei ka jingleit kynduh rangbah shnong da utei u MDC ka Mawhati, ka long ruh kum kawei na ki lad ban wad jingtip halor ka jingdon ki briew kiba duk bad kiba donkam shisha ia ka jingiarap, na ka bynta ban ioh ia ka bam ka dih, khamtam ha kaba kum kan ka por ba dang don ka pakhang shnong hapoh ka Ri hi baroh kawei.
La sngewthuh ba katei ka jinglum rangbah shnong da utei u MDC, ka long ba u kwah ban pyntrei hok ia ka song jingiarap kaba T.
10 lak na ka KHADC, kaba la ai sha baroh ki MDC, na ka bynta ban iarap ia kiba duk bad ruh ban tehlakam ia u khniang jingpang COVID-19.
Na katei ka T.
10 lak kaba ka KHADC ka la aiti sha baroh ki MDC, utei u MDC ka Mawhati u la don ia ka jingthmu ban iarap ia kito ki longiing kiba duk tasam kiba don hapoh ka Konstitwensi bad katei ka jingkynduh ia ki nongialam shnong ka la sdang mynne bad utei u MDC, u la ong ba un sa leit ha manla ki thain ban iakren bad ki nongialam shnong, khnang ba kito ki longiing kiba duk shisha kin ioh ia ka jingiarap.
Ha katei ka jingiakynduhlang, ki la don haduh 24 ngut tam ki rangbah shnong jong katei ka thain lem bad ki riew rangbah, kiba la iatai sani bha halor katei ka jingthmu da utei MDC bad ha kaba kut ki la ioh ia ka jubab bad kata ka long ba ka jingpyntip halor ki longiing baduk yn bah khlieh da ki nongialam shnong bad ki ban sa phah ia ka kyrteng sha u MDC.
Lyngba katei ka jingialang, kitei ki rangbah shnong ki la pynsngew ia ka sur jingdawa sha ka sorkar bad kata ka long ba ki la kyntu ia ka sorkar ba ka dei ban don ia ka jingithuh kaba kyrpang ia ki nongialam shnong, namar ha kaba kum kane ka por wat ki nongialam shnong ruh ki jynjar bha, ha ka leit ka wan na bynta ki kam shnong kam thaw bad khamtam eh kaba iadei ba ki mar bam mar dih jong ki paidbah ha shnong ha thaw.
Nongpoh:   Ka jingdon jong ki katto katne ngut ki Khasi, kiba la leit ban thied jhur na ki thain Jagiroad Assam, da ka jingthmu ban die sha ki briew ha ki shnong bapher bapher kiba don ha ka thain Sonidan Mawhati, ka la wanrah jingma ia ki paidbah kiba sah ha ki shnong kiba don ha katei ka thain hi baroh kawei.
Ia katei ka jingdon jong ki katto katne ngut ki Khasi kiba la leh ia katei ka kam, la iathuh da ki dkhot ka HANM, Sonidan, ha kaba ki la ong ba ki dang don kiba kum kitei ki riew shimkabu kiba la nud ban leh ia katei ka kam, kaba la wanrah ia ka jingtieng jingsyier pat ia ki paidbah kiba sah ha katei ka thain.
Haba pyntip sha ki nongthohkhubor, u Bah Pateng Marsing, President ka HANM ha Ri Bhoi, u la ong ba ki dkhot ka seng ki la ioh jingtip bad lap ba ki don shisha kiba kum kitei ki briew kiba dei ki Khasi, ha kaba ki la leit ban thied jhur na ki shnong kiba don ha ki thain Jagiraod bad kiba thmu pat ban die sha ki shnong kiba don ha ka thain Sonidan.
Haba iadei bad ka jingdon jong kiba kum kitei ki briew, na ka liang ka HANM, Ri Bhoi, ka la kyntu jur ia ki bor Distrik ka Ri Bhoi bad khamtam eh ia ki Pulit kiba don ha Umsiang, ba ki dei ban kem bad ban pynshitom ia kiba kum kitei ki briew, namar ki leh ia katei ka kam khlem da ioh jingbit.
Ka seng ka kyntu ruh ia ki bor distrik ka Ri Bhoi, ba kim dei ban shah iano iano kiba wan na Assam watla dei ia ki Khasi, ba kin rung da kaba suk shapoh ka jylla, namar lada ki kwah ban rung ki dei ban iaid lyngba ka Byrnihat, ka jaka kaba la don ki briew ka koit ka khiah bad kiba lah ban tohkit ia ka leit ka wan bad ruh ban peit ia ka koit ka khiah ha ka met u ne ka briew.
Ka seng ka kyntu ia ki nongialam shnong bad kumjuh ia ki riew paidbah ba ki dei ban shimkhia lem halor kane, namar lada ym shimkhia lane ban ailad ia ki briew nabar ba kin rung katba mon, ka jingma kaba khraw ka ap ia ka jylla, namar kumba ka long mynta hapoh ka jylla Assam la don kiba la ioh ia utei u khniang jingpang Covid-19 bad katno tam ia katei ka thain kaba iajan eh bad ka Assam.
Khadduh eh na ka liang ka HANM, ka ai ka jingkhublei kaba kyrpang ia ki Bor Distrik ha Ri Bhoi, kiba la shimkhia bad trei met bad mynsiem, na ka bynta ban pyrkhing ia ka jingwanrung ki briew kiba nabar.
Ia kum kitei ki brw kiba shimkabu kiba leit the jhut shabari nalaor bala maham ba ymbit ban leit shakitei kijaka baniada ka northeast hynrei ki dag leh sada kumta pat dei ban set jail iaki shining im khlm bah jamin bad ladalog ka ba lah ba yn nymshah shuh iaki ban wanphai shane.
Ki pulit jong ka Delhi, ki la pynlong ia ka jingtohkit pyrshah ia U Maulana Mohammad Saad Kandhalvi, uba dei u khlieh duh jong ka Nizamuddin Markaz (centre) jong ka Tablighi Jamaat.
Ha ka jingkren, kaba la ioh sngew paidbah, U Maulana, ula bthah ia ki nongbud jongu, ba kim dei ban sngap ia ki kyndon jong ka sorkar lane ki jingbthah ki doktor ruh kumjuh, halor ka jing iadei bad ka jing saphriang ka jingpang coronavirus.
U Maulana Saad, u dang don mynta ha ka jingleit rieh ialade bad ha katei ka jingkren audio jongu, ula ong ia ki riewngeit jongu “Lada phi shim ba phin sa iap, da kaba ia lum lang ha ka Masjid, kumta ngan iathuh ia phi, ba kam don da kawei pat ka jaka kaba kham bha ban iap".
Katei ka dei ka jingkren U Maulana, ha kaba ki don da ki hajar ngut kiba leit sha katei ka jinglehniam jong ka  Nizamuddin Markaz ha ka Tablighi Jamaat.
La iohsngew shuh ba u ong “Kane kam dei ka por, ba phin sangeh ia ka jing duwai jongphi, tang namar ba ki ong ki doktor.
Haba u Allah, ula ber ia ka jingpang kumta, ym don doktor ne ki dawai kiba lah ban pynkoit".
Ka sorkar Delhi lem bad ki pulit jong ka Delhi, ki la bthah mynta ia ki bor pyniaid ka Markaz, ba kin pyllait noh ia katei ka jaka.
La iohsngew shuh shuh ba U Saad, u ong “Kane ka dei ka por ba ki iingmane blei, kin bun briew bha.
Nga sngew synei ia kito kiba ong ba ngim dei ban don ha ki iingmane.
Kane kam dei ka por, ba ngin ia sa phred ne ngin mih na ki mosque bad lada ngi shong sah ha mosque, kumta U Allah, un sa wan rah jingsuk ha ka pyrthei".
U Abdul Talukdar, uba dei u nongshong shnong jong ka  Tezu ha Lohit district jong ka Arunachal Pradesh, ula ioh ia katei ka jingpang COVID-19.
La iathuh ba U Talukdar, ula leit sha ka jing iaseng, jong ka Tablighi Jamaat kaba long ha ka 16tarik Lber 2020.
Ki don 17ngut kiba na Arunachal Pradesh, kiba leit sha katei ka jinglehniam ha Delhi.
Shillong: U President jong ka FKJGP ha ryngkat bad u MDC jong ka Bataw Lakadong Constituency, ki la phah ka shithi sha u Deputy Commissioner jong ka East Jaintia Hills District halor ka phang jong ka jingsuba ba don katto katne tylli ki kali, kiba iaid lyngba ka Rymbai Bataw Borkhat Jalalpud Road kiba lah ban kit beain ia ki mar ki mata na ka shnong ba marjan jong ka Bangladesh shaduh sha iew jong ka Lad Rymbai.
Ki la pynpaw ruh ba lyngba ka RBBJ Road ki nong Bangladesh ki ioh bha ka lad ban rung tuh sha kine ki district bad khamtam ha kine ki por ka jingshong syier na ka jingsaphriang jong u khniang jingpang Coronavirus, ka la nang pynthikna shuh shuh hadien ka jingshah bat jong ki katto katne ki nong Bangladesh ha ki NGO bad ba la phah kit ia ki sha Lad Rymbai Outpost.
Lyngba kane ka shithi kine ki nongialam ki la buh ka jingkyrpad ia u Deputy Commissioner ka East Jaintia Hills District ba un shim khia ban teh lakam bad khmih thuh ia ka rung ka mih lyngba kane ka surok bah bad ki la buh ruh ka jingkyrpad ban pyndonkam ia ka kane ka Lad Lakadong Dacoity Camp, kaba dei ka Camp jong ka sorkar, kaba la plie ha u snem  2016, lad ka sorkar ka shim khia ban pyn trei kam mardor ia kane ka Camp bad katei kan iarap shibun ban khanglad ia ka jingrung tuh ki khar Bangladesh, lyngba ka RBBJ Road sha ka District.
Sa uwei u briew, ula ioh pang  COVID-19 ha Manipur.
U Biren Singh, myntri rangbah katei ka Jylla, ula thoh ha ka twitter ha ka por 12.
30 shiteng miet, ha kaba ula iathuh ba ula lap sa uwei uba ioh ia katei ka jingpang ha katei ka Jylla.
U Singh, u iathuh ba utei uba ioh pang, u dei uba wan na ka jing lehniam jong ka Tablighi Jamaat ha Nizamuddin kaba ha Delhi.
La iathuh ba ki dang don sa kiwei, kiba dang don ha ka jing peit bniah ki doktor.
Na kitei ki 10ngut kiba leit sha kaei ka jing lehniam, kiba na Manipur, la iathuh ba 8ngut kim don ia katei ka jingpang bad uwei na kitei, u ioh ia katei ka jingpang.
Katei ka jinglehniam, ka long naduh ka 13 haduh ka 15tarik Lber 2020 ha Delhi.
Kiba ioh pang  COVID-19 ha Assam, ki la poi mynta sha ka 16ngut bad lai ngut na kitei, ki dei kiba na Goalpara bad kitei ki dei kiba dang shu wan phai na ka jinglehniam  Tablighi Jamaat ha Nizamuddin ha New Delhi.
U Himanta Biswa Sarma, myntri ka koit ka khiah ka sorkar Assam, u iathuh mynta mynstep, ba ki la don sa 3 ngut kiba ioh ia katei ka jingpang bad ki dei na Goalpara.
U Sarma, u iathuh shuh shuh ba ula leit jngoh dalade ia ka Mahendra Mohan Choudhury Hospital (MMCH) ban tip ia ka jing sumar ia kitei kiba pang.
Ka curfew sawdong ka Iewduh shwa ka exam matrik(sslc),ka exam sslc,sa ka lockdown na ka bynta ka khlam China(Covid-19) kan ktah jur bha ia ka pule puthi(education) ki khynnah pule ym tang ha Meghalaya hynrei ha satlak ka ri India baroh kawei.
Ki lynnong kot(chapter/lesson)ia ki khynnah dang shu sdang malu mala lap noh kine ki kynrum kynram.
Ka spot evaluation ne ka jing leit pynbeit paper(correction of paper/paper examining)ka dang shu sdang ia ki sslc candidate 2020,la pynsahngeh noh mynta bad lano pat kan bteng ym pat lah satia ban tip.
Ki internal mark ba 20 mark ban pynrung ha ki marksheet jong ki candidate SSLC ruh bun ki skul kim pat ioh submit satia sha MBOSE ba la pynjari(imposed) noh ka sorkar ia ka curfew shwa ka last date.
Ka Result SSLC kaba ju pynbna ha ki 20th shaneng jong u bnai May man la u snem,mynta u snem kam tikna shuh.
Lano ban sdang class biang ia ki skul bad ka admission ia kiba pass SSLC mynta u snem kam tikna shuh kumba ju long man u snem.
Ka rukom ai lynnong lyngba ka online system ruh kan shitom bha man la ki skul ba dei ka sien ba nyngkong bad ka bym pat ju pyntreikam satia ha skul naduh mynshwa.
Nalorkata,bun ki khynnah ki don sha la ki shnong jongki bad katno ngut ki khun baduk ki lah ban leh ia kane.
Nalorkata,ka network bad internet ruh kaba thut khah khah khlem da ia kren sha nongkyndong lei.
Lada ka MBOSE kan phah pyndep lut ia ki lynnong kumba ju leh,kan shem jingeh bha ia ki khynnah kiba kham duna(lait noh tang khyndiat eh kiba stad)namar kin nang biej pynban lada her sted ia ki lynnong.
Lada shu pynkiew class khlem ki assessement/evaluation ruh kam shongnia (unjustify) satia.
Namarkata,ka Education Dept ne MBOSE ka dei ban pyrkhat kyrpang(special consideration) na ka bynta une u snem.
Ka dei ban pynduna noh ia katto katne ki lynnong ki bym da donkam than bad set jingkylli noh sa tang katto katne ki lynnong ba la jied kyrpang.
Ki subject grading kum ka CE,Physical education,Evs,etc ruh hap kham pyrkhat lem(consider) noh mynta u snem.
Lada ym lah plie skul lei ha ka 15th April 2020 kumba la pynbna(notified) ka sorkar,,kata, ka Half yearly examination/2nd term/unit tests/semister.
etc ym lah pynlong shuh namar bym ioh shim class.
Lada ka dang iai bteng shuh shuh kane ka jinglong, ka sorkar ka dei ban pyrkhat khia ia kane bad ka dei ban ai da ka jingpynbna(notification) kaba shai halor ka education sha ki skul bad college baroh.
Ka jingleit pule Doctor/Engineer,etc shabar ruh kan ktah bha haba la slem ka result.
Ha u snem 1987 ba don jingiakhih(agitation) baroh shi snem lynter(ha ka por ba long president KSU u (L) Bull Lyngdoh) ngi shu pynkiew class ia ki khynnah ha skul tang da ka test ha ki bnai November namar lada ngim leh kumta ruh ne pynsah class(detained) ia ki khynnah,ka rta ne ka snem jongki ka la nang heh.
Hato,mynta ka sorkar kan rai biang kum ha utei u snem?Ngi dang ap ia ka jingpynbna ka sorkar halor kane.
Tangba, long katba long,kam dei tang ka education sector kaba shah ktah ha kum kine ki por bad jinglong lang ka pyrthei hynrei baroh ki sector ka economy ki shah ktah lang solonsar baroh kumjuh.
Hooid ka lah kthah jur bha  ha baroh ki liang,tang Ka Bai class ruh ia siew da ei mynta? Khamtam kum mynta ha college Jong ngi ha nga marwei nga sngew Kam myntoi  kane ba ki leh online class namar ngam learn ei² nangto  nga sngew ki lecture  it’s the most for me.
Ka dei shisha ha u snem 1987 ngi ialeh final exam ha u bnai Feb 88 tang 6 subjects, kata Maths, science, English- I&II, Geography bad History.
Nga tharai mynta u snem ruh lah dei ban leh kumjuh, tang ki compulsory subjects.
Ka por ka lah lyngkot, ki khynnah ruh kin sa shem jingeh.
Ia mynta hi ka jingdonkam ka long ban ialeh kat iai kat lah ban kiar na kaba Shah kthah na une u khñiang jingpang ba ma.
Lym kumta, kam donkam satia ka jingsdang Klass ne kiei kiei ki activity namar ka jingiap hi ka ap ha jingkhang bad ha ki lynti baroh sawdong.
The greatest success will be the victory against COVID-19, not the certificate of excellence.
Class 12 exam pt lano kn kut noh.
Na ka daw jong ka jing lehniam jong ka Talbighi Jamaat Markaz, la iathuh ba ka jingkiew jong ka jingpang  Covid-19, ka la kiew stet shibun eh ha India bad la iathuh ba haduh mynta ki don 1,944ngut kiba pang bad sa 59 ngut kiba iap.
Haduh mynta la pynshong kyrpang ia ki 5 hajar ngut kito kiba la wan sha katei ka jing lehniam bad la wad ruh ia ki ha ki hospital bapher ha ka Jylla bad mynta ka jingwad ka dang bteng ia 2hajar ngut kiwei pat kiba don ha  Gujarat, Tamil Nadu bad ha  Telangana.
La iathuh ba katei ka jingpang, ka lah ban nang kiew, namar ba ki don shibun kiba leit sha katei ka jing lehniam, ki la pyni dak ia katei ka jingpang ia bit.
Tang mynta ka sngi, kiba ioh pang ha India, ki don 333ngut bad sa 12 ngut kiba iap, katba kiba la jem ha ka jing shah sumar, ki long 159 ngut.
Ka jingkiew jong kiba ioh pang mynta ka sngi, ka long kaba bun tam ha ka shisngi.
Mynta ka sngi, kiba iap na ka jingpang coronavirus ki la poi sha ka 563ngut bad kaba dei ka sngi kaba bun tam kiba iap na katei ka jingpang haduh mynta.
Haduh mynta, kiba iap na katei ka jingpang, ki la poi sha ka 2,352 ngut bad ka jingbun kiba iap, ka kiew haduh 48 percent, na kaba long hynnin ka sngi, ha kaba kiba iap ki long 381 ngut.
Haduh mynta, ki don 29,474 kiba don ia katei ka jingpang COVID-19 ha katei ka Ri.
Kiba iap ha Wales, ki don mynta ka sngi, 29 ngut bad 16 ngut ki don ha Scotland bad 2 ngut ha North Ireland.
Na kitei la ioh jingkhein ba ki don 486 ngut ha England bad sa 11 ngut kiwei pat ki bym shym la shim jingkhein satia.
Uba khynnah tam, u dei U Ismail Mohamed Abdulwahab na Brixton, London, uba dang 13 snem ka rta bad utei ula iap ha  King’s College Hospital ha ka Lah Sngi U Blei.
Ka jingiap briew ha Spain, mynta ka sngi, ka poi sha ka 864ngut bad ka dei ka jingiap kaba bun tam ha ki ar sngi kynthih bad kiba ioh pang ha katei ka Ri, ki poi mynta sha ka  100,000 ngut.
Ka jingiap ha ki 24 kynta ba ladep, ka long 864ngut bad kiba iap mynta ki la poi sha ka  9,053.
Ka jingiap ha shwa jong ka 24 kynta ka long 849 ngut.
Kiba dang ioh pang thymmai, ki don 7,719 ngut bad kaba poi mynta sha ka 102,136 ngut, na kaba long  94,417 ha ka sngi hat majai.
Ka jingiap ha Spain, la iohi, kumba ka ia beh mynta bad kaba jia ha Italy, ha kaba ki la poi sha ka 12,500ngut kiba iap ha Italy.
Ka jingiap haduh mynta ka jur bha ha ki bynta jong ka nongbah Madrid, ha kaba ki don 3,865ngut bad sa 30hajar ngut kiba ioh pang bad katei ka la buh jingeh ia ki hospital, ha kaba wat ki jaka buh met iap ruh ki la khap ngiah sbak.
Ka jingiap ha Europe, mynta ka poi sha ka 30hajar ngut bad sa kiba ioh pang, kiba don  450,000 ngut.
Shillong: Ka KSU Mawlai Circle ha ka 1tarik Iaiong 2020, hapoh ka jingialam u Samla Biangbor L.
Paliar President KSU Mawlai Circle bad u Samla Rapborlang Nongrum, General Secretary KSU Mawlai Circle, ka la leit ban jngoh bad ban ai jingiarap ia ki ar tylli ki jaka ri khunswet kiba don hapoh ka shnong Mawlai kata ia ka Ferrando Transit Shelter Home kaba don haka shnong Mawlai Mawroh ba la peit da ki Sister jong ka Balang Catholic bad iaka Spring of Hope ba la peit bad pyniaid da ka Spring of Hope Society.
Ha shwa ban aiti ia ki tiar bam ha ki Sister ba pyniaid ia ka Ferrando Transit Shelter Home la ioh ia ka jingkren lyngkot na u Samla Biangbor L Paliar uba ka kitbok ia kitei ki khun swet kiba la long kum ki para ki pyrsa ki jong ngi ba kin lait na kano kano ka jingpang jing shitom bad ba kin don ia ka met kaba koit kaba khiah khamtam ha kum kane ka por ba don ka khlam ba shyrkhei ha ka pyrthei baroh kawei, na uta u khniang jingpang Corona Virus (COVID – 19).
Shwa ban aiti ia ki tiar la ioh iaka jingkitbok kitrwiang na iwei na ki Sister ia ka Seng hi baroh kawei ba kan peit kan khmih lem ia kito kiba shem jingeh Jing jynjar ha kum kane ka por.
La pynwai iaka jing ialang da u Samla Rapborlang Nongrum uba la pyniaid iaka jingialang ba lyngkot bad na ka liang jong u, ula ong ka ka Seng kam kular hynrei kan ialeh katba lah ban iarap ia kito ki longiing kiba ia kynduh jingeh na kane ka jing khang ba shipor hapoh ka Ri hi baroh kawei.
Ha kawei pat ka jingleit ai jingiarap ha kajuh ka sngi ha Spring of Hope ha dong Pata jong ka Shnong Mawlai Mawdatbaki iaki tiar bam la ioh ban aiti da u Samla Mac Iver Thabah Vice President KSU Mawlai Circle uba la kitbok iaki nong pyniaid ia katei ka jaka Ri Khunswet ba kin danglah ban Pyndap pynbiang ia kitei ki hep ki barit kiba laduh noh ia la ki kmie ki kpa kiba baroh ki don 28ngut (14ngut ki shynrang bad 14ngut ki kynthei),na ka liang ki nong pyniaid ki la kyrkhu kyrdoh ia baroh ki dkhot jong ka Seng ba kin nang ioh iaka met kaba koit ba khiah khnang ba kin dang lah ban trei kham bha khamtam ha kum kane ka por ba ka pyrthei baroh kawei ka dang iakhun pyrshah ia u khñiang jingpang Corona Virus.
Ha baroh ar tylli kitei ki jing ialang ba lyngkot naka liang ka KSU Mawlai Circle ka da bud ryntih iaka jingbthah jong ki bor Sorkar kata ban ia ieng jngai iwei na iwei pat (Social Distancing) bad ba kan ym don kano kano ka jing ia khublei kti kaba markylliang kaban long kum ka dak ban pyni ba naka liang ka Seng ruh ka shimkhia ban ai kti kamon kti ka diang ban iakhun pyrshah ia kane ka khlam.
Shillong: Ka Deputy Commissioner jong ka East Khasi Hills District ka kong Matsiewdor War mynta ka sngi, ka la iathuh ba haduh mynta ki la don kum ba 30 tylli ki seng bahlang kiba la wan ban pan jingbit ban iarap ia kiba duk.
Kine ki long tang ha  Shillong ba na ka liang jong ka District Administration ki dang pyrkhat kumno ban leh, khnang ba kine ki seng ba iarap khnang ba kin ym don kam ban ieng lain ban thied ia ki mar bam.
Ha ba iakren bad ki lad pathai khubor ka la ong ba kum kane ka jingiarap ka long kaba don kam, namar ka jingioh khaw, ki don kiba don ration ki ioh khaw, ki don kiba don pisa ki thied na iew, hynrei ki don shibun ngut   kiba bylla bad namar ka jing bym ioh bylla ki shem jingeh; hynrei haba ki don kum kine kiba mih sha khmat ban ia rap kan long ka ba iarap shibun.
Ka jingiap briew ha Germany, ka kiew sha ka 149 ngut mynta ka sngi, na ka jingpang  coronavirus bad mynta kiba iap baroh, ki la poi sha ka 732 ngut, nalor kito kiba iap 583ngut haduh hynnin ka sngi.
Ka jingdon jong kito kiba ioh pang ia bit ha Germany, ka long 5,453ngut ha ka shisngi bad baroh kiba ioh pang haduh mynta, ki long 67,366.
Hynnin ka sngi, kiba ioh ia katei ka jingpang, ki long 4,615 bad kiba iap ki long 128ngut.
Ka jylla ba shathie jong ka  Bavaria bad ka Baden-Wuerttemberg, kaba don ha syndah jong ka Italy, ka kiew ka jingiap sha ka 422ngut, na baroh 732 ngut kiba iap ha Germany.
La iathuh ba ki don ruh ki jaka jong ka North Rhine Westphalia bad jong ka nongbah Hamburg bad Berlin, ha kaba kiba ioh ia ka jingpang iabit, ki long 2,754ngut bad kiba iap ki don 16ngut.
Ha ki 24 kynta ba ladep, ka jingkiew kiba pang coronavirus ha India, ka long 386 ngut bad baroh kiba ioh ia katei ka jingpang haduh mynta, ki poi sha ka 1,637ngut bad kiba iap, ki don 38ngut bad 132 ngut kiba la jem na ka jingshah sumar.
U Lav Aggarwal, Joint Secretary ka tnat ka koit ka khiah ka sorkar India, u iathuh ba ka jingkiew jong katei ka jingpang, ka dei namar ba ki don kiba iaid ba ieng, kiba dei ki dkhot jong ka  Tablighi Jamaat.
Ki khubor, ki iathuh ba ki don ar ngut ki doktor jong ka  Safdarjung Hospital ha Delhi, kiba ioh ia katei ka jingpang  coronavirus bad kitei ki kynthup ia uwei u doktor shynrang bad nangta sa kawei pat ka doktor kynthei, kaba dang pule PG ha ka  Biochemistry department.
La iathuh ba katei ka dei kaba dang shu wan jingwan na shabar Ri.
La iathuh shuh shuh, ba ki don saw ngut kiba dang shu ioh ia katei ka jingpang ha Assam bad kitei la iathuh ba ki dei kiba wan ka jing lehniam  Nizamuddi bad kitei ki dei kiba la pynthikna da ka  Guwahati Medical College Hospital, ong U Himanta Biswa Sarma, myntri ka koit ka khiah ka sorkar Assam bad kitei ki long U  Md.
Arsad Ali (19) na Nalbari, U Md.
Hazrat Ali (60) na Jagiroad, U Md.
Nurrudin (55) na Jagiroad  bad U Md.
Joban Ali (46) na Jagiroad.
Mynta baroh kiba pang  Covid-19 ha Assam, ki don 5 ngut.
La iathuh shuh shuh, ba ki don sa saw ngut kiba na Assam hi, kiba dang don mynta ha Delhi ban leit sha ka jinglehniam  Nizamuddin, kiba la ioh ia katei ka jingpang iabit.
Kitei ki saw ngut kiba don ha Delhi, ki long U Naskar Ali (72) na Baska district, U Faharuddin (48) na Baska district, U Mustafa Ahmed (60) na Barpeta bad U Mohammad Ali (65) na Nagaon.
Hynnin ka sngi, uwei u briew, uba 52 snem ka rta, uba na  Badarpur ha Karimganj district South Assam, ula ioh ia katei ka jingpang.
Utei u dei uba la tip kyrteng U  Jamaluddin na Hassanpur, hajan  Badarpur.
U  myntri, ula ong shuh shuh ba ki don 4, 5 ngut kiba don ha  Jorhat Medical College Hospital, kiba ioh ia katei ka jingpang Covid-19 bad katei ka dei ha ka jing eksamin kaba nyngkong bad ka jingtohkit, ka dang sahteng ban ioh ia ka jingtip kaba thikna na ka   National Institute of Virology ha Pune.
,Ki jingjia ha ka pyrthei baroh, ngim dei ban sngewphylla Namar ym don ka ban jia khlem ka jingthmu ka jong U Blei.
Kumno ngin tip ia kata?.
Dei da kaba ngi pule na ka ktien U Blei hi.
U Blei U thaw ia ka pyrthei bad ia ki bynriew baroh, ki don hapoh ka bor ka jingbuh ryntih jong U hi.
Na ka ktien U Blei, ngin tip shaphang U Blei bad ia ka jingthmu jong U baroh.
Ka Proberb U Solomon u khun U Dabid , U syiem Israel 20:18, “ Ia ki jingthmu baroh la pynskhem da ka jingpyrkhat".
Kumba U Blei U la thaw ia u briew ha ka dur jong U hi, ba ia kiei kiei baroh ba U thmu U da pynskhem ia kata.
Kumta ruh kane ka long kaba la thmu skhem U  Blei hi ban pynjia.
Kawei pa kawei ka snem ba la leit ne kaban sa wan, ka don ha ka por U Blei hi ban pyndep ia kaba la thmu baroh.
Ki ktien U Nongiathuh khana Eklesiastis 3:1, “ Don ka aiom ia kiei kiei baroh, bad ka por ia ki jingthmu baroh hapoh ka bneng".
Ngi shong ha kane ka khyndew kaba long hapoh ka bneng hi (ka haw haw) bad ia kiei kiei baroh kiba wan jia dei ba la thmu hi da U Blei.
Ka jingiathuhlypa ki Nongiathuhlypa ha kine ki sngi jong ngi, ym don Nongiathuhlypa Namar ba la dep iathuhlypa hi da ka ktien U Blei, ba la thoh ia kata kaba la iathuhlypa.
U Isaiah uwei na ki Nongiathuhlypa ba khraw jong U Blei, ba U Blei hi U la pynlong Nongiathuhlypa, U la kren ia kane 14:26.
“ Kane ka long ka jingthmu ba la thmu halor ka khyndew baroh".
Bad kane ka long ka kti ba la kner halor ki jaitbynriew baroh".
Ka long tang ia ngi ban pynshisha beit ba kane ka long na U Blei, bad ngim don daw ban ong Balei.
Haba ngi peit na ki jingjia ba U Blei U ju shah ia ki bynriew ha ka pyrthei , teng teng na ka “ jingsarong ka burom", ba ki briew kim pyrkhat Blei shuh, dei hangta U Blei U pyndep ia kaba U la thmu.
U juh u Nongiathuhlypa u ong, 23:9, “ U Trai ki pait U la thmu ia kaban pyntngit ia ka jingsarong ka burom baroh, ban pynjah burom ia kiba don burom jong ka Ri baroh".
Da shisha ka jingsarong ka burom te la i palat ka juk mynta, kane te yn pyndep shisha ba ki briew kin pyrkhat Blei, da shisha.
U juh u Nongiathuhlypa U la iohi ia kane 46:10 – 11.
“ U ba da iathuh ia kaba kut naduh kaba sdang, bad ia kiei kiei ki bym pat leh naduh mynbarim, da kaba ong, ka jingthmu jong nga kan ieng bad ngan leh ia la ka jingsngewbha baroh, nga da khot ia u sim bam pyut na mihngi, ia u briew ka jingthmu jong nga na ka ri ba jngai; nga la kren, te ngan pyndep ruh ia ka, nga la thmu te ngan pyndep ruh ia ka, nga la thmu ngan leh ruh ia kata".
Lyngba kane ka jingjia, ong u nongiathuhlypa Jeremaiah 51:29 – 30.
“ Te ka Ri ka khynniuh bad ka pang suh, naba ki jingthmu U Trai pyrshah ia ka Babilon ki ieng, ia ka ban pynlong ka jingkynjah ia ka ri Babilon, ka bym shong briew kein; ki riewkhlain ki la wai noh ban ialeh, ki shu sah ha la ki kut, ka bor jong ki ka la duh".
Ynda haba U Blei Un ktah shisha, uei u riewkhlain u ban nud ban pyneh, haba U Blei U pynpaw ia la ka bor.
U Jisu U Khun U Blei, U kyntu ia kiba ngeit ba kin sumar hapdeng ki jingjynjar Mat 24:4,5 -8.
“ Te U Jisu U la iathuh bad U la ong ha ki, To sumar ba uno uno ruh un nym shukor ia phi".
….
Naba ka dei ba kine kiei kiei baroh kin long, hynrei kaba kut kam pat la jia".
“ Hynrei kine baroh ki long tang ki jingsdang ki jingjynjar".
U Jisu U la iathuh  lypa ba kine kin jia kylleng ki jaka.
U Apostol Paul U ba long uwei na ki “ riewkhuid" na ka jingaiei U Blei, u ba long u Nongialap sha ki jentil u ong, Ephes 3:9-11.
“ Ban pynsngewthuh ia ki briew baroh, kaei ka jingpyniaid ka jingmaian, kaba la buhrieh na bymjukut ha U Blei U ba la thaw ia kiei kiei baroh, khnang ban ioh pyntip mynta ha ki jingsynshar, ha ki bor ki jaka bneng, da ka Balang ia ka jingstad ba bun syrtap ka jong U Blei, katba kum ka jingthmu bymjukut, ia kaba U la thmu ha U Khrist Jisu U ba U Trai jong ngi".
To ngin tip ia kane baroh, ka jingjia ba la thmu hi da U Blei.
Pynbeit bha ia la ka jingim lada kan jia ia phi ia nga, ngin don ha ka kti jong U Blei hi.
AMEN…….
U myntri ka pule puthi jong ka sorkar India, U  Ramesh Pokhriyal, u thoh ha ka tweet jongu, ba ula ai jingmut ia baroh ki skul, ba kin pynkiew klas noh ia baroh kito kiba pule CBSE bad kiba don naduh ka klas I haduh ka classVIII bad kitei kin kiew beit sha ka klas kaba shaneng.
Katei ka jing pynmih hukum, ka dei namar ka jing wan lap ka khlam  Covid-19.
Mynnin ka sngi (31st Lber,2020) ha ka por ba nga don ha ophis SDO Sohra, ban iarap  ban ioh ia ka CAR PASS khnang ba ki nongrep ki lah ban die jhur ha ki iew ki hat.
Hapdeng kane ka kam, nga iohlad ban ia kynduh ia katto katne ngut ki paralok ba iawan lang.
Kawei kaba mih na ka jingkren ka long ba hato ki shnong haba wan kum kane ka khlam ki ia dap bam  dap dih ne em? Ka jubab ka eh bha namar tang shu khang ka iew baroh ngi iaklumar khamtam ha ka jingiawad khaw.
Napdeng kiba ap ban ioh CAR PASS, jan baroh ki dei kiba thmu ban leit shim khaw sha Shillong.
Kane ka wanrah shibun ki jingkylli ianga shimet.
Kaba kham sngewshyrkhei kalong haba nga pule ia ka jingthoh kaba mih ha Shillong Times (1st Iaiong,2020) ba thoh da I Bah Phrang Roy,iba dei uwei na ki riewpyrkhat jong ka ri jongngi.
Ha ka jingwadbniah ngi lap bad shem ba ka Sorkar United Nations ka pyni ba da ka jingpynjot ia ki khlaw ki btap, ki lum ki wah kan nangwanrah shibun bah ki khniang thymmai bad ki jingpang kumba long kane ka khlam Corona virus.
Ia kane ruh lah pynshisha da uwei na ki stad wadbniah jong ki khniang uba kyrteng U Thomas Gillespie na Emory University, Atlanta, USA.
Une u stad wadbniah u ong “ngam da sngewpher than ba mih une u khniang corona virus.
Nangne sha khmat dangbun ki ban dangwan, ngi dangdon tang ha i khyllipmat iba rit" (The Guardian, UK 18th March 2020).
Shisien ba ngi pynthut ia ka jaka shong jaka sah kine ki khniang, kaei ka ban jia ka long ba kine ki khniang ki wad pat iaki jaka rieh.
Kaba sngewsih kalong ba bunsien ki ja rieh dei mangi ki briew.
Ia kine ki kyntien la ong da u David Quammen, u nongthoh ia ka kot Spillover.
Lyngba ka jingong kitei ki stad saiantis, kane ka jingpang kan sa dangwan lyngshop hangi ki briew.
Ka jingkylli kalong pat kumno ngin pynkhreh ialade bad ia ka shnong hi baroh kawei.
Ha ki thain ba nga sah,ki briew ki dangim ka rep shyrtie.
Hakane ka rukom rep, phin lap da ki 40 jait shaneng ki  jingthung ba ki thung.
Bunsien na kine phin lap phin shem ba ki dei ki jait jingthung kiba lah ban shah ia ka jingkylla ka suin bneng bad kiba wanrah ruh ia ka koit ka khia.
Kum ka nuksa: Haba pang duna snam, ki nongrep ki ju ong bam da u krai namar ha u krai ka nar (iron) ka jur bha.
Ha ki jaka ba ki ieh shrah, phin ioh ruh bun ki jhur kum ki jarain,jali, jamyrdoh, batpyllon, siarkait, pashor kait bad kiwei ki wei.
Haba don kum kane ka khlam, kine ki jait jingthung ki iarap bha ban pyndap ia ka iing ka sem.
Namar kata ki nongrep kiba dangpynneh ia kane ka kam kim da khuslai than eh laitnoh tang ia u khaw bad ka mluh.
Lehse bun napdeng jongngi, ngi ju pyrkhat ba ka rep shyrtie ka pynjot ia ki khlaw ki btap, hynrei katkum ka jingstad ki long shuwa manshuwa lada ngi ieh khlaw palat ia ka 8 lane 10 snem shaneng ka ailad ia ki dieng ki siej bad ki phlang ki kynbat ban long bad ban khie lung.
Hynrei kaba sngewsih ka long ba ha ka juk rhah spah ngim da ap shuh katkum katei ka snem.
Lyngba ine I nuksa barit nga kwah ban kyntu ia ki nongialam shnong bad ki nongsynshar kynthup ia ki nongmihkhmat ba kin aibor ia ki shnong ba kin shim ka jingkitkhlieh ban pynkhreh ialade ban lait ka shah thnang shah jingit.
Nga kyntu ruh ia baroh ba ngi dei ban pynkhlain ia ka rep ka riang ha ki shnong ki thaw.
Lada ngi leh kumne kan pynkhlain ia ka iing ka sem ha ki ba bun rukom.
Khatduh kyntang iawai nga kyntu jur ia ki para ri ba ngi dei ban sumar bha ia ki riewtymmen ban lait na kane ka khlam.
Namar kine ki dei ka jabieng jong ka shnong.
Ngi donkam ia ki namar ki dei ki nongprat lynti ia ka shnong ka thaw.
Pius Ranee, u trei ha NESFAS bad phi lah ban ia kynduh ia u ha kane ka email piusranee.
nesfas@gmail.
com.
email:kamalchakrabartykamal@gmail.
comKum ki l’oh jong ka bneng ha Sohra,Ba nga ithuth baha da ki snem_ ha ka jing im jong nga,Ba kumno ki kiew na riat shalor ki lum,…da ba khlem pep noh shisien ruh;Ban pyn slap halor ki lum, haduh ba ka la pyn paw namia ka shnong Sohra myn ka snem, haka pyrthei baroh ka wei.
Kum ki l’oh jong ka bneng Sohra,Ka por jing im jong ngi mynta, ka pyn kynmaw ia ngi barohBan bad skhem ia ki jing long, ki jing leh jong ngi,Ha ka kane ka por ba dang iaid, bad ka ban wan halor ka jaitbynriew.
Kum ki l’oh jong ka bneng Sohra, ba ma-nga, ma-phi, ngi baroh ha shnong SohraNgi tip: ba kumno kan pyn jaw ia ka slap shalor ki lumKatno kan don kam ia ka shatri bad ka knup ban dah ia lade bad ki khunNa ka jing jur u slap__Ngi tip: kumno ban im ha ki sngi ba pyrhut, kumno ban shong suk shong sain.
Kum ki l’oh jong ka bneng Sohra,Ba ju pynbna ia ka jing wan phai jong ka pyr-em.
Ia ki kong, ki bah, ki thei ki hep barohBa ju shong ha iew, ba ju iniah kali, ba ju leit byllaBa ai sha ba sam ja ha dukan, ngi tip ka jing donkam ban shong skhem ia ladeHa kane ka por ka jing pang ka pyrthei baroh….
Kum ba ngi ithuh baha ia ki l’oh ha bneng Sohra!.
Greetings from Isaiah Salahe!From khahnar villageWorking in Hyderabad since 2015 till date.
Mynta kum ka jingtip jang nga, ngi ki ba shong ba sah Sha bar jylla nga tharai ngi dang bun bha.
Ta kadaw nga kwah ban tip ka don ne m ka Jing iarap na ka government Jong ka Meghalaya.
Namar bun ki ba trei Sha bar jylla ki sah ha ki PG ne ha ki hostel private, bad Don ruh ki ba sah wai (Rent), bad mynta bun na ki company ki khlem siew tulop (salary) te ki klem ioh ia ka Bai bam ne Bai iing ,bun na ki ki mut ban leit iing ruh ymdon transportation ym don flight shuh, ta kadaw ngi kwah ban tip na ka Liang ka government Jong ka Meghalaya ka Rai kumno na ka bynta Jong ngi , (especially) khamtam na ka bynta kito ki khynnah ba trei bylla bad ki student , NaMar da ki pan na iing ruh ymdon option shuh NaMar lah khang lut ki jingtrei jingktah bad ki Kali,ki surok ki bank bad kiwei kiwei.
Khublei shibunIsaiah Salahe7207475811/9182545780isaiasalahe@gmail.
comKhahnar, east jaintia hill’s Meghalaya 793200.
Living in kavadiguda Hyderabad tellengana.
Working at Marigold by Green Park begumpet Hyderabad tellengana.
39 ngut ki briew, kiba leit sha ka jing lehniam jong ka  Tabligh-e-Jamaat, ha South Delhi  Nizamuddin, ki la ioh ia katei ka jingpang Covid-19 bad kitei ki don ha ka jing shah set phatok ha Pune, katba sa 12 ngut kiwei pat ki don ha ka jingshah peit bniah ha Karnataka.
La iathuh shuh ba ki don 115ngut kiba na Pune ha Maharashtra, kiba la leit sha katei ka jingleh niam  Nizamuddin Markaz.
Ki don da ki hajar ngut kiba leit sha katei ka jinglehniam jong ka  Tablighi Jamaat, kaba la pynlong ha ki khyndiat taiew ba ladep ha  Nizamuddin bad kitei ki la leit phai sha ki jylla jongki, kum ha Telangana, West Bengal, Karnataka bad ha Gujarat bad kiba bun na kitei ki dei kiba ioh ia katei ka jingpang  COVID-19.
Haduh mynta, ki don  857, 957 kiba ioh ia katei ka jingpang ha kylleng ka pyrthei bad kiba iap, ki la poi sha ka  42, 139 ngut, katba kum ka jingtip, ba la ai da ka  Johns Hopkins University.
Ki la don sa shibun kiwei pat ki jingjia ha  Delhi, Maharashtra, Kerala, Uttar Pradesh, Tamil Nadu, Gujarat, Jammu and Kashmir bad Bihar.
La iathuh ba kiba ioh pang mynta, ki la poi sha ka 1,400ngut bad kiba iap ki poi sha ka 45 ngut.
Ka tnat ka koit ka khiah ka sorkar India, ka ai jingkhein, ba kiba pang ki don 1,397ngut bad kiba iap ki don 35 ngut bad ki don kiba ioh thymmai 146ngut bad kiba iap ki don 3 ngut bad kitei ki long ha Punjab ar ngut bad uwei ha Maharashtra.
Katei ka jingkhein, kam pat hap ia ki hynriew ngut kiba iap na Telengana, ha ka miet Sngi U Blei, kiba la leit sha ka jinglehniam ha Nizamuddin.
Nongpoh: Ki la don haduh 6 tylli ki longiing baduk hapoh ka shnong Nongkya, ha Ri Bhoi, ki la ioh jingiarap haba iadei bad ki marbam mardih na ki nongialam ka Ri Bhoi Youth Federation (RBYF), kata ka long ba hynne ka sngi kitei ki RBYF ki la leit ban ai da u Khaw, ki Jhur lem bad ki jingbam dihsha sha kitei ki longiing kiba lah ruh ban ong ba ka dei ki longiing kiba duk tasam.
Ia katei ka kam ban leit sam mar bam sha kitei ki 6 tylli ki longiing, la ialam da u Bah Wanpher S.
Wahlang, Publicity Secretay ka RBYF, Sengkmie, ha ryngkat ka jingdon u Bah Devan Warjri, President ka RBYF Umsning Circle, u  Bah Gershom Lymphuid, Organizing Secreatry, u samla Breggie Sun lem bad kiwei pat ki dkhot ka seng.
Haba iadei bad katei ka jingleit sam mar bam sha kitei ki longiing baduk, u Bah Wanpher S.
Wahlang, u la ong ba ka seng ka la ioh jingtip ba kitei ki 6 tylli ki longiing, ki la mad ia ka jingim kaba sohsat khait, namar ka jingduk bad khamtam eh ban thied ia ki mar bam bad dei na kata ka daw kaba la pynlong ia ka seng ba kan leit nohsynniang da kitei ki mar bam.
U la iathuh ruh, ba na kitei ki 6 tylli ki longiing baduk, ki la don ruh ki longiing kiba dei ki longiing kiba shah ieh khunswet bad ki don ruh ki longiing kiba shu im da kaba kamai mynsngi bad bam da miet.
Halor ka jingdon jong kiba kum kitei ki longiing, na ka long ka seng, ka la ioh jingtip ba ki la don bun ki longiing ha kylleng ki shnong kiba don hapoh ka Distrik, kiba la mad ia kaba kum katei ka jingeh, bynrap utei u nongialam ka RBYF.
Ka seng ka sngewthuh eh ia ka jingeh ki paidbah bad khamtam eh ha kaba kum kane ka por, kaba baroh ki paidbah ki iakynduh ia ki jingeh ba ha rukom, namarkata wat hapdeng kaba kum kane ka jinglong jingman, na ka liang ka seng ka kyntu ia ka sorkar ba ka dei ban shimkhia ha ka ban wad jingtip bad ban ai ia ki jingiarap na bynta jong kito ki longiing kiba duk shisha bad kiba iakynduh jingeh ban ioh ia ka bam ka dih, u la bynrap.
Ngi leh kumno da fone ia u no 1070 ruh umlong nalor 3 tarik lh dei last.
Shillong: Myn hynnin ka sngi ka National Student Union India (NSUI) ka la thoh shithi sha u myntri rangbah ka jylla u Conrad K Sangma ban wad bniah ia ka jig shisha halor ka jing shim noh u samla Aldrin Lyngdoh ia la ka jing im ha ka jylla Uttar Pradesh bad ban kyntu ia ka sorkar ban pynpoi ia ka met u samla sha la ing.
Na ka liang ka seng ka kyntu ruh ia ka sorkar Meghalaya ban wad jing khein halor ka jing don ki samla ka jylla sha kiwei pat ki jylla ka ri India kiba trei ha ki kompany bapher bapher.
Ka NSUI Meghalaya unit ka kyntu ruh ia ka sorkar Meghalaya ban ia treilang lang bad ki sorkar jylla jong kiwei pat ki jylla hapoh ka ri India na ka bynta ban ai jing iarap lem ia ki samla ka jylla kum ha kane ka por ba pakhang shnong ne ka ‘lock down’ ha baroh ka ri India.
Nongpoh:  Ban tip haduh katno ba ki briew jong ka koit ka khiah ki la pynkhreh na ka bynta ban iada na u khniang jing pang COVID-19 ha Ri Bhoi, ki nongmihkhmat na Nongpoh Constitunecy, kiba kynthup ia u Bah Mayral Born Syiem MLA lem bad u Bah Balajied Rani MDC, myn hynnin ka sngi ki la leit ban jurip ia ka Isolation Centre, kaba la buh hapoh Nongpoh Civil Hospital.
Haba leit ban jurip ia katei ka jaka, kitei ki nongmihkhmat na Nongpoh, ki la ioh ban iakren bad u DM&HO ka Ri Bhoi, u Dr.
Bah M.
Mawrie bad ha katei ka jingjurip la lap bad sngewthuh ba kumba ka long haduh mynta, katei ka jaka kaba la pynmang na ka bynta ban buh ia ki briew kiba dang shu wan na kiwei ki jylla bad ruh ban iada lada ki don, kam pat long kaba la biang pura, hynrei ki dang don ki jingduna bad kiba ym pat lah ban pynbiang.
Halor ki jingduna kiba khyndiat khynsoit hapoh katei ka jaka kaba la pynmang kyrpang, na ka liang u MLA ka Nongpoh, u la ai ka jingkular ba un iatreilang bad ruh ban pynioh ia ki katto katne ki jingdonkam, hapoh katei ka jaka kaba la pynmang kyrpang ban iada na u COVID-19.
Ha kawei pat ka liang, u MLA ka Nongpoh, u la iaroh ia ki briew jong ka koit ka khiah, namar ki kam kaba ki la trei shitom bad kiba la kloi ban aiti met bad mynsiem na ka bynta ban shakri ha ka kam kaba la bynshet ha ki.
Jowai: Ki paidbah ka thain East Jaintia Hills ki la pyntreikam shisha ia ka Social Distancing ha kaba iadei bad ka jingpyrshang ban ialeh pyrshah ia u khniang jingpang Coronavirus.
Ha East Jaintia Hills da ka jingiatreilang bad ka bor District ki la pynlong ia ka iew ha ki madan phutbol bad ha ki jaka ba madan ha kaba ki pulit ka EJH ki la trei shitom ban pyntreikam janai ia ka Social Distancing.
Ka iew ha East Jaintia Hills ka la plie mynhynnin ka sngi ha Kongong na ka bynta ki paidbah ka thain Tuber, katba mynta ka sngi pat la plie ia ka iew ha Umkiang bad Lumshnong.
Katba ha West Jaintia Hills pat la plie tang ia ki katto katne ki dukan naduh ka por 9 baje haduh 12 baje man ka sngi ha kaba na ka liang ka bor District ka la kyntu ruh ia ki paidbah ban beit ryntih ia ka jingiajngai (Distance) kaba ym duna ia ka 1 m.
Shillong:   Myn hynnin ka sngi ka ‘Shillong Markaz’ ka la thoh sha ki pulit ka Lum diengjri ban iathuh ba ki dkhot jong ka, ki la leit ban shim bynta ha ka jing lehniam Hazrat Nazimuddin Markaz ha nongbah Delhi.
Kumban shu pyn shisha ia ki khubor hamsaia ba la don 2 ngut na ki 7 ngut ba la wan phai sha ka jylla, na ka liang u nongialam ka Shillong Markaz u Anwar Ali u la iathuh ba baroh 7 ngut kim pat wan phai sha ka jylla Meghalaya bad 5 ngut ki don ha nongbah Delhi bad 2 ngut ha Lucknow.
“Ki dkhot jong ngi ki la leit sha nongbah Delhi ha ka 2 tarik rymphang 2020 kum shi bynta ban ia shim bynta ha ka jing leh niam Hazrat Nazimuddin Markaz bad haduh mynta ki dang sahkut hi shato" u la bynrap.
U Anwar Ali u la iathuh ruh ba ki 7 ngut ki dkhot jong ka Shillong Markaz ki dang shah peit bnaih ha ki jaka sah kyrpang (quarantine) jong ki hadien ba ki la dep phah ‘screen’ bad kan shong ha ka jing stad ka sorkar India bad ka sorkar Meghalaya ia ka por ba kine baroh 7 ngut kiba don ia ka met ka phad ka ba biang ba kin ioh wan phai sha la ing (Meghalaya).
Na ka liang ki pulit ka jylla Meghalaya lyngba ka kyrwoh ki la pyntip ba baroh 7 ngut ki dkhot ka Shillong Markaz ki dang don ha UP bad Lucknow bad ia kane ka pynshai hadien ka jing ia kren bad ki pulit ka jylla Delhi bad Lucknow.
Ki pulit ka jylla ki la ong ruh ba ki la dep ban ia kren bad baroh 7 ngut kidkhot ka Shillong Markaz bad ki la pynshai ba ki khlem pat wan phasi sha Meghalaya.
Shillong:  Ka sorkar Meghalaya myn hynnin ka sngi lyngba u principal secretary (labour) u bah D.
P Wahlang ka la thep 1000 tyngka sha kumba 5000 ngut tam ki nong bylla sngi kiba la dep ai kyrteng sha ka sorkar lyngba ka tnat Labour jong ka jylla Meghalaya.
Kumban shu pyn kynmaw ka sorkar Meghalaya ka la kular ban siew 1000 tyngka man ka taiew sha ki nong bylla sngi kiba shna ing bad kiwei kiwei de kum shi bynta ban iarap ia ki ha ka por ba pakhang shnong lane ka ‘lock down’ ha baroh ka ri India.
U Principal Secretary ka tnat Labour u bah D.
P Wahlang u la ong ba haduh mynta ka sorkar ka la dep thep pisa sha 5022 ngut ki nong bylla sngi ha ki bank akount jong ki.
Na ka liang u bah D.
P Wahlang u la ong ruh ba ki Inspectors ki dei ruh ban shim ia ki kaiphod na man la ki block ban pynshisha ia ka jing rung ka pisa sha ki bank akount jong ki nong bylla.
??? ??? ??? ??? ??? ???????? ??? ?? ??? ?? ???? ???? ??? ??? ??? ??? ??? ?? ?? ?? ?? ?? ??? ??? ?? ???????? ??? ?? ????Hakaba ia dei bad ka ne lah ne em ban shu  leh online lyngba ki mobileDang bun ki nongbylla sngi ki bym pat register.
Te dang lah ne em ban register? Bad haei hap ban leit register? Kiei ki jingdonkam hap ban submit?Bha ba ka Labour department kan shna da ka website.
Nongpoh:  Wat la bun na ki paidbah ha ki shnong bapher bapher, kim shem la bud ryntih ia ki jingbthah jong ka sorkar haba iadei bad ki lad jingiada na u COVID-19, hynrei kaei kaba la leh da ki paidbah ha ka shnong Saiden, lah ban ong ba kan dei kawei na ki nuksa ba bha na kiba bha tam bad kata ka long ba ki ngeit ia kaei ka jingbthah jong ka sorkar, kaba kham phylla ka long ba ki paidbah ha katei ka shnong ki da saitkti wat ha ka por ba ki thmu ban leit shim khaw rashon bad ruh ki da ieng ha u lain bad ha ka jingjngai 1 meter tam uwei na uwei pat u briew ne kata ka (Social Distancing).
Haba kren bad u Bah E.
K Lapang, u Rangbah Shnong ka Saiden, u la ong ba katei ka sienjam, ka dei kaba la shim da ki bor ka Dorbar Shnong, kata ka long ba ki la pynsngewthuh ia ki paidbah jong katei ka shnong ba kumno kin iada ialade na ka jingsaphriang u COVID-19, uba la sar sar kylleng ka pyrthei bad wat ha India.
Namarkata, na ka liang utei u rangbah shnong, u la khot la wer ruh bad kyntu ruh ia kiwei pat ki shnong ba kim dei ban khein sting, hynrei ki dei ban shimkhia lem bad kata ka long ban bud ryntih ia kaei ka jingbthah jong ka sorkar.
Shillong:   Ka Seng Samla Shella (SSS) mynta ka sngi ka la thoh sha u director ka Lafarge Umiam Mining Pvt.
Ltd kum shi bynta ban pan jing iarap sha ki nongtrei jong ka thain Shella.
Lyngba ka shithi ba la soi da u Manbhabok Swet u ba dei u general secretary bad u Kitboklang Shongwan u president, ka SSS ka la pynkynmaw ia ka Lafarge Umiam Mining Pvt.
Ltd halor ka jing eh ki paidbah bad ki nongtrei jong ka kompany na ka thain hadien ba ka sorkar India ka la phah khang shnong lane ka ‘lock down’ ha baroh ka ri India.
Na ka liang ka SSS ka la kyntu ia ka Lafarge Umiam Mining Pvt.
Ltd ban sam marbam bad ki tiar iada na ka jing pang ‘Corona Virus’ sha ki paidbah ka thain bad ban pynbiang ki doctors bad kiwei pat ki nong sumar sha ka thain.
Nalor ki marbam ka seng ka la kyntu ruh ia ka kompany ban pynlong jing hikai sha ki paidbah halor ka jing pang ‘Corona Virus’ katkum ki kyndon ka sorkar.
Khatduh katwai ka SSS ka la kyntu ia ka Lafarge Umiam Mining Pvt.
Ltd ba kam dei ban weng ne set ia ka tulop ki nongtrei ka kompany ha kum kane ka por ba pakhang shnong habaroh ka ri India.
Hangne ngim shym iakren ia ka shi taiew jong ki bnai ne da kaba ong 4 taiew long shi bnai.
Hynrei hangne ngi ia kren ia ki taiew bad ka shitaiew kaba katkum na ka Bible ia kaba u Daniel u la kren ne thoh ha ka Kitab u Daniel 9:20-27.
Ka mut ia ki sngi por bad ki snem kiba jlan tam kiba la dep iaid bad ba dang iaid mynta bad ban sa kut kita ki por kiba jlan tam da ki hajar hajar ki snem ba kan wan noh kata kaba khadduh ka Taiew kaba mut ki 7 snem.
Ngi hap ban iakren ia kane na ka por sha ka por namar ba kata ka por jingaiei u Blei ka la jan ban kut noh halor ki Ri bad ki hima pyrthei lane halor ki Jentil.
Halor kine ki jinglong jingman ngi iohi ki don bun bah ki dak lyngba ki jingjia ha ka pyrthei ka mariang.
Ki briew ki lah ban batai shibun ki jingbatai stad jong ki, hynrei kiei kiei kim ju jia khlem ka tip jong u Blei, kumta ha sawdong jong ngi ngi iohi ki dak ka por ki sngi ba khadduh ha shwa ba ka por jingaiei kan kut bad kan sdang KA SHITAIEW.
Ka shitaiew ne ka Taiew bakhadduh ba la ong ha u Daniel 9:27, kan sdang ha ka sngi ban iateh Jutang jingiasuk (Peace Treaty) hapdeng ka Israel ka Palestine bad ki Ri Arab kum ka Iran, Iraq, Syria, Egypt, Jordan, Lebanon bad kiwei de ki Ri Arabs.
Ka jutang jingiasuk kaba shai kdar ka long ba haba kine ki Ri kin iateh jutang, ka pyni ba ka la sdang ka shitaiew ne shitaiew kaba khadduh ban long 70 Taiew.
Daniel 9:24.
Kumba ka long haduh mynta, ka Israel ka la dep pynkhreh (ready) ia ki tiar jingdonkam baroh ban ioh pynieng ia kata ka Temple kaba Lai (Third Temple) ha Jerusalem, hynrei haduh mynta hi ki dang ap ia ka por, ka hukum nangno kan wan!?Hynrei ngi tip ba ynda ka por ka jia ka hukum kan mih bad kata ka long hajan mynta.
Ka shitaiew, Daniel 9:27 kan long ka por kaba kut, bad ngin hap ban rung ia kane kaba kut, (end of times) ka por ba jynjar tam kaba ka pyrthei kam kwah ban tip ne iohsngew hynrei kaba ym lah lait.
Kan dei ka por kaba kut ka Balang kaba iaid lyngba ki jingtynjuh kaba la ri la sumar ia ka ktien u Blei haduh ba kut ki sngi, bad kane ka thew ia u briew uba ngeit uba iaineh haduh kaba kut, namar tang uba iaineh haduh bakut un ioh lait im.
U Blei u ong – “Naba pha la ri skhem ia ka ktien ka jingiaishah jong nga, te Nga ruh Ngan ri kyndong ia pha ha ka por ka jingtynjuh ka ban sa jia long ha pyrthei (hapoh ka shitaiew Daniel 9:27) baroh kawei, ban tynjuh kein (testing) ia kita kiba shong ha ka khyndew (Pyrthei)" Jingpynpaw 3:10.
Ka shitaiew, ka dei ka aiom ot ban pyn iakhlad ia u kew na u niut: ka lyngkha ka long kane ka pyrthei.
Kiei ki symbai ba bha ki long ki Khun ka Hima u Blei.
Kita ki niut ki dei ki Khun u bymman (soitan).
Uta u nongshun babet ia ki u long u soitan.
Kata ka aiom ot ka long KABA WAI NOH KANE KA PYRTHEI.
Kita ki nongot ki dei ki Angel.
Mathaios 13:38-39.
Kumta, ym don por shuh, mynta hi ka dei ka por ban kylla bamut noh bad phai na ki lynti bymman, namar ka por jingaiei (Grace period) jong u Blei ka la jan ban kut noh, ban ioh sdang ‘Ka shitaiew, ba la ong ha u Daniel 9:27.
Ha kane ka shitaiew yn pynkhein ia kata ka Jutang (Peace Treaty) hamar pdeng jong kata ka shi taiew kan long ka por jingtynjuh ba shyrkhei ia ki briew baroh ha pyrthei.
Daniel 9:27 / Mathaios 24:21.
Ka daw ka long namar ba ka ieng ka ‘Jingijli ba pynduh’ ha ka Temple ha Jerusalem.
Mathaios 24:15, ka por ba u soitan u synshar kein.
Na kata ka daw, “Suk uta uba pule bad kita kiba iohsngew ia ki ktien jong kane ka jingiathuhlypa, kiba sumar ia kita kiei kiei IA KIBA LA THOH HA KA: NAMAR KATA KA IA KA LA JAN" Jingpynpaw 1:3.
Amen.
Shillong: Na ka daw jong ka jing wan poi ka khlam covid 19, kumta ki 94 ngut ki koidi, kiba dang shah tian bishar bad kiba shah set ha District Jail, ki la ioh leit phai iing noh hynnin ka sngi.
Kitei kiba lait phatok, ki dei baroh kiba na East Khasi Hills.
La iathuh ba kiwei ki koidi ruh, kiba don ha kiwei pat ki phatok, kin sa lait shen na phatok bad ia kitei yn bud dien da ki bor pyniaid jong ka  District Legal Services Authority.
U Bah Tynsong, myntri rangbah ba ar, ula kren ha ka Lah Sngi U Blei, ba ka sorkar, ka don jingthmu ban pyllait noh ia ki koidi, ba kan nym mih ka jing khapngiah ha ki phatok.
Haka wei ka liang kabha shibun ba ki la lait bd kaei kin leh ynda ki lah lait? Bad kito ki bym pdiang naing ne nakibahaiing shaei kin leit? Bd kaei kin leh nabynta ialade hato ka shnong kan pdiang iaki lada dei kikam kiba la leh palat ha shnong hathaw?.
Ka khanatang kaba hiar pateng na kawei   ka pateng bynriew sha kawei pat ka   pateng bynriew,la ong ba u SajarNangli u long uwei na ki Myntri Syiem jong u Syiem Borgohain uba synshar donbor ia ka Hima bah Jaintia( Jaintia Empire) lane ka Hima bah u Syiem Sutnga ha ka spah snem kaba khathynriew ( Sixteenth Century).
Ka khana parom kam tip ha kano ka shnong jong ka Hima bah Jaintia ba la kha ia u Sajar Nangli bad ha kano ka snem namar ba ym don kano kano ka jingthoh ka jingtar, hynrei pat la ong ba u shong u sah ha kawei ka jaka ha shiliang ka wah Kupli ia kaba la tip haduh mynta mynne “KA KUT SAJAR"kaba mynta ka hap hapoh ka North Cachar jong ka Jylla Assam.
U Sajar Nangli kum u Myntri Syiem jong u Syiem Borgohain uba dei peit ia ki 12 Elaka jong ka Hima bah Jaintia, u long u briew uba la ieid bad burom da baroh namar ka jinglen bad ka jingaitilut jong u ban peit ban khmih ia ka bha ka miat ki paid nongshong shnong jong ka Hima( Jaintia Empire).
Kane ka jingbha, ka jingaitilut jong u na ka bynta ka bha ka miat ki nongshong shnong jong ka Hima kam shym laneh slem.
U Lyoh uba dum u la taplup ia ka jingim jong u Sajar Nangli.
Ka Parom ka ong ba u Sajar Nangli, u don ka khun kynthei kaba bha briew kaba la palat liam ka jingbhabriew napdeng ki kynthei baroh jong ka Hima.
Ka jingbha briew jong ka, ka la pynshoh biej bad pyniapmat ia u Syiem Borgohain bad u la kwah ba kan long ka Mahadei jong u.
U Syiem u la pynsngew bad pynpaw ia kane ha u Sajar Nangli pynban u Sajar Nangli u la kyntait ia kane ka jingkwah jong u Syiem Borgohain.
Ka Parom ka ong ba naduh kata ka khyllipmat kaba u Sajar Nangli u la kyntait bad um kwah ba ka khun marwei jong u kan long ka Mahadei jong u Syiem, u Syiem u la thaw da bun ki lad kumno ban leh ia u Sajar Nangli ban ioh ia ka khun bha briew jong u.
U Syiem hadien ba u la shong pyrkhat sani bha u la shem ia ka buit ban ioh ia ka khun u Sajar Nangli ka long satang ban shu pyniapnoh ia u Sajar da kano re kano ka buit.
U Syiem Borgohain ban pynurlong ia kane ka buit jong u, u la pynlong ia ka jingbam khawai kaba heh ( the King made a big feast) ha Jaintiapur bad u la khot ia baroh ki Myntri Syiem jong u bad ia ki khun ki hajar jong ka Hima ban ia wan sha kane ka jingbam khawai.
Ban ioh pyniap ia u Sajar Nangli, u Syiem, u la pasiaw jar jar ha ki Nongshet bad ki Nongpynkhreh bam ba kin khleh da ka bih (Umkhohriew) ha ka Kyiad Sidhiar ( Rice beer) ha ka jingbam bad ka jingdih ka ban ai ha u Sajar Nangli.
Ka Parom ka ong ba donbok ba kawei na ki Nongshet kaba ieid thoin thoin ia u Sajar, haba ka la iohsngew bad tip ia kane ka jingthmu ba sniew jong u Syiem, ka la leit sor sor bad pasiaw ha tyndong skhor u Sajar Nangli ia kane ka jingthmu ba sniew jong u Syiem bad ka la ong ia u ba um dei ban bam ia ka jingbam kaba la wan rah ia u ban bam lane dih ia ka Kyiad Sidhiar(Rice beer) naba ia ka jingbam bad ka jingdih la kheh da ka Umkhohriew kaba long ka bih.
U Sajar Nangli u la shah skhor ia kane ka jingpasiaw jong ka Nongshet bad kum ka lad ban lait na kata ka jingthmu basniew jong u Syiem, u Sajar Nangli u leh mynleh kum u bym sngew shait bha ka met ka phat bad um sngew kwah ban bam eiei.
Kumba la bthah da ka Nongshet, u Sajar Nangli ha ka jaka ban dih ia ka Kyiad kaba la wan rah, u dih khyndiat da ka snam Syiar bad u prie artat.
Ki Myntri jong u Syiem bad baroh kita kiba ia shongbam ha kata ka jingkhawai ki la iohi ba u Sajar u prie bad mih da ka snam.
Baroh kiba la iohi ki da ngeit ba u Sajar Nangli u da pang shisha.
Ka Parom ka ong u Sajar Nangli tang mar shu prie u ieng joit shisyndon bad um don por shuh ban leit ia kynduh ia u Syiem.
U Sajar u la khot shisyndon ia baroh ki Nongbud ki Nongrap jong u ban ia mih bad phetnoh ban leit im.
U Sajar Nangli bad ki Nongbud Nongrap jong u ha ka jaka ban ialeh thma pyrshah ia u Syiem, ka bha ban mihnoh na ka Hima Syiem Jaintia bad ki la leitnoh.
Ha ka juh ka por u la hukum ia ki Nongbud Nongrap jong u ba kin long kiba la khreh ia yu Khnam, ka Ryntih bad lada ki Nongbud jong u Syiem ki buddien kin iengialeh pyrshah da ka Wait da ka Stieh, da u Khnam da ka Ryntih.
Ka parom ka ong ba u Sajar Nangli u dei u Myntri bad u Nongmihkhmat (Viceroy) jong ki 12 Elaka jong ka Hima bah u Syiem Sutnga ha Jaintiapur.
Hashwa ba un mih na ka Hima u Syiem Jaintiapur, kum u nongmihkhmat ki 12 Elaka, u kwah ban leit ai khublei ia ki Nongshong shnong jong ki Elaka.
Na Jaintiapur ula leit sha ka Elaka Maskut (ka Elaka Maskut kawei na ki Elaka kaba khlain bor ha kata ka por) U Sajar bad ki paid jong u ha ka lynti sha Elaka ba u shnong u sah “ka Kut Sajar" ba la thait ka iaid lynti bad sngi bad miet kila shong thait ha Thadlaskein.
U Sajar Nangli u long u briew uba sngew tynnat ban tei ia ki jingtei pynshahnam ialade bad ia ki nongbud nongrap jong u bad pynsah kynmaw ia ki wandien ki mandien ha ka lynti kaba ma u bad ki paid jong u ki iaid ki la pynieng ia ki maw bynna ki maw sahnam, ki pung bad ki maw pynieng, ki maw siang, ki mawknor (Clusters) bad kiwei de ki j ingtei sahnam.
Shwa ba u Sajar Nangli bad ki paid jong u kin mih na Thadlaskein sha Elaka Nartiang ulaphah tih ia kawei ka pung ha Thadlaskein ia kaba la tip haduh mynta ka pung Thadlaskein.
La ong ba ia kane ka pun gym shym la tip da ki mohkhiew da ki lyngka hynrei tang da ka tdong ryntih bad kane ka pyni haduh katno ki bun ki nongbud ki nongrap jong u Sajar Nangli.
Haba u Sajar Nangli bad ki paid jong u ki poi ha Nartiang ka shnong shong pynngad ki syiem Jaintiapur ha ka por Lyiur, ma u bad ki paid jong u kila pynsah Nam ialade da kaba tih ia ki pung kum ka pung Umtisong, Birjympamasi bad pung Mokoitok.
Na Nartiang u Sajar Nangli bad ki paid jong u kila hiar sha ki Elaka nongphyllut bad la pynieng ia uwei u maw sahnam ha ka nam bad ka burom jong u Sajar Nangli ia kaba la tip kum u Maw Sajar lane ia uba kham iatip mynta kum u “Moorawi" uba don ha Nongjrong.
Na Elaka Nongphyllut u la iaid sha Moothalasarmi ban leit ia kynduh ia u khla wait jong ki Mikir (Karbi ba mynta) u Thong Nokbe ia uba kham iatip ha ka khana tang ki Mikir (Karbi) kum u Thong Teron.
Kumba paw ha kawei na ki kot poitri jong ki Karbi kaba ong “Thong Nokbe Lake Teron" hynrei u Sajar Nangli um shym la ia kynduh, nangta u phai sha ka Elaka Raliang bad katba u dang iaid lynti na Moothalasarmi sha Elaka Raliang ula sah katto katne sngi ha Lyngdoh Sutong (Nongphyllut Elaka) bad pynieng ia ki moosiang ki Mooknor kine ki Moosiang ki Mooknor ki don ha lynti iaid na Nangjrong sha Mooriap, ia kine ki Moosiang ki Mooknor la pynjot dusmon da ki riew dusmon dang ha kine ki khyndiat snem hynrei ia kane ka jaka ba ieng ki Moosiang ki Mooknor u Sajar Nangli la khot Mooknor.
Na Elaka Nongphyllut sha Raliang u iaid lyngba ka shnong Mukroh bad harud nong Mukroh dang lah ban iohi ia ki mawsiang ki maw tap (Clusters and Dolments) bad ki maw pynieng ia kiba la tip mynta kum ki mooliar.
Nangta la ong u mih na Mukroh sha Raliang bad leit sha Shangpung bad Sutnga Elaka, Nangta u iaid beit sha ka jaka kaba u shong u sah Kut Sajar da kaba kam ia ka wah Kupli ha Tymbung iaid lyngba ka shnong Kharangma ka shnong kaba ym da jngai eh na ka Umshit (Karam pani) ha ka surok kali ba mynta ban leit sha Halflong.
Ia kane ka jaka shong jaka sah jong u Sajar Nangli la khot ka Kut bad ia kane ka Kut la tip haduh mynta mynne kum ka Kut Sajar.
U Sajar Nangli bad la ki paid ki mih noh na ka hima bah Jaintia iaid lyngba ka Lumding shaphang mihngi ong ka parom( ka Lumding ka don mynta hapoh ka District Karbi-Anglong-Assam).
Tang katne seh, hadien nangta u leit shaei?.
Nga sngew kyndit thret haba ka marbam ka kiew u khaw ba ju ioh man ka por na dongki-iingding iew u kiew kynsan mynta, haba la poi ha shnong ha sohmylleng…barabor u khaw u poi dor 13spah kata Rs 1300 mymta kynsan Rs 2250 tyngka.
kata ruh u khaw paidbah ne khaw lai…ba bam paidbah…da kylli balei ki ong ki nongdie ba naduh sor rh la Rs 2000 tyngka lypa…ng sngew lyngoh ngaiñ…sa ka umphning bam rh Rs 60 half liter…ka sorkar lei2 ka ong bam ki jingbam batei Batei hynrei tang dor khaw rh katne kador ngi ki duk ki suk ki nongkyndong yn ioh naei…kata Bam ba tei ki jait jingbam…to ia pyrkhat lem ia u duk u suk khublei shibun.
light sawian.
1.
Ha sngap lok ngan iathuhkhana,Lyngba da sur jingrwai,Shaphang ka khlam naduh mynshwa,Khana naduh hyndai.
2.
Ka khlam kaba nyngkong ka dei,Ha por parad Noah,Umsaw la tap lup ia pyrthei,Baroh iap lut hangta.
3.
Sa tang phra ngut ba la lait im,Ki briew baieit i’u Blei,Baroh la iap lut ha jingtim,Khlem don jingisynei.
4.
Ko lok ka khlam katei hajan,Ba mih na ri China,Sha ri jong ngi lehse kan wan,Hei ho! Da sumar bha.
5.
Sorkar India katlah kat iai,Ka khanglad katba lah,Da aiñ khang shnong ia ngi ka ai,Ngim dei ho ban pyrshah.
6.
Lada ngi bakla ia kane,Khlem pep kan poi ka khlam,Kam myntoi shuh ba ngin babe,“Hu hu" baroh ngin ïam.
7.
Jingiam jong ngi kam myntoi shuh,Ynda la wan ma ka,Ïa la jingim wat kheiñ pahuh,Ïoh ngin shah nguid ha ka.
8.
Shuwa ban poi kata ka khlam,Ko lok nga ong ia phi,Shabar i’u pud ka aiñ wat jam,Ah! Ko para Khasi.
9.
Kiar na ki jingialang paidbah,Ka aiñ ka la mana,Wat nym kheiñsting ne wat saidlah,Ban lait n’u Corona.
10.
Da ka sabon sait la ki kti,Ba snoh u Corona,Leh ia kane man la ka sngi,Da sdang naduh mynta.
11.
Wat nym ia kdup ne khublei kti,Kumba ju leh mynshwa,Shu ong da ktien,’khublei ia phi’,Kumta la biang pura.
12.
Lada ngi leh da jingsumar,U Blei ruh un iarap,Jngai na ki lok da shi metar,Kan phet ka khlam jingiap.
Kiba iap ha UK ha ki 24 kynta ba ladep, ki la poi sha ka 390 ngut bad baroh kiba iap mynta ki la poi sha ka  1,798 ngut.
Katei ka jingiap, ka dei kaba bun briew tam ha katei ka Ri, ong ka khubor.
Uwei na kiba iap, u dei u samla, uba dang 19 snem ka rta bad um dei satia, uba don jingpang ha ka met jongu.
Nalor ka England, kiba iap mynta ki long 23 ngut ha   Scotland, Wales bad ha Northern Ireland.
Ka jingdon kiba ioh pang thymmai ka long 2,619 ngut bad ka kiew da 8 percent haba ia nujor ha ki 24 kynta ba ladep, namar ba kham mynshwa, ki don 2,433ngut kiba ioh pang.
NoNga ka ne ka khubor kaiarap shi bun haba ia dei bad ka ne ka pyrthei.
Jowai: Na ka bynta ban ailad ia ki nongshong shnong ba kin ia  thied ia pet ia ki jingdonkam jong ki ha ka por pakhang shnong ha West Jaintia Hills u Deputy Commissioner u la pyntip ba baroh ki dukan rashon NFSA bad ki bym dei NFSA, kin plie man la ka sngi naduh ka 31 tarik lber, 2020 naduh ka por 9baje mynstep haduh 12 baje shiteng sngi.
U Deputy Commissioner u la pyntip shuh shuh ba ki nongdie ba la ioh bor na u DC bad kiba la shah jied ha ka dorbar shnong ki lah ban plie ha ka sngi Nyngkong, sngi Balang bad sngi Saitjain katkum ka por ba la buh.
Ki iew baroh kin dang khang kat haduh ban pynbna da kumwei pat.
Ki Rangbah Shnong ha ryngkat ka jing iatreilang bad ki bor pulit kin khmih bad peit bniah na ka bynta ban pyniaid beit ia ka thied ka pet bad kumjuh ruh ban pynthikna ban bud ia ki kyndon ba la buh da ka sorkar ban ia jngai iwei na iwei.
U Deputy Commissioner u la buh ruh ka jingkyrpad ia ki paidbah ba kin iasnoh kti lang bad ki bor district,pulit, bad Rangbah Shnong da ka ba bud ia ki kyndon ba la buh kata la kumno kumno ban ia jngai shi meterna ka jing ia ieng lain bad kumjuh ruh ban kiar na ka jingialum paidbah.
Hakane ka khubor phi ong ban plie dukan balei pat ha ummulong ki khang kim shah ban plie, ki paitbah ba wan na ki jaka bamarjan kim shym ioh lad ban thied marbam hakane ka 31tarik ki shu lost kai baroh.
Shillong: Kane ka long ka jigpynshai jong nga halor ka khubor ba mih ha ka kot khubor jong phi ha ka 31.
03.
2020 ba la phah da u Bah Mebanker Tding.
Nga kwah ban pynshai ba ka jingthoh jong nga ha ka facebook kam dei kum ba la ong ba nga kwah ban ialam bakla hynrei kaei kaba la pynlong ia nga ban thoh kadei halor ka jingphone jong I kmie jong iba sah bad I hynmen kynsi jong nga ia kiba ngam kwah ban shim kyrteng, kiba sah ha Myiong kaba dei U Rangbah shnong bad ka Mawsohmad ia kaba nyngkong ngi dang mut beit, ba ka kyrteng ka Mawsohmad.
Katkum ka jingiakren bad I kmie jong I ne I  khynnah I la ong ba kim pat ioh ia u khaw reshon bad ki la shu bam da ka shriew.
Da ka jingsngew synei kum ki para briew haba ki hynmen ki para jong ngi ki mad jingeh, nga la thoh ia ka facebook post jong nga tang da kawei ka jingthmu bad kata ka long ban iarap ia ki.
Ka jingthoh jong nga kam dei ba nga kwah ban pynthoh bria ia ka u Rangbah Shnong,ka shnong Mawsohmad, ne ia ki MLA/MDC kum ba la kdew da U Bah Mebanker Tding namar ngam don daw ei ei pyrshah ia ki hynrei ba nga sngewsynei ia kita kiba mad ia ka jingeh.
Wat hadien ba nga la iohi ha facebook ba ong ba la dep ban sam ia u khaw, nga la phone biang ban pynthikna, hynrei kajuh ki la ong ba kim pat ioh.
Nga la ong ia ki ban pyntip sha u Rangbah Shnong khnang ban ioh ban leh ia kaba donkam bad ki la iathuh ba ka jaka sah jong ki ka long sha kham riat bad na ka iing jong ki ban leit sha ka iing u Rangbah Shnong ka shim por kumba shikynta ei ei.
Haba nga la iohi ha facebook ba don ba thoh ba la dep sam khaw reshon nga la sngewkmen hynrei pynban ynda nga la phone biang ia ki ha ka 31.
03.
20 kila iathuh ba kim pat ioh satia ia u khaw reshon bad U khaw ba ki bam mynta ka dei ba ki shu phah  thied na Shillong ha ki kali kamai ha ka 28.
03.
20.
Kumta nga sngewsih ba ia ka jingthoh ka jong nga, la shim bakla pynban bad dei na kata ka daw nga la delete noh ia ka post na facebook namar ka jingmut jong kane ka facebook post ka long ban iarap ym ban iatai nia badno badno.
Ngam don jingmut ban pynthohbria iano lyngba kane ka post kumba nga la kdew haneng, ne ban pynpaw nam ialade hynrei tang ban iarap lem ia ki para jait kiba ngat ha ka jingjynjar.
Namar ha kum kine ki por dei ki ba duk kiba rangli kiba kham ngat ha ka jingjynjar.
Nga sngewsih ban iohi ia kine ki jingthoh kynnoh kiba ktah ia ka longrynieng bad ka ijot jong nga kaba la mih ha ka facebook, messenger bad mynta ha kotkhubor.
Kaba sngewsih ka long ba kum kine ki jait jingthoh ki pyntieng pynban ia ki briew ba kin leh ia kaba dei na ka daw kine ki jait jingkynnnoh.
Hynrei lada ka jingpost jong nga ha facebook ka la iarap ban pynioh bam ia kita kiba donkam, kine ki jingthoh kiba pynbudnam ia nga, ngam sngew ei lada ka la wanrah ia kajingmyntoi sha kiba shem shitom.
Bad nga kyrpad ia ki bor ba dei peit ban pynthikna lada shisha ki briew kiba sah ha Myiong jong ka Mawsohmad ki la ioh shisha ne em ia u khaw reshon kumba la thoh ha facebook.
Bad lada kim pat ioh kumba la iathuh da ine I Kong lyngba ka phone ia nga, ban sngewbha ban leh ia kaba donkam.
Khublei shibun Bah ia ka jingai lad jong phi ia nga lyngba ka kotkhuor jong phi ban ai ai ia kane ka jingpynshai.
Mrs Angela RyngksaiJaiaw, Shillong -793002.
Ka la dei eh ka por ba kum ka Jaitbynriew ngin hap ban pyrkhat bad kylli, haba ki jingjia na ka por sha ka por ki wan ki paw tang ki jingjia ba pynsngewsih kthang suda.
Ym pat kut ban pynbeit ia ka kam ha Them metor, la mih sa kaei kaei, katba nang wan kawei, kan bud sa kiwei kiwei de.
Ki jingjia barabor ki ju wan jia, teng teng na kaba ma ngi kum ka jaitbynriew ngi leh sting ia ki kamram kiba ngi dei ban kit khia da shisha.
Lada ngi phai na ka liang ki bor ba halor, wat tang u pud u sam kumba dei ruh ym pat urlong kum ba ki paidbah barabor ki angnud.
Ka Meghalaya ka dei shisha ka Ri ki lyoh.
U lyoh um ju don pud don sam.
U pud u sam wat shi para trai ruh, haba i mei i pa ki ai jaka, la dei ban pynbiang shuwa ban ai ia kano kano ka jaka.
Ka kmie u kpa ki dei ki bieit ba khlem pynbiang ia u pud u sam haba ai jaka, kin pynlong thma ia ki khun shipara hadien bun tylli ki snem.
Ym lah ban mut dur haba la ai ia ka Meghalaya, la ai bad pdiang matlah khlem tip ia u pud u sam haduh mynta.
Sawphew lai snem mynshuwa kata ha ka snem 1977 haba ngi leit sha Mikir Hills (ba la khot ha ki por mynshuwa) mynta ba la khot Karbi Anglong.
La iathuh ki riew tymmen haduh ha Umwaso ka jaka ka Ri Jaintia, hynrei mynta pat la kam ka Assam haduh Khanduli; yn nym slem lada iai long kumne shen shen ngin duh ki jaka ha Ri Khasi Ri Jaintia, bad kane shisha kan long ka jingduh kaba khraw.
Ha kito ki snem mynshuwa la iathuh ba uwei na ki Nongmihkhmat jong ngi u ba shlur bha u la pynpra ia u pud ba wan kam ka Assam, hynrei u long pynban ka kabu ksiar ia ka Assam ban ioh nang kiew nangkiew shaduh Khanduli, shu ong ba la don ka shnong Khanduli hynrei kin wan tur shaduh Saitsama hi.
Kawei na ki jingtim ka long kane ba haduh ban da long kam shisha.
Ngi duwai ba kin mih ki Nehemaiah ba ieit shisha ia ka Ri Ka Jaitbynriew, ban ia wer ban pynieng ia ki sawdong sawkun ba la pyntwa ia ki jaka puta, ka jaka ba kordor jong ngi.
Ha ka jingiohi barit jong nga kane ka dei kawei na ki jingtim ba la jia mynta.
Ngi duwai ba U Blei Un pyllait ia ngi na kane ka jingtim, khamtam kiba shong ha ki khappud peit kaei kaba la jia ha Ichamati bad ki thain Langpih.
