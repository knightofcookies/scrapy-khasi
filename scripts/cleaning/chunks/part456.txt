Shillong: Ka KSU Photjaud Rangthong Unit kaba dei kawei naki shnat treikam jongka KSU hapoh South West Khasi Hills District, hapoh ka jingialam jong u Samla Everwell Robin Thongni, uba dei U President jong ka KSU Photjaud Rangthong Unit ryngkat ka jingsynran lang ki dkhot jong kane ka Unit, myn hynnin ka sngi  ki la ioh ban iakynduh ïa u Executive Engineer jong ka PWD Mawkyrwat Division, South West Khasi Hills District halor ki artylli ki mat.
Kawei ka dei haba iadei bad ki surok ne ki lynti syngkien hapoh ka dong ka thain ba ka surok Mawkyrwat – Mawmerang – Rangthong kaba hap hapoh ka jylli pyniaid kam (jurisdicton) jongka ophis Public Work Department (Rn) Mawkyrwat Division ka la sniew palat kumba ka long mynta.
La lap ba ka rong ka la khoh lut bad kane ka la wanrah jingeh ia ki paitbah ba leit ba wan khamtam eh ia kiba dei ban iaid man ka sngi.
Ka jingkhoh jong kane ka surok, kan nang sniew ar shah lai shah lada ym lah ban leheiei haka por kaba biang.
Ka mat ka ba ar ka long ba kane ka surok Mawkyrwat -Mawmerang – Rangthong kum ka seng, la lap khamtam ha ki bynta shwa ban poi ha shnong Mawmerang ba kam biang iaki nala um bad la lap khamtam haka por slap ba ka um ka tuid napdeng surok namar kam don iaki nala ba biang bad kane ngi iohi kum ka seng ka kan nang pynsniew shuh ia shilynter ka surok lada ka ophis kam lah ban pynbiang ia ki nala um.
Kaba sngewkmen ka long ba na ka liang u Executive Engineer jong ka PWD Mawkyrwat Division mar sien ioh katei ka jingujor na ka liang ka seng u  la ong ba na ka liang jong u ruh u la i sangsot ha kaba iadei bat kitei ki surok bad u la ong ruh ba un shimkhia shikatdei eh halor katei ka kam bad u la kular ruh ba un sa phah da ka jingthoh sha ki bor bahalor jong ka sorkar ba kan dup seisoh pura.
Kawei kaba sngewtynnad  ka long ba u la pynpaw ruh ba un ialeh katba lah ban pynïoh syndon da ka surok ka ba thymmai namar ban shu maramot tang katto katne por  ka lah ban jot biang bad u la ong ruh ba da dei ba ioh surok thymmai ha ki bnai tlang, yn ïoh ban sdang ban pyntrei noh ia katei ka surok.
Shillong: U Symbud myntri rang bah ka jylla u Prestone Tyn song, ha ba ia kren bad ki lad pathai khubor mynta ka sngi u la ong ba ka sorkar jylla ka la ai bor ha ki Deputy Commissioner bad ruh ha ki Superintendent of Police jong ki district ba kin peitngor bad khynra naphang ia ki trok ba kit dewiong be-aiñ ha ka jylla.
Kane ka long hadien ba don na ki katto katne ngut ki Myntri jong ka Sorkar MDA  ki ba la dawa na u Myntri Rangbah ka Jylla Conrad K Sangma ban leh eiei mardor ha ka ban tehlakam ïa ka jingjur biang ki kam khaii be-aiñ ïa u dewïong ha Jylla.
U Bah Prestone Tynsong u la iathuh  ba ka dei ka thong ba ha khmat jong ka sorkar MDA ka long ban khang lad bad ban ym ailad satia ba kane ka  jingkhaii beain ia u dewiong kan ioh ban ioh jaka ha kane ka jylla.
U la ong ba  dei na kane ka daw ba na ka liang ka sorkar ka la bthah ba dei ban don ka jingpeitngor bad ruh ka jingkhynra kaba jur ba kan ym don satia kano kano ka jingkhaii beain ia u dewiong, namar lada ioh lad kan ktah wat ia ka pla tyngka jong ka sorkar jylla ruh u la ong.
U bah Prestone  u la ong ruh ba ka sorkar MDA naduh ba sdang ka don ia ka thong ban pynduh pyndam  ia ka jingkhaïi be-aiñ ia u dewiong  khamtam hadien ba ka National Green Tribunal (NGT) ka la khang ban tih bad ban khaii beain ia u dewiong.
Ka jingbymioh thiah bha mynmiet ka pynduh shibun ki jingmyntoi ha ka jingim jongphi.
Ki don bun ki daw kiba lah ban pynduh thiah iaphi bad kine suki suki kilah ban ktah naduh ka bor pyrkhat, pyntlot iaka bor met, pynsniew jinglong,kyntiew iaka jingkhia ka met bad ka wanrah shibun ki jingsngew shitom haka met.
Hynrei ka jingiohthiah bha mynmiet kalah ban ai jingmyntoi shibun iaka met.
Lah ban iakhun pyrshah ia baroh ki jingeh kiba phi mad naka jingbymioh thiah bha.
Ka jingiohthiah bha ka lah ban ai jingmyntoi naduh ka jingkhlain ka bor pyrkhat, pynkhlain iaka bor met, pynbja jinglong, pynbiang iaka jingkhia, pynkhlain iaki bynta ba shapoh ka met, ka jinglah ban iakhun pyrshah iaki jingpang bad ka ai jingmyntoi hapdeng kito kiba la noh ka rta.
KATTO KATNE KI LYNTI KIBA PHI DEI BAN LEH BAN IOHTHIAH BHA.
[i] BAM IAKI JINGBAM BA TEI:— Ki jingbam ba tei met ki long kiba donkam bad kilong kiba kongsan naka bynta ka jingkoit jingkhiah jongka met.
Ki jingbam ba tei ki kynthup ia bunjait ki jingbam kiba kynthup lang haki ka protein, fats, carbohydrates bad ka Vitamin.
Ka jingkynthup lang kine baroh haki jingbam ymtang ba ki ai jingkoit jingkhiah iaka met hynrei ka pynlong ruh iaphi ban iohthiah bha.
Namarkata bam iaki jingbam ba tei met ban ioh iakine ki jingmyntoi.
[ii] KA JINGKILAN MET:— Ka jingkilan met manla ka sngi ka shim iaka bynta ba kongsan naka bynta ka jingiohthiah bha mynmiet.
Ka jingthait bad syep ka met na ka jingkilan met tista ka pynlong iaka met ban thait bad shoh samthiah kloi.
Ka jingpynlut buh ka bor haka jingkilan met bad kiwei ki kam kadei kaba lah ban pynduna iaka jingpynlut por halor ka jingkylla thiah.
Ka jingkilan met ka iarap ban iohthiah bha mynmiet bad pynkhlain iaka bor met.
[iii] PYNDUNA IAKA BAM HAKA POR BAM MIET:— Ka jingbam duna haka por miet kadei kaba biangtam kaba lah ban iarap halor ka jingiohthiah bha,kane kadei namar ka met jongngi ka kham suki ban treikam bad ka trei bor bah haka por miet naka bynta ka jinglah ban tylliat bha iaki jingbam bad lada phi bam bun shuwa ban thiah, ka jingiohthiah kalah ban thut noh bad kane ka wanrah ia ka jinglong thait ka met haka por step.
Namarkata pynduna ban bam haka por miet ban lait na kane ka jingeh.
[iv] PYNDUNA KA CAFFEINE HAKA POR MIET:— Ki jingdih kiba don caffeine ki kynthup iaka sha, u kophi, ka soda bad kiwei ki jingdih pyngngad.
Phi dei ban kiar na kine ki jait jingdih haka por miet namar kine kilah ban pynpeit mat bad pynsmat pynsting iaka met kaba ialam shaka jinglynga bad duhthiah haka por mynmiet.
[v] KA KYIAD:— Ka kyiad kalah ban dei ka dawai bah bad ha kajuh ka por kalah ban long ka bih ba khraw naka bynta kito kiba ju mlien ban dih.
Ka jingdih khyndiat ka kyiad man ka por kalah ban iarap halor ka jingiohthiah bha mynmiet hynrei kalah ban pynduhthiah pat lada dih palat.
Hynrei ka jingdih kyiad kalah ban ktah ruh halor ka rukom thiah bad pynduna iaka jinglah bor ka met ban iohthiah bha.
Ka jingiohthiah bha kalong kaba donkam naka bynta ka jingtreikam halor ka bor kynmaw, namarkata lada phi dei kito kiba ju mlien ban dih, phi lah ban dih pynduna iaka kyiad kum ka dawai kaba lah ban iarap halor ka jingiohthiah bha.
[vi] KIAR NAKI JINGPYNPEITMAT:— Ka jingthaba ki smartphone, TV, computer ne laptop kidei kiba nangbah ban pynpeitmat bad duna ban shoh samthiah.
Kane ka ktah shibun halor ka jinglah ban ym shohsamthiah kloi bad ka ktah ruh iaka khmat.
Kiar ban khmih haki screen kiba thaba shuwa ban thiah khnang phin iohthiah bha mynmiet.
khublei.
Uwei na ki 15 ngut ki briew, kiba shiphew snem shisnem, la iathuh ba ki dei kiba la mad ia ka lyer jong ka jingpang covid 19, kaba la pynmih sa ia SARS-CoV-2, naduh U Nailar 2020, lap ka jing jurip jong ka Indian Council of Medical Research.
U heh duh ka ICMR, U Balram Bhargava, u iathuh mynta ka sngi, ba ka jing jurip jong katei ka tnat lane ka second sero survey, da kaba ki shim snam ban peit bniah na ki 29,082ngut ki briew, na ki 700 tylli ki shnong bad kitei ki kynthup ia ki 70 tylli ki District kiba don ha sor bad na ki 21 tylli ki jylla bad kitei ki dei kiba la leit jurip ha ka jingleit ba nyngkong jong ki briew ka ICMR.
La pyni ba ka jing don kiba pang covid ha ki jaka sah jong ki riew khlem iing ha ki jaka sor, ka kiew kumba 15.
6 percent, katba ha ki jaka sor, ki bym don ki riew khlem iing, ka jing ia bit,ka long tang 8.
2 percent bad ha ki nongkyndong, ka long tang 4.
4 percent.
Nangta la iathuh ba ka jing ia bit jingpang, ka kiew da 7.
1 percent ia kito kiba la 18 snem shaneng bad katei ka kiew da 0.
73 percent, ha ka por jong ka jingleit jurip ha ka sien nyngkong, kaba iaid haduh u bnai Jymmang 2020.
La iathuh ba mynta ka don ka lad ba ki 90 percent ki nong India, kin lah ban ioh ia katei ka jingpang, ha ki sngi, ki ban sa wan, namar ba kitei kim pat ngat ha ka jingpang ha ki sngi kiba ladep.
U VK Paul, uba dei u dkhot jong ka tnat ka koit ka khiah, jong ka NITI Aayog, u pynpaw ia ka jingsngew tieng kaba khraw, namar ba ki bnai kiba shakhmat, ki dei ki bnai kiba bun ki tamasa bad kumta, u ong ba ka por tlang, kan dei ka por ba kan ioh lad bha ban saphred kane ka jingpang corona virus.
U Paul, u pynpaw ba ki briew, ki ia bunkam bad ki ia leit ia wan bha ha ki por tlang bad kumta ki dei ban deng mask, haba ki leit sha ki tamasa leh kmen bad ki dei ruh ban ia jngai iwei ia iwei pat.
U Paul, u iathuh ruh ba ka jingpang, kaba ktah ia ka jingring bad pynhiar mynsiem, ka ju trei jubor ha ka por khriat lane ka por tlang bad kumta u ai jingmut ruh ban don ka jing ia leh kmen, da ki khyndiat ngut ki briew, ba kan nym don ka jing nang kiew kane ka khlam, na kaba ki la nang bun kiba jem na ka jingpang ha ki 11 sngi ba ladep.
Ha ki 11 sngi ba ladep, kaba sdang naduh ka 11tarik Nailur 2020, ki la nang bun kiba jem na katei ka jingpang bad ka sorkar India, ka khmih lynti, ba nangne shakhmat, kan lah ban nang teh lakam ia ka jing jubor katei ka jingpang.
Shillong: Halor ka jing kynnoh jong ka seng BJP ba ka don ka jingbam sap ba shyrkhei ha ki 2 tylli ki District Council, kata ha Jaintia Hills Autonomous District Council  bad Garo Hills Autonomous District Council, u Symbud myntri rangbah u bah Prestone Tynsong, u la ong ba haduh mynta na ka liang jong ka party  BJP kam pat ujor eiei sha ka sorkar jylla.
Haba kren ia kane ha ki lad pathai khubor, na ka liang u Bah Prestone Tynsong u la ong ba na ka liang ka sorkar kam tip ei ei ba ka don kum kata ka jingbam sap ha ki 2 tylli ki District Council, hynrei ki la shu iohi tang ha ki  lad pathai khubor ia kitei ki jing kynnoh.
U la ong ruh ba wat na ka liang u Myntri u ba dei ban peit ia ka tnad District Council Affairs ruh u la dep pynpaw ba um tip ei ei bad ba u khlem pat ioh satia kano kano ka jingujor na ka liang jong ka seng BJP, halor katei ka jingkynnoh bamsap ha JHADC bad GHADC.
Haba buh ia ka jingkylli ia u bah Prestone ba  hato ka sorkar kan  kylli  pdiang  ban thung da ka jingtohkit CBI kumba la kdew da ka party BJP, na ka liang jong u um shym la treh satia ban ong ei ei.
Shillong:Ka Synjuk ki Dorbar shnong myn hynnin ka sngi ki la wan ban ia kynduh bad u Myntri rangbah ka jylla u Conrad K Sangma ban pan ka jingpynshai halor ka jingpynmih ia ki SOP ba thymmai ban pdiang ia ki briew ba ioh ia ka jingpang Covid ba kin leh ia ka Quarantine ha ki ing ki sem.
Haba iakren bad ki lad pathai khubor na ka liang u Bah RL Blah, U secretary ka synjuk u la ong “Ka jingwan iakynduh jong ki bad u Myntri rangbah ka long ban pan ka jingpynshai halor ki  SOP ba thymmai namar ba  ngim pat ioh ia ka jing pynshai ba ha kano ka nongrim ba ki briew kiba don jingpang covid  ki long ban wan phai sha ki ing.
"U la ong ruh “Kiba pang Covid -19 ki don ar jait kiwei ki dei ki ba lah ban saphriang sted bad uwei u bym lah ban saphriang bad ka long kaba ma ban buh ia ki briew ki ba don ia u khniang jingpang uba saphriang sted ba kin sumar ha ing namar bun na ki briew ki dei ki ba shu shong ing wai bad kane ka  buh jingma ia kiwei.
"Halor ka jingkyrpad jong ka Deputy Commissioner  ban plie biang ia ki Quarantine center ha ki shnong ki thaw, na ka liang ka Synjuk ki la iathuh ba  ki la dep khang naduh u bnai Nailur  bad  ki dei ruh tang na ka bynta ki briew ba wan phai na shabar jylla u la ong ruh “Na ka liang ki dorbar shnong ngim treh ngi thet kti bad ngim nud ban buh ia ki briew kiba  long positive ha kine ki Quarantine center.
"U la ong ruh ba mano ban kitkhlieh ban ai jaka ban pynlong Isolated ward kum ha ki skul bad kane ngi ieh ha ka jingstad jong ka sorkar ba kan iakren bad ki nongialam skul na kin ai ia ki jaka ban pynlong jaka sah ki briew ba pang Covid 19 ha ki shnong ki thaw.
U la ong ruh “Ban pyniaid ia ki Quarantine center ka jinglut ka long bym kai ha kine ki 5 bnai ka jingiarap na ka liang ka sorkar, u Syiem hima Mylliem bad ka KHADC ki ai tang mar T5000, hynrei nang ne shakhmat ki dorbar shnong kin ym lah ban kyrda shuh ia kane ka jinglut bad ki dorbar shnong ki donkam ia ka jingiarap pisa na ka sorkar lada ki don kam ban bteng biang ban plie  ia kine.
"“Halor ki briew ki ba long Covid -19 kiba la khlad, ki nongtrei Municipal kin ym lah ban pyndep ia ka met jong kine ki briew bad ka la dei ka por ba kin ai jinghikai ia ki dkhot jong ki CCMT bad ba kin thung ia ki samla ba kin trei kum ki Contractual bases ia ki samla da ka ba ai jinghikai khnang ba kin ioh kam ioh jam.
"U la iathuh ruh ba  ka ai jingmut ia ka sorkar ba ka  la dei ban buh sa artylli ki jaka thang ia ki briew ba khlad na kane ka jingpang, da ym dei ha sor ruh, hynrei buh ha ki jaka ba khap sor ruh bad ha kaba iadei bad ka jaka tep ia ki briew kiba khlad na kane ka jingpang  ki dorbar shnong kim don ia ki jaka tep bad ban tep bad kin hap ban pan jingbit na ki balang bapher bapher.
Ka synjuk ka ai jingmut ia ka sorkar ba dei ban thied lypa ia ki jaka tep ka ban tep ia ki briew ki ba shah lynshop ha ka khlam, namar ym lah ban tip hadien ka 100 snem ki lah ban wan biang kum kane ka jingjia.
Shillong: Ka KSU Jaintia Hills District Unit ha dien ba ka la ioh ia ka jingujor na kiba bun ki Home Guard Volunterrs COVID-19 kiba trei ha West Jaintia Hills District Jowai ha ka jingiadei bad ka jing bym lah ban siew ia ka bai nongsngi ne tulop jong baroh ki Home Guard Volunteers COVID -19 mynta ka sngi kum ka seng kam lah ban shu shong kli kti bad ban shu sngap ia kaei ka jingeh kiba ki paradoh parasnam jong ngi ki ia kynduh, ka seng ka sngew phylla ba ki la trei ha katei ka kam naduh ka 27tarik Lber 2020 haduh mynta u bnai Nailur 2020 ka la poi sha ka 100 ne tam sngi kim ioh lut ia bai nong, hynrei ki shu ai tang kumba 40 sngi eiei kane ka buh ia ki ha ki jingeh khamtam ha kaba iadei kumno ban pynbiang ia ka iing ka sem jong ki.
Ka seng da ka mynsiem kaba sngewkhia kala dawa jur na ki bor ba dei peit ba kin siew dep noh mardor ia katei ka bai nong jong ki khamtam ha kaba kum kane ka por kaba long hiran ha ka khih ka kamai ban pyndap ia ka iing ka sem.
Ka seng ka dawa ruh ba kumno ba katei ka deparment kam pyrkhat satia khamtam ia kiba kum kitei ki nongtrei na poh ka District jong ngi kiba ba pyllut ia ka buit ka bor bad kiba la aiti lut met bad mynsiem ban ia khun pyrshah ban ai ki jingiada ia ki paitbah nongleit nongwan na ka jingiabit jong u khniang jingpang COVID -19.
Ka seng shen kan sa leit ia kynduh ia ki bor ba dei peit na ka Office jong u Commandant Home Guard West Jaintia Hills District Jowai ban buh ia ka jingthoh ban dawa ba ki dei ban siew dep ia baroh katei ka bai nongsngi ne tulop jong kitei ki Home guard Volunteers COVID-19 West Jaintia Hills.
Ka seng ka maham ruh ba lada ka department kam lah ban pynurlong ia ki jingdawa jong ka seng, kumta kim banse ban shong pyrkhat bad ban shim da kawei pat ka lynti ban iaid shaphrang na ka bynta katei ka kam.
Ngi kiba ha iing ha sem jong i (Late) Karland Langrin ba ju tip kum i Ex-Rev K.
Langrin, ngi pynpaw ka jingsngewnguh ia ki kur ki jait, ki kha ki man bad ki lok ki jor kiba la wan sngewlem ha ka jingduh noh jong ngi ia i ha ka 25tarik September 2020.
Ngi pynpaw ka jingsngewnguh kaba kyrpang na ka bynta ka Balang Presbyterian Mawthylliang, ka Balang Presbyterian Seiñduli, ki Pastor jong ka Porla District, ka shnong Seiñduli-II, ki doctor ka NEIGRIHMS Hospital, ka KAS, ka MUPSTA, ki samla ka thaiñ Ri Lyngngam, ka Synjuk Ki Rangbah Kur, ka seng HSPDP Mawshynrut Constituency, ki doctor bad ki staff ka CHC Nongstoiñ, u MLA ka Mawshynrut Constituency bah Gigur Myrthong, u Ex-MLA Babu Witting Mawsor, u Ex-MDC bah Morning Mawsor, u Ex-MLA bad Ex-MDC jong ka Rambrai Jyrngam Constituency bah K.
P Pangniang, i Babu Khlur Mukhim bad kiwei kiwei ki seng, ki riewpaw khmat bad ki riew shimet kiba ngim lah shuh ban jer lut hangne, kiba la wan pyntngen bad ai mynsiem ia ngi hapdeng kaba kum katei ka por jong ka jingsngewsih.
Ngim lah ban siew kylliang ia ka jingsbun jong phi baroh, hynrei to u Blei ka jingsuk Un iai kyrkhu ia phi baroh.
Ngi panmap ruh na phi iwei pa iwei baroh halor ki jingduna kiba bun syrtap ki jong ngi ba phin ym iathew hynrei ban ia map bad ia klet ia kita baroh.
Khublei Shibun.
Ka ABK Indigenous Films kaba long kawei na ki kynhun shna phlim ha YouTube ka la sngewkyndit ia ka jingsngewthuh bakla jong u paidbah uba bun balang ha kaba ia dei bad kawei na ki YouTube channel khasi kata ka ABK Channel kala thep tuh iakawei ka phlim khasi “Shaei I Mei".
Kane ka khubor kala sdang ban paw pynthei naduh ka 22 Nailar 2020 hadien ba I Bah Pradip Chullet bad ki paralok shna phlim kila ujor daka ejahar ha Sardar Police Station pyrshah ia kane ka channel.
Ka ABK Indigenous Films lyngba u Producer, u samla Bashan L Mawnai uba la pynpaw iaka jingsngew lyngngoh naduh ba jia katei ka jingjia, ula ioh ki phone call, ki messages na kylleng kiba la pynrem pynban ia u.
Hynrei une u samla ula pynpaw ba ki paidbah ki la sngewthuh bakla tang na ka kyrteng bad kaba ki dei ban tip ka long ba ka channel ba u pyniaid ka dei ka “ABK Indigenous Films" hynrei kata ka channel ba ju thep tuh ia ki phlim kadei ka “ABK Channel.
"Ula pynshai shuh shuh ba um shim la don jingiadei eiei ruh bad kata ka ABK Channel.
Um shym la ithuh hi ruh ia kita kiba pyniaid ia kata ka channel.
Hynrei ula pynrem jur ia ka jingleh biej bad ka jinglong lyngkot jingmut jingpyrkhat kita ki ABK Channel.
U samla Bashan L.
Mawnai ula pynpaw iaka jingpynrem jur ia kito kiba ju mlien ban upload kulmar ia ka video jong kiwei namar ka dei ruh ka kam kaba beain.
“Bad ki para nongshna phlim baroh ki dei ban long kiba husiar namar kane ka juk teknoloji kala pynsuk bha ia ki ba thmu ban leh ia ki kam beain bad kumjuh ruh ka pynsuk bha wat ban lap ruh iakita kiba leh beain.
Tang ka bor ka ain kaba lah ban khang mardor bad kaba lah ban pynshitom katkum ka Copyright Act ka ri India," u la ongKa ABK Indigenous Films ka dei ka rynsan kaba la seng naka bynta ban kyntiew ia kiba don sap shisha haka kam ak phlim.
Ka ABK Indigenous Films kala paw bad kiew sted bha ha ka series Ka Jingphla Na U Khynnah Mawlai -U Khun Pathaw ha u snem 2019.
Bad ka la iasoh lang noh bad ka SAP Productions mynta hi u snem khnang ban dang lah ban pynkhreh pynmih shuh shuh ia ki phlim kiba thymmai.
Shillong:Katba ki sngi ki la nang tyllun sha u Snem Thymmai, ka rynsan kala ïaid shaid shaid ha ka jingpynkhreh pynkhrum ïa ka jingwan rwai u nongrwai ba pawnam ka Ri America Sean Kingston ha Meghalaya, ka ban long ha ki artylli ki jaka.
Une u nongrwai uba la pawnam na ki jingrwai ba shongshit bha jong u kum ka “Beautiful Girls" bad “Fire Burning" un wan ban pynlynguh ïa ka Jylla da ki artylli ki concert ka ban long ha ka mied 30 bad 31 tarik u Nohprah ban pynkut ïa une u snem 2023.
U Sean Kingston un leit ban rwai nyngkong eh ha Tura ka ban long ha ka 30 tarik Nohprah ha Serenity Grove kaba don ha Ballongre, West Garo Hills.
U Sean Kingston ula pyllait paidbah ïa ka jingpynbna ba la saphriang ha ki rynsan social media, ba un wan ban rwai ha ka mied 31 tarik Nohprah ha Shillong, ka Music Capital jong ka Ri India.
Shuwa ka jingwan ïuhkjat ha Jylla, une u Nongrwai un leit shuwa sha Dimapur, Nagaland bad un kiew rynsan ban rwai ha ka 28 tarik Nohprah ha madan Agri Expo Ground.
Hadien kane, un leit sha Aizawl, Mizoram ha ka 29 tarik Nohprah ban rwai ha A.
R Ground.
Ïa kane ka concert u Sean Kingston la pynïaid da ka Rockski EMG ha ka jingïatreilang bad ka City Flora.
Ka Shlem jingiarap ia kiba duk tam jong U Rupang, ka sngewbha ban pyntip, ba ka la ioh lum ia ki jingnoh synniang, na kiba bun ki riew don mynsiem ban iarap ia kiba duk tam bad ka pisa kaba mih baroh, ka la poi sha ka T.
43,100.
Na bynta ki jingiarap, sha kitei kiba duk tam, yn sam ha ka 28tarik Nohprah 2023, ha iing skul Mawkhar Christian Higher Secondary School, Mawkhar, Shillong, ha ka por 11 baje mynstep.
Ka Shlem iarap ia kiba duk tam, ka ai khublei sngewnguh ruh, ia U Bah Dashanmame Diengdoh, uba la noh synniang T.
1,000, kong Arena Hynniewta, kaba la noh synniang T.
2,000, Bah Rudy Shangpliang, uba la noh synniang T.
800 bad sa shibun kiwei pat, kiba la bei kylluid mynsiem, na ka bynta ban pynmih ia katei ka T.
43,100.
Shillong:Ka Deputy Commissioner jong ka East Khasi Hills District, ka la pynmih ia ka hukum ban mana bad khang pyrshah ia ka jing pyndonkam ia ki tiar ba jam, ka jingiatem jingput ba sawa jam, hadien ka jingioh jing ujor haba iadei bad ka jingmih jong ki sur ba sawa jam na ki prokram kiba bun jait,ki jingleh sngewkmen, kumta la pynmih ia ka hukum ba ka jingpyndonkam ia ki tiar ba sawa jam la ki dei ki tynghung,ki jingrwai ne kiwei pat, ki dei ban pyntikna ba ka jing pyndonkam ia ki tynghung, ka dei ban long tang naduh ka por 6 baje mynstep haduh 10 baje mynmiet, katkum ka rai ba la shim da ka ïingbishar Supreme court.
Ki nong pynlong ia kino kino ki prokram la ki dei ki jingrakhe ki jinglehkmen kiba pyndonkam ia ki tynghung bad ki sur jingrwai kin dei beit katkum ka por ba la buh.
Ki nong pynlong ia kino-kino ki tamasa ki prokram ki dei ban bud ryntih ia ka hukum jong ka supreme court kaba la pynmih ha ka 18/7/2005 CA3735 of 2005(arising out SPL(c)No 21851/2003) Forums, Prevention of Environment of Sound Pollution vesrsus Union of India bad kiwei pat la khang pyrshah haba iadei bad ka jing pyndonkam ia ki tynghung jing sawa bad ka jingtem ia ki sur jingrwai.
Ki nong pynlong ia ki prokram ki dei ban pyntikna ba ka jingsawa ka dei ban long katkum ka sur ba la buh, Noise Pollution( Regulations & Control )Rules 2000 kumba la mynjur, kum ka Industrial area emmision of sound label 75dB(A) leq ha ka por mynsngi bad 70 dB ha ka por mynmiet, ha ki ïew ki hat ka jingsawa ka dei ban long 65 db(A) ha ka por mynsngi bad 55 ha ka por mynmiet, ha ki shnong ki thaw ka jingsawa ka dei ban long 55dB(A)Leq ha ka por mynsngi bad 45 ha ka mynmiet bad ha ki jaka ba kynjah ha ka por mynsngi ka jingsawa ka dei ban long 50dB(A)Leq bad 40 ha ka por mynmiet.
Lada ka don ka jingiakulmar bad ka jingpynthut ia ka shong suk shong shngaiñ, kiba pynlong ia ka prokram ki dei ban shim ka jingkitkhlieh katkum ki kyndon aiñ.
ok.
Shillong:Ka Myntri ka tnad ka rep ka riang ka jylla ka Kong Ampareen Lyngdoh ka la ong ba naduh ba dang khyllung khynnah ka bud ia ka jinghikai u kpa jongka, u (late) bah Peter G Marbaniang ban iadei bad ki paidbah ym ban khyllew ban sarong.
Kane ka jingkren jong ka kong Ampareen ka long hadien ba la kylli, kaei kaba pynlong ia ka ban iashim bynta kum haba ot phan, khoh piat ha kano kano ka kam haba ka leit haba don ka jingialang kum ha ka jingpynkhuid shnong ne kano kano ka kam, ne ha ki ïing iap briew.
“Ngan ong kumno naduh ngi dang khynnah ngi wan na ka longing kaba dei lypa ka iing nongialam, ngi peit ngi khmih, ngi bud ia ki dienjat jong I pa, bah Peter G Marbaniang.
Naduh dang khynnah la hikai ia ngi, ba ngim dei ban sngew ba ngi dei ki dkhot nongshong shnong kiba kyrpang, hynrei kumba leh lang kiwei, ngi ruh dei ban hiar sha ka kata ka rukom im, ngim dei ban sarong, ngim dei ban khyllew, ngim dei ban kyreit, ka dei ka jinghikai bad ngin iai long kumta", la ong ka kong Ampareen.
Bunsien ka kong Ampareen haba ka leit sha ki ing briew ba don ki kam, ka ju leit iarap ia ki longkmie ban khoh phan, ot phan, ot piat lang bad ki longkmie, khlem da khein ialade watla ka dei ka nongialam paidbah ruh.
Ka la ong ba kane ka dei ka jinghikai, ba ka la ioh na u kpa naduh ba ka dang khynnah bad ym dei ban leh sarong ia ki briew, leh khyllew hynrei ban iarap ban iajan kampher kiba duk ne riew spah bad, kampher ruh lada kiwei kin kren kumno kumno haba ka jingmut bad ka jingpyrkhat ka long kaba beit.
“Nga dei ka briew haba nga leit sha kano kano ka jingialang kaba khot ki dong ki shnong, kum ka jingialang pynkhuid shnong, ne ka lah ban dei ka iing iap briew, ka dei ka kamram jong nga kum ka briew, kam dei ba don kano kano ka jingthmu, kiwei ki lah ban pyrkhat hynrei nga long kumne namar ba long kumne.
Ha kane ka elekshon MP lei, ka dei ka kamram jong nga ban poi sha man ki kyndong kynshrot jong ka Shillong Parliamentary Constituency, haba nga leit nga wan ym dei ban don kata ka jingsngew ba ka dei kata ka briew.
Nga kwah ka jingim kaba lui lui kaba shida", la ong ka Kong Ampareen.
Ka la pynpaw ba ka sngew kmen ban iadon bynta ha ka jingiabam khana shnong bad kiwei kiwei ki kam paidbah namar ba kam dei tang ka nongialam, hynrei ka dei ka dkhot jong ka imlang sahlang.
Shillong:U symbud myntri rangbah ka jylla uba peit ia ka tnad karkhana u bah Sniawbhalang Dhar ula ong ba la hap ban pynkhyllem noh ia u atoskhana ka karkhana Mawmluh Cherra Cement Limited (MCCL) namar ba ula rim palat bad u lah ban ur ha kano kano ka por, kaba lah ban buh jingma pynban ia ki briew.
Dang shen, ar tylli ki atoskhana ka MCCL kaba don ha Mawmluh, la pynpra noh hadien ba ka sorkar kam don jingmut shuh ban pynkhie im ia kane ka karkhana.
Haba kren mynta ka sngi, u bah Sniawbha lang u la ong ba ha kaba iadei bad ka MCCL, ka sorkar ka la ioh pdiang ia ka jingkyrpad na u MLA bad MDC ka thain bad ki briew, ka sorkar kan pyr khat bha shwa ha kano ka rukom kan leh kumno ban pynkhie biang ne em.
U la ong ba ka sorkar kan leh ia kaba bha tam kumno ban leh tangba kam pat shim ia kano kano ka rai kumno ban leh.
U la ong ba ka sorkar kan iamir jingmut ia ki syiem, ki rangbah shnong bad ki nongtrei ruh halor kane bad ban shim pat ia ka rai kaba bha tam kumno ban leh.
Ha kajuh ka por, kumba la kren u myntri rangbah ka jylla u Conrad K Sangma ba ka sorkar ka lah ban khang noh, u bah Sniawbhalang ula ong ba ka lah ban poi sha kata ka bynta ruh tangba ka sorkar kam pat shim ia kano kano ka rai.
U la ong ba ka sorkar kan pyrkhat shwa ia ka MCCL ia mynta bad hadien ka lah ban pyrkhat sa kawei ka bynta khamtam ha kaba iadei bad ka kam jngohkai pyrthei.
Nongpoh:U Bah Prestone Tynsong, Symbud Myntri Rangbah ka sorkar jylla, mynhynnin ka sngi, u la wan ban iashimbynta ha ka Tamasa Ri Kunai la Tynrai, ka Tamasa kaba la pynlong da ka Nongtluh Eri Farmer Association (NEFA) hapoh ka shnong Umden, Ri Bhoi.
Katei ka Tamasa kaba la pynlong da ka NEFA, ka dei halor ka nongrim kaba ki kwah ban pynpaw paidbah ia ka Riti dustur kaba la don da ki shnong kiba don hapoh jong katei ka Raid Nongtluh.
Lyngba jong katei ka sngi, la iohi shisha ba katei ka Tamasa, ka la long kaba shongshit bad kaba ishongkun, namar la jan baroh na ki shnong kiba don ha katei ka Raid ki la wan ban iashimbynta, da kaba pyni paidbah ia la ki jinglong tynrai, kata naduh ha ka rwai ka siaw, ka put ka tem, ka shad ka mastieh lem bad kiwei kiwei ki rukum kaba la leh da u mynbarim.
Khyndiat haba kren halor katei ka Tamasa, u Bah Prestone Tynsong, u la pynpaw ia ka jingkmen ban iohi halor ka jingshimkhia da ki nongialam ka NEFA ban pynlong ia katei ka Tamasa, kaba long ruh kum shibynta ban pynneh pynsah ia la ki riti dustur bad kaba long ruh kum ka jingnang pynskhem ba ka Jaidbynriew ka dang im bad kaba dang don ia la ki riti dustur.
Namarkata, u la kyntu ia kitei ki nongialam ka NEFA ba kin iai pynlong ia kiba kum kitei ki Tamasa manla u snem, khnang ba ki paidbah na ki shnong bapher bapher kin nanglah shuh shuh ban pyni ia ki riti dustur bad ban pynneh ia la ka jinglong tynrai.
Ha katei ka Tamasa, nalor u Bah Prestone Tynsong, la sakhi ruh da ka jingdon u Bah Mayralborn Syiem, MLA Nongpoh kum u symbud kongsan, Marchborn Syiem Synjuk Rangbah Shnong ka Raid Nongtluh, kong T Syiem, Syiem Sad Raid Nongtluh, B Mallai President NEFA lem bad kiwei kiwei ki riew Rangbah.
Shillong:U Myntri Rangbah ka Jylla Conrad K Sangma ha ka sngi Palei, ula ong ba ka Jylla ka la kynjoh ia u mawmer ba kyrpang da ka jinglah ban kot haduh 4,71,544 tylli ki Longïing kiba la ïoh ïa ka kor um ba treikam ha Ïing, kaba kot haduh 72.
37%.
Ka Meghalaya ka la tam mynta wat ïa ka National Average ha ka jingpynpoi kor um ha ki thliew Ïing jong ka Jal Jeevan Mission (JJM) kaba la kot 72.
1%.
Ka Meghalaya ka la nang beh ïa ka thong ban kynjoh ïa ka 100%, kaba pyni ia ka jingaiti met bad mynsiem jong ka kynhun ba pyntreikam ïa ka Jal Jeevan Mission (JJM) hapoh ka Jylla.
Haba pyntip ïa kane hapoh ka X (ba tip mynshuwa ka Twitter), u Myntri Rangbah ula ong, “Sngewkmen ban pyntip ba ka Meghalaya ka la kynjoh 4,71,544 (72.
37%, ka jingtreikam ki kor um ïing kaba long palat ïa ka National Average ba 72.
1%.
Khublei shibun ïa ka kynhun @jjmmeghalaya kaba ïai bteng ban trei shitom ban pynthikna ba ka Meghalaya kan kynjoh ïa ka thong ba 100% ka jingïoh kor um ïing".
Lah ban kdew hangne ba ïa kane ka Mission la sdang pyntreikam naduh u Nailar 2019 lyngba ka jingïatreilang ryngkat hapdeng ka Sorkar India bad ki Sorkar Jylla.
Ka JJM ka la buh ïa ka thong ban pynïoh ïa ki kor um ïing ha baroh ki shnong Nongkyndong, ka ban pynthikna ba ki longïing kin ïoh ïa ka um kaba khuid shuwa u snem 2024.
Shillong:Hadien ba ka sorkar jylla ka la rai ban khang noh syndon ïa ka jingtreikam ka MCCL, namar ba kam lah shuh ban pynïaid ïa kane ka karkhana pynmih dew bilat ba la long trai da ka sorkar, na ka liang u Sangot mynta ka sngi u la ïoh ban leit ïa kynduh bad ki nongïalam Shnong bad Ilaka jong ka Mawmluh ban twad jingmut halor ka daw ba kane ka kampani kaba mynnor ka dei kaba pynmih bun bha ka khajna hynrei mynta pat kaba tyrkhong khait.
Haba ïakren na ka liang u Director barim ka MCCL bad u Matabor jong ka Mawmluh u Bah Ju Rajee, u la ïathuh ba kane ka jingkhyllem ka MCCL kam dei kaba jia ryngkhat, hynrei kaba la shah ksih jubor ha mano re ban pynkhyllem khnang, bad u la ong ruh ba lada ka sorkar ka rai ban khang noh ia kane ka dei ban wanrah da ka kynhun tohkit ban lap mano ba donkti ne ka daw aiu ba kane ka karkhana ka khyllem bad ban lah ruh ban sei madan plaiñ ia ka bamsap kaba shyrkhei bha ha kane ka karkhana pynmih dew bilat.
U la ïathuh ruh ba kiba bun ki jyrwit jyrwat ki mih dei kiba la leh khnang da u General Manager kane ka Kompany u Bah K Lyngdoh, namar ki daw kiba tang ma u hi u tip kham bha.
Na ka liang u Secretary ka shnong u Bah Banlamkupar Lyngdoh, u la ïathuh ba ka shnong hi naduh ki khyndiat snem kiba la leit ka la ithuh na ki dak ki shin ba kane ka Kompany kan khyllem beit na ka daw ba kim pynïaid kumba dei ban pynïaid ne mismanagement bad ong ba ia kane ka jingkhyllem ka MCCL kam dei tang ka sorkar kaba hap ban shah kynnoh hynrei wat ka liang pyrshah jong ka samoi ba la dep ruh, namar u ïathuh ba ka shnong ka la pyrshang ban phah kren ïa ka mat ka MCCL ha u nongïalam barim ka liang pyrshah u Dr Mukul Sangma bad kiwei, hynrei kim shym la pyndep kumba ki la kular.
Na ka liang u Sordar ka Ilaka u Bah Pynskhembor u la ong ba ka jingkhyllem kane ka karkhana kan dei ka jingduh kaba khraw ym tang ïa ka Mawmluh, hynrei ïa ka Sohra baroh kawei.
La  daiñtdong iala kajong , ban pynkiewslong ia jongki bar jylla.
Shillong:U CEM ka KHADC u Bah Pynïaid Sing Syiem, u la pynshai ïa u Nongïalam ka Liang Ïatei hapoh KHADC u Bah Titosstarwel Chyne halor ka jingkren kaba ong ba ka KHDF ka la don san bnai ka la leh bun ki kam katba ka EC barim hapoh ka jingïalam jong u Bah Chyne ka la leh aïu kadei halor ka Resolution kaba la mynjur ha kaba ïadei bad ka kwah ban pynkylla ïa ka part XI jong ka constitution ka Presidential Order 1950.
U la ong hapoh ka Ïingdorbar tlang ba namar ba u Nongïalam ka Liang Ïatei um don ha ka por ba mynjur ïa ka Resolution kumta u la sngewthuh bakla, halor katei ka kyntien.
“Ha ka EC barim ngi la ïadonlang hynrei kaei kaba nga pynpaw hynnin kadei halor ka resolution na ka jingkren kaba la mih halor ka jingïoh ban thied jaka kiwei ki riewlum sha ki thaiñ khappud, nga la kylli ha ki laisnem shiteng phi la leh aïu ïa ki thaiñ khappud hato phi la ju leit jngoh ne em sha khappud, hynrei kane ka EC ba mynta ka la leit ban sha ki thaiñ khappud bad dei ba la ïohi bad lap ba la syrtap lut da kiwei ki jaitbynriew kiba ïoh jaka kumta la wanrah ïa ka resolution ban pynkylla ïa ka jingithuh riewlum, hynrei ka jingkren kam thew sha ki bill kiba la EC barim ka la leh," ong u CEM.
Lah ban ong ba kane ka jingkwah pynshai ka la dei ruh halor ka mat ne ka phang (Motion) ba la wanrah da u Nongïalam ka Liang Ïatei u Bah Titosstarwel Chyne hapoh dorbar tlang haba ïadei bad ki rukom treikam kane ka EC kaba mynta.
Shuh shuh haba ïadei bad ki kam ïadie ïathied jaka na ka liang u CEM u la ong ba ka jingïoh ïa ka Land Act ka long ban pynwandur ïa ki jaka ha kaba mynta ki it ki hima kim lah shuh ban die jaka khlem ka jingtip ka Council.
Haba pynshai ïa kiba bun ki jingïashim bynta lang jong kiwei pat ki MDC Liang Ïatei ïa ka motion na ka liang u CEM u la ong ba hapdeng ki jingeh kiba bun ha kaba ïadei bad ki jingïoh grant, ki jingïoh mang skhim ki konstitwensi haba ïadei bad ka education, ka sports bad art and culture skhim u la ong ba watla kane ka EC ka dang don tang 5 bnai ka la hap ban peit ïa kiba bun ki kam kiba dangsah naduh ki snem mynshwa bad ban pynïadei bad kiwei kiba mih thymmai mynta kum ka jingsiew kaba long online, bad u la pynpaw ïa ka Ministry of Panchayati Raj ba ka la pan ïa ki jingmang thymmai kiba hap ïaid lyngba ka EMFS kumta kam dei kaba suk ba ha I sanbnai ban leh lut baroh hynrei ka EC kan pyrshang ban pynïoh kloi ïa ki fund.
Haba ïadei bad ka pisa kaba ka sorkar jylla kam pat pyllait sha ka Council u CEM u la ong ba ka EC ka la phah shithi sha ka sorkar jylla ban pyllait noh ïa ka Outstanding Fund kaba la wan na ka Ministry of Finance bad shwa ka ilekshon yn trei shitom ban pynïoh ïa ki skhim pynroi.
Ha kaba ïadei bad ki skhim ha ki skul ha kaba mynshwa ki MDC ki shait ïoh ar tylli hynrei mynta ki la ïoh satang kawei, u CEM u la ïathuh ba hadien ba la khmihbniah la lap ba ki don ki MDC kiba ïoh 2, don kiba kawei bad don ruh kiba ïoh 3 haduh 4 tylli ki jingïarap kumta la ai beit shwa tang kawei khnang ba baroh kin ïoh ryntih lang.
Halor ka khynra laisen u la ïathuh ba ka Council ka duna ki pulit enforcement kiba don tang 70 ngut bad kumjuh ruh ban lap ïa ki jingshisha halor ka jingbym wan apllai laisen kumta ban lap ïa ki jingeh na ka liang ki EM ki MDC bad ma u kum u CEM ki la leit khynra laisen lang ban lap ïa kaei kaba jia ha madan ym ban thad ïalade namar lada shu shong beit tang ha ophis ym lah tip kiei kiba jia shabar, kumba long sha khappud ki don ki jaka kiba ki enforcement ki hap pan jingïarap na ki bor distrik ban khynra laisen namar lah bun kiba khaïi na shabar.
Ha kaba ïadei pat bad ka ilekshon MDC u CEM u la ïathuh ba ka samoi treikam kane ka EC kan kut ha ka 4 tarik u bnai Lber, 2024 bad ïa ka ilekshon ka shong ha ka tnat DCA namar kumba ka long ka la phah pynkloi ïa ka jingpynbeit ryntih ïa ki konstitwensi (Delimitation) kumta ka lah ban long ha kano kano ka por.
“Ngi te ngi la long kiba pynkhreh lada ka ilekshon MDC ka long ha kano kano ka por," ong u CEM.
Haba ïadei bad ki bar jylla kiba khaïi sha Majai u CEM u la pan ka jingïatreilang bad u MDC ka Shella ban lap katno ngut na ki trai jylla ki la lah ban trei ïa ki kam ba ju leh ki bar jylla khnang ban lah pynduh noh (Cancel) ïa ki laisen khaïi jong ki bar jylla.
“Kumba 40 ngut ki bar jylla ki la leit ai mukotduma sha High Court halor ka laisen khaïi ha kaba 20 ngut kidei ki Exporter bad 24 ngut dei kiba shong dukan hynrei ki la pyndem ïa ka council bad haduh mynta ngim pat ai laisen khaïi ïa ki," ong u CEM da kaba bynrap ba ka pisa T.
80 klur halor ka health sector ba haduh mynta ka sorkar jylla kam pat ai ka EC kan thoh biang ban pynïoh ïa kane bad ban ïakhun wat haduh ban da poi sha ka kiew Ïinglieh Ïingsaw.
Shillong:U EM bakhmih ïa ka Council Building u Bah Teibor Pathaw, u la ïathuh ba ka EC ka la don ka jingthmu ban pynkynriah noh ïa ka ophis KHADC sha Mawdiangdiang bad ïa kane la nang bishar da ka Tnat Pynroi Sor ka sorkar jylla.
Ïa kane u la jubab ïa ka jingkylli ba la wanrah da u MDC ka Shella u Bah Teiñwel Dkhar ha dorbar tlang ha ka sngi Palei kaba u Bah Dkhar u la ong ba ïa kane ka kam la ïakren lah bun ki snem bad ka la shusah beit tang ka jing ïakren namar lada lah ban pynkynriah kan pyn kylluid ïa ka sor Shillong.
Na ka liang u EM u la ïathuh ba kadei ka jingshisha ba la ïakren la bun sien ban kynriah noh ïa kane ka ophis ban kylluid bad pynsuk ïa kiba wan donkam.
Haba kyrshan ïa ka jingkylli u MDC ka Mawkynrew u la kylli ruh shaphang ka jingheh ka jaka bad u MDC ka Sohra pat u kwah ban tip la kane ka jaka ba pan na ka Sorkar hap dei ban siew ne shu ïohei, katno ka jingmang pisa ïa ka projek.
Haba jubab ïa kane na ka liang u CEM u Bah Pynïaid Sing Syiem u la ïathuh ba mynta la 4 bnai la ïakynduh bad u Myntri Rangbah u Myntri Pynroi Sor, la phah ka shithi bad ka tnat ka dang bishar.
“Ha ka jingshisha ka sorkar ka la mut ban ai sha ka New Adminstration namarba ka la khamjngai ngi la pan shajan ba don ka Assembly bad kumta ka jingshna kan dang shimpor kumba 10 ne 15 snem eiei bad ka EC ka la kyrpad ban ai jaka kham shajan bad na ka liang ka Urban Affairs kan sa khot ban ïa leit peit ïa ka jaka la ka long ne em kaba biang bad lada ngi la ïoh ka ophis thymmai ïa kane kaba rim ngin sa pyrkhat da kiwei ki kam kiba pynmih pisa da kaba aiwai bad kane ruh ka shong ha ka committee," ong u CEM.
Haba ïathuh ba kane ka ophis ba mynta ka don tang 3 acre u CEM u la ïathuh ba ka Council ka la pan kumba 20 acre bad ïa kane ruh la ïa phylliew jingmut bad ki Engineer bad ki ong ka la biangbha.
“Kumba long haduh mynta ngi pan da ka jaka kaba ïohei namar ngi la pynpaw ba ka KHADC kam don fund bad haduh mynta ngim pat pynkhreh ïa ka DPR namar ngim pat ïoh ïa ka jaka ngin hap ap shwa ban ïoh jingthoh na ka Sorkar bad halor ka fund haduh mynta ngi dang ïoh na ka 15 Finance Commission ym pat don jingmang pisa," ong u CEM da kaba bynrap ba ha u shimet u la don ka jingpyrkhat kumno ban leh ïa kane ka ophis ba mynta, hynrei u la ong ba ym lah ban leh marwei hap rah sha ka EC bad u kyrpad ruh ïa u nongïalam ka Liang Ïatei ban ai jingmut lang.
Shillong:Ka Khasi Students’ Union, Education Cell ha ka sngi Palei, ka la ïakynduh ïa u Myntri ka Tnat ka pule puthi u Rakkam Sangma ban pynsngew ïa ka jingeh jong ki samla pule kiba hap leit ïaleh eksam CSIR NET shabar ka jylla Meghalaya.
Ki nongïalam ka KSU hapoh ka jingïalam u samla Richest Malngiang bad u samla Shelkitbok Kharbani kila pynpaw ha u Rakkam A Sangma halor ka jingeh ki samla pule hadien ba ka seng kala ïoh ïa ka jingujor na ki samla pule ka jylla ki ban ïakhun ïa ka examine CSIR NET exam 2023.
La pyntip ba kane ka eksam ka dei kaba la buh ban long ha ka 26, 27, bad 28 tarik u Nohprah 2023 bad ki samla ka Jylla ki hap ban leit ïakhun ïa kane ka exam shabar kum sha Jorhat bad Dibrugarh.
“Na ka liang jong u Myntri ula kular ban shimkhia mardor ïa kane ka kam," ong ka kyrwoh ka KSU.
“Hakhmat ki nongïalam ka seng u Myntri ula phone ïa u Senior Director ka NTA ba un khmih bniah ïa kane ka kam bad ban pynthikna ba ki samla pule ka jylla ki dei ban ïoh thoh ïa kane ka examine hapoh ka jylla la jong," ong ka kyrwoh.
New Delhi:Ha ka sienjam kaba kyrpang, ka Lok Sabha mynta ka sngi ka la ai jingmynjur ia ka Press and Registration of Periodicals Bill, 2023, kaba weng ia ka Press and Registration of Books Act, 1867 kaba naduh ki por ba synshar ki mynder.
Kane ka Bill ka dei kaba la ioh jingmynjur na ka Rajya Sabha ha ka dorbar Lyiur.
Kane ka ain kaba thymmai – Ka Press and Registration of Periodicals Bill, 2023 ka pynsuk ia ka jingai kyrteng bad jingkyntiew kyrteng ia ki lad pathai khubor, lyngba ka rynsan online khlem da donkam ban leit mih hi dalade.
Kane kan iarap ia ka Press Registrar General ban pynstet ia ki kam bad kumta, ki publisher, khamtam kito kiba don ki lad pathai khubor barit baria kin kham duna ki jingeh.
Kaba kham kongsan ka long ba ki publisher kim donkam shuh ban ai ia ki declaration hakhmat ki District Magistrate lane ki bor pyniaid shnong bad kim donkam ban phah pynshisha ia kine ki declaration.
Shuh shuh, ki printing press ruh kim donkam shuh ban ai ia ki declaration bad donkam tang ban ai jingtip.
Ka kam mynta ka don 8 tylli ki sienjam bad ka jingbam por ruh ka la duna bha.
Ha ka jingwanrah ia ka Billa ha iing dorbar thawain Lok Sabha, u Myntri Sorkar Pdeng ba dei khmih ia ka tnat Information & Broadcasting, u Anurag Singh Thakur u la ong “Kane ka Bill ka dei sa kawei ka sienjam jong ka Sorkar Modi ban weng noh ia ka jingpyrkhat kum ki mraw bad ka long ruh ka jingwanrah ia ki ain ba thymmai na ka bynta ka India ba thymmai.
" U Myntri u la ong ruh ba ka Sorkar ka peit bniah bha ban weng noh ia ka jinglong beain, ka jingwanrah ia ka jingsuk ban trei ia ki kam bad ka jingsuk ha ka jingim lyngba ki ain ba thymmai bad kumta, la shim ia ki sienjam ban weng ia ka jingkhein beain katkum ka ain kaba naduh ki por ba synshar ki mynder.
Ia katto katne ki jingpynkhein ia ka ain, la ai jingmut ba yn don ka jingdain kuna ha ka jaka jong ka jingpynshitom kumba ju long mynshuwa.
Shuh shuh, la buh ia ka lad ai jingujor sha ka rynsan kaba long khlieh duh da u Chairperson, Press Council of India.
Da kaba ban jur halor ka jingpynsuk ban pyntrei ia ki kam, u Thakur u la ong ba ka kam ban kyntiew kyrteng ia ki lad pathai khubor, kaba ju shim por haduh 2-3 snem mynta ka dei kaba lah ban pyndep hapoh 60 sngi.
Ka Act jong u snem 1867 ka dei kaba hiar pateng na ki nongsynshar na Bilat kaba la thmu ban tehlakam pura ia ki lad pathai khubor bad ki printer bad ki publisher jong ki kotkhubor bad ki kot ha kaba ki jingdain kuna ki long kiba heh bad la don ruh ki bynta kiba plié lad ia ka jingphah set patok haba pynkhein ia kane ka ain.
La sngew ba ha kane ka juk mynta jong ka jinglaitluid ki lad pathai khubor bad katkum ka jingieng skhem ka Sorkar ban bat ia ka jinglong laitluid jong ki lad pathai khubor, kane ka ain kaba rim kam iahap bad ki jinglong jingman ha kine ki por ba mynta.
Ki snem ki wan bad ki leit.
KaKhristmas ruh ka wan bad ka leit.
Ka pyrthei shi tyllup ka rakhe ia ka sngi Khristmas, kum ka sngi ka jingwan long briew jong u khun u Blei sha kane ka pyrthei.
Ka long ka sngi ka por lehkmen leh sngewbha jong kiba ngeit Khristan ha shi tyllup ka pyrthei, ka la ju long ka rukom ban ia dihsha sngewbha bad ka put ka tem ka jingshad carol lem bad ka jingpyllong ia ki jingiaseng duwai jingmane jingainguh ia u Blei.
Ka jingkylli mynta ka long hato don mo kiba rakhe ia kane ka sngi da ka jingsngewnguh bashisha ia u Blei u kpa uba la aiti noh kat ia u khun ba la kha marwei ha ngi uba long u Nongpynim u Nongpyllait na ka bor ka pop ka bor ki ksuid ka bor soitan? Lada ka long kumta, ka la bha palat, hynrei lada ka jingrakhe Khristmas kan kut tang ha ka jingkhawai shisngi lem bad ki rongphong (decorations) kata te ka mut ba ka jingrakhe Khristmas kam don jingmut ei ei, bad kan shu kut kumto hi kum ki sngi ki tarik ruh ki kut.
Ka jingkylli mynta pat ka long – Naduh mynno la sdang ban rakhe (celebrate) ia ka Khristmas? Bad mano ba la rakhe nyngkong? Bun bah kiba kylli ia kane ka rukom kylli.
Te ha ka jingshisha hi, ia ka Khristmas lane shaphang kata ka sngi ba la kha ia u Jisu Khrist, ka Bible ka khlem iathuh ia ka tarik u bnai ne u snem, hynrei ka iathuh ba dei ki nongap langbrot ha lum, bad ki riewstad kiba na ri Mihngi kiba la iohi bad rakhe ia ia kata ka sngi ba la kha ia u khunlung Jisu.
Mathaios 2:1.
Ka kyrteng jong kita ki riewstad ki dei u Gasper, u Mekhoir bad u Balthasar.
Ki la ai jingai sngewbha ia u Jisu da ka ksiar, ka Mirr bad ka jingiwbih (Frankincense), kane ka jia mynba u Herod u long u Syiem.
Mathaios 2:1.
Kumta la shem ba ia u Jisu la kha ha u 3 B.
C.
U Herod pat u la lah long Syiem lypa haduh 37 B.
C.
Ka mut ha ka por ba la kha ia u Jisu, u Herod u la long Syiem kumba ka Bible ka la iathuh.
Nangta ka Khristmas kaba khraw tam ka dei ka jong ki angel “Bad kyndit kyndit la don lem bad uta u angel, bun bah u paidbah ka bneng (ka mut ki angel kiba bun) ki da iaroh ia u Blei ki da ong ruh – ka burom ha u Blei ha kiba jrong tam eh bad ha ka pyrthei ka jingsuk hapdeng ki briew ha kiba u sngewbha eh.
Loukas 2:13-14.
Ha ki lum ha Bethlehem la wan paw u angel u Trai ha ki nongap langbrot kiba sah miet ha lum bad ki la sheptieng shikatdei.
Hynrei u angel u ong ha ki wat sheptieng: Naba ha kane ka sngi, la kha ia phi HA KA SHNONG U DAVID IA U NONGPYNIM, U KHRIST U TRAI" Loukas 2:8-11.
Te hadien ba ki angel ki la kiew noh sha bneng, kita ki nongap langbrot ki la iakren paralok hi, ki ong – “Ia, ngin ia leit haduh Bethlehem bad ngin iohi ia kine kiei kiei kiba jia ia kiba u Trai u la pynbna ha ngi.
Kumta ki la ia leit bad kynduh ia ka Mary bad u Joseph bad u khunlung Jisu uba thiah ha ka shyngoid.
Ki nongap langbrot ki la mih nangta bad pynbna artat kylleng bad kiba la iohsngew ia kata, ki la ia kyndit.
Ki nongap langbrot ruh ki la ia leit phai noh ki da iaroh ki da burom ia u Blei ia kita kiei kiei kiba la iohsngew bad iohi" Loukas 2:15-20.
Kumta, lah ban ong ba kata ka por ka dei ka Khristmas kaba nyngkong tam ha pyrthei hapdeng kiba ngeit baroh.
Kumta naduh kata ka por ki riewngeit Khristan satlak ka pyrthei ki la sdang ban rakhe ia ka sngi ka jingwan long briew u khun u Blei ba la tip kum ka Khristmas.
Ka Balang hapoh Rome (Church of Rome) ka la sdang ia ka jingrakhe Khristmas ba nyngkong jong ka, ha ka 25 tarik December 336 A.
D.
kata ha ka spah snem kaba saw (4th Century) hapoh ka jingsynshar u Constantine Emperor.
Ka sorkar America pat ka la sdang ban ai shuti Khristmas naduh u 1870 A.
D.
Ka por ba la kha ia u Jisu ka dei ha ki aiom khriat (Winter season).
Hynrei ka ka tarik bashisha ym shym la tip, namar u Blei um shah ban iathuh ia kata.
Namar u hi u ong to wad te phin sa shem, namar kam dei ka rukom ia u Blei ba un iathuh ia ki kynta ki sngi bad ki por ki bnai ne ki snem.
Lada ia ka tarik ba la kha yn iathuh, kata ka mut u Blei un hap ban iathuh ruh ia ka sngi ba u Jisu un wan pat sha kane ka pyrthei.
Namar kata u Jisu u ong – To khmih thuh ia ki por ki aiom, haba phin iohi ia kine kiei kiei, to tip ka long hajan.
Ki synran u Jisu te ki kylli – To iathuh ha ngi lano kata ka jingwan pat jong me? Lane lano ka pyrthei kan wai? U Jisu um ju iathuh ia ki sngi ki snem.
Mathaios 24:3-4.
Te kumjuh ruh, u Blei u khlem iathuh ia ka tarik, bnai ne snem ba la kha ia u Jisu Khrist.
U Blei u ieh ha u briew ba un shem da lade hi.
Namar kata to rakhe ia kane ka sngi kum ka sngi ka por (season) ba u Blei u ai sngewbha da ka jingai sngewbha bakhrawtam (God’s greatest Gift) ia la u khun ba la kha marwei jong u.
Ioanis 3:16.
Joy to the world.
Khristmas Basuk ia baroh.
Shillong:Ka myntri jong ka tnad ka Koit ka khiah ka sorkar jylla, ka Dr M Ampareen Lyngdoh ka la ioh ban lum jingtip, ia ka jinglong jingman haba iadei bad u khñiang jingpang COVID-19 ha ka 21 tarik Nohprah 2023.
Hadien ba ka la don ka jingkiew jong kane ka jingpang ha ki katto katne ki bynta jong ka ri,ha kane ka jingialang la wan da ki heh ophisar jong ka tnad ka loit ka khiah.
Kumba long mynta u jait jingpang COVID-19 ba thymmai ba thymmai u ba la pynbna da ka World Health Organization (WHO).
Une u khñiang jingpang u ba ka WHO ka la kam ba um don satia ki dak ki shin bad ka jingpeit ngor la leh da ka kynhun peitngor jong ka tnad ka koit ka khiah.
Wat la ha jylla Meghalaya, ym pat shem la don satia kiba ioh ia u khñiang jingpang COVID-19 bad kam shym la don satia kino kino ki jing pang, hynrei ka tnad ka koit ka khiah ka la ai jingmut ba ha kum ha kine ki por tamasa donkam ban phong ia ki mask ban long kiba lehkhuid bad kiar ban ialum paidbah.
Kito kiba don ia ka jingpang shini, khyllai la ki ioh ia ka jingpang baiong khlieh, ki dei ban phikir bha ialade.
Shillong:Ka BJP Meghalaya hynnin ka sngi ka 21 tarik Nohprah ka la mih ban ieng pyrshah halor ki jingkren u MP ka TMC U kalyan Banerjee pyrshah ia u vice president u Jagdeep Dhankar hapoh ka parliament bad katba u Kalyan Banerjee u MP ba mihkhmat ia ka TMC u dang pyrthuh bud ia u vice president, u Rahul Gandhi u nang ring dur hangta.
Ki dkhot ka BJP da kawei ka sur ki la pynrem ia kane ka kampoh, u nongai ktien ba khmat jong ka BJP Meghalaya U Bah Mariahom Kharkhrang u lah ong “Ngi lum hangne um dei tang kum ka dak jong ka jingpyrshah ia kaei kaba jia, hynrei ban pynsgew ha u vice president jong ka ri india baroh ba ngim sngewiahap bad kane ka jingjia.
Baroh ki don ka mon laitluid ban kren na bynta lade hynrei ngi dei ban kynmaw ia kawei,ba ngi dei ban don nongrim ban kren da ka jing kitkhlieh,bad ym ban shu kren klumar ne pyrthuh bud kumba ju leh ka liang pyrshah naka por sha ka por".
“Ka jingthmu jongki MP naka liang pyrshah ban krenbein ia u myntri rangbahduh ka ri ka pynlong ia ki dkhot ban kren tam pud ha kane ka kynti.
Ka jingmut jingpyrkhat jongki ka lah poi shaduh u pud ba kym sngewthuh shuh ban pyniapher ia ka jingpyrshah bad ka jingpynthohbria bad kane ka pynlehrain ia ka ri hi baroh kawei, haduh ba la i thamula ban peit ne ban sngap" la bynrap bah Kharkrang.
Shillong:Namar ba la poi ka aiom jong ka tamasa bad ka jing lehkmen leh sngewbha, kum shibynta ban tehlakam ia ka jingñiah kali kaba shngaiñ, ban pynduna ia ka jingiatyngkhuh kali bad kiwei pat kiba lah ban wanrah ia ka jingmynsaw ki pulit pyniaid kali jong ka Nongbah Shillong kin pynlong ia ka jing talasi ia ki kali ha kylleng jong ka Nongbah Shillong, kynthup ia ki Surok Bye-Pass ki Surok bah bad ki surok shnong ruh kumjuh.
Ki Pulit jong ka Shillong Traffic Police kin kham peitngor bha ia ki nongñiah kiba dih kyiad bad kito kiba ñiah khlem akor ia ki kali bad kiwei pat kiba lah ban pynkheiñ ia ka kyndon aiñ jong ka MV Act.
Kino kino ki nongñiah kali kiba dih tam ia ka 30mg na ka 100 ml ka snam ki lah ban shah pynshitom ha ka kyndon 185 jong ka MV Act ha ryngkat ka kuna ba 10,000 tyngka lane ki hap ban shong patok hynriew bnai kynthih.
Kumta la kyntu ia ki nongñiah ba kim dei satia ban dih bad niah, ym tang na ka bynta ka jing shngaiñ jong ki, hynrei na ka bynta ka jing shngaiñ jong kiwei ruh.
Shillong:Ka kynhun ki Nongtuh kila kyndang jubor ïa kawei ka ATM kiosk ka State Bank of India (SBI) ha Rongram ha ka miet sngi Balang, kaba jngai kumba 15 km na Tura bad ïoh rong tuh haduh T.
30 lak ka pisa.
Kat kum ka khubor Pulit, kane ka kynhun ki nongtuh kila kyndang bad plied ïa ka strong box jong ka ATM da kaba pyndonkam ïa ka gas cutter.
Ïa kane ka kam la lap hynne ka step sngi Palei haba ki nongleit sei pisa, kila leit sha kane ka ATM ban sei pisa bad lap pynban ïa ka jingmeh ding shapoh ka kiosk.
Kila shem ba ka jingkhang jong ka ATM kala khang mar shiteng bad ka machine ka la shah kyndang lut ploiñ bad shah thang.
“Ki nongtrei ka Bank kila don ha kane ka jaka ban tohkit ha ryngkat ka kynhun ki Pulit.
Katkum ka jingïathuh ka Bank, la suba jur ba palat T.
30 lak ka pisa ka la shah tuh.
Ka Bank ka dang kheiñ jingkheiñ mynta ban tip thikna ïa ka pisa," ong u Abraham T Sangma, Superintendent of Police ka West Garo Hills.
Ka rukom tuh ka dei kaba la suhbuit bha bad kaba da plan janai ha kaba ki nongtuh kila pyndonkam da ka gas torch ban ot ïa ka synduk steel ba thep ïa ka pisa.
Shuwa kane, ki la tah ïong ruh ïa ki CCTV camera ba don ha ATM da kaba synreit da ka rong ban lait na ka jingshah ring dur.
Kane ka ATM, kaba don shabar ka Rongram Petrol pump Station jong ka Indian Oil, ka dei kaba la pynap da ki CCTV na kane ka Petrol Station bad ruh ki CCTV jong kawei ka showroom thuk thuk kaba don marjan.
Ka CCTV kaba don hajan eh ka dei jong ka showroom hynrei kane ruh ka la shah pynjulor da ka jingsynreit rong.
Shillong: U MLA uba dei ruh u myntri sorkar jylla na ka seng UDP u bah Paul Lyngdoh mynhynnin ka sngi, u la ong ba ka jingioh tiket u bah Robertjune Kharjahrin ban iakhun ia ka MP uba dei u nongialam sengbhalang barim, ka long ka lynti kaba don jingkyrmen bha.
U bah Paul uwei na ki nongialam barim ka KSU uba kiew sha ka kyrdan myntri, u la ong ba ka UDP ka don 12 ngut ki synran ne ki MLA nalor ka HSPDP nalor ki 17 ngut ki MDC kynthup ha KHADC bad ha JHADC, bad ka jingioh vote ka UDP ha kane ka MLA elekshon ruh ka la kot 2 lak tam.
Kawei pat ka daw kaba don jingkyrmen ka long ba ka jingdon bun ki seng national party ha kaba ka UDP bad ka HSPDP pat kum ki seng riewlum kila wan lang ha kajuh ka rynsan.
“Ka lynti jong ka jingjop ia ka UDP ka don namar ba ka don 12 ngut ki MLA nalor ki MLA ka HSPDP, nalor ki MDC.
Ka jingioh vote kine ki ar tylli ki seng ruh ka la kot sha ka 30 percent tam ha ki 36 tylli ki konstitwensi, nalor ki MDC", la ong u bah Paul.
U la bynrap, “Ka jingdon bun ki national parti ki la bun bha naduh ka BJP, Congress, NPP, TMC katba ki seng riewlum, ka UDP kaba heh duh bad ka HSPDP kaba rim duh, ngi la iawan ha kajuh ka rynsan ha kaba ki vote kin sa khein lang katba kiwei kin iaktaid".
U la ong ba ka lawei jong ka Congress, kaba don u MP ba mynta u bah Vincent H Pala ka hiar bha haba shim na ka jingmih result jong ka MLA ha ki san tylli ki MLA elekshon ha ka ri dang shen.
U la ong ba ka jingioh ka UDP kaba kyrshan lang ka HSPDP ia u kyrtong uba ka rta ka dang khlain ka dang biang ban khih ban ksaid sharum shaneng.
Lah ban kdew ba ka Regional Democratic Alliance (RDA) kaba kynthup ia ka UDP bad ka HSPDP kila sei ia u bah Robertjune Kharjahrin ban iakhun ia ka MP na Shillong Parliamentary constituency.
Ka NPP ka la pynbna ia ka kong Ampareen Lyngdoh, katba ka VPP ka la pynieng da u Dr.
Ricky AJ Syngkon, katba ka Congress kaba don u MP ba mynta u bah Vincent H Pala, kam pat pynbna eiei.
Shillong: Ha ka 13 tarik Nohprah 2023 kawei ka metiap khyllung kynthei ba la shu pynhap (foetus), ka la per ha sla um ha Wahumkhrah mar pyrshah ka shnong Ïewrynghep.
Hadien ba la bud ryntih ia ki kyndon la rah noh sha jaka buh metiap ha NEIGRIMs Hospital na bynta ban leh post Mortem.
Hadien ba la dep ban leh ia ka Post Mortem la buh noh ia kane ka met ha jaka buh metiap ha NEIGRIMs Hospital ha ka 14 tarik Nohprah 2023, Shillong.
La Register case ha Mawlai Police Station case number 148(12)2023u/s318ipc.
Lada don kino kino kiba ïthuh ia kane ka met b ala ingkhong ki lah ban phone ha u OC mawlai police station 03642575505 I/C police control room Shilllong 0364222214/222215.
Shillong:U nongialam seng bhalang barim ka jylla, uba dei ruh u myntri sorkar jylla, u bah Paul Lyngdoh u la ong ba ka jinglong nongialam kaba don ha u briew ka paw naduh ba dang khynnah samla, hynrei kiba bun kim sngewthuh ia kane.
Haba kren mynta ka sngi, u la ong ba kine ki briew kiba poi sha ki sengbalang ki dei kiba don ka jinglong nongialam, nangto ki rung sha ki seng samla shnong, sha ki dorbar shnong bad nangta ki jam sha ka sain pyrthei.
U la ong ba ka jingioh ka Regional Democratic Alliance (RDA) ban sei ia u bah Robertjune Kharjahrin uba dei u nongialam barim ka sengbhalang Hynniewtrep Youth Council (HYC), ka dei kaba biang bha.
Katkum ka jingong u bah Paul, ki sengbhalang ki long kum ka rynsan kaba biang tam ban ai ia ka jinghikai ha ka kam nongialam, namar ba kylleng ka pyrthei ki briew kiba paw bad khraw ki dei shwa ki nongialam samla.
“U JN Nehru, u Nelson Mandela, ki dei shwa ki nongialam samla shwa ba kin poi sha ka sain pyrthei bad ngam iohi kaei kaei kaba sniew ia kane", la ong u bah Paul.
U la bynrap, “kumjuh ma nga ruh ba ka jingdon jong nga ha ka KSU ha ki shiphew snem ka dei ka jaka hikai kaba biang tam ban hikai ban ialam kumno, kumno ban tehlakam ia ki nongbud, kumno ka donkam ia ka jinglong nongialam, kumno ban iatainia, kumno ban kren ha ki jingialang paidbah bad namar ba biang ka jinghikai, ngi da poi sha ka lyngkha ka politik ngi lah ban leh khambha ban ia kito kiba shu mih beit beit na ka kam ba la dep shong thait ban rung sha ka politik".
Imphal:Kumba 87 ngut ki briew kiba dei na ka kynhun jaitbynriew Kuki-Zo, kiba la duhnoh ia la ka jingim ha ka jing ia umsnam jaitbynriew ha Manipur la tep noh ia ki ha ka jinglehburom ba khatduh ha ka sngibalang.
Ha ryngkat ka jinglehniam leh rukom ha ka jaka tep ia kine ki ba iap ha jan jong ka shnong sehkhen ha Churachanpur District da ki spah ngut ki briew ki la wan ban sngewlem bad leh burom khatduh.
Ka kynhun bala tip kum ka joint Philanthropic Organisations (JPO) ka la pynlong ia ka jing tep ia kine kiba la khlad noh ha ryngkat ka jingaiburom bad ka jing Kwah jong ki bahaying ki jong ki.
Kane ka la jia hadien ba ki 19 ngut ki briew kiba dei na ka kynhun jaitbynriew Kuki-Zo la tep noh ia ki ha ka 16 tarik Mynta u bnai ha Kangpoki District.
Ki 87 tylli ki metiap kiba la tep noh ha ka sngibalang ki dei 46 tylli na Churachanpur District hospital bad kiba la rah na ki hospital na Imphal.
Ka jing pynlong ia ka jingtep ha ki ar bynta ka dei hadien ba ki metiap ki la satah sha kiba bun ki bynta ha ki hospital kiba don ha ka jylla naduh ba la sdang ka jing iaumsnam ha ka 3 tarik Lber 2023.
Ka jing-iaumsnam ba la mih na ka jingpyrshah ban ai jingithu ia ki kynhun jaitbynriew Meitei ha jylla Manipur ba kin dei ki schedule tribe ka la shim ia ka jingim jong palat 200 ngut ki briew na baroh ar ki kynhun jaitbynriew Meitei bad ki Kuki-zo.
Shillong:U CEM ka KHADC u Bah Pynïaid Sing Syiem, hadien ba u la ïohsngew ïa kiba bun ki jingkynthoh na ka liang Ïatei, hapoh ka dorbar tlang ha ka sngi Balang haba ïadei bad ki rukom pynïaid kam kane ka EC kaba mynta u la buh ïa u dak jingkylli ban kynthoh kylla ïa ka EC barim hapoh ka jingïalam jong u MDC ka Sohra u Bah Titosstarwel Chyne ba ka ieh ïa kiba bun ki mat.
“Kane ka EC KHDF kaba dang treikam tang hapdeng ki 5 bnai ngi la ïoh ban leh bun ki kam, ngi la leit ïakynduh ïa ki briew kiba sah ha ka Blok 2, sha ka shnong Ummat bad ïa kumba 21 tylli ki shnong, nangta sha Khanapara, Pilangkata bad kiwei ki kam, kane kadei ka daw ba ngi sngewkhia bad ban ïohi ïa ki jingeh bad dei halor kane ba nga la wanrah ïa ka Resolution ban pynkylla ïa ka jingithuh riewlum," ong u CEM.
Haba pynshai ruh halor ki jingkynthoh u CEM barim u Bah Titosstarwel Chyne, halor ki jingeh jong ki nongshong shnong ha ki thaiñ khappud khamtam haba ïadei bad ki kam ïa pynbeit pud, u CEM u la buh dak jingkylli da kaba ong, “Ngi mynta dang san bnai ki la lap por ban leit jngoh ïa ki nongshong shnong basah sha khappud ban sngap ïa ki jingeh jong ki, phi pat laisnem shiteng phi lah ïalam ïa ka EC phi la leh aïu?," kylli u Bah Pynïaid ïa u Bah Titosstarwel Chyne, da kaba pynpaw ruh ïa ka jingwan ai jingkyrshan noh jong ki arngut ki MDC u Bah Bindo M Lanong bad u Bah Lambor Malngiang sha ka EC, namar ki ïohi ïa ki kam ba la pyntyllun sted da kane ka EC kaba mynta.
Ha kaba ïadei pat ba ki jingtreikam jong ka Boundary Committee la ka dang treikam ne em katkum ka notification No.
2.
8.
2023, u Deputy CEM u Bah P N Syiem u la ïathuh ba ka dang treikam bad ka la don ruh ka jingpyrshang ban ong ia ki nongshong shnong ha ki thaiñ khappud ba ha ka por ba wan jurip ki Regional Committee jong ki ar jylla ba ki dei ban pynpaw ïa ki jingkwah ban don ha Meghalaya, hynrei namar ka jingbuh teng ïa ka jingleit jurip kumta khlem pat lah ban ïaid shakhmat ïa kane ka kam.
“Duna sa katno hajar?" kylli ka kmie“Ym pat nang ong yn sa tip pat ynda la leit kylli na showroom" u la ong“Nga tharai ym rat da duna bun hi" ong ka kmie da ka jingiphuh samrkhie“Mano ban niah pat ia kata ka kali?" kylli sngewtynnad ka kmie“Khuslai lei sa u nongniah haba ngi iadon katne ruh.
Ynda la ioh ka kali la mih la ka mih hi u driver" kren biria u Marchborn“To to lah biang" ong ka kmie.
Ka por ka iaid bad uta u snem u la khylliap noh bad la wan sa u snem thymmai.
Haba la mih u bnai, I Marchborn u la leit thied kali sha showroom.
Haba la biang ka jingiakren u la thied da kaba u kwah, kata ka Auto-pick up.
“Lah wan u Marchborn" ong u hynmen uba khongoid na ka jingkhangiit.
“Ade! U lah da leh shisha kumba u thmu" ong sa ka kmie“U briew uba la buh jingmut ym don jingeh ei ei ruh em" kren iaroh u hynmen“Me lah da thied noh hi mynne nga nang mut haduh u Lber syndon" ong ka kmie bad ka thum ia u shangkwai.
“Nga kham sngew biang u bnai Feb, phi Mei" u ong“Ka shong ha ka jingsngew shimet jong me hi kata te" ong ka kmie“Number 3 ngam ju sngewtynnad phi" ong biang u Marchborn“Ka dei kata ruh" mynjur ka kmie“Kyrmen ba kane ka kali thymmai kan ioh kamai shibun shibun.
Kine ki jait kali mynta ki iaid iew bha namar ki lah ban rung wat ha ki surok shnong kiba rit.
Katto ym lah trei bad u malik nga la ioh idea shibun" ong u khun“Uba proh jingmut te kumta hi" iaroh ka kmie“Ngan sa pyrkhat sa kawei ka jait kam hadien" u ong“Katto nga la trei nga la ioh bun ki buit na ki malik.
Nga ruh nga kwah ban bud nuksa na ki" ong u Marchborn.
“Lada mem kylla shuh kan sa urlong kata ruh" ong ka kmie“Wat ju ong shuh seh Mei kumta namar phi hap pdiang beit ba nga la kylla kumba nga la kular" kren khia jingmut u khun“Nga shu kum lait ban ong namar nga kynmaw mynshwa.
To ngan da kynmaw noh" ong ka kmie bad ka rkhie“To Mei “ ong u MarchbornKa shalyntem ki por ki her bran bran na uwei u bnai sha uwei pat.
Kumta ruh ka la long bad ki kam u Marchborn.
U la kut jingmut ban long nongkhaii bad stockit.
U iai iakhun ha la ka mynsiem ban pynkhlain la ka pisa ban buh dukan khaw ne dukan marbam ba lah whole sale.
U iai kylli halade ba lada u dkhar u lah, kata ruh ha ka jaka jong kiwei, balei u’ um lah.
Kane ka mynsiem shynrang ka la rung ha ka dohnud jong u ban iaid shakhmat bad ban sdang shwa na kaba rit.
Ka kmie, ki hynmen bad ki para jong u ki la lyngngoh nangno u ioh kane ka sap pyniar kam ka sap khaii.
Hynrei ki shu ngeit bad pdiang beit ba u dei u riew iohi jngai watla u dang samla ha ka rta.
Ba ka jingthmu kan long kaba jop ka kmie jong u bad ma u khlem thait ki wad lad wad lynti ban ioh wai iing kaba biang ban sdang noh ia kata ka jingbuh dukan.
Hadien lai bnai kynthih ka kmie ka la ioh jingtip na kawei ka paralok jong ka ba ka don kawei ka dukan lada u trai u mut ban pyllait noh namar ki khun jong u kim korbar shuh ba ki la bun kam palat.
Sa kawei ka daw ka long ba ki poi shongkha sha ki shnong kiba jngai.
Uwei u poi sha khap garo bad uwei pat sha khap Assam.
Dei na kane ka daw ba ki sngewthuh ba shisien bym don hi ki trai ka kam kam thikna shuh.
Hynrei ka bai wai kaba klai ka dor kumba Rs.
18,000 hajar shi bnai.
Ka kmie u Marchborn ka la kyrpad ia kata ka paralok ba kan ialam lem sha dukan u briew ba kin ioh iakren markhmat.
Kata ka paralok ka la treh ban ialam bad u Marchbor u la ong ha la ka kmie ba lada long kam un ai bai burom ia kata ka briew.
Ka kmie jong u ruh ka la sngewdei ia kata ka jingong jong u khun.
Hadien shi taiew kata ka paralok ka la ialam ia kine arngut shikmie shikhun sha uta u briew uba trei u para khasi hi.
“Kine Bah kito ki paralok jong nga kiba kwah ban iakren bad phi ia kata kaba phi iathuh khana mynshwa" ong ka paralok“Oh sngew tynnad palat ba dei para khasi" ong uta u briew uba shu peit ia u Marchborn“Shu donbok ba phi la iakynduh shwa bad ine i kong" ong uta u briew bad u peit sha kata ka paralok ka kmie u Marchborn“Lah thikna ioh ma ngi hi" ong ka kmie u Marchborn“Shwa ban kut une u snem ne kut syndon u December ngan pyllait noh bad la thikna beit ban ioh maphi namar lah kham noh hi ka mon sha ki paralok khasi" ong u Bah“Sngewtynnad palat mama ba phi ong kumta" ong u Marchborn.
Shillong:Ka Ïingdorbar Thaw Aiñ jong ka KHADC lyngba ka Dorbar Tlang ka la mynjur ban kyrpad ïa ka sorkar jylla ban phah pynkylla thymmai noh ïa ka Part XI jong ka Riti synshar ka Ri (Schedule tribes) Order, 1950, kaba phang kaba la wanrah da u CEM ka KHADC u Bah Pynïaid Sing Syiem hapoh ka dorbar tlang.
Ka jingwanrah ïa kane ka mat kaba kongsan na ka liang u CEM ha KHADC, u la ong ba jingthmu ba wanrah ïa kane ka resolution ka long ba la ïohi ba kiwei ki jaitbynriew kiba ïoh ïa ka kyrdan riewlum ha Meghalaya ki ïoh lang ïa baroh ki jingmyntoi ba ïoh ki lai tylli ki riewlum kiba don ha jylla, katba ki Khasi ne ki trai ri trai muluk ka Meghalaya haba ki leit sha kiwei ki jylla ki hab beit ha ka jingshah kheiñ kyrdan kum kiwei ne ki long kum ki general member.
U la ïathuh ruh ba la donkam ïa ka Ïing Dorbar ban mynjur ïa kane ka mat khnang ban lah pynsngew sha ka Sorkar jylla ba kan kyrpad ïa ka sorkar Pdeng lyngba ka Ministry of Home Affairs ban pynkylla noh ïa ka part XI ka Presidential Order kaba ïadei bad ka Schedule tribes Order 1950 bad lada la pynkylla tang ki riewlum kiba sah ha jylla kin ïoh ki lad jingmyntoi ym baroh kiwei ki riewlum na kiwei pat ki jylla.
Haba ai khublei ïa u CEM ba u la wanrah ïa kane ka resolution kaba kongsan bha u Nongïalam ka liang Ïatei u Bah Titosstarwel Chyne, u la kynthoh kylla ïa u CEM ba u shu kren tang khyndiat ki mat ban pynshai hapoh ka ïing halor ka jingthmu jong kane ka resolution.
“Nga mynjur ïa kane ka Resolution hynrei na ka liang u CEM u khlem batai shai shaphang kane ka mat, mynta ïa ngi ha kiwei ki jylla kim ithuh kum ki riewlum hynrei kaba sngewsih pat ka long ba kiwei ki jaitbynriew riewlum ki ïoh ban thied jaka ha Meghalaya, ki mizo ki ïohthied jaka ha Madanrting katba ngi ki Khasi ngim ïoh thied jaka sha kiwei ki jylla, kumta dei ban kyntu ïa ka sorkar jylla ban pynkylla ïa kane ka Presidential Order," ong u Bah Titosstarwel.
U la ïathuh ruh ba ki jaka kum ka Madanrting, ka Pilangkata, ka Happy Valley, ki jaka sha khappud la bun da kiwei ki riewlum kiba ïohlad thied jaka, kumta ula ong ba kane ka resolution ka long kaba donkam bha namar lada ym kyndit bynriew mynta kan sa long kaba eh.
“Ka nuksa ka dei ka jylla Manipur, ba la mih ka jingïaumsnam ki kuki bad meitei," ong u Bah Titosstarwel.
Katba u MDC bad MLA ka Mylliem konstitwensi u Bah R V Lyngdoh haba kyrshan ïa ka resolution u la pynshai ïa u nongïalam ka liang Ïatei ba haba ïakren shaphang ka ïathied jaka ne ka khyndew ka shyiap ka hab hapoh ka aiñ Land Transfer Act, dei na kane ka daw ba u CEM u khlem da pynshai lut.
Katba u Deputy CEM u Bah P N Syiem u la ong ba ka Meghalaya ka la shu bud ne shim beit ïa ki aiñ ba la shna naduh ki por ka Assam kiba la wanrah ka jingeh haduh mynta, kumta haba ïakren halor kane ka phang la donkam ban pynkylla ïa aiñ jingithuh riewlum bad kumjuh ruh ïa ka Land Transfer Act ka jylla khnang ba kiwei kin ym ïoh ki lad myntoi kumba ïoh kiwei pat.
“Dei ban pynkylla ïa ka aiñ ithuh riewlum khnang ba tang katto katne ki riewlum kin ïoh ki lad myntoi ym baroh 66 tylli ki schedule tribe," ong u Deputy CEM.
Shuh shuh haba ïashimbynta halor kane ka phang u MDC ka Nongthymmai u Bah Latiplang Kharkongor u la ai jingmut ïa ka rai jong ka Ïing Bishar ba hakhlieh duh ka ri ka Supreme Court kaba la batai ba kiwei ki riewlum kim lah ban ïoh lut ki bhah ha ka ïohkam ïohjam lada ki leit sha kiwei ki jylla ha kaba ka Ministry of Home Affairs ruh ka la hap bud ïa kane.
Katba u MDC ka Rambrai Jyrngam u Bah Bajop Pyngrope, u la ai jingmut ba ka jingpynkylla ïa kane ka aiñ kam dei ban khleh lang ïa ka niam bad ïa ka jinglong riewlum.
“Kumba la ïohi ha Tripura ki don ki kynhun kiba kwah pynduh kyrdan riewlum ïa kiba la kylla Khristan," ong u Bah Bajop.
Shillong:U Myntri Rangbah ka Jylla, Conrad K Sangma ula pynphuh samrkhie bad jingkmen ha ki durkhmat jong ki Nongtrei Sorkar da ka jingpynbna ban pyllait kloi noh ïa ka tulop jong u bnai Nohprah bad ka jingmynjur ban pynkiew haduh 3% ïa ka Dearness Allowance (DA).
Kum ka jingai khublei ïa kane ka aïom lehkmen, u Myntri Rangbah ula thoh ha X (Twitter ba mynshuwa) ban ai khublei Khristmas ïa baroh ki Nongtrei Sorkar kiba don haduh 55,000 ngut eiei.
Khnang ba ki Nongtrei kin ïoh lehkmen ïa ka Khristmas bad Snem Thymmai ha ka rukom kaba dei, u Lat ka Jylla ula shim ïa ka rai ban pynkiew noh ïa ka Dearness Allowance (DA) bad Dearness Relief (DR) kaba dei ban siew sha baroh ki Nongtrei Sorkar, ki nongtrei ba la shongthait bad ki longïing kiba ïoh ïa ka bai bam tymmen.
Kat kum ka jingpynbna, ïa ka DA la pynkiew na ka 36% sha ka 39% bad kane ka jingpynkiew kan treikam naduh ka 1 tarik u Naitung, 2023.
Kane ka jingbthah kan treikam sha baroh ki dkhot jong ki Work-Charge bad ki Nongtrei Casual lait noh ki Bungalow Person, kiba bat ïa ka kyrdan kiba hab hapoh ka Applicable pay level kaba ïaryngkat bad ki nongtrei jong kane kajuh ka kyrdan kiba hab hapoh ka regular establishment, services lane post.
Ka memo la ong ruh ba ka Dearness Relief ba la kdew ha kane ka jingbthah kan ym treikam shipor (sospon) lada ki nongtrei bala shongthait ne ki longïing jong ki nongtrei bala shongthait kila ïohkam biang hapoh ka State/Central Government lane la thungkam biang ïa ki hapoh ka State/Central Government Company, Corporation, Undertaking, lane Autonomous Body.
Kane ka jingpynsangeh treikam ïa ka hukum kan kut noh hadien ba kane ka jingaikam biang ïa kine ki briew kala kut noh.
New York: U Donald Trump, President barim jong ka United States, un nym lah satia ban ialeh ia ka elekshon President, ha ka jing iathep vote, kaba dei ban long, ha u snem ban wan, ha ka jylla Colorado, na ka daw ka jingdonkti jongu, ha ka 6tarik Kyllalyngkot 2021, ha kaba la leit hiar thma, da ki nongkyrshan jongu.
Katei ka dei ka rai jong ka kashari, hynnin ka sngi, ha katei ka jylla bad kaba lah ban leit uor sha ka Supreme Court jong katei ka Ri.
La shim ia ka rai, da ki nongbishar, ha ka jingbun briew, kaba 4ngut la 3ngut bad katei ka dei ka rai, kaba nyngkong tam ha ka histori jong ka United States, ha kaba la rai ia u kyrtong, ba um lah satia ban ialeh ia ka elekshon President jong katei ka Ri.
Katei ka rai, kan treikam ha ka jingthep vote, ha Colorado, ha ka 5tarik Lber 2024, ha kaba ki dkhot jong ka seng Republican, ki dei ban ia jied ia u kyrtong jongki, ha shwa ka jingthep vote paidbah, kaba dei ban long ha ka 5tarik Naiwieng 2023.
U Trump, ula rai ban ujor pyrshah ia katei ka rai sha Supreme Court, hynrei, ka kashari jong ka Colorado, ka kren shai, ba kan sa pynmih, ia ka rai jongka, ha ka 4tarik Kyllalyngkot 2024, kaba ailad ban ujor pyrshah ia ka rai jongka.
New Delhi: Ha kaba iadei bad ka jingsospon, ia 141, ki MP liang pyrshah, ka Hema Malini, ka kynthoh, da kaba ong “Ki la kylli jingkylli bun palat bad ki pyni ruh ia ka jingleh khyllah jongki bad dei na katei ka daw, ba ki shah sospon.
Ka jingshah sospon jongki, ka dei, namar ba ki la leh bakla.
Ka kam, ka dei ban iaid, katba kum ki kyndon treikam jong ka Parliament, hynrei kim leh kumta bad ki la shah sospon bad kam don kano kano ka jingleh bakla".
Ha kaba kynthoh, halor ka kynhun INDIA, katei ka MP jong ka seng BJP, ka ong “Kata ka dei ka thong jongki bad kim kwah ban ailad ba ka Parliament, kan treikam bad ban pynhap syndon ia ka sorkar jong U Modi.
Ki la trei shitom ia kata, hynrei, kim jop satia".
ba u  modi hi uba iuhroit iska hok jongkiwei, ym ki liang pyrshah, hema maleni lei ka dei tang ka xerox copy wat kam dei ban batai stad.
Shillong:Ka jingap khmih lynti ki paidbah khamtam ka shnong Mawmluh bad ka thain Sohra ban pynkhie im biang ia ka karkhana Mawmluh Cherra Cement Limited ne MCCL ka la kut syndon, namar ba ka sorkar kan khang khyrdep noh ia ka.
U myntri rangbah ka jylla u Conrad K Sangma, mynta ka sngi ula ong ba ka sorkar kan ai khublei kti khadduh noh bad ki nongtrei ka MCCL da kata ka skhim Golden Handshake ne Voluntary Retirement Scheme (VRS), ha kaba ka sorkar kan siew ia baroh ki nongtrei ryngkat ka skhim kyrpang khnang ban khang noh ia kane ka karkhana, hadien ba ka sorkar ka la kut ki buit ki lad ban pynkhie im biang ia ka, na ka jingdawa jur ka jinglut.
Tangba ia kane ka rai yn sa shim bad rai kut shen, namar mynta dang iaid ka jingpynkhreh.
U la ong ba ka sorkar jylla, ka la pynlut jin haduh 300 klur tyngka eiei ha kine ki 15 snem ban pynkhie im ia ka MCCL hynrei khlem lerkam satia.
Ka la pyrshang ruh ban khot ia ki kompeni nabar ban shimti ban pyniaid, hynrei kam shym la urlong satia bad halor kane ka nongrim ka sorkar kan hap ban shim ia ka rai ban khang noh syndon.
Mynshwa, ka la don ka jingthmu na ka sorkar ban leh da ka Joint Venture ha kaba ka sorkar jylla bad ka kompeni kin iadon bynta lang, hynrei kam shym la lah ban pynurlong, namar ba ki kompeni ki shem jingeh ban leh.
Ka MCCL ka la don 57 snem eiei naduh ba la seng ha ka por ka sorkar Assam bad mynta ka jingpynpra ia ki tiar rim jong kane ka karkhana ka la iaid shaid shaid.
Shillong:Ka sorkar jylla ka la pynlut 170klur tyngka lyngba ka Special Purpose Vehicle Society ban theh ia ki kam pynroi sha ki shnong kiba hap hapoh 150 km radius jong ka kompeni Lafarge Umiam Mining Private Limited (LUMPL), kaba don ka parmaw tih mawshun ha Nongtrai-Shella, East Khasi Hills.
U Chief Executive Officer ka SPVS u bah Peter S Dkhar ula ong mynta ka sngi, ba ka Society kala pyntreikam shibun ki skhim katkum ka jingdonkam jong ki paidbah kum ha ki lad jingsumar, ka pule puthi, ka rep ka riang bad kiwei.
U la ong ba ka jingialang kaba long mynta ka sngi, kala ai mynsiem ia ki dkhot ban pyntyllun shuh shuh ia ka kam pynroi ha ki shnong ba hap hapoh u pud u sam ka SPVS.
Ula ong ba ka jingiarap bad pyntreikam ia ki kam pynroi kan bteng katba ka kompeni ka dang treikam bad khlong ia u mawshun na katei ka jaka ban bsa ia ka karkhana.
U bah Peter ula ong ba ka thong ka long ruh ban ai jinghikai ia ki samla ha ki jait kam bapher bapher ba kin lah ban ieng ha la kijong ki kjat.
Shwa ia kane, u Chief Secretary u bah Donald P Wahlang ula ong ba ka jingthmu jong kane ka jingialang ka long ban ioh jingmut na ki dkhot halor ka jingpyntreikam ia ki kam pynroi.
kumno wan kam ka sorkar ba theh jingpynroi da ka Pisa ba shah phain ka lafarge ha ka supreme court ha kaba ka order ka supreme court bad ki guidelines ka SPVS ki kren shai ba ym bit ban pyndonkam bakla iaka Pisa Jong ka SPVS ban pyntreikam lyngba ka tnat sorkar.
Shillong:Ka Khasi Hills Development Forum ne ka KHDF ka kynhun kaba ïalam ïa ka Executive Com mittee jong ka KHADC hapoh ka jinglong CEM u Bah Pynïaid Sing Syiem mynta ka la nang khlaiñ shuh shuh hadien ba ki MDC jong ka UDP kiba kynthup ïa u Bah Bindo M Lanong MDC ba shu thung bad u MDC ka Nongkrem konstitwensi u Bah Lambor Malngiang uba dei ruh na ka seng UDP ki la leit ban ai jingkyrshan ïa ka EC ba la ïalam da u NPP bad ka Congress.
Hadien ka jingwan kyrshan kitei ki arngut ki MDC na ka liang u CEM haba ïakren bad ki lad pathai khubor u la ong ba ka KHDF kaba long ka kynhun ba ïalam ïa ka EC da ka NPP bad Congress lah san bnai, ka la lum kyrkieh ïa ka jingïalang ban pdiang sngewbha ïa kine ki arngut ki MDC ha shwa ka dorbar tlang.
“Kine ki arngut ki MDC u Bah Bindo bad Bah Lambor kidei kiba la ih bha ha ka saiñ pyrthei.
Kane ka jingwan jong ki ka la pynkmen khamtam mynta ka EC kaba don 18 ngut ngi la kiew sha ka 20 ngut bad ka EC ka la nang khlaiñ namar ka jingïohi jong ki ba kane ka EC ka la wanrah bun ki mat na ka bynta ka jaitbynriew bad kane ka jingwan ai jingkyrshan ka la nang aibor ba ngin nangïoh ïa ka lad ban trei bha.
Ïa mynta kam pat don ka jingïakren parti, hynrei ka jingwan kine arngut khamtam u Bah Bindo uba la don bynta ban seng ïa ka UDP ha u snem 1997 hynrei mynta u la wan kyrshan ïa ka EC bad u Bah Lambor ruh u la wan ai jingkyrshan ïa ngi hadien ba la ïohi ïa bun ki kam ba ka EC ka la leh," ong u CEM.
Haba kylli kum kiei ki kam ba kine ki MDC kin ïoh hadien ba ki la kyrshan ïa ka EC na ka liang u CEM u la ong, “Ngin sa peit ha kano ka kam ngin ai namar ngi dang donkam bha ïa ki kum ki advisory committee ba kin ai jingmut ïa ki official bill bad kiwei ki kam bad ïa mynta ngim pat ïakren party UDP ne kiwei ki parti namar ki wan kyrshan hi shimet.
"Katba na ka liang u Bah Lambor Malngiang u MDC ka Nongkrem u la ïathuh da kaba ong, “Ïa ngi la jied da ki paidbah ki phah ïa ngi ban rung ha kane ka Ïing KHADC ban trei na ka bynta ka jaitbynriew bad hadien ba la ïohi ïabun ki kam ba u CEM u la leh bad hadien ka jingpeit bniah ngi la ïohi ba ki kam ki la tyllun kloi, nangta ki Bill ki la ïaid kloi, bad ka EC kaba dang khyndiat bnai hynrei ka la trei bun, ngi kwah ban kyrshan haba ïohi ïa ki kam u CEM u la leh.
"“Ngin ïatrei ban pynkhlaiñ ïa ka tyrpeng u CEM, kane ka jingwan ngam kwah ban pynïasoh bad ka party hynrei ka jingkyrshan shimet," ong u Bah Lambor Malngiang.
Haba bynrap na ka liang u CEM, ha ka jingïadonlang u Deputy CEM Bah P N Syiem, u Bah Alvin Sawkmie, Bah Teibor Pathaw, Bah Gabriel Wahlang, Bah Fantin Joseph Lakadong bad kiwei pat ki MDC bad ki EM ka KHDF ki la pdiang sngewbha ïa kine ki arngut ki MDC.
“Na ka liang ka KHDF hadien ba la mynjur lang jong 18 ngut ki MDC ngi pdiang ïa I Bah Bindo namar ngi donkam ïa I ym kum ka party, hynrei ha kiba bun ki kam bad ngi pdiang ïa I Bah lambor kum u Bah Lambor marwei ym ïa ka party, ngi don hangne ngi ieh shwa shadien ïa ka parti hynrei ngi peit shwa ïa ka jaitbynriew hakhmat," ong u CEM.
Trivandrum:Ka jylla Kerala ka dei ka jylla kaba u khñiang jingpang COVID-19 u la sdang ban khie rasong biang, ha kaba tang hapoh jong ka 24 kynta ki la don kumba 115 tylli kiba la bit ia u ne u khñiang jingpang bad ka jingdon jong kiba ioh ia u ne u khñiang jingpang ha jylla Kerala ka la poi kumba 1749 tylli ki case katkum ka jingiathuh jong ka tnad jong ka Koit ka khiah ka sorkar pdeng.
Ki 115 tylli kiba dang ioh pang thymmai ki dei na ki 142 tylli ki test na kylleng jong ka ri haduh ka por 8 baje mynstep jong ka sngi-ba-ar.
Ym shem la don satia kiba khlad ha kine ki 24 kynta katkum ki jingtip bala ioh lum.
Kiba la koit noh na u ne u khñiang jingpang ha ki 24 kynta ki long 112 ngut.
Da ka jingkiew jong kane ka jingpang baroh kiba la ioh ia u khñiang jingpang ki poi 68,36,979 haduh mynta mynne.
Shillong: Ka shatri Regional Democratic Alliance ba kynthup ia ka United Democratic Party-UDP bad ka Hills State People Democratic Party – HSPDP kala rai bad pynskhem ia ka kyrteng u bah Robertjune Kharjahrin kum u kyrtong MP na Shillong Parliamentary Constituency.
Ka jingialang ka kynhun RDA mynta ka sngi kala mynjur bad pynbna ia u bah Robertjune napdeng kiwei pat kiba pan tiket kynthup u MLA barim ka Mawlai u Bah Process T Sawkmie.
Ia ka kyrteng jong u bah Robertjune la pynbna u Chairman ka RDA u bah Metbah Lyngdoh uba dei ruh u President ka UDP.
“Ka jingialang ka RDA kala jied ia ka kyrteng u bah Robertjune Kharjahrin kum u kyrtong MP bad ka shap kan dei ka Bom", la ong u bah Metbah.
U bah Robertjune u dei u President barim ka seng bhalang Hynniewtrep Youth Council (HYC) uba la pynbna shongthait noh na ka seng ban rung sha ka jylli sain pyrthei.
Ula pyniasoh sha ka UDP dang shen ha ka jingialang ha Mawkyrwat.
Napdeng ki party kiba la pynbna kyrtong ka dei ka Voice of the People Party (VPP) ia u Dr.
Ricky AJ Syngkon, ka NPP ia ka kong Ampareen Lyngdoh.
New Delhi: Ki dkhot jong ka liang pyrshah INDIA, ki la nang duna shibun ha Lok Sabbha, hadien ba ki la don sa 49ngut ki dkhot, kiba la shah beh noh mynta ka sngi, namar ba kim shym la kohnguh ia ka jingbthah jong u lamphang dorbar.
Ka jingshah beh jong ki 49ngut, ka dei hadien, ba ki la don 78ngut, kiba shah beh, hynnin ka sngi.
Kiba shah pynduh shipor, ia ka jinglong dkhot jongki, mynta ka sngi, ki kynthup ia U Shashi Tharoor, Manish Tewari, U Karti Chidambaram, na ka seng Congress, nangta ka Supriya Sule, na ka NCP, ka Dimple Yadav, na ka Samajwadi Party, U Farooq Abdullah, na ka National Conference, U S Senthilkumar, na ka DMK, U Sushil Kumar Rinku, na ka AAP bad U Sudip Bandhopadhyay na ka Trinamool Congress.
La leit rah ia katei ka mat, ha iing dorbar, ban weng ia kitei ki dkhot, da U Arjun Ram Meghwa, myntri ka sorkar India.
U Pralhad Joshi, myntri kam iing dorbar jong ka sorkar India, ula ong ba kam ju don ain ban rah placard hapoh ka iing dorbar “Hynrei, namar ba ki sngew bitar, ba ki dang shu shah rem ha ki elekshon, ba dang shu dep, kumta, ki la leh, da katei ka buit bad kumta, ngi wan rah ia katei ka rai ban weng noh ia ka jinglong dkhot jongki".
Mynta, ki MP, kiba la shah beh shipor, ki la poi sha ka 141 ngut.
Ha kaba hynnin ka sngi nyngkong, ki shah weng 46 ngut na Lok Sabbha bad 45 ngut na Rajya Sabha.
Halor katei ka jingweng ia ki dkhot, ka iai bteng, ha ki ar sngi kynthih, kumta U Sharad Pawar, u heh duh ka NCP, ula thoh sha U Jagdeep Dhankar, lamphang ka Rajya Sabha bad ba u dei ban peit, ba ka jingweng ia ki dkhot, ka dei ban long, katba kum ka dor jong ka synshar paidbah bad U Pawar, u ong, ba ki don ki dkhot, ki bym don hapdeng jong ka iing ruh, ki la shah sospon bad wat kito ki bym thaw kulmar eiei ruh, ki la shah beh na iing dorbar.
Bun kiba ju wan sha nga ban kyrpad ïa nga ki wan call bad kyrpad ïa nga ban ïarap pynwad bylla khamtam ki kynthei naduh une snem ba la dep ruh bun kiba la wan phun ïa nga.
Nga ruh katba lah ei nga ïaleh shitom ban pynwad bylla īa ki haba ki la kyrpad nga sngew synei ïa ki ba ki ïathuh ïa ki jingshymjingeh jong ki.
Ha ka snem 2022 haduh 5,6 ngut ki kynthei ba nga la ïoh ban pynïoh bylla ha ki dukan sha.
Bad mynta u snem ruh ki don hi palat phew ngut kiba nga la ïoh pynïoh bylla ïa ki kynthup ïa ki shynrang ban trei ïing.
Kumta ban kham pynsuk ïa kiba ai bylla kumjuh ïa kiba kwah bylla nga la pynmih noh da ka Hynñiewtrep Workers Union nga kyrpad ïa kino kino kiba donkam nongtrei nongbylla phah sha kane ka Union khlem da siew dor nga shu shim tang ban trei mon sngewbha.
Kumba nga ruh nga dei u briew uba shem jynjar shem lanot uba duk bunsien nga mad ïa ki jingkyrduh wat haduh ba nga hap wat ban bam tang ban im ruh hynrei ngam ju khuslai nga ainguh ruh ïa U Blei wat da nga jynjar kumta hynrei Blei Um ju pynleh raiñ buh khoh ïa nga haduh ba ngan da ïap thngan lane ba ngan hap leit khrong.
Watla ïalade ruh haduh mynta ngam pat don ka kam ne ka bussines babiang hynrei ngam khuslai ïa kata nga kmen pat ka mynsiem haba nga lah ban pynïoh jaka bylla ïa kiwei khamtam ïa kito kynthei longkmie ba hap ban bsa hi ïa ki khun ne ïa ka ïing ba la shah ih khunrei ha u lok ngam ju shim dor hynrei nga shu ïarap mon sngewbha Na kane ka Union nga kloi wat ban ïa kren bad ki bor sorkar ba kan peit lem ïa ka jingeh jong ki nongtrei nongbylla sngi bapli bunsien ki mad jingeh khamtam ha ka dor bylla bunsien ki nongbylla ki shah khniot dor ha kiba ai bylla ba ka Sorkar ka dei ban buh ka dor bylla ba tikna.
Khaduh nga pan ka jingïatreilang jong kiba ai bylla bad ki nongbylla lem bad kane ka Union ban pynsuk ïa kiba wad bylla kumjuh ruh ïa kiba ai bylla.
Ngin shim jingkitkhlieh bad pyntikna ruh ba ki nongtrei nongbylla ngin wad ngin pynrung tang ïa ki para jaitbynriew Khasi ngin nym thep nongbylla ïa kiwei pat ki jaitbynriew.
Kum ka jingpynbna ba kino kino kiba donkam nongtrei nongbylla ban trei ban bylla ha kino kino ki kam phi lah ban phah sha kane ka Union ngin ïarap katba lah ei ban pynïoh nongtrei nongbylla ïa phi.
Kumjuh ruh ïa kiba donkam jingbylla ruh ngin pyrshang katba lah ei ban pynwad pynïoh jingbylla.
Phi lah ban call ha une u number 6009145729.
Shillong:U Bah Bindo M.
Lanong ba dei ruh u nominated MDC, u la rai ban ai jingkyrshan noh ia ka Executive Committee kaba ialam ka NPP ha KHADC.
“Ngan sa ai shithi lashai ha u CEM ba ngan ai ka jingkyrshan ia ka Executive Committee kaba ialam ka NPP ha KHADC", la ong u bah Bindo mynta ka sngi.
U la pynpaw ia ka jinglyngngoh ba na ka liang ki nongialam jong ka seng United Democratic Party (UDP) kim shym la khot ne wer lem ia u sha ka jingialang jong ka General Council.
Haba kren bad ki lad pathai khubor mynta ka sngi u bah Bindo u pynpaw ba u da sah lyngngoh bha halor kane ka jingleh ki nongialam ka UDP, ha kaba u sngew ba ma u ba dei artad kum u trai bad nongseng u khlem shah khot sha kane ka jingialang.
Pynban u bah Bindo u pynpaw ba haduh mynta u dei u briew u bym ju kylla bad ka mynsiem kam shah ia u ba un kyntiap seng katta naduh kaba u la sdang ban rung nyngkong sha ka kam sain pyrthei ha u snem ha u snem 1972, katta naduh ka por jong ka APHLC kaba kylla noh sha ka HPU, ha u snem 1997 mih pat sa ka UDP, ha kaba u la ong ba wat la ka seng ka kylla ia ka dur ne ka kyrteng hynrei ma u pat u khlem kylla shano shano ruh, tad haduh ka khyllipmat kaba u la iakren bad ki lad pathai khubor.
Shillong:U MDC shu sieh na ka seng UDP u Bah Bindo M Lanong u la iathuh ba u don jingthmu ban iakhun ia ka election MP na ka seng UDP na Shillong seat, bad ia kane u la pyntip ruh da ka shithi naduh u ïaïong mynta u snem sha ki nongialam ka UDP, pynban um shym la ioh satia ia ka jubab.
Ha kane ka shithi, na ka liang u bah Bindo u la thoh shai ruh ha kane ka shithi da kaba u la ong ba to ban ia klet noh iakaei kaba la dep hynrei ban nym ia buhnud ia ki nongialam ki bym shym la ai tiket ia u bad ka UDP kam dei ba kan buhnud ia u bah Bindo namar ba u la ieng ban iakhun ia ka MLA elekshon na Nongkrem kum u kyrtong ba shimet ne Independent.
Ia kane ka shithi kaba long ruh ha ka dur jong ka aplikeshon u bah Bindo ula pyntip ba u la ai sha u President bad General Secretary.
Phewse u bah Bindo u sah lyngngoh biang hangne ruh, hadien ba ia kane ka shithi u la kynnoh ba u khlem ioh jubab satia na ki nongialam ka UDP.
Hadien kane u bah Bindo u la ong ba u la phah biang ia ka jingpynkynmaw ne ka jingpynkynmaw ha u bnai Jylliew bad hangne ruh hadien ba u shim la ioh ia ka jubab, u bah Bindo u la thoh biang sa da kawei pat ka shithi ha u bnai Nailar, kaba ha kane ka shithi, u la kren noh da kaba shai kdar ia ki nongialam ka UDP ba kin sngewbha ba kin nym shim bad pdiang shuh ia ki shithi kiba u la phah sha ki mynshwa hynrei ba kin niew bad shim noh iaka kum ka rai kaba u kynran dien noh pat ialade ban pan tiket naka bynta ba un iakhun ia ka MP Elekshon.
Phewse u bah Bindo u sah lyngngoh biang hangne ruh, hadien ba ia kane ka shithi u la kynnoh ba u khlem ioh jubab satia na ki nongialam ka UDP.
Hadien kane u bah Bindo u la ong ba u la phah biang ia ka jingpynkynmaw ha u bnai Jylliew bad hangne ruh hadien ba u shym la ioh ia ka jubab, u bah Bindo u la thoh biang sa da kawei pat ka shithi ha u bnai Nailar, kaba ha kane ka shithi, u la kren noh da kaba shai kdar ia ki nongialam ka UDP ba kin sngewbha ba kin nym shim bad pdiang shuh ia ki shithi kiba u la phah sha ki mynshwa hynrei ba kin niew bad shim noh ia ka kum ka rai kaba u kynran dien noh pat ialade ban pan tiket naka bynta ba un iakhun ia ka MP Elekshon.
New Delhi:Ka World Health Organization (WHO) ka la bthah ia ki ri jong ka pyrthei ban kin peitngor ia ka jingpang COVID-19 bad ban phah ruh mar kylliang ia ki jingiohlum jingtip haba iadei bad une u khñiang jingpang, namar la sdang ban kiew biang kiba ioh jingpang.
Ka WHO ka la pyni ia kawei ka dur video jong ka Dr Maria Van Kherkhove, kaba dei ka nongialam ba hakhmat ban peit bniah ia u khñiang jingpang COVID-19, ha kane ka video ka la batai ia ka daw ka jingkiew jong u khñiang jingpang COVID-19 bad batai ruh ba kumno dei ban sumar bad iada.
Ka jingai jing mut jong ka WHO, ka la wan hadien ba ka la don ka jing khiew jong u khñiang jingpang COVID-19, ha ki ri jong ka pyrthei kum ha ri Singapore ba u kobid ba thymmai bala tip kyrteng kum u JN.
1 Omicron Sub-variant BA.
2.
86.
La lap ruh ia u kobid JN.
1 ha jylla Kerala jong ka ri India, hadien ka jingtest jong ka Indian Sars Cov-2 Genomics Consortium (INSAGCOG).
Ka Dr Maria ka la kren shaphang ka jingkiew jong u khñiang jingpang JN.
Variant 1, ha kaba ka la batai shaphang u ne u khñiang jingpang, dei ban bud ia ka jingai jingmut jong ka WHO khnang ba kiba haïing ha sem bad ki paralok kin shngaiñ.
Shillong:U Myllung Soso Tham, u dei u nongthoh uba pawnam jong ka jaitbynriew Khasi bad la kha ïa u ha u snem 1873 ha Sohra, Meghalaya.
U Soso Tham, u dei u nongtbeh jingshai ha ka thoh ka tar jong ki Khasi bad u dei u nong thoh uba la pawnam ïa kaba ka Jaitbynriew kan ïai kynmaw junom ïa ka synniang ka jong u lyngba ki jingthoh ki bapher bapher.
Une u Myllung ula sdang trei kum u nong hikai skul bad ula hikai ïa ka sobjek Khasi ha Government High School, Shillong naduh u snem 1905 haduh ban da shong thait syndon ha u Naitung jong u snem 1931.
U Soso Tham udei u nongthoh uba la ïar ka pyrkhat ka pyrdaiñ ka jongu bad kane ka la paw lyngba ki jingthoh ki jongu ha kaba ula pynwandur ha kiba bun ki rukom bad ka jingthoh ruh ki long kiba kordor bha ïa kaba ula pynïasoh bad pynïakhleh lang bad ka riti dustur tynrai u Khasi.
Ula thoh ïa ki ar tylli ki Poitri kiba la pawnam bha kiba kynthup ïa ka “Ka Duitara Ksiar" ha u 1925 kaba kynthup ïa ki 46 tylli ki poitri lyngkot kaba don ïa ki jing pynwandur ïa ki kyntien, bilat bad 14 tylli ki poitri phareng kiba la pynkylla sha ka Khasi bad ka kot poitri “Ki Sngi Ba Rim U Hynñiewtrep" ha u snem 1936, bad kane kadei ka kot kaba kordor bad kaba kit jingmut bha bad kadei kaba la ngam jylliew bha ha kaba ïadei bad ka histori jong ki paid ka Bri u Hynñiew Trep.
U Soso Tham ula pynkylla ruh sha Khasi ïa ka Aesop’s Fables da kaba ai kyrteng ki Phawer u Aesop ïa kaba ïa kane ka kot kadei kaba la ïoh ïa jingïaroh na kiba bun balang bad kadei ruh kaba la pdiang da baroh.
Nalor kane ula pynkylla ruh sha ka ktien Khasi ïa ka kot jong u Charles Dickens ka “The Life of Our Lord" bad ïa ka kot jong u Shakespeare kaba la tip kum ka “The Tempest," ïa kaba ula ai kyrteng “U Kyllang," hynrei kaba sngewsih kane ka jingthoh kaba ula pynkylla sha Khasi ka la jah noh.
Ka jingtrei shitom une u Myllung ka la kyntiew shajrong ïa ka ktien Khasi bad la shim ruh ba une u Myllung udei u nongthoh uba khraw tam ha ka histori jong ka literature ha ka jylla Meghalaya bad ïa ki kot jong une u Myllung la pyndonkam ha ki skul bad ki kolej.
U Soso Tham ula khlad noh ha ka 18 tarik u Nohprah 1940 bad ka jingnoh synniang ka jong u ha ka pule puthi ka la long shisha kaba khraw bha bad kum ka dak ban pynsahnam ïa une u khraw pyrkhat ha ka thoh ka tar la pynïeng ïa u mot sahnam jong u Soso Tham ha u snem 1975 ha State Central Library Shillong bad wat ïa ka Hall ha kane ka jaka ruh la ai kyrteng da ka Soso Tham Auditorium.
U Blei U la kyrkhu kyrpang ia u Myllung Soso Tham da ka talent bym ju kham iohi koit bad nga shem ba ki jingthoh ba pynkylla Khasi da u Myllung ki kham shoh bad kham bang ban pule ban ia ki jingthoh original ha ka ktien english….
Shillong:U Symbud President ka Seng Meghalaya Retired Deficit Teachers Association (MRDTA) u Bah R S Marbaniang, uwei na ki nonghikai ba la shongthait, u la kynthoh ba ki nonghikai ki trei hapdeng ka 28 bad 35 snem kim ïoh bai bam tymmen, ki MLA tang san snem ki la ïoh bai bam tymmen.
Haba kren ha ki lad pathai khubor u la ong ba na ka daw jong ka jingbym lah ka sorkar ban pynbeit ïa ka tnat pule puthi naduh kito ki sorkar kiba rim haduh mynta ka la pynlong ba ka pule puthi ha kane ka jylla ka dang hiar katba dang mih ki sngi kane ka long kaei kaei kaba sngewsih.
Ka daw kaba la pynlong ba ïa ka pule puthi ba kan hiar ka long ba ki riew donsap ha kane ka kam hikai ki kiar ban wan sha kane ka kam namar kam don kata ka lawei ïa ki ha ka jinglong tymmen ynda kila shong thait na ka kam kumba ki nonghikai ki kynduh mynta ïa kane ka jingeh.
U Bah Marbaniang u la ong ba kiba wan sha ka kam hikai mynta ka long tang ba kim banse namar kim donkam da kawei pat, bun ki hikai shipor bad ynda ki ïoh lad shawei ki resign noh na ka kam kaba ki hikai bad kane ka ktah ïa ki pule puthi ha ka jylla kumba ka long mynta.
Beijing: Ki don 116ngut kiba iap bad sa 400ngut kiba mynsaw, na ka jingkhie jumai, kaba jur ha China, ha kaba ka jingkhlain jong u jumai, ka long 6.
2 magnitude.
Utei u jumai, ula khie, ha ki bynta ba shatei sepngi jong ka China, ha ka shiteng miet jong ka Lah Sngi U Blei.
La iathuh ba u jumai, ula khynniuh ha  Gansu bad ha Qinghai, ha ka por  11.
59 baje mynmiet jong ka Lah Sngi U Blei, ha kaba ka jingjylliew jong ka jingkhlain jong u jumai, ka long haduh 10 Kilometre shapoh ramew, ong ka khubor, na ka  China Earthquake Networks Centre (CENC).
Shillong:Ha ka sngi bakhatduh jong ka jingialeh hapdeng ka Manipur bad ka Meghalaya kaba la neh haduh saw sngi, ka Meghalaya ka la lah ban ioh noh ia ka jingjop da 152 run ha ka lympung jong ka U-19 men’s Cooch Behar Trophy ba la ialeh ha MCA Ground, Polo.
Da kaba ioh jop hynnin ka sngi, ka Meghalaya ka la ioh ban ieng ha ka kyrdan kaba ar ha ka Plate Group, tang hadien jong ka Nagaland bad mynta ka la ioh ban rung sha ka semi final.
Ha kane ka jnglehkai, ka Meghalaya kaba la ioh ban tied shuwa nyngkong ka la kamai 320/10 ha shuwa ban pynkut ia ka Manipur da 267 run.
Hadien kane, ka Megha laya ka la kamai shuh sa 216 ha ka inning kaba ar ia kaba ka la buh thong ia ka Manipur da 270 ban ioh ia ka jingjop.
Hynnin ka step, ka Manipur ka la sdang ia ka jingbeh thong da kaba ialeh adkar.
Hynrei, wat lada kim shym la duh wicket ei ei, ki la shah pynkut noh tang da 117 run.
Baroh ki nongkawang bol ka Meghalaya hynnin ka sngi ki la lah ban shim wicket.
U off spinner Kishlay Vishlux u la ioh 2/10 ha ki 6 over, katba u Avinash Rai u ioh 2/17 ha ki 7 over ha shwa ka por shongthait.
U Wicket uba hakhmat eh ia uba u Rai u la ioh ban pynkhyllem u dei u Md Aqeel Ahamed uba la ioh ban kamai century ia ka Manipur ha ka inning kaba nyngkong, hynrei hynnin ka sngi utei u nongtied u la ioh ban kamai tang 4 run.
U Shavian Blah u ioh 2/21 ha ki 15.
5 over, Angkit Tamang 2/55 ha ki 12 over bad u Balgrik Sangma 1/12 ha ki 3 over.
Ha kaba kut jong katei ka jingiakhun u Shavian u ioh ia ka poin kaba 7/88.
Ha ka Semi final ka Meghalaya kan ioh ban iakhun sa bad ka Arunachal Pradesh kaba ieng ha ka kyrdan kaba lai, ka ban pynialeh ha Shillong ha ki tarik kiba yn sa pynbna hadien.
Kum ban shu kynmaw, ka Me ghalaya ka la lah ban pynliem ia ka Arunachal ha ka jingiakhun shabar na la iing da 76 run.
Shillong:Ha ka sngi ba-ar jong ka lympung U-16 boys’ Vijay Merchant Trophy, ka Meghalaya ka la ioh ia ka jingjop pyrshah ia ka Mizoram ba la ialeh ha Cuttack hynnin ka sngi.
Ka Mizoram kaba la shah pynkut noh ha ka inning kaba nyngkong da 179 run ka la ioh noh ia ka jubab na ka Meghalaya da 215/10.
Haba ka Mizoram ka la bteng biang ia ka jinglehkai ha ka inning kaba ar hynnin ka sngi na ka 160/6, ka la lah ban pynkiew ia ka jingkamai tang da 194 run da kaba liem lut baroh ki wicket.
Da katei, la buh thoing ia ka Meghalaya da 159 ban ioh ia ka jingjop ia kaba ka Meghalaya ka la lah ban kot sha katei ka thong da kaba duh hynriew ngut ki wicket.
Hynnin ka sngi, ki nongtied ka Meghalaya ki kham duna ka rukom tied haba ianujor bad ka sngi kaba hashuwa, ha kaba la iohi ba u Kriswal S Marak u dei uba la tied bun da tang 40 run.
U Dipanyan Nandi uba la kamai 78 ha ka inning kaba nyngkong, hynnin ka sngi u tied tang 35 run katba u Rudra Singh Rathore u la shah pynkyllon noh tang da 20 run.
Hadien jong kitei ki nongtied, u Heiyomiki Ryngkhlem u la lah ban neh haduh kaba kut jong ka jinglehkai bad u la ka mai 28 run bad dang iaineh ha ka jinglehkai.
Napdeng ki nong kawang bol u Manthan Gupta u la ioh ban shim 4/20 ha ki 16 ov er, u Apandanka Marak u la ioh ban shim 4/63 ha ki 24.
2 over, Paisal Ali 1/15 ha ki 6 over bad u Gau rav Jyoti Thakuria 1/78 ha ki 23 over.
Ka jingiakhun kaba bud jong ka Meghalaya kan long pyrshah sa bad ka Manipur ka ban sdang na duh ka 21 tarik Nohprah.
Nongpoh: Ki nongialam ka KSU na Sengkmie ha ryngkat ki nongialam na North Khasi Hills District (NKHD), hynnin ka sngi ki la leit ban sam Resol sha ki khynnah kiba pule hapoh ka skul Maitshaphrang LP School, ka skul kaba la seng da ka KSU ha u snem 2011 hapoh ka shnong Jatalong, Raid Nongtung.
Ha katei ka sngi ba ki nongialam ka KSU, ki la leit ban sam results sha katei ka skul, la sakhi da ka jingdon u samla Pynkmenlang Sanmiet, Education Secretary ka KSU Sengkmie, nangta u samla Ferdynald Kharkamni, President ka KSU NKHD, u Banjop Maring, President KSU Eastern Border Area, u Bah B.
Sohtun, Chairman ka Synjuk ki Rangbah shnong ha Raid Nongtung, ki nonghikai, ki kmie ki kpa lem bad ki khynnah kiba pule ha katei ka skul jong ka KSU.
Ki nongialam ka KSU, haba ki ai jingkren ha katei ka sngi, ki la ai ka jingiaroh ia ki kmie ki kpa na katei ka shnong, namar ki la phah skul ia ki khun ki kti jong sha katei ka skul kaba la seng da ka seng, namar da kaba ka jingphah skul ki kmie ki kpa, ka la pynlong ia katei ka skul, ba kan nangkiew katba nangmih ki sngi ki por.
Ha kajuh ruh ka por, ki la ai khublei ia ki nonghikai kiba la hikai hapoh katei ka skul, namar ki nonghikai ruh, ki la dei kiwei na kiba kyrshan eh ia katei ka skul jong ka seng, ha kaba ka jingtrei shitom jong ki, ka la long pynlong ia ki khynnah ba kin nangkiew ha ka pule puthi.
Na ka liang ka KSU, ka la kyntu ia ki khynnah skul, ba ki dei ban pynleit jingmut ha ki kam pule, namar ha kane ka juk ba mynta ka jingnang jingstad ka la long kaba donkam eh haduh katta katta, namar ha baroh ki liang ka jingnang jingstad ka long kaba donkam eh.
Ha kawei pat ka liang, kitei ki nongialam ka KSU, ki la ong ba ki kwah ban kyntiew kyrdan shuh shuh ia katei ka skul wat shaduh ka klas 10, namar kumba ka long mynta katei ka skul ka dang ai jinghikai tang ia ki khynnah kiba pule haduh ka klas 6.
Lyngba jong katei ka sngi, na ka liang ki nongialam ka KSU nalor ba ki la iadon bynta ha ka ban sam resol, ki la lah ruh ban ai sngewbha mar mar kwei ka Blanket sha baroh ki khynnah skul, kiba pule ha katei ka skul kaba la seng da ka KSU.
Nongpoh: Ha ka jingialang kaba la long ha Iewmawlong Nongpoh, ki nongkitkam ka NPP Nongpoh Block, ki la ioh ban jied thymmai ia ki nongkitkam ba pura ka NPP Nongpoh bad kata ka dei ruh hadien ba ka Kong Macdalyne S.
Mawlong, kaba kum ka President jong ka NPP Nongpoh Block, ka la iehnoh ia ka jinglong kum ka President jong ka Nongpoh Block.
Lyngba jong katei ka sngi, jong ka jingjied ia ki nongkitkam ba thymmai ka party NPP, la jied ia u Bah Henry T Nongrum, kum u President, u Bah Raynald Kharkamni Kum u Working President, u Bah Stoiñly Syngkli bad u Bah Konin Ingti kum ki vice President, bah Bishar tmung bad u bah Elphos Shadap kum ki General Secretary lem bad kiwei.
Hadien ka jingshah jied kum u President, u Bah Henry T Nongrum, haba kren sha ki ladpathai khubor, u la ong ba haiden ka jingieh noh ka Kong Macdalyne Mawlong kum ka President, la jied shipor ia u kum u Acting President ka NPP Nongpoh Block, hynrei lyngba katei ka jingialang ha Iing Dorbar Iewmawlong, ha ka jingiapyrkhat bad mynjur lang da baroh, la jied noh ia u kum u President, khnang ban nangpynkhlain shuh shuh ia ka Party NPP ha Nongpoh Constituency.
U la ong ruh, ba baroh ki nongkitkam ba thymmai jong ka NPP Nongpoh Block, kiba la shah jied ha katei ka sngi, kin sa ioh ia ka jingpynskhem ha ka 20 tarik mynta u Bnai ha Umsning.
New Delhi: Ka Ïingdorbar Thawaiñ Rajya Sabha ha ka sngi nyngkong ka la beh noh ia ki 45 ngut ki dkhot jong ka ïingdorbar thawain kiba dei na ka liang pyrshah, kynthup ia ki nongialam jong ka Congress parti kum u Jairam Ramesh, Randeep Surjewala bad u K.
C Venugopal, namar ka jingpynthut ia ka jingpyniaid ia ka dorbar.
Kumba 34 ngut, la khang ba kin shong dorbar haduh ba kut ka dorbar Tlang, katba 11 ngut kiwei pat ki MP la khang pyrshah ba kin shong dorbar, katba ka dang sahteng, ka kaiphod jong ka privileged commitee.
Ka jingpyniaid dorbar ha ka sngi nyngkong la hap ban pynwai haduh lai sien hadien ba ki MP jong ka liang pyrshah ki la pynpaw ka jingpyrshah haba ia dei bad ka jing bymbiang ki bor pahara hapoh ïingdorbar thawaiñ.
Kane ka jingjia, ka dei, hadien shi kynta ba ki 34 ngut ki MP ki la shah beh ban shong dorbar, namar ba ki pynthut ia ka rukom pyniaid dorbar.
“Nga kyrpad ia ki MP ba don burom ba kin bud ryntih katkum ki kyndon jong ka ïing, wat pynlymwir ia lade bad ban pynpoh ia ka burom jong ka ïing" la ong u shongknor ka Ïingdorbar Thawain Rajya Sabha.
Ha ka taïew ba dang shu dep 14 ki MP jong ka liang pyrshah, ha kaba 13 ngut ki dei na Lok Sabha bad uwei na Rajya Sabha la khang ba kin shong dorbar namar ka jingpynthut ia ka rukom pyniaid dorbar.
“Mynta i bylla iew.
" La jubab ka Deisy“O biang kein…" La pynpaw ka Riia.
“Shu biang hi…" La phai ktien ka Deisy.
Mynta ka Deisy ka sdang ban shet sha.
Ka Riia pat ka nang dem kai halor palong jingthiah.
Katba ka nang dem hangta.
Kumno re ka iohi iaka dur u Bahnah ba wah ha jan ka jingthiah jong u.
Ka la peit pynheh la ki khmat bad ka iohi haduh katno u bhabriew.
Tang ha I dur ka la pyrkhat jngai bha shaphang jong u.
“Dih noh shuwa ka sha ei.
" La ong ka Deisy.
“Ani jingkloi…" La ong ka Riia.
“Lah slem pynban ban Bahnah lei naduh mynne phi lah ioh.
" Phai ktien ka Deisy.
" Kumta seh i stet bha…" La kylli bha ka Riia.
“Bad ka stet bad ka smat Bahnah ngi…" Pynbang ka Deisy“Haba iohsngew ia kata ka dohnud ka Riia ka la nang um hin ia u Bahnah.
“Katno baje in wan…?" La kylli ka Riia.
“Hynriew baje kumto i la wan.
" La iathuh ka Deisy“Haduh hynriew baje te la miet than ei ban ap ruh…" La ong ka Riia.
“Miet shano pha lei tang hajan ka iing ruh…" La phai ktien ka Deisy“Shano pha ei, ha iing ki la lyngngoh te ei leit klas eh haduh da miet…" La phai ktien ka Riia“Tangba ka dei ka jingshisha kata…" La mynjur ka Deisy.
Kumta hadien ba la dep dihsha ka Riia ka khreh ban leit noh, watla ka kwah ap ia u Bahnah.
Hynrei namar ba ka la sahnud eh, ka la shu ong ia ka Deisy“Sa wankai seh sha iing ialam ia Bahnah mo, ynda lap por wat sngew pher ei ba nga shu kren shi kren kumta…" Ka da rkhie artat.
“Em pha nga la sngewthuh… To ih ngan sa wan…" La phai ktien ka Deisy.
Kumta hi ka Deisy ka la leit on lynti noh ia ka Riia haduh surok bah.
Ka Deisy ka leit trei noh la ka kam iing kam sem bad kumjuh ka Riia.
Haba u Bahnah u la wan iing, ka Deisy ka la sdang ban iathuh ba ka Riia ka khot ban leit kai sha iing jong ka.
“Bahnah mynne i Riia i wankai shane, i kylli ia phi ruh bad nga iathuh ba phi leit bylla iew.
I la kwah ban ap tangba i ong ba la slem than sha iing.
Kumta i la shu ong ia nga ban wankai sha iing jong i bad ban ialam ia phi ruh…" Ka phai sha u Bahnah ban sngap kumno un ong.
“He he he he…" La rkhie u Bahnah.
“Kumno kumta imat ki paralok jong phi ki la sngew tynnat palat ia nga…" La ong u Bahnah“Ngam tip ia kata te… Tangba ki shait kynmaw ieid ia phi naduh kato ka sngi ba ki wan sha iing.
Wat ha klas ruh Bahnah ki ju iakren shaphang jong phi…" La pynpaw ka Deisy“Ki kren kumno Dei…?" La buh jingkylli u BahnahKa Deisy ka kwah ban pyndom kai ia la u para ka shu rkhie kum kaba buhrieh ei ei.
“To iathuh seh Dei, nga kwah tip…" La kyrpad u BahnahKa Deisy ka pyneh triang bad ka shu rkhie ka khlem iathuh.
Sa shisien pat u Bahnah u kyrpad ba u kwah tip palat.
Haba ka iohi ba u Bahnah u la kwah tip palat ka shu ong noh“Ap Bahnah ngan sa iathuh pat shibit…“Dei, nga kwah tip shisha namar balei kin iakren kumta wat hakhmat jong phi ka hynmen.
" La ong u BahnahKumta ki sdang ban iakren shuwa shawei bad bteng ban trei la ka kam ka kam.
Hadien ba la ih ka ja ka jyntah, ki sdang ban ia bamja noh.
Katba dang bamja, ka Deisy ka sdang ban iathuh shaphang ka jingiakren ka Linda bad ka Riia.
“Ade, kumno tang shisien kynduh ruh ki iaroh katta katta ia nga…" La pynpaw u Bahnah“Imat ki sngewtynnat palat ia phi…" La ong pat ka Deisy.
“To ka biang hi, nga peit baroh arngut ki ia biang hi, lada kren ha ka dur ka dar ne ha ka ktien ka thylliej.
" La phai ktien u BahnahMynta u Bahnah u la hun ka mynsiem ba u la tip kumta.
Hynrei ym lah ban len ba ka khana jong ka hynmen kum kata, ka la sdang ktah ia ka jingmut jingpyrkhat jong u.
Hapdeng ka jingkynmaw ia ka dur jong ki arngut bad ka jingianujor u Bahnah u la sdang ban kwah iajuh iajan bad ki.
Kumta u sngewthuh ba ka hynmen jong u kan dei ka nongialam lynti lada ka treh namar ba ki iajan bha.
“Dei, phi ong i Riia i khot kai dei…?" La kylli u Bahnah“Hooid" La jubab ka Deisy“Lano ngin leit kai noh kata…?" La kylli biang u Bahnah“Ngin sa ia peit…" La ong ka Deisy“Nga te nga ong kan kham bha Sunday ba nga shong ha iing" la ong u Bahnah“Biang hi, lada phi tikna ngan pyntip ha i Riia lashai…" La phai ktien ka Deisy“"Biang ong noh ngin leit beit haba ki khot te…" La pynskhem u Bahnah“To ih ngan pyntip lashai noh hi.
" La kular ka DeisyHadien ba la ioh ong kumta, mynta u Bahnah u la sngew hun bad ap sa tang ia ka por ban ioh leit kai biang sha iing ka Riia.
Ka jingsahkut kali, ha ka surok bah NH 6, ha ka shnong Umkiang, ka la bteng haduh 5 sngi kynthih, ong ka khubor bad ka jingdheng kali, ka dei namar ka jingsniew palat ka surok, ha katei ka thain.
Bengaluru:Ka jingiaid ban pyni nam ia u sohniamtra, u Sohtrun bad kiwei kiwei de ki mar rep na Meghalaya sha Nongbah Bengaluru, ka la nang iaid bha bad ki paidbah ki la nang tuid ban thied ban bam ia kine ki soh.
Ka jingpyn inam ia ki marrep ka la iaid mynta la 4 sngi lynter, ka ba la sdang naduh ka 14 tarik nohprah 2023, bad mynta ka 17 tarik u Nohprah 2023, ki nong Meghalaya ki la wan ban pyninam khatduh ia ki marrep sa ha ka iew ba heh bah Jong ka Bengaluru ka ba ki khot ka Lalbagh, Botanical Garden, ha kaba da ki spah ngut ki paidbah ki ba la wan ban mad bad thied ia kine soh.
Kum ban shu pynkynmaw hangne ba ia ki mar rep la ioh ban pyninam ha ki 3 tylli ki iew bah ha Bengaluru ka jylla Karnataka, bad kita ki long ha phyllaw ki dukan bah ka Lulu Mall, Bangalore, Forum Mall, Kanakpura bad kaba la pynkutynta ka sngi ha Lal Bagh Batonical Garden.
Ha ka jingiakren bad ki lad pathai khubor ha Bangluru, u bah Maqbool Lyngdoh Suiam, Mas Officer on Special Duty u la ong, ba ka thong jong ka sorkar jylla ban pynlong ia kum kine ki jait program, ba la tip kum ka Zestfest Meghalaya Khasi Mandarin, ban wanrah ia une u soh na baroh ki district ki ba don ha poh ka jylla, ban pyni sha ka pyrthei hi baroh kawei ba ka jylla jong ngi ka long shisha ka jylla kaba riewspah.
Ia kane ka prokram na ka liang ka sorkar ka la thmu ban rah sha Mumbai, hynrei dei ka jingkyrkieh palat ki la phah rah noh sha Bengaluru ban pyni nam ia ki soh.
U bah Maqbool Lyngdoh, u la ong ruh, ba kane ka sngi ka long ka sngi jong ka jingjop bad ka dei ruh ka sngi ban pyninam khatduh, ha kaba ki paidbah ki la wan ban mad bad ban thied ruh namar u long u soh u ba bang.
Shuh shuh u la iathuh, ba ki paidbah kiba wan ban mad ia kine ki soh na Meghalaya kim lah khlem da rah lane thied, namar ki ong ba lada ki mad ia une u soh u long u ba bang bad u long pher na kiwei pat ki soh ki ba don sha kylleng ki jylla.
U bah Maqbool u la pyntip, ba ia u sohniamtra na Jylla Meghalaya ki rah 4 ton bad 1 ton pat u soh trun bad haduh mynta la ioh ban die bad ai mad ia ki paidbah kumba 70 percent eiei, bad ym don jingeh shuh ban lah die baroh ia kine ki soh.
“Ka sorkar mynta ka la shimkhia bha, ha kaba iadei bad une u soh Niamtra namar ki tip ba udei u soh u ba la rim bha, bad ha ka area jong ngi total baroh ki don haduh kumba 9 hajar ekar bad ka jingpynmih ka long kumba 40 hajar metric ton, bad bun ki brisoh ki la nangiap nangiap namar ba ki la tymmen, kumta ngi hap ban pynthymmai ia kine ki diengsoh niamtra, bad lyngba jong kane ka Zestfest Meghalaya Khasi Mandarin, ba la pynlong da ka sorkar jylla, kan long ka jingiarap nakabynta ki nongrep jong ngi, bad ba ki paidbah na kiwei pat ki jylla bad na kiwei ki ri ka pyrthei kin tip ba ka jylla jong ngi ka long ka ba riewspah shibun", la bynrap u bah Maqbool.
Ka sorkar kam kut tang hangne ban pynlong ia kum kine ki program, hynrei kan sa nang pynlong biang ia ki program ban pyninam sa ia kiwei pat ki jait soh kiba dei na ka jylla Meghalaya.
Shillong:Ka jingpynkhyllem dang shen ia u atoskhana ne tyndong pyniaid tdem ka karkhana sain dewbilat ka Mawmluh Cherra Cement Limited (MCCL), ka la pynkyndit bad pyndiaw mynsiem ia ki paidbah ka thain Mawmluh bad ki nongtrei, ba ka sorkar ka lah ban khang dam noh syndon ia kane ka karkhana kaba rim tam.
Haba twad jingtip halor kane, la iathuh ba ka jingpynpra ia ki tiar barim kam dei tang mynta hynrei, ka la don ruh ka jingdie mar jot ia ki tiar bym long shuh ha ki snem ba la dep.
Lah ban kdew ba ha kane ka sngi baar, ar tylli ki atoskhana ka MCCL kila shah pynlko noh, kaba la pynkyndit ia ki briew katei ka thain.
Kane ka karkhana kaba la don kumba 60 snem eiei, ka dei kaba nyngkong tam ha thain shatei lammihngi ka India bad ha kine ki phew snem, ka troin syndon iar ly iar hadien ba kam lah shuh ban pynmih dewbilat ha ka rukom kaba paka, bad ka la buh jingeh ia ka sorkar jylla kaba peit ban siew ia ka tulop jong ki nongtrei.
Ha ka jingshisha, ka la don ka jingthmu na ka sorkar ban pynkhie im biang ia kane ka karkhana ban aiti ha ki kompeni ban iatreilang bad ka sorkar jylla lyngba ka Joint Venture hynrei kane kam pat shym urlong haduh kine ki sngi.
Ha ka jingtwad jingtip na ki nongshong shnong ka Mawmluh dang shen, kila pynpaw ba ka jingkhang bad sangeh treikam kane ka karkhana ha kine ki snem, ka la ktah bha ia ki paidbah ha ka ioh ka kot, ka kamai kajih namad ba mynshwa ha ka por ba dang thnem bha kane ka karkhana, ka bsa bad ai jingmyntoi shibun ia ki nongshong shnong naduh kiba trei ha kane ka karkhana bad kumjuh kiba shong dukan.
Kila pynpaw ba ki kwah ba ka sorkar kan pynkhie im biang ia kane ka karkhana namar ba ka kam jngohkai kam pat lah ban ai jingmyntoi kumba long ka karkhana.
U M Venkaiah Naidu,  Vice-President ka India, ula ioh ia ka pang khlam corona virus mynta ka sngi hat majai.
Ka ophis jong U  Vice-President, ka thoh ha ka tweet ba U Naidu, ula phah test ialade mynta ka step bad la lap ba ula ioh ia katei ka jingpang covid 19.
La iathuh ba katei ka jingpang,  kam shym la paw satia shabar bad mynta, u don ha ka met kaba koit ba khiah.
Ka kurim jongu, ka Usha Naidu, kam shym ioh ia katei ka jingpang bad mynta, ka don ha ka jingshong kyrpang jongka, ong ka khubor.
Nongpoh: Ka District Magistrate, Ri Bhoi District, Nongpoh, ka la pyntip paidbah ba kino kino ki briew kiba la leit donkam ha State Bank of India (SBI) Jorabat naduh ka 25 tarik mynta u Bnai, la kyntu ia ki ba ki dei ban leh ia ka Home Quarantine 10 sngi lynter.
Ka nongrim kaba la pynlong ia ka DM Ri Bhoi ba kan kyntu ia ki briew kiba la leit sha katei ka Bank ba kin hap leh ia ka Home Quarantine, ka dei, namar ba uwei na ki nongtrei hapoh katei ka SBI Jerobat, u la ioh ia ka khlam COVID-19.
Na bynta kito ki briew kiba la leit sha katei ka Bank ha kitei ki tarik, la kyntu ia ki ba kin hap pynjngai na kiwei pat bad nalorkata ki hap ban sngapthuh ia ka koit ka khiah halade bad ruh ban deng ia ki Face Mask bad saitkti ba man ka por, hynrei lada ki sngewpher halade, kata lada don ia ka jingjyrhoh, jynjar ha kaba ring ne pynhiar mynsiem hapoh kitei ki 10 sngi, nyngkong kin hap pynjngai ialade na kiwei bad pyntip ialade da kaba phun sha ka District Control Room No.
03638232028/1077 bad Health Help Line No.
8797520449.
Shillong: U Director ka tnad ka koit ka khiah u Dr Aman War, u iathuh ba ha kine ki 2 sngi, ki don 6 ngut ki briew kiba don ia ka jingpang Covid -19 ki la khlad noh.
Na kine 5 ngut ki dei ki rangbah briew bad kawei ka dei ka long kmie bad haduh mynta ka sngi, 48 ngut ki briew ki ba don ia ka jingpang Covid -19 ki la khlad ha ka jylla.
Kine kiba la khlad ha kine ki 2 sngi ki kynthup ia u Ricky Keshi 74 snem ka rta na Upper Mawprem, Firstborn Marbaniang 60 snem ka rta na Langkyrding,Sanjay Muktam 36 snem ka rta na Baridua,Knesman Nongsiej,Phomti Phawa 51 snem ka rta, Dil Bahadur 55 snem ka rta na Ladrymbai.
Ia u Ricky keshi la sumar ha Bethany Hospital ha kaba la pynkit noh ia u sha NEIGRIHMS Hospital ha ka 13 tarik u Nailur 2020 bad u la khlad noh ha ka 24 tarik u Nailur 2020, na ka daw jong ka Respiratory Failure ha ryngkat ka Covid Pnemonia.
U Bah Firstborn Marbaniang  u la wan ban phah sumar ha Civil Hospital na ka daw ba u don ia ka jingpang Cancer ha ka 24 tarik u Nailur 2020 bad la sumar ia u ha Covid Isolation ICU, hynrei u la khlad noh ha ka 27 tarik u Nailur 2020 na ka daw jong ka jingpang Covid-19 bad ka jingpang Cancer.
U Sanjay Muktam la wan rah sha jaka sumar ha Civil Hospital ha ka 16 tarik U Nailur 2020 ha kaba la lap ba u don ia ka jingpang Covid -19 bad u dei ruh u ba don ia ka jingpang kidney u la khlad noh ha ka 27 tarik u Nailur 2020.
U Knesman Nongsiej u dei u ba don ia ka jingpang Cancer bad la wan rah ia u na jaka sumar ka ba don ha Guwahati ha ka 23 tarik u Nailur 2020 sha Civil Hospital bad u la khlad noh ha ka 27 tarik u Nailur 2020.
Ka kong Phomti Phawa ka dei kaba don ia ka jingpang cancer ha ryngkat bad ka jingpang Covid -19 bad la wan rah ia ka ha Civil Hospital ha ka 25 tarik u Nailur 2020 bad la sumar ia ka ha Covid Isolation ICU ha kane ka Hospital bad ka la khlad noh ha ka 27 tarik u Nailur 2020.
U Dil Bahadur Thapa, la wan kit sha NEIGRIHMS Hospital ha ka 13 tarik u Nailur 2020 bad u dei u ba don ia ka jingpang Covid -19 ha ryngkat ka jingpang Hypertention bad u la khlad noh ha ka 28 tarik u Nailur 2020.
Khliehria: U Deputy Commissioner ka East Jaintia Hills, u la pynmih ia kane ka khubor ban pynshai sha ki paidbah ha kaba iadei bad ka jingdon ka jingsaphriang ka khubor ba ki don ki Hospital bad ruh ki Health Centre kiba shu pynbna kulmar ia ki briew ba ki don ia u Khniang jingpang Covid 19, da kaba pynheh ia ka jingdon kiba ioh ia utei u Khniang tang ban ioh kamai pisa lane ban ioh skim.
Haba pynshai halor kane, u DC ka EJH u la ong ba kane ka jingsaphriang ka khubor hamsaia kadei kaba bakla bad kam shym la don satia kano kano kaba kum kata, hynrei na ka liang ka tnad ka koit ka khiah ka la trei shitom da ka jingkitkhlieh kaba pura ban lap ia kiba don ia utei u Khniang khnang ban dup lah ban iada na ka jingsaphriang utei u Khniang jingpang uba shyrkhei.
U la pyntip ruh ba ka jylla hi ka long kaba duna tam kiba ngat ha utei u Khniang ha man la ka shi million ngut ka jingbun briew hapoh ka ri bad kane ka long namar ba ka tnad ka koit ka khiah bad ka sorkar ka la shim khia shi katdei eh.
U DC ka EJH u la ong ruh ba kumba 90 na ka shipah kiba la ioh ia utei u Khniang hapoh ka jylla, ki la ioh ia ka jingsumar ha ki jaka sumar bad la buh da ka sorkar.
Kumta ka jingsaphriang ka khubor hamsaia da kaba ong ba ka jingpynbun ia ka jingbun kiba don ia utei u Khniang, tang ban ioh ia ka jingiarap pisa ka long kaba bakla bad kaba ymdon nongrim satia.
Shillong: U Director of Health Services (MI), u Dr Aman War u la iathuh ba kiba ioh thymmai ia u khñiang jingpang COVID-19 mynta ka sngi ka 29 tarik Nailur ha ka jylla, ki la don 101 ngut bad haduh mynta kiba don ia une u khñiang jingpang ha ka jylla ki la don 1,476 ngut ha kaba ki pang ki la nang hiar kat nang iaid ki sngi.
Ha East Khasi Hills District ki don 54 ngut kiba kynthup 5 ngut na ka armed forces bad 49 ngut ki riewpaidbah, ha West Garo Hills ki don 37 ngut kiba kynthup 12 ngut na ka armed forces bad 25 ngut ki riewpaidbah, ha East Garo Hills i don iwei, ha East Jaintia Hills i don iwei, ha Ri Bhoi District ki don arngut, ha North Garo Hills i don tang iwei, ha South West Garo Hills ki don arngut bad ha West Jaintia Hills ki don 4 ngut.
La iathuh ba na kine ki 1,476 ngut kiba dang pang ha ka jylla, ha East Khasi Hills ki don 942 ngut kiba kynthup 48 ngut ki armed forces bad 894 ngut ki riewpaidbah, ha West Khasi Hills District ki don 8 ngut, ha South West Khasi Hills ki don 3 ngut, ha Ri Bhoi district ki don 96 ngut, ha West Jaintia Hills district ki don 12 ngut, ha East Jaintia Hills district ki don 213 ngut, ha West Garo Hills district ki don 154 ngut kiba kynthup 39 ngut ki armed forces bad 115 ngut ki riewpaidbah, ha South West Garo Hills district ki don 13 ngut, ha South Garo hills ki don 2 ngut, ha East Garo Hills district ki don 10 ngut bad ha North Garo Hills district ki don 23 ngut.
Kiba la koit mynta ka sngi na u khñiang jingpang coronavirus ki la don 72 ngut.
Na kine ki 72 ngut, 54 ngut kidei na East Khasi Hills kiba kynthup 2 ngut na ki armed forces bad 52 ki riewpaidbah, 2 ngut na Ri Bhoi, 9 ngut na West Garo Hills, 4 ngut na East Jaintia Hills bad 3 ngut na East Garo Hills bad baroh kiba la koit ki la don haduh 3,940 ngut bad kiba khlad na u COVID-19 ki long 47 ngut.
Ki sample kiba la phah ban test haduh ka 2 baje mynsngi ki long 1,48,298 bad kiba paw negetive ki long 1,42,835.
Kiba wanphai sha ka jylla ki la don 42,170 ngut.
Shillong: Na ki 101 ngut kiba ioh ia u khñiang jingpang COVID-19 ha ka jylla mynta ka sngi, ha East Khasi Hills ki don 54 ngut bad na kine 5 ngut kidei na ka armed forces, iwei idei I health worker, iwei na Golflink cluster, iwei na Jhalupara cluster, 2 ngut na Mawprem cluster, iwei na Khyndailad cluster bad iwei na Rilbong cluster.
Ha West Garo Hills ki don 37 ngut ha kaba 12 ngut kidei na ka armed forces, 24 ngut ki dei ki high risk bad iwei iba wanphai na shabar.
Ha West Jaintia Hills ki don 4 ngut kiba dei hi high risk contact.
Ha Ri Bhoi ki don 2 ngut kiba dei ki high risk contact.
Ha South West Garo Hills ki don arngut kiba dei ki high risk contact, ha East Garo Hills I don tang iwei iba dei i high risk contact bad ha East Jaintia Hills i don iwei iba dei i high risk contact.
Ka sorkar MDA ba la lamkhmat da ka party NPP lem bad ka jingiasnoh lang kiwei pat ki party ka Meghalaya ka dei kawei na ka sorkar na baroh ki sorkar ha Meghalaya kaba don jingkitkhia eh shaphang ka kam kyiad.
Ia kano kano ka kam kaba ka sorkar ka ju don ka jingsngewtynnad(interest),ia kata ka kam,ka ju kitkhia bad im jingmut bha.
Ngi iohi naduh ba la sdang ban pynjynsur ia ka lockdown ha kito ki bnai ba la dep,kane ka sorkar ka im sngi bha tang shaphang ka kyiad.
Ia kiwei kiwei ki dukan(lait noh ia ki mar bam ba kongsan) ka sorkar kam pat shah satia ban plie paidbah ha kito ki por, hynrei ia ki winestore pat la shah ba kin plie da ki kyndon.
Ka daw ba ki ai kalong ban kham ioh khajna bha ka sorkar na kaba ia die ia thied kyiad.
Ki nongthied kyiad na ki winestore ki ia knieh khlem salia ia ki protocol ioh lap ba khang ki winetore ioh lap ba duh kyiad ei kha- ma-kha.
Ngim pat lah satia ban ring jingmut kaei ka jingthmu ka sorkar ha kito ki por halor kane ka kam, khamtam ha kito ki por ba dang shu sdang ka lockdown.
Hadien kane pat,ngi iohi ba ka sorkar MDA ka la rai bad shah ba ki nongdie kyiad kin leit ai kyiad noh ha man la ki thliew ing ban kham suk ki nongdih kyiad.
Kin hap siew tam ka bai wan ai kyiad kampher ban ioh khajna ka sorkar.
Da kaba leh kumne,kiba kham myntoi ki dei ki ing bangla(Bangalow) jong ki heh ki hain sorkar.
Ia ki riew paidbah kiba dih da ki kyiad tad dor te,kam don jingmut than kata ka rai ka sorkar.
Ki men dih paidbah kiba ioh kamai malu mala ki lah ban thied hi na ki winestore ba kham tad dor bad kiba kynrei artad man ki jaka.
Ia kane ka rai jong ka sorkar MDA,ngi iohi thoh mut thoh mat ba don ki katto katne ki kynhun niam kiba pyrshah ia kane ka rai ka sorkar ban leit ai kyiad ha man la ki thliew ing ba ioh kan wanrah pynban na kaba sniew sha kaba kham sniew(from bad to worse).
Hynrei,ia ka jingkwah jong kiba donbor kiba bat ia ki bor sorkar,kam don jingmut ban pyrshah namar kam dei ban pulom ne ka dei ban pynhun ia ka jingkwah jongki(to serve their purposes).
Ha kine ki taiew ba la dep pat,ka sorkar MDA ka la rai syndon ban pyllait war ia ka jingshet kyiad khnang ban pynshlur noh ia ki samla khlem kam khlem jam ha ka kam shet kyiad( wine making).
Kane ka jingai licence ban shet kyiad ka dei ka dawbah kaba biang bha ban ai kam ai jam ia ki trai shnong ha ki kam shet kyiad.
Hynrei,kim tip pat ba, shisien ba la long nongshet kyiad,ki dei ban mad beit khyndiat khynsoit ban tip ia ka jingbang bad jingkhlain jong ka bor kyiad.
Suki suki kein kin sa kylla myllen bad kylla long pynban kiba kyrni(addicted) sha ka jingdih kyiad.
Ia ki kam pynroi pynsan (development) ha man la ki thain,ki shnong,kane ka sorkar kam da salia than.
Mat sniew ne julor ki surok ne lynti synkien,mat jynjar ne shitom ki paidbah kam lei lei.
Ki kam dawa khap pud,ka ILP,ka entry bad Exit points,ka kam Them mator ha Them Iew Mawlong,ka ktien khasi ha ka 8th schedule,ka issue CAA jong ki seng bhalang nalor bun ki mat ba kongsan kiba ktah mationg ia ka jaitbynriew,kane ka sorkar kam lah leh ei ei.
Baroh kine ki issue kin kylla long tang kum ki jingtei pop(lame excuse)ha kyrteng jong ka jingpang carona kum ka nongbah khlieh,ka nongbah jamin bad ka nongkit ia ka pap ka sang baroh.
Baroh ki kam bym lah pyntreikam kane ka sorkar, la ioh pynkit pop lut ha ka carona.
Phi ia kren mynta ia kaei pat,ha ka kyrteng ka carona la sait khuid lut ia ka jingbym lah(failure) jong kane ka sorkar MDA baroh.
Dei tang ha ki kam kyiad ba kane ka sorkar ka lah ban pyniaid sted shaid shaid ia ka kam kumba ka thmu.
Shem jynjar ki thain War East Elaka Satpator ba bun tang ki tower lyngkreng ma kreng khlem network, ki tower ki bun network ym don ! Kumta lada shu buh tower kumne khlem network myntoi aiu ko?Kyrpad ia ki sengbhalang ban tuklar lem khamtam ki shnong kyndong network ruh bymbiang surok ruh ba jakhom kumno kein?Ka jing kyrpad na u nong shongshnong ka Amlari Model ba ka shnong ka lah bit ban ioh network hynrei da ki phewsnem hap shu iaid kjat 2 lane 3 km ban leit wad network khamtam mynta bun ki khynnah ba leh online classes kumno kin shongsah sha khlaw tang nakadaw bym biang network.
Khadduh kyrpad ia U MLA jongngi ban tuklar lem halor kane,.
Shillong: Hynnin ka sngi ha ka por kumba 2:30 mynsngi, kawei ka seng treimon sngewbha ba la tip kum ka HUFAN team ki la ioh jingtip halor ka jingdon ki briew kiba pyniap bad kiba thmu ban bam don ksew ha Happy Valley, Shillong.
Mar ia ioh jingtip halor kane ka jingdon kine ki briew ka HUFAN team ha ryngkat bad ka Shillong Happy Tails, ki la leit mar mar sha kane ka jaka.
Mar ia poi ha kane ka jaka, ki la lap ia uwei u ksew uba la shah thang bad uba la shah pyniap dusmon palat ban ia kaba shah pyniap briewLa iathuh ba kine ki briew ki dei kiba na ka iing jong u Hrangthan Juala bad ki bahaing hasem jong u.
Ia kine ki runar, la aiti noh ha ki pulit jong ka Madanryting Police Station ban leh ia kaba donkam, bad ha kane hi ka sngi la lap shibun ki jaka ba ju pyniap ksew ha katei ka thaiñ.
Shillong: Mynta ka sngi, da ka mynsiem kaba sngewkhia leit ai jingiarap ka KSU Nangbah Unit da ki cement sha kawei na ki longiing kaba shah ktah na ka jinglynshop ki bor jong ka mariang kaba la jia ha ka 24tarik Nailur 2020 ha ka shnong Nangbah kaba hap hapoh ka Thadlaskeiñ C&RD Block West Jaintia Hills District Thadlaskein.
Ka seng ka dawa jur na ki bor ba dei peit khamtam na ka Disaster Management Department jong ka sor jylla ba ki dei ban ai ka jingiarap mardor sha baroh kitei ki lai tylli ki longïing kiba shah ktah.
Ka seng shen kan sa leit ban mih sha kitei ki bor ba dei peit ban dawa jur ban pynioh ia ki lad jingiarap ia ki ba kum ki tei ki longiing kiba la mad ia katei ka jing shah ktah.
Shillong: U Myntri ka tnad ka koit ka khiah u bah Alexander L Hek u la iathuh ba mynta ka sngi 60 ngut ki briew ki ba la test Covid Positive, na ki ne ha East Khasi Hills District 46 ngut ha West Garo Hills District 11 ngut bad ha South West Garo Hills District 3 ngut.
Na East Khasi Hills District 46 ngut ki kynthup ia ki 32 ngut ki High Risk Contact, uwei u nongtrei ka tnad ka koit ka khiah, u wei na jaka test Golflink, 2 ngut na ja ka test ha  Mawprem, uwei ha jaka test ha Khyndai lad, uwei ha jakatest ha  Qualapaty bad uwei ha jaka test ha Umpling.
Ha West Garo Hills District 11 ngut ki kynthup ia ki 7 ngut ki High Risk Contact bad 4 ngut ki ba wan phai na sha bar ka jylla, ha South West Garo Hills District 2 ngut ki dei ki kynhun shipai bad uwei u ba wan phai na shabar ka jylla.
Haduh mynta ki briew ki ba la ioh ka jingkoit kaba pura ki long 3868 ngut   kynthup ia 89 ngut kiba la koit mynta ka sngi haduh mynta ki ba la khlad na ka ne ka jingpang ki long 46 ngut.
ha ka jylla ki briew ki ba don ia ka ne ka jingpang ki long 1448 ngut, ha East Khasi Hills District 943 ngut ha West Khasi Hills District 8 ngut,South West Khasi hills District 3 ngut ha Ribhoi District 96 ngut, ha West Jaintia hills District 8 ngut ha East Jaintia Hills District 216 ngut, West Garo Hills 126 ngut, South West Garo Hills 11 ngut South Garo Hills 2 ngut East Garo Hills 12 ngutNorth Garo Hills 23 ngut.
Shillong: Ka KSU South West Khasi Hills District mynta ka sngi, hapoh ka jingialam jong u samla Forwardman Nongrem, President KSU South West Khasi Hills District bad u samla Shemphang Nonglang, Vice President KSU South West Khasi Hills District, ka la leit ban iakynduh ia ka kong C.
Kharkongor DC South West Khasi Hills District, na ka bynta ban dawa ban siew bai lutksan sha ki longing jongki 6 ngut, ki nongshongshnong jongka shnong Mawjai kiba la ngat ha ka apot shah rong um ha ka Wah Tihiang kaba don ha ka thain Warsan Lyngdoh, katba ki dang thmu ban leit ha iew Nongstoin myn ha ka step 22 tarik jong mynta u bnai.
Ha kane ka jingiakynduh, na ka liang jongka KSU ka la pynpaw ba ka sorkar ka dei ban siew bai lutksan, sha kine ki longing da kaba pynshong nongrim ba kine ki nongshongshnong ki la hap ban kam ia kane ka wah, da ka jingbymbanse namar kam don da kawei ka lynti ia ki ba kin leit sha iew sha hat na kiwei ki jaka.
Na ka liang ka DC ruh ka la iathuh ba na ka liang ki bor district kin sa shimkhia halor ka jingsiew bai lutksan sha kine ki longing ba mad ia kine ki jingjia ba sngewsih.
Ha kajuh ka por, na ka liang ka seng ka la pynsngew ruh ba ka long kaba donkam ban shna pynbha ne maramot ia kane ka jingkieng, ha kane ka wah kaba la shah pynjulor noh naduh ki bnai ba la dep na ka daw ka jingheh jongka um.
Ka seng ka la ai jingmut ruh ba ki bor pyniaid jongka District ki dei ban pyndep noh ia ka bynta ban shna ia ka jingkieng kali kaba kham skhem ia kaba la mang na ka scheme PMGSY jong u snem 2017-18.
La kyntu ba dei ban pynkloi ia ka jingshna ia ka surok sha kato ka thain ia kaba la mang lyngba ka scheme PMGSY naduh Wahkaji terter shaduh Nongrynniang.
Ia ki mat ka seng ka la pynsngew ruh sha u Bah Pius Marwein, MLA ka Ranikor Constituency ha kaba na ka liang jong u, u la kular ban shimkhia haba iadei bad kine ki mat jingdawa, ong ka kyrwoh na u samla Commonsense Snaitang, Office Secretary KSU South West Khasi Hills District.
Rupang nga kwah ba phin advertise lem ba shane sha shnong pashum bad shnong wahkdait lah shi taiew mnta ngim ju ioh netwrk.
u wan 20second u jah pat shiteng kynta.
kmta beit man ka sngi.
ngi kum ki khynnah pule ngi shem jingeh haka online class jong ngi ngim ju ioh shong online class namar ka jingthok palat kane ka netwrk Jio bad Airtel …te sngewbha advertise lem ba kin iohi kine ki nongshna netwrk kiba dei peit shane thain war Pynursla shapoh.
namar ka jing suki treikam bad ka jing bamsap.
balei da sniew shane nongkyndong kim lah ban shna kloi kloi.
ki khein sting ia ngi ki nongkyndong imat ki nongkyndong kim bat phone seh kim use simcard seh.
Na ka liang jong ngi ki khynnah pule kiba na Wahkdait bad ha Pashum ngi donkam ba kin shna bha noh kloi kloi iaka network.
Last Pohlong.
Ka video, ka la mih pyrthei ba U Director General of Police (Prosecution), ula shoh bad lympat jem ia la ka jong ka tnga bad katei ka jingleh jot jongu, ia la ka tnga, ka la mih pyrthei ha ki social media.
Ha ka dur, la iohi ba U  Purushottam Sharma, u shoh u dat ia la ka tnga, katba ka tnga jongu pat ka dang ialade, na ka jingshah shoh ha u tnga jongka.
La iathuh ba katei ka jingjia, ka la jia ha ka iing sah jong ka tnga U  Purushottam Sharma bad ka daw, ka long hadien ba ka la lap, ba utei u tnga jongka, u don tnga sa kawei pat nalor jongka.
La iohi ha ka video, ba U  Purushottam Sharma, u ia tim ia tla bad ka tnga jongu bad hadien kata, u shoh ia ka bad ka kyllon ialade ha madan bad hangta u iai shoh ia ka, katba ka dang ialeh ban pyllait ialade.
La iohi ba ki don sa arngut ki shynrang ha katei ka kamra, kiba dang pyrshang ban pynjem ia katei ka jing ia shoh ki shi tnga bad la iohi ruh ia u ksew jong utei u heh pulit, uba wiar sawa jam bha, na ka daw jong katei ka jing ia shoh u heh pulit bad ka tnga lajong.
La iohsngew ba U Sharma, u sei ia ka kti lajong, kaba la mong namar ba u shah dung da ka tari ha ka tnga jongu, hynrei ka tnga jongu, ka jubab ba ka pynap da ka khanshi ban iada ialade na ka jingshah leh jot ha utei u heh pulit.
Hadien katei ka jingjia, u myntri rangbah ka   Madhya Pradesh, U  Shivraj Singh Chouhan, ula weng noh ia baroh ki kam jong utei u heh pulit.
La iathuh ba katei ka jing ia shoh ia dat, ka dei hadien ba ka tnga jong U  Purushottam Sharma, ka la buddien bha ia ka leit ka wan jong u tnga jongka bad hadien ka jing peit sian kaba la slem, ka leit lap ia u, ba u leit thiah bad kawei ka kynthei bad hangta ka la mih ka jing ia kajia kaba jur bha ha katei ka jaka bad mar kumta U Sharma, ula mih na iing ban leit sha la ing bad hangta u sa shoh jem ia ka tnga trai jongu.
La iathuh ba katei ka dei ka video, kaba la pyllait hi da u khun jong u Sharma, uba dei ialade U  Deputy commissioner ka tnat Income Tax Department, ha kaba ula ujor sha u myntri kam poh iing bad dawa ba dei ban pyn saja da kaba tyngeh ia u kpa jongu, uba shait kynthei tasam.
U Sharma, haba kynthoh, halor katei ka jing ujor jong u khun jongu, u u dei ban sngewthuh ba balei ba ka kmie jongu (ka tnga U Sharma), ka la ia shong bad ieid thoin thoin ia u kpa jongu, lah 32 snem kynthih bad lada jia ba ula leh bakla, khlem pep, kan nym treh ban shong slem haduh katta snem.
Rupang nga kwah ba phin advertise lem ba shane sha shnong pashum bad shnong wahkdait lah shi taiew mnta ngim ju ioh netwrk.
u wan 20second u jah pat shiteng kynta.
kmta beit man ka sngi.
ngi kum ki khynnah pule ngi shem jingeh haka online class jong ngi ngim ju ioh shong online class namar ka jingthok palat kane ka netwrk Jio bad Airtel …te sngewbha advertise lem ba kin iohi kine ki nongshna netwrk kiba dei peit shane thain war Pynursla shapoh.
namar ka jing suki treikam bad ka jing bamsap.
balei da sniew shane nongkyndong kim lah ban shna kloi kloi.
ki khein sting ia ngi ki nongkyndong imat ki nongkyndong kim bat phone seh kim use simcard seh.
Nakaliang jong ngi ki khynnah pule kiba na Wahkdait bad ha Pashum ngi donkam ba kin shna bha noh kloi kloi iaka network.
Shillong: Kum shi bynta jong ka jingiakhih, ba la pynbeit da ka AICC, mynta ka sngi, ka Meghalaya Pradesh Congress Committee, ka la pynlong ia ka jingialang, ha Congress Bhavan, ban pyrshah ia kitei ki lai tylli ki ain ba la thaw da ka sorkar India, kiba iadei bad ki nongrep.
La pyniaid ia ka jingialang, da U Bah James S Lyngdoh, Working President, ha kaba la don lang U bah George B Lyngdoh MLA, U bah Bajop Pyngrope, MDC.
U Bah George, ha ka jingkren jongu, ula ong ba kane ka ain kan pynjot thiaw ia ki nongrep bad kan pynkut ia ka dor kyrshan ia ki mar rep, kan ailad ia ka jingthied mon ia ki mar rep bad kan ailad ia ki heh spah, ba kin mushlia ia ka iew ka hat jong ki nongrep bad nangta kan pynduh noh ruh ia ka jing ia sam ia ki bor trei kam hapdeng ka sorkar India bad ki sorkar Jylla bad kan ktah ruh ia ka ioh kam ioh jam ha ka liang jong ki nognrep ha ka ri.
Hadien ka jing ialang, la leit aiti ia ka dorkhas ban phah sha U President ka Ri India, ha kaba la aiti ha Raj Bhawan, Shillong.
Shillong: Ka United Hynniewtrep Movement, ha ka 25tarik Nailur 2020 ka la leit iakynduh ia ki nongialam ka seng West Jaintia Hills District ha Ialong Tourism Lodge.
Ha kane ka jingleit iakynduh la donlang ruh u Ma Pyrkhat Shylla ba long u nongaibuit (Adviser)ka Seng ha ka District.
Ha kane ka jing iakynduh u nongialam Rangbah ka Seng bah Charlie J Rani, u la bthah ruh ia u nongialam ka West Jaintia Hills District u samla Rangbah Ma Palmon Sari ba un trei shitom ia ka jaidbynriew lyngba ka UHM ba un nym iapein ia ka jaidbynriew bad ka tyngka pliah bad ba ka District hi baroh kawei kin kyrshan radbah ia ka CEC halor ka jingdawa jongka seng ka seng baroh kawei na ka Sorkar Jylla ia ka jing rejistar ei iaki jaka ki puta kiba hap hapoh u pud u sam ka Bri U Hynniewtrep Hynniewskum, khnang ban ioh noh ia u pud u sam u ba biang, ha kajuh ka por ruh u la bthah ia ka District lyngba ki nongialam jongka ba kin mih madan ban pynbor ia ka sorkar lyngba ka PWD (Road ) ba kan maramot noh mardor iaki lynti ki syngkien kata naduh Puriang haduh Ratacherra ,bad kumjuh ruh ha ki thain baroh kawei khnang ban suk ka leit ka wan ki paid jong ka thain baroh kawei.
Ka seng ka ban jur bad dawa ba dei ban pynbha noh ia u surok naduh Muktapur Borghat Hingaria Huroi namar kat haduh mynta lah lap ba kine ki thain ki lah shah leh meinah shikattdei eh haduh ba teng teng ki hap ban iaid da ka jingsyier namar bymbiang u surok badei u thiedsnam ka ioh ka kot bad ka roi ka par.
Kum ban pynkynmaw ba u surok Muktapur Borghat u dei u ba pyniasoh ia ka East Jaintia bad ka West Jaintia Hills Distrik lyngba ki shnong Lumpyngad Kharkhana Pasadwar ,kumta ka seng da ka mynsiem sngewkhia ka dawa na ka Sorkar ba dei ban trei mardor ia une u surok.
Ka seng ka pynpaw bad phah ia ka jingsngewlem sha kiba ha ing jongki lanot ba lah duh noh khlem dei por ia ki mynsiem ba kordor ha ka jing shah rong noh ka jeep ha ka umsaw ha wah Tihiang “To U Blei Trai nongbuh nongthaw un ai ka jingjah thait iaki mynsiem jongki ba lah leit sha dwar U Blei" bad to ai ka jingtngen ha ki bahaing jongki baroh balah duh noh ia ki baieid bathoin.
Ha kajuh ka por ka seng ka pynrem jur ia ka jingleh matlah ki bor sorkar ba kim shimkhia ban pynbha ia u surok jongka thain Warsan Lyngdoh ba haduh ba lah hap ban duh noh ia ki mynsiem ba kordor bad ka seng ka dawa jur ba dei ban maramot mardor ia une u surok, pynkut ka kyrwoh na u Publicity Secretary CEC Bah E.
Buam.
Hadien kumba hynriew bnai tam ei ei ba ki paidbah ki la shah pyntieng ia u khniang jingpang China ba ki khot u Covid-19,mynta pat,la iohi kumba ki paidbah kim salia shuh ban iaid ban ieng,ban leit trei leit ktah la ha sor ne nongkyndong kumjuh.
Bun ki paidbah kim sngap ne shah shkor shuh wat ia ki protocol ba bthah ka sorkar hynrei ki sdang leh katba mon kumba ju leh biang mynshwa Ha ka jingiaid lynti sharum shaneng bad kylleng ki jaka, ngi iohi ba ki paidbah kim da salia shuh ia kata ka jingpang Carona.
Kim don jingkhuslai shuh ia kata ka jingbthah ne protocol ka sorkar ia ki.
Ki surok sha thain Laitlyngkot(surok Dawki) ki nongleit iaidkai ki dap bad khapngiah biang haroh shi lynter ka surok khamtam ha ki sngi shuti bad sngi Blei.
Ki jaka bam naduh ki dukan haduh ki restaurant ki bunkam bha ban samsha bad ai jingbam ia ki briew nongleit nongwan kum sha ki dukan thain Mylliem ter ter.
Ha sor bad nongkyndong ruh la ishongshit biang ka iew ka hat.
Ka leit ka wan ruh la sdang khapngiah biang bad ka jingdheng kali(traffic jam) ruh ka la sdang biang ha kiba bun ki bynta jong ka sor.
Ki paidbah kim ngeit ne kohnguh shuh ia ka jingbatai bad ki jingbthah ka sorkar.
Ym tang ba ki paidbah kim tieng shuh ia ka khlam corona,hynrei ngi iohi ba ki briew ynda la mlien ki la myllen bad ki shait ialeh pyrshah beit ia ki jingbthah ne jingpyntieng ki bor sorkar.
Ha u biri bad sikret(cigerett)ngi iohi shai ba la thoh bad la maham(warning) jur ba ka jingdih ia u biri/sikret/duma kalong ka jingma ia ka koit ka khiah u briew(cigerett smoking is injurious to health).
Hynrei,ki paidbah kim salia ia kata ka jingmaham,ki pynkhein pyllein pyllein da kaba dih pum pum khlem sahngeh,kam lei lei wat ban ioh jingpang bam pong(cancer)ruh.
Lada iap ruh biang tang ban ioh pynhun ia ka jingkwah,kam pher ha ki.
Ka kyiad lei, ki ong, ka dei kaba pynjot ym tang ia ka koit ka khiah jong u briew hynrei ia ka iing ka sem bad ka imlang sahlang.
Pynban, ia kata ka jingmaham,ki nongdih ki pynkhein pyllein pyllein khlem salia ei ei.
Katba nang pyntieng,katta imat,ka nang kham bang bad kham thiang pynban.
U jingbam tyngkhap bniat(golden) ne Raja lei lei la maham tyngeh ryngkat bad ki dur kaba la pyut ka shyntur shyrjei, lada bam ia u,hynrei ki kynthei kiba la kyrni bha ban bam ia u(raja) kim salia katba jia tang ban ioh bam bad pynhun ia ka jingkwah jong ki.
Ki nongdie dukan ki lah die eh shait shait ia une u jingbam bniat(raja) khlem salia ia ka jingpyut ka shyntur bad ka jingpang bampong(cancer).
Kine ki long tang khyndiat eh ki nuksa ba ki briew kim salia shuh ia ki jingmaham ki riew stad.
Ka jingpang carona lei,kam pat long lei lei hakhmat u sikret/biri/duma sla ne ka jingdih kyiad ne u raja/ghaini,etc.
Ka banse ka ju thom barabor ia ka sang ha ki paidbah.
Lada phim tieng, ki ong kiba biej,hynrei ynda phi sngew stad palat pat bun kiba tieng bad ngeit biej pynban.
Don ka por ba, kiba biej ruh ki kylla long pynban kiba stad bad kiba stad pat ki kylla biej pynban ba la palat ka jingpyrkhat stad jongki.
U briew te,u dei hi tang briew.
Kaba u briew u mutdur, ka lah ruh ban bakla.
Wat ngeit tang na kaba phi iohsngew(hear say).
Wat kaba phi iohi ruh,ngeit tang shiteng(even what you have seen,belief it half).
Kiba ioh pang coronavirus ha India, ki la poi sha ka  60 lak ngut mynta ka sngi, da ka jingdon sa  82,170 kiba ioh pang ha ki 24 kynta ba ladep bad nangta sa  1,039 ngut kiba iap.
Kiba dang shah sumar mynta, ki long 9,62,640 bad kiba iap, ki long  95,542 ngut, ong ka khubor na ka  Ministry of Health & Family Welfare.
Ka jing iakhih pyrshah ia ain nongrep jong ka sorkar India, ka la poi mynta ha ka nongbah Delhi bad mynta ka step, ki la don kiba leit thang ia kawei ka tractor hajan ka   India Gate ha Delhi.
La iathuh na ki lad khubor, ba ki don kumba 15-20 ngut ki briew, kiba leit sha India Gate bad ynda poi ha katei ka jaka, ki la thang ia kawei ka tractor bad la iathuh ba katei ka jingjia, ka dei ha ka por 7.
42 baje mynstep.
Ar tylli ki kali pynlip ding, ki la leit mar mar sha katei ka jaka ban pynlip, ia ka ding na katei ka tractor.
P.
B.
SU mih nangta da ka jingsngew skhem ban lait.
U la poi ha la iing shwa ban dap ka 2 baje nohphai sngi.
U buh ia ka pla kieng halor miej bad u leit sum kti sum kjat shabar.
Haba u la dep ka kmie ka khot ban ia dihsha lang noh.
“Kynsai, ale noh khun nga la dep theh ka sha" khot ka kmie ha ka sur kaba jem bad sngewieit.
“To, mei nga la wan" u ong bad dang thad artat ia ka jain naid met ha baranda.
“To duwai noh Thei" bthah ka kmie.
“Phi lah bha em khun?" kylli ka kmie“Nga sngew ka biang bad ngam artatien ban shah khot ‘interview’ u la ong bad u dih suk-suk ia ka sha.
“Lano tharai yn mih resol?" kylli ka hynmen.
“Bym da dei eh ka jingialeh kaba iar, nga tharai tang hapoh arbnai duh lah mih ka resol" u ong bad ka i leh kmen.
“Nga ngeit phin lait beit bad sa nang pynkhreh lypa noh ia ka interview" kren ai mynsiem ka hynmen.
“Ka dei phi Thei.
Ngi lei uba ialeh ngin hap shu iai pynkhreh beit" mynjur u Kynsai.
“Ieh u Blei un don ryngkat bad phi khun.
Da ioh sa ma phi te, ka iing ka la nang syaid shuh shuh" ong ka kmie bad ka wiat rymmuin.
“Ngin iai kyrmen beit kumta" ong u Kynsai.
Ki kynta jong kata ka janmiet ki la iaid bad ka por ka la dap 6 duna.
Ka por shet pot tiew ka la dei.
Ka kmie bad ka hynmen ki la talain ha ka shet ka tiew.
U Kynsai pat u la mih kai pyngngad noh sha madan phutbol u la dei iaid lyngba ka iingskul ba hikai ka hynmen.
U kren ha la ka mynsiem ba ynda la ioh iingskul thymmai katno ka la itynnad bha bad ba ka jaka ruh kaba shah bha.
Katno u sngewtynnad ban ioh bam lyer pyngngad hadien ba u la dem khui ha ka jingpynkhreh ia ka ‘written test’.
U sngewthuh ba ka jingiaid kai kumne ka pynbha ia ki jingmut jingpyrkhat.
Kum u samla pule uba la leit pule shabar na la ka jylla uba la ioh mad ia ka Ri-Thor um lah khlem da ia nujor ia ka jingiapher hapdeng ka Ri lum khasi bad ka Ri Thor.
Ka lyer ha Ri Khasi ka da long pyngngad shisha namar shit eh ruh em bad lam khriat pynban khamtam ha ka aiom tlang.
U da pyndei ha lade ba ka lyer Khasi jong ngi ka tan bad khring bha ia ki bar jylla nalor ba ngi Khasi ngi kham bha biej bad shun biej.
Kiei kiei kiba ker sawdong khambun hi dei ka jing pynriam pynbeit da ka ‘Mei mariang’ katba sha Ri Dkhar pat la bun kiba la pynbha briew da ka kti u briew.
Katba u dang mut ban wanphai noh sha la iing la kren uwei u para shnong.
“Nga i kum u Kynsai.
Dei em?" kylli pynthikna uwei u para shnong uba la heh rta.
“Hooid, nga dei" u da jubab ha ka sur kaba jem.
“Ba phi la kylla dur, na kata ka daw, nga kylli pynthikna" ong uta u rangbah bad u wiat sam rkhie.
“Ka dei kata ruh, bah" mynjur u Kynsai.
“Naei phi wan kumne? u buh jingkylli.
“Nga shu wan iaid pyngngad shane sha madan shnong" u iathuh.
“Shu ong ba ka dang khriat toi hynrei pyngngad bha" u ong bad klum bha ia ka jain tawah.
Shillong: Ka jingpyllait jong ka sorkar ban kamai ia ki kali kiba kynthup ia ki local taxi, khamtam ki bus JNNURM lane ki bus sawkhmut, ka la pyn suk bad pynduna ka jingkit kaba khia ia ki paidbah khamtam ia ki briew kiba im jakpoh da ka ba shu bylla sngi.
Kat kum ka kyndon, ba la pynmih da ka sorkar,  ki  local taxi la shah ban kit ia ki nongshong kali  (passenger) tang 2 ngut lane 3 ngut bad kumjuh ha ki bus la shah ban shong u wei u nongshongkali (passenger) ha kawei ka Seat.
Hynrei ha kine ki sngi, ki katto katne ki bus saw bad ki local Taxi, ha ka por jammiet, ki la pyn khein ia ki protocol jong ka sorkar da ka ba kit ia ki nongshong kali (passenger), ha kaba ki thyngngian ban thep briew, kumba long ha ki sngi, ba ym pat don kane ka jingpang.
Kane ka jingleh jong ki nongniah kali ka buh ia ki nong shong kali ha ka jingma ka ba shyrkhei bad ka jingshim kabu jong ki nongniah kali, ka long ba halor ki kit briew smam shi kali, nangta ki shim ia ka dor ba long arshah na ka bai kali kaba ki ju shim ha ki por ba ym pat don kane ka jingpang Covid-19.
Kane ka long ka jingnion ia u duk u rangli u ba hap ban leit ban wan man ka sngi ban bylla jakpoh ha ka ba u paidbah un hap ban shu sngap ia ki jingleh bym suid niew jong kine ki riew shim kabu kiba ym pyrkhat ia kiba duk ba duna bad kumjuh kiba buh ruh ia ka jingim jong kiwei ha ka jingma.
Jowai:Ki Nongialam shnong ka shnong Umstain kaba don ka Elaka Narpuh East Jaintia Hills ki la dap da ka jinglyngngoh kaba khraw halor ka rai jong ka Ophis ka Administrative Department ka JHADC ban pynlong noh ia ka Elekshon ban iajied thymmai ia u Rang bah Shnong ha katei ka shnong.
Katkum ka jing iakren bad ki Nong ialam Shnong katei ka shnong Umstain ki la iathuh ba dei ha ka 29 June 2019 la pynlong ia ka election hapoh ka jingpyniaid u Dolloi, ma Manbha Kyndoh bad u Secretary ka Elaka.
Ha kane ka Election la jop u ma Robi Suchiang bad ha ka 25 July ha utei u snem la ai sanat ia u ma Suchiang kum u Rangbah Shnong ba pura.
U Rangbah Shnong barim u la shah rem noh ha katei ka por hynrei u la leit buh ia ka jingujor da kaba ong ba um hun satia ia ka jingpyniaid ia katei ka Election 2019 wat lada u Daloi u la iathuh ba kam shym la don kano kano ka jingkulmar ha ka por ba la pynlong ia ka Election.
Utei u Rangbah Shnong ba la shah rem u ma Victor Suchiang u la ujor sha ka JHADC ha ka 13 tarik u July, 2019 ar sngi shwa ban ai Sanat ia u Rangbah Shnong ba la jop thymmai.
Naduh ka 13 tarik haduh ba la sdang sa ka lockdown ha u bnai March ka bor badei peit ka JHADC kam shym la shim kano kano ka rai halor katei ka appeal lane ka jingujor jong u Rangbah shnong barim.
Na ka liang u Dolloi ruh u la ong ia ki paidbah ba unla dep ban ai ka jubab sha ka district council halor katei ka appeal jong u bad na ka liang ki nong shong shnong ruh ki la hun.
‘’Hynrei kyndit ha ka sngi palei ba la dep la ai ktien sha ki rangbah ka shnong da u dolloi ba kan don ka jingiajied Rangbah shnong ba thymmai’’, la iathuh u rangbah shnong uba mynta u ma Robi Suchiang ha ryngkat ka jingiadonlang ki dkhot ka Executive Member baroh.
Khlem kano kano ka jingthoh bad khlem kano ka jingshahweng ne sospon u rangbah shnong ba mynta uba dang shakri tang kumba shisnem tam katba ka kyndon jong ka JHADC ka samoi treikam ka long 3 snem.
