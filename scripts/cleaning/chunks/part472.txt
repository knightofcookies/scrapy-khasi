Kata ka miet kaba dum kan leit noh ka jingdum kan phet noh katba kata ka sngi ka jingwan U Trai ka la nangjan.
Kaba mut ba kaba kut ki ia (age) jong kiei kiei kiba ha kane ka pyrthei kala ha jan.
Kidon shibun ki dak kiba pyni shynna shaphang kata ka jingkut jong kiei kiei kiba ha kane ka pyrthei, bad ia kata lah ban iohi ha Israel namar ka Israel ka long ka baje jong ka pyrthei.
Ka Jerusalem ka long ka kynta ka minit bad ka sekhon sha kaba kut jong ka ia (end of the age).
Ki synran u Jisu ki kylli ia u Jisu ki ong – “To iathuh ha ngi lano ba kine kiei kiei ruh kin long bad kaba wai noh ka pyrthei? (End of the age)? Mathaios 24:3.
Ha shwa baka miet kan dier.
Ka sngi kan wan, kin don shibun ki jingjynjar jong u bynriew ha pyrthei bad ka long mynta kein.
Kine ki jingjynjar ki long tang kiba rit eh kiba long ka lynti sha ka jynjar bah, Great Tribulation.
U Jisu u ong – “Kine kiei kiei ki dei ban jia.
Hynrei kaba kut kam pat jia.
Mathaios 24:6.
Ka jingialehthma para jaidbynriew ka hima ia ka hima, ki new sniew ki jingiap them (pandemics), jingkhyniuh jumai ha kylleng ki ri ka Pyrthei, kine ki long ki dak ka jingsdang ka jingjynjar.
Mathaios 24:7-8.
Hangne ngi iohi ba u Jisu u ong – Tangba “Kaba kut kam pat jia" Mathaios 24:6.
Ka pyrthei ka tyllun sha ki rta kiba khadduh ym dang mynta hynrei na duh ki snem ba la leit noh.
Kata naduh ba u Diengdumbur (Israel) u la khie lung ha u snem 1948 A.
D.
U Jisu u ong haba phin iohi ia kine kiei kiei, to tip ba ka long hajan kata ka por ka jingjynjar bah.
Ka ktien u Blei kan pyndep ia kiei kiei baroh ba la kren.
Haba u Diengdumbur u la khie lung: ka lyiur ka la jan.
Ka lyiur kadei ka por kaba jynjar tam, ka long kata ka kordit bah ka bympat ju long na myndang long ka pyrthei, bad kan ymlong shuh ruh.
Mathaios 24:21.
Kiei kiei baroh ki la iaid bad lajan poi haba kut artad.
Haba u Jisu u kren ia u Diengdumbur kamut u kren shaphang ka Ri Israel.
Ka Israel ka la long Super Power in Science and Technology mynta.
Bad kala pynkhreh ruh ia ka thma kaba khraw ha pyrthei.
Jeremaiah 51: 20-23.
Lyngba kane ka thma bah ka Israel kan pynjot thiaw ia ki Ri ki Hima ka pyrthei haduh ba ymdon shuh mano mano ba lah pyniasuk.
Hynrei hakata ka por un wan mih u wei u riew khrawbor (anti-Christ) ban iateh jutang jingsuk (middle East Peace Treaty) bad ka Israel, da kaba un tyrwa ruh iaka Israel ban pynieng noh pat ia ka Temple Balai ha Jerusalem.
Kine kiei kiei kim long shuh kiba jngai mynta, ki don hajan eh.
Tang shu pynieng ia kata ka Temple Balai, kan sdang artad kata ka por ba jynjar tam ka bympat ju jia mynno mynno, ba u Jisu u la ong.
Dei hangne kin sdang ki 7 Jingpyndait (seventh seals).
Jingpynpaw 6:1-17/ Jingpynpaw 8:1-5.
Kine kin long ki por jong kata ka shitaiew kaba khadduh ba la ong da u Daniel Nongiathuhlypa.
Daniel 9:24-27.
Ha ki Lai snem shiteng jong kata ka shitaiew, u mrad khlaw ne uta u jingijli un ieng hakata ka jaka bakhuid (Jerusalem Holy place).
Mathaios 24:15.
Un shong hakata ka Temple kaba Lai ha Jerusalem u leh Blei ia lade.
2 Thessoloni 2:4.
Kumta u Blei mynta hi u khot ia ki briew baroh ban kylla bamut ban bret noh ia kita ki jingleh ka jingdum, ban kieng noh ia ki Atiar ka jingshai, ym ban dih kyiad ne jingbuaid haka spah ka nam ka burom jong kane ka pyrthei, ym haka iakai kynthei ne ia nuti bad jakhlia ym ha ka iamai ia pihuin.
Hynrei to kup ia u Jisu khrist u Trai.
Namar ba ka miet  ka la nangdier, ka sngi ka la jan.
NongRom 13:11-14.
Tad haduh ba u Mrad khlaw un shynshar ruh, kaba kut kam pat jia.
Kaba kut kan kut hadien ka 1000 snem bad u Blei un thang da ka ding iakane ka pyrthei.
Jingpynpaw 20:9-10.
Kata ka ia ka la jan.
Jingpynpaw 1:3.
Amen.
Mumbai: Ka Suhana Khan, ka khun samla bhabriew jong U Shah Rukh Khan bad ka  Gauri Khan, ka la dap mynta 21 snem ka rta.
Ha ka jingdap 21 snem jongka, ha ka 22tarik mynta u bnai, ki la don shibun ki kyntien kitbok, hynrei uwei na kitei u nong ai kyntien kitbok, u phah da ka jingtyrwa kaba kham pher bad utei uba don da ka kyrteng Suhaib, ula pan ia ka Suhana, na ka kmie jongka, ka Gauri Khan, ba kan ai noh ia ka Suhanna, ba kan ia poi kha bad u bad u da iathuh, ba ka kamai jongu, ka long shilak tyngka shibnai.
‘Gauri mam meri shadi Suhana ke saath karwado Meri monthly payment 1lakh+ hai.
’Ka Suhana Khan, ka don mynta ha New York bad ka don ha ka jingpule hangtei.
Hadien ka jingshahktah na u khniang jingpang Covid-19, bun ki briew ki bud ryntih iaki kyndon halor ka jinglah ban ai jingiada ialade naka jingshahktah biang ha kane ka khlam coronavirus.
Kat haduh mynta ki stadwadbniah ha satlak ka pyrthei kim pat lah satia ban lap iaki dawai kiba lah ban iakhun pyrshah ia kane ka jingpang bad ka jingwadbniah ka dangbteng kat haduh mynta.
Halor ka jingioh jingtip kidon ki nongpang kiba la shahktah teng ha une u khniang jingpang hynrei ki ngat biang sa shisien pat ha kane ka jingpang khlam.
Kham bun ki briew napdeng kito kiba don jingma ban ngat ha kane ka jingpang khlam kidei kiba la tymmen ka rta lane kito ki bymlah ban shimkhia ban ai jingiada ialade kaba kynthup ka jingiada iaka bormet kalong kaba donkam ban shimkhia hadien bala koit naka jingpang.
Ki kyndon kiba biangtam ban iada ialade bad ka jingai jingmut ia baroh ban lait naka jingshahktah biang ha kane ka jingpang kadei ban deng thikna iaki mask, sait iala ki kti manla kapor bad pyrshang ban iajngai iwei na iwei pat, ka jingpynkynmaw halor kumno ban bud ia kine ki kyndon haka jingim ba manla kasngi kaba ymdon jingktah ei ei ruh em.
KINE HARUM KILONG KI KATTO KATNE KI LYNTI KIBA PHI DONKAM BAN LEH HADIEN BALA KOIT NAKA KHLAM COVID-19.
KA JINGDONKAM BAN KILAN MET :— Ka jingkilan met kalah ban kham jynjar hapdeng ba dangshu koit ba kane ka jingpang bad naka jinglong tlot ka met, hynrei kalong kaba donkam ban sdang iaka jingkilan met manla kasngi hadien bala koit nakane ka jingpang naka bynta ka jingkoit jingkhiah jongka bormet bad ka bor jabieng.
KA JINGJIED IAKI JINGBAM BA TEI:– Sa kawei pat ka lynti kaba phi donkam ban pyrshang naka bynta ban iada ialade nakane ka jingpang kalong ban bam ki jingbam ba dap kyrhai daka jingdon ki nutrients kiba tei iaka bormet ki balah ban iarap pynkoit kloi nakane ka jingpang.
Kane ka jingpang khlam kadei kaba wanrah ka jingbanbor ka jingmut jingpyrkhat bad ki dawai kiba phi pyndonkam ban dih ha kum kane kapor ka ktahjur halor ka jinglong jingman jongka met jongphi.
Kidon katto katne ki nongpang ki pynpaw halor ka jinghiar kynsan ka jingkhia.
Namarkata pyrshang ban bam ki jingbam kiba kynsai bad tei iaka met kum ki jhur, ka pylleng, ka doh ban marmot iaka jinghiar ka bormet.
Pyrshang ban bam ki jingbam ba la shet ban pynsuk halor ka jinglah ka met ban tylliat jingbam.
Kynmaw ba ka met jongphi ka shimpor ban iohbiang ka bor met kaba khlain.
Pyrshang ban ym bam katba mon ne ban bam ki jingbam bymtei iaka met.
PYNKHLAIN IAKA BOR KYNMAW:— Une u khniang jingpang udei uba latip ba ulah ban thombor iaki cell kiba iadei bad ka bor kynmaw.
Ban kyntiew biang iaka bor kynmaw halor ka jinglah ban pynleit jingmut, kalong kaba donkam ban mang por naka bynta ka bor pyrkhat bad ka bor kynmaw da kaba pyndonkam kum ki jingialehkai puzzles, ki jingialehkai ba iadei bad ka bor kynmaw bad ki jingialehkai da kaba shu thaw kiba phi shem ba kilong kiba eh ban pyrkhat kiba phi donkam ban pyrkhat borbah.
Sdang ia kum kine ki jait jingialehkai kibalah ban kyntiew iaka jingproh jabieng.
Kalah ban treikam suki suki hynrei kadei kaei kaei kaba lah ban kyntiew 8aka hor jabieng kat nangmih ki sngi kipor.
KA JINGAIPOR IALADE:— Ha kaba sdang phim dei ban khmih lynti ban sdangbiang mardor shaka jinglong jingman kumba phi ju leh manla kasngi tang hadien bala poi ha iing ne bala koit nakane ka jingpang.
Hynrei phi dei ban aipor ialade ban wanphai biang sha ka jinglong jingman kumba phi ju leh manla kasngi.
Kynmaw,phi dangshu koit nakane ka jingpang kaba ktah iaka bormet jongphi bad kalong kaba donkam ban pynleit jingmut suki suki iaki kam kiba phi ju leh borabor ban kaba leh khlem pyrkhat.
KHMIHTHUH LADA DON KI DAK PAW HAKA MET:— La ka dei ka jingioh baiongkhlieh ne ka jinglong thait ka met, kaling kaba donkam ban KHMIHTHUH halor kino kino ki dak kiba paw kiba ka met jongphi kam pat lah satia ban pynthikna ba phi la lait na une u khniang jingpang.
Kalong kaba donkam ban iakynduh tengkhat bad ki nongsumar jongphi lada phi don kino kino ki dak jingshitom ban pynthikna baphi lait nakaba ngat biang ha une u khniang jingpang.
KA JINGWAD JINGIARAP HAPDENG BALA KOIT:— Ban sngewthuh halor ka jingdonkam ban pynjahthait ialade bad ban wallam biang ka jinglong jingman kumba ju long hadien bala ioh ka jingkoit kaba pura, kaba donkam kalong ban wad jingiarap ha kano kano ka por baphi donkam namar kane ka iarap ban aibor kloi iaphi bad ialeh pyrshah iaka jingsngewlong thait ka met.
Naduh ka leit iew leit hat, ka shet ka tiew bad kiwei de ka met jongphi ka donkam shibun ki lad ki lynti ban ioh ka jingkoit ba pura.
Namarkata da kaba pan jingiarap na kiba haiing hasem ne ki paralok ba iajan ban don bynta hapdeng baphi dang don haka lynti iaid naka bynta ka jinglah ban ioh ka jingkoit, kalah ban ai jingmyntoi shibun iaphi.
Khublei.
Shillong: Ka jylla ka la hap ban mad ia ka jingjaw ki ummat bad ka jingkah dum u lyoh man la ka sngi bad da ki spah tylli ki longiing longsem ki la duh noh ia la ki baieid bathoiñ jong ki ha kane ka khlam kaba la wan lynshop tyngeh ha ka sien kaba ar bad da lei lei ruh kane ka khlam kam map satia iano iano ruh.
Ha kawei na ki jingjia kaba sngewsih bha bad kaba long ruh ka jingjia kaba nyngkong eh ba ka jylla kan sakhi ia ka jingkhlad noh jong kawei ka nos kaba long kawei na ki shipai kaba hakhmat eh jong ka tnad ka koit ka khiah kaba la mih madan bad iakhun pyrshah khlem tieng khlem smiej ia ka khlam Covid-19.
Katkum ki khubor ba la ioh lum la iathuh ba kane ka nongtrei jong ka koit ka khiah kaba trei kum ka contractual staff nurse ha ka Obstetrics and Gynecology ward jong ka Neigrihms Hospital Shillong la tip kyrteng kum ka Kong Badaphun Rapsang kaba dang don 26 snem ka rta.
Shuh shuh ki tyllong khubor ki la iathuh ba katei ka nos, ka Kong Badaphun Rapsang ka la iabit ia katei ka jingpang Covid-19 bad ka la shah sumar ha Dr H Gordon Robert Hospital Shillong hynrei ka la khlad noh na kane ka sla pyrthei ha ka 22 tarik u bnai Jymmang 2021 ha ka por 10 baje mynstep.
Na ka liang jong ka Trained Nurses Of India Neigrihms ka la phah ruh ia ka kyrwoh sngewlem sha ki bahaiing hasem jong ka Kong Badaphun Rapsang kiba la hap ban mad ia kane ka jingsngewsih kaba kthang tam ha ka jingim ka jong ki ba u Blei Trai Kynrad un phah ia u mynsiem jong ka jingpyntngen ha kum kane ka por ba u lyoh ba dum u wan ban kah ia ka iing ka sem jong ki baroh kawei.
Kiba ioh pang covid ha India, mynta ka sngi, ki la hiar sa tang  1,96,427ngut bad kiba iap, ki long  3,511ngut, ha ki 24 kynta ba ladep.
Ki jylla, kiba bun eh kiba pang, ki long ka  Tamil Nadu, da 34,867 ngut, ka  Karnataka da 25,311ngut,  Maharashtra da 22,122ngut,  West Bengal da 17,883 ngut bad ka  Kerala da 17,821 ngut, ong ka khubor na ka tnat ka koit ka khiah ka sorkar India.
New Delhi:Ka jingpang prum Mucormycosis ka dei kawei na ki jingpang, ba kito kiba dang koit ne kiba la koit na ka jingpang COVID-19 ki ioh na ki kynja tit.
Kito kiba ioh ia kane ka jingpang mynta ki la kham bun, hynrei kane kam dei ka jingpang kaba iabit kaba mut ba kam pur na uwei u briew sha uwei pat kumba pur ka jingpang COVID-19.
Ia kane la ong da u Dr.
Randeep Guleria, Director, AIIMS, New Delhi ha ka jingialang bad ki lad pathai khubor ha ka National Media Centre, PIB Delhi myn hynnin ka sngi.
U Dr Guleria u la ong ba ka bha ban kiar na ka jingpyn donkam ia ki ktien ‘black fungus’ haba kren shaphang ka mucormycosis, namar kane ka ialam sha shibun ki jingbakla.
“Ki black fungus ki dei kiwei pat ki jait bad ia ki la pyniasoh bad ka mucormycosis, namar ba ki don ki dak kiba iong ha ki tit ba lieh.
Ha ka jingshisha, ki don shibun jait ki jingpang ba ioh na ki tit kum ka candida, aspergillosis, cryptococcus, histoplasmosis bad coccidioidomycosis.
Ka Mucormycosis, candida bad aspergillosis ki dei kiba ioh ki briew kiba duna ka bor ialeh pyrshah jong ka met.
"Ha kaba kren shaphang ka jingbun jong kane ka jingpang, u Dr.
Guleria u la ong: “Ka jingpang Candida ka lah ban mih ha ryngkat ki dak lieh ha ka shyntur, u ryndang bad u thylliej; ka lah ban ktah ia kiwei kiwei ki dkhot met bad lah ruh ban lap ha ka snam (haba ka case ka long kaba la jur).
Ka Aspergillosis ka dei kaba kham niar bad ka ktah ia ki tor da kaba pong thliew ha ki.
Kaba iohi bha ha ka COVID-19 ka dei bun sien ka mucormycosis; teng teng lap ia ka aspergillosis bad ka Candida.
"Haba kren shaphang ki briew kiba don ha ka jingma ban ioh ia ka jingpang Mucormycosis, u la ong: “90% – 95% na ki briew kiba la ioh ia ka Mucormycosis ki dei kiba pang diabetes lane kiba pyndonkam ia ki steroid.
Kham niar ban iohi ia kane ka jingpang ha ki briew ki bym pang diabetes lane pyndonkam ia ki steroid.
"U la ong ruh ba kito kiba don jingma ban ioh ia kane ka jingpang kaba mut kito kiba don diabetes, kiba pyndonkam ia ki steroid bad kito kiba long positive ia ka COVID-19 kiba don ia kine ki dak harum ki dei ban ai jingtip mardor sha ki doctor.
“Ki dak jong ka mucormycosis ki dei ka jingktha khlieh, ka jingphlei nam sohmut, ka jingat harum ki khmat, ka jingduna ha ka jingsngew ha ka dur khmat.
Lada lap ia kine ha ki briew kiba don diabetes lane kito kiba pyndonkam steroid, dei ban ai jingtip mardor ia ki doctor khnang ban ioh jingsumar.
"Ki jait MucormycosisLah ban pyniapher ia ka Mucormycosis na ka dkhot met ba ka ktah.
Ki dak jong kane ka jingpang ruh ki pher katkum ka dkhot met ba ka ktah.
Rhino orbital cerebral Mucormycosis: Kane ka ktah ia ka khmut, ki khmat, u pdot bad ka lah ban pur ruh sha ka jabieng.
Ki dak ki long ka jingktha khlieh, ka jingdap ki thliew khmut, ka jingmih eitmut kaba jyrngam, ka jingpang ki sinus, ka jingphlei nam sohmut, ka jingat ka durkhmat, ka jingduh jingsngewthuh ha ka khmat bad ka jingkylla rong jong ka sniehdoh.
Pulmonary Mucormycosis: Kane ka ktah ia ki tor bad ka wanrah ia ka jingshit met, ka jingpang shadem, ka jyrhoh bad ka jyrhoh snam.
Kane ka lah ban ktah ruh ia ka gastrointestinal tract.
Ym don ka jingiadei kaba shai bad ka jingai oxygen“Bun ki briew kiba ioh jingsumar ha la iing ki bym donkam ioh oxygen ki la ioh ia ka Mucormycosis.
Kumta ym don ka jingiadei kaba shai hapdeng ka jingioh Mucormycosis bad ka jingioh oxygen," la ong u Dr.
Guleria.
Ka jingpher ha ka rukom ai jingsumarKa jingai jingsumar ia kum kine ki jingpang ka bteng da ki taiew bad kumta ka long kaba eh na ka bynta ki hospital namar ki briew biba don COVID-19 bad ki bym don COVID-19 kiba la ioh ia ka mucormycosis ki dei ban don ha ka ward ba kyrpang.
Donkam ruh ban puid da kaba phikir bha namar kane ka lah ban ktah ia kito kiba don COVID.
Ka jingleh khuid ka long kaba kongsan na ka bynta kito kiba pang diabetes namar ki don ha ka jingma ban ioh mucormycosis.
Kito kiba pyndonkam ia ki Oxygen Concentrator ki dei ban pynthikna ia ka jingpynkhuid ia ki humidifier man ka por.
Shillong: Ha ka step phyrngab jong ka sngi nyngkong kata ka 24 tarik u Jymmang 2021, kawei ka trok kaba kit biskit kaba dang mih na Shillong bad thmu ban leit buh ia kitei ki biskit sha Nongstoiñ ka la kylla khongpong noh ha ka thaiñ Jeidohkroh kaba don hajan jong ka shnong Nongspung.
Katkum ki tyllong khubor kiba la ioh lum la iathuh ba hamar ba poi ha katei ka jaka la shu iohi satang ia ki briew kiba dang ia peitkai ia katei ka trok bad kitei ki briew ki la iathuh ruh ba katei ka trok ka la kylla naduh mynstep.
Na ka liang jong kitei ki paidbah kim tip satia la utei u nongniah bad u nongbud jong katei ka trok ki dang ia im ne kumno ruh namar katkum ka rukom peit jong ka jingkylla khongpong jong katei ka trok la kham ishyrkhei bha.
Shillong:Ki heh nongialam jongka Seng Hynniewtrep National Youth Movement, Central Body, myn hynnin ka sngi ki la leit ban tur sha Secretariat, ban pyrshah ia ka jingkuman jongka sorkar, halor ka jingdawa jongka Seng ban iarap baibam sha ki paidbah baduk kiba dei ki nongbylla sngi, ki nongsaitjain nong, ki nongdie kwaidong, ki nongdie jingdie madan, ki nongniah kali kamai bad kiwei kiwei de.
Katei ka jingleit, ka dei hadien ba la kut ka por katkum ka shithi ba lah phah sha u Conrad K Sangma u Myntri rangbah ka sorkar Meghalaya ia kaba la phah ha ka 20tarik Jymmang 2021.
Haba iakren bad u nongialam ka HNYM, u bah Louis Dohtdong u la iathuh ba kaba la pynlong ia ka Seng ban tur sha Secretariat, ia kaba la shah khanglad noh ha ki phewngut ki pulit mar ia poi ha IGP point, ka long halor ka jingbitar ia ka jingbym jubab ia ka shithi jong ka Seng kaba la buh por hapoh laisngi, ba ka Sorkar ka dei ban pynbiang ia ka bai bam na ka bynta kiba duk ha kum kane ka por jongka jingkhangdam kaba la pynsyrtok haduh katta katta iaki paidbah baduk ba tang pisa ban thied jhur ruh kim don shuh.
U Bah Dohdong, u la ong ruh ba na ka liang u Symbud myntri rangbah ka jylla Bah Prestone Tynsong u la kyntu iaki paidbah ban bam tang ka ja bad u jhur bad kumta ka Seng ka sngewban kyrpad ia u Bah Prestone Tynsong bad u Conrad Sangma ba ki dei ban ai bai jhur, namar ba ki paidbah, namar ba kim don pisa ban thied jhur ruh, bad la ong ruh, ba ban shu kren pyllait jynhaw te ka suk palat, hynrei ban iarap pat kaba eh sohsat.
“Ka Seng ka ong ia U Bah Prestone Tynsong sngewbha sdang shuwa maphi ban bam ja tang bad u jhur suda, man ka sngi haduh shitaiew, lada phi lah ban bam kumba phi kyntu ia ki paidbah, ngi lei ngin bam tangda ka ja bad ka mluh ruh namar ba lah ioh jhur maphi, u Bah Prestone um sngewthuh eiei ia ka jingjynjar ki paidbah namarba u im ha ka spah ka phew ka lak ka putit" u la bynrap.
Ka Seng ka sngewkhia bad bitar jur ruh iaka jingleh donbor ki pulit, da kaba bat pathar iaki kali kit mar rep, kaba la jia naka por sha ka por, khamtam eh myn hynnin ka sngi ka 24/05/2021 ha ka por 9 baje mynstep, ha kaba ki nongrep ki la pyntip sha ka Seng lyngba ka phone ba ka don ka jingshah khang jongki kali kit mar rep bad marmar ka Seng kala pyntip sha u Agriculture Minister U Bah Banteidor Lyngdoh, uba la shimkhia bad la ioh ban pyllait ia ki kali Kit marrep.
Ka Seng ka ai khublei ia u Agriculture Minister, uba la shimkhia mardor bad kane ka pyni ba u dei u Minister uba sngewthuh iaka jingeh ki paidbah.
U la ong ruh ba ka Seng ka pynpaw ba lada ka sorkar kam leh eiei, kumta kan hap shim ia ka jingbahkhlieh lada ka Seng ka mih syndet ha kano kano ka por ryngkat bad ki hajar ngut ki paidbah baduk, ban dawa ia la ka hok ban ioh bam kumba la tynsat ha ka riti synshar ka Ri India katkum ka Section 32.
“Ngi im ha ka Ri synshar paidbah, ka dei ka kamram jongka sorkar ban bsa ia ki paidbah jongka, haba don kum kine ki jingeh, hynrei kaba sngewsih bad kaba pynbitar jur ia ka Seng ka long ba ki heh sorkar bad ki nongmihkhmat paidbah ki shim kabu pynban iaka jingshida bad jing luilui ki paidbah ha kum kane ka por jongka jingeh jingjynjar"u la ong.
U bah Dohtdong u la pynpaw ba ha shwa ka jingiakhih ban dang wan, kin sngap ia ka jubab jongka sorkar, lada kam jubab ha kano kano ka por ki lah ban mih, “Lah kaba shah kem bad pynngat kyndon kum ki nongialam ban ia kaba iap thngan bad iaptyrsaw ki paradoh parasnam"u la ong.
La iohi ha kine ki sngi ba ka Sorkar jong ngi ka pan lyer oxygen kylla na ka Assam, wat la ki nongpang Corona kiba hapoh ka jylla ki dang duna shibun haba ianujor bad ki bapang ha Assam.
To koit….
Haba ianujor lei bad kiwei-kiwei ki jylla ki bapang bad baiap da ki phew hajar bad ki lak, haduh ba la thang briew, ter-lynter thik kumba thang-bun ki nongrep jong ngi ha ki por mynshuwa; ha ngi kam pat poi shata, tangba……Kaba la paw ha kine ki sngi pat ka long ba ka Sorkar ka la phah ia ki briew kiba ioh ia kane ka jingpang, ba kin ia sumar hi noh ha la ki jong ki ing ki sem bad la bthah ruh ia ki shnong ba kin iapeit lang ia kane ka kam bad ba kin iapynlut hi.
Lada ka long kumne, hato kane ka khlam shityllup pyrthei (Global disaster) kam nang pur kylleng kylleng lada ia sumar hi ha ki ing ki sem? Lada kumne, khlem artatien shane ruh kan poi ka por thang-bun.
Ha ka jingshisha te ka Sorkar kein ka dei ban lum (contain) ia ki bapang baroh ha ki jaka bakyrpang (containment area), ha kaba yn peit da ki doktor, ki nurse bad kiwei ki stad jong ka kam.
Kane te kan iada na ka jingpur, khnang ba kin koit kloi ki nongpang.
Nga la thoh sha u Chief Minister Conrad halor kane ka bynta, iohi pynban ha ki katto-katne ki kot khubor ba ka UDP kam dei ban pynlong politics ia kane ka kam.
Ynda ai jingmut hok, shah ther politik kylla pynban, lada shu sngap ruh, shah kynnoh ba ym don ba ia aikti lang.
Tip yn leh noh kumno?Hato Ki Shnong Ki Lah ?Ha ka jingshisha, ki shnong ki thaw ki don la ki bynta ban iarap ia ka Sorkar, ban ym shah ia ki nongwei ban wan rung kulmar kumba la iohi ha kine ki sngi.
Ki shnong kin iarap pynbeit ruh ia ki rukom plie bad khang ia ki iew ki hat bad ki dukan, katkum ki jingbthah ka Sorkar bad ia kiwei-kiwei ki jingialum briew shane-shatai bad kum kine ki jait kam ha la ki shnong ki dong.
Ban sumar ia kita ki nongpang, ki shnong kin tip hi ban sumar ? Ki don doktor, don pisa ban pynlut kat ia kane ka kam bah ? Ki paid nongshong shnong ki la jynjar khait wat ialade ha kine ki sngi, te kin peit ialade ne kin kyrshan sa ia kita ki nongpang Corona?Ki shnong bad ki Seng Bhalang ki la trei shitom ban khanglad bad kem ia ki nongwei kiba iohrung kylleng.
Mano ba phah, kumno ki lait ban wan ? Ia kine ki kam dei ki DC, ki SP kiba dei ka bynta ban peit bad ban pynshitom lang ia kiba phah wan bad ia kiba pynrung ia kine ki briew.
Gas Cylinder-Oxygen CylinderBaroh shi katto, ki paidbah ha kylleng ki iapyntyllun bad kit ia ki top saw gas cylinder ban shet ban tiew, mynta pat la bun ruh kiba mareh ban wad sa ia ki Oxygen Cylinder.
Wow! Ka pyrthei.
Katno ki jingeh ban ioh wat ia ki gas cylinder na ka bynta ka shet ka tiew.
Shano ki paidbah kin leit wad sa ia kita ki Oxygen Cylinder, haba da ka Sorkar hi ka dang pan na kylleng?Ki Shnong bad ki Rangbah Shnong ki nud ban shim ia kine ki jingkit khlieh? Ynda poi haba iap, shah kynnoh ki Shnong, la lait ei ka Sorkar.
Iapyrkhat bha ia kane ka bynta.
Ka jingshisha hi ka long ba kane ka dei hi ka bynta ka Sorkar ba kan kit khlieh, ki Shnong ki thaw kin long tang ki nongai kti ban iarap pynbeit ia kane katai, ym ban ialong doktor jakoid, ioh leit shuwa pynban ki doktor jakoid ban ia ki nongpang.
Nga la ai jingmut ia u Chief Minister ba lada ka Sorkar jong u ka sngew bym don pisa, un shim kylliang (divert) shuwa na kiwei ki tnat (department) Sorkar kiba dang lah ban ap, ka Corona te kan ‘Koro’ beit la ka kam koro, kam ap iano-iano.
Namar kane ka khlam ka la sar ia ka pyrthei shityllup, ka Sorkar India ka don ka bynta ka bakhraw tam eh ba ka mang tyngka kyrpang (special fund), kaba ki Sorkar jylla ruh ki don hok ban ioh.
Nga shu pynkynmaw ba nga la dep thoh naduh u bnai Lber 2020, ha ki kotkhubor khasi, ba shisien 100 snem kine ki jait khlam shityllup ki la sdang naduh u snem 1720 sha ki thain ri France, ha u 1820 sha thain Thailand, Indonesia, Philippines bad ha u 1920 ha ki thain Spain.
Kane mynta ka sdang na Wuhan, China, ha u snem 2019.
Ki jingiap briew ki la nang kiew, ki nongleit ontep katkum ki rukom Khasi pat ki la kylla khongpong lang, bym don ba nud leit shuh.
Lada ym dei lei sa ba don ki riewniam, kum ki Phadar, ki Pastor, ki Lyngdoh bad ki Rangbah Seng Khasi-Pnar, ym tip shuh mano ban leit tep leit thang ia ki bapli ki baiap.
Niuma, ki bor Sorkar ruh ki pynmih jingmana ban ym ialum briew than, nang pyrkhing shuh sa da ki katto-katne ki Rangbah Shnong, Dong, nang stang shuh-shuh.
Don pat kiba leit da ki spah, ym don hi kiban khang, tangba donkam ban sngewthuh hi kumno ban kitkhlieh ia ki kyndon iada.
I Rev.
Lyndan Syiem, iba la thiah ha kine ki sngi ha hospital, na jingthiah pang ila ai jingmut-ai mynsiem halor ki jinglong jong kane ka por.
Ila pynkynmaw ia ki ktien u Blei, ‘Kumba nga la ieid ia phi, kumta phi dei ban iaieid iwei ia iwei,’ da kaba kdew nuksa ia ki ‘Angel Bakyrpang u Blei,’ kiba dei ki nongtrei ka Mother Teresa, kiba bud ia kitei ki hukum, da kaba ki lum ia kiba la shah kyntait, ban ai jingim ia ki, ha kylleng ka pyrthei.
Sngap lang ruh sa ia u Amitabh uba ong ia kine ki ktien ha ka ‘Sholay,’ ba “ki khawpud, dei kiba la iap lypa.
"Nga tip ba kin don kiba ong, “ban shlur bieit lei, kaba ma.
" To ngin shlur da ka jingtip briew.
Khublei.
Nongpoh: Kum kawei na ki kynhun sengbhalang ha Ri Bhoi, ka Ri Bhoi Youth Federation (RBYF), hynnin ka sngi ka la ioh ban pyllait paidbah ia ar-tylli ki kali kit Nongpang (Ambulance), ki ban sa shakri ia ki paidbah ha Ri Bhoi bad khamtam eh ia kito ki briew kiba donkam kyrkieh ia ki Ambulance.
Ia katei ka Ambulance ka RBYF, la pyllait paidbah hynnin ka sngi ha Umsning CHC bad kiba la donlang ha katei ka sngi ki kynthup ia u Bah Jason Sawkmie Mawlong, MLA ka Umsning Konstituensi, nangta ka Kong RM Kurbah, DC Ri Bhoi, u Dr.
M Mawrie, DMHO, u Bah Raja Brahma, BDO ka Umsning C&RD Block, u Bah Bipul Thangkhiew, President ka RBYF, Sengkmie, u Bah D.
Warjri, President ka RBYF, Umsning Circle lem bad kiwei ki nongkitkam kiba hakhmat ka RBYF.
Kiba ai jingkren ha katei ka sngi, ki la ai ka jingiaroh kaba khraw eh ia ka RBYF, kaba la shimkhia ban pynioh ia kitei ki Ambulance, da ka jingthmu ban ai jingiarap ia kito ki paidbah kiba donkam Ambulance bad kaba long ruh kum shi bynta ban shakri ia ki paidbah kiba donkam jingiarap.
Nongpoh: Namar ba la nangkiew ki briew kiba la ioh Covid-19 ha ka shnong Mawlyngkhung, kaba don ha ki thain Umsning, kata lyngba ka surok Umsning sha Mawrong ha Ri Bhoi, ka District Magistrate jong ka Ri Bhoi, ka la pynbna paidbah ba katei ma shnong ka la hap ha la thup Containment Zone, ne ka jaka kaba la maham pyrshah ia ki briew ba kim dei ban rung bam mih sha katei ka shnong, kata naduh ka 24 tarik haduh 21 tarik u Bnai ban wan.
Ia katei ka shnong, kaba la pynhap ha ka thup Containment Zone, la maham pyrshah ia ki briew bad kim dei ban leit sha katei ka jaka bad kumjuh ruh ki briew kiba sah ha katei ka shnong, ba kim dei ban mih na la iing bad lada lap kino kino kiba leh pyrshah, kin sa shah pynshitom katkum ki kyndon Ain.
GUWAHATI: U Himanta Biswa Sarma, myntri rangbah ka Assam, ula kren shai hynnin ka sngi, ha ka iing dorbar ka Asssam, ba ia ka doh masi, ym dei satia ban die ha ki jaka ba ki don ki jaitbynriew kiba long niam Hindu.
“Ngi ngeit ba ka masi, ka dei ka kmie jongngi.
Ngim kwah ba kin wan ki masi na West Bengal bad ngim kwah, ban don ka jingbam doh masi, ha kito ki jaka, kiba ka la mane blei ia ka masi, hynrei ngam ong pat, ba kito kiba ju mlien ban bam doh, ba kin iehnoh shi syndon" ong U Sarma.
U Mrinal Saikia, MLA ka seng BJP, ha ka jingkren jongu, ula ong “Ngi mane blei ia ki masi bad kumta, ym dei ban pyniap na wah ia ki doh masi, ha ki jaka, ba ki don ki hindu".
“Ka masi, ka ai shibun ki jing myntoi, ban ia kaei kaba ngi ai ia ki.
Ngi donkam ia ki masi bad kane ka ain, kan khang ia ka jing shalan masi" ula ong shuh shuh.
U MLA, u ong ruh ba ka um jung masi bad ka eit masi, ki kham kordor shibun shah, ban ia ka dud masi.
Ha ka dor jong ka Patanjali, ka um jung masi, kaba 100ml, ka shongdor T.
45, katba ka dud masi, ka shongdor T.
50 shi litar bad katei ka pyni, ba ka umjung, ka kham remdor ban ia ka dud masi.
Shillong: Ka Deputy Commissioner, East Khasi hills, ka la pyntip, ban shah ia ki nongrep, kiba die lang bad kiba die khutia, ba kin lah ban die, ia la ki jong ki mar rep jongki, naduh ka 25 haduh ka 28tarik Jymmang 2021.
Kumta, yn plie ia ki iew ha  Anjali Parking Lot naduh 25 haduh 28tarik Jymmang bad ha Sankhamti Parking Lot,  naduh ka 25 haduh ka 27tarik Jymmang 2021.
Na bynta ka iew ha Anjali, yn shah ia ki nongrep kiba na  Mawlai, Mawryngkneng, Mawkynrew bad Mylliem Blocks, katba ia ka iew ha   Urkaliar, yn shah ia ki nongrep kiba na  Mawkasiang, Mawpat, Lumdiengsai, Mawlong, Saisiej, Diengpasoh, Tynring, Nongmynsong, Umkdait bad Jaroit, kiba ioh jing mynjur na ki BDO.
Yn nym shah ia ki nongthied pateng lane ki nongthied ha iing, ba kin leit sha kitei ki iew, namar kitei kin thied na ki shnong lajong.
Shillong: Mynta ka 24tarik Jymmang 2021, ki don 24 ngut kiba ioh pang covid bad kitei ki long kumne harum –Kiba iap na ka khlam covid, ha ka 24tarik Jymmang 2021.
U bah Aibanlumlang K.
Blah, 35, Address: Jaiaw, EK HillsU leit shah sumar ha ka 17-05-2021 ha Bethany Hospital, ShillongUla khlad ha ka23-05-2021Cause of death: Covid-19 PneumoniaKa kong Wanhun Dkhar, 40 na Sohryngkham, EK HillsKa leit shah sumar ha ka 03-05-2021 ha Bethany Hospital, ShillongKa khlad ha ka 23-05-2021Cause of death: Covid-19 Pneumonia with co-morbiditiesU Bhupen Kolita, 62 na Upper New Nongstoin, WK HillsU leit shah sumar ha ka 20-05-2021 in Civil Hospital NongstoinU khlad ha ka 23-05-2021Cause of death: Covid-19 Pneumonia with co-morbiditiesKa kong Excellency Tariang, 78 na Umsohsun, EK HillsKa leit shah sumar ha ka 22-05-2021 ha Civil Hospital ShillongKa khlad noh ha ka 23-05-2021Cause of death: Covid-19 Pneumonia with co-morbiditiesU Mon Bahadur Chettri, 70 na Bishnupur Kench’s Trace, EK HillsU leit shah sumar ha ka 23-05-2021 in Civil Hospital, ShillongU khlad ha ka 23-05-2021Cause of death: Severe Covid-19 Pneumonia with co-morbiditiesU Womstar Kharbuki, 52 na Mawpat, EK Hills,U leit shah sumar ha ka 11-05-2021 ha Civil Hospital, ShillongUla khlad ha ka 23-05-2021Cause of death: Covid-19 PneumoniaKa kong Rita Mary Kharmawphlang, 50 na Nongrah, EK HillsKa leit shah sumar ha ka 12-05-2021 ha Bethany Hospital, ShillongKa khlad noh ha ka 23-05-2021Cause of death: Covid-19 Pneumonia with co-morbiditiesU bah Tyrshain Lamare, 75, na Moodop, WJ Hills,La leit kit ia uba la iap ha ka 23-05-2021 sha Nartiang PHCCovid-19 PositiveU Bah Phrangsngi Lyngwa, 50 na Forest Colony, EK Hills,U leit shah sumar ha ka 20-05-2021 ha Civil Hospital ShillongU khlad noh ha ka 23-05-2021Cause of death: Covid PneumoniaKa kong Teldinora Kurkalang, 56 na Mawklot Upper Shillong, EK HillsKa leit shah sumar ha ka 19-05-2021 in Civil Hospital ShillongKa khlad ha ka 23-05-2021Cause of death: Covid-19 PneumoniaU Dilu Prasad, 82 na Raj Bhavan Shillong, EK HillsU leit shah sumar ha ka 07-05-2021 ha Civil Hospital, ShillongU khlad noh ha ka 24-05-2021Cause of death: Covid Pneumonia with co-morbiditiesU bah Motlaitkyrpang Lyngdoh Nonglait, 30/Mna Kynshi Mawria, WK HillsUla khlad noh ha iing, ha ka 23-05-2021Covid Positive with co-morbiditiesU Bah Donbokstar Kharsyntiew, 78/Mna Mawlynrei, EK HillsLa leit kit ia u briew, uba la iap lypa ha ka 23-05-2021 sha Civil Hospital ShillongCovid-19 PositiveU Bah Sor Kharkongor, 56, na Mawlynrei, EK HillsU leit shah sumar ha ka 07-05-2021 ha Nazareth Hospital, ShillongUla khlad noh ha ka 24-05-2021Cause of death: Covid-19 Pneumonia with co-morbiditiesKa kong Latona Kharrymba, 60 na Nongtyngur, EK HillsKa leit shah sumar ha ka 05-05-2021 ha Dr.
H.
G.
Roberts Hospital, ShillongKa khlad noh ha ka 23-05-2021Cause of death: Covid-19 Pneumonia with co-morbiditiesKa kong Bronsibon Marboh, 71, na Nongrah, EK HillsKa leit shah sumar ha ka 14-05-2021 ha Supercare Hospital, ShillongKa khlad ha ka 23-05-2021Cause of death: Covid-19 Pneumonia with co-morbiditiesU Bah Matheus Siangshai, 58 na Moolamanoh, EJ Hills,U leit shah sumar ha ka 22-05-2021 ha Supercare Hospital, ShillongUla khlad noh ha ka 23-05-2021Cause of death: Covid PneumoniaKa kong Ior Sungoh, 55/FNa Nangbah, WJ HillsKa leit shah sumar ha ka 13-05-2021 ha Woodland WK Hospital, Sabah, WJHKa khlad noh ha ka : 24-05-2021Cause of death: Covid Pneumonia with co-morbiditiesU Chanchal Das, 48 na Chaklabasti, Ichamati, EK HillsU khlad ha iing ha ka 23-05-2021Covid-19 PositiveKa kong Bina Shadap, 50, na Sookilo, EJ HillsKa leit shah sumar ha ka 16-05-2021 ha Khliehriat CHCKa khlad ha ka 23-05-2021Cause of death: Covid Pneumonia with co-morbiditiesU bah Arlando Nongrum, 67 na Mowtyrchiah, WJ HillsU leit shah sumar ha ka 23-05-2021 ha Dr.
Norman Tunnel Hospital, JowaiU khlad ha ka 24-05-2021Cause of death: Covid PneumoniaKa kong Pristina Dkhar, 63 na Lawsohtun, EK HillsKa leit shah sumar ha ka 14-05-2021 ha Dr.
H.
G.
Roberts Hospital, ShillongKa khlad noh ha ka 24-05-2021Cause of death: Covid-19 Pneumonia with co-morbiditiesU Rupak Sharma, 42/M, Address: Keating Road, EK HillsU leit shah sumar ha ka 16-05-2021 ha Supercare Hospital, ShillongU khlad noh ha ka 23-05-2021Cause of death: Covid PneumoniaKa Sobitha D.
Shira, 50 na Rongkhon, WG HillsKa leit shah sumar ha ka 22-05-2021 ha Tura Civil Hospital, TuraKa khlad noh ha ka 22-05-2021Cause of death: Covid Pneumonia with co-morbidities.
Hapdeng ka lock down, bun napdeng jongngi ngi ia pynlut por hala ki jong ki iing ki sem.
Ka jingbatai ki riew shemphang, ki ong ba kawei na ki lad ban ialeh pyrshah ia u COVID-19 dei ban tei ia ka bor met (immunity) da kaba bam bun jait ki thup jingbam.
Ka Food and Agriculture Organization (FAO) jong ka United Nations kala phiah ia ki thup jingbam ha ki 10 tylli.
La kumno kumno dei ban bam 5 tylli ki thup jingbam ha ka shisngi ban biang pura ka met ka phad.
Ka jingkylli ka mih pat nangno kein ngin ioh ia kine khamtam ki jhur jyrngam lada ngim don jaka ban thung ban tep?Lyngba ka jingtrei jong ka NESFAS; ngi lah pyrshang ban ai kane ka khubor sha ki nongshong shnong ba kumno ki dei ban leh.
Naduh ba sdang ka lock down ha u snem 2020 bun tylli ki longing kila sdang ban thung ia bun jait ki jhur hala I kper lajong.
Don ruh napdeng jongki kila pyrshang ban thung ia ki jhur khlaw ha ki kper iing.
Bad ngi iohi ba mynta kila sdang ban iohbam khamtam kum ha kane ka por bym plie ki iew ki hat.
Kaba iohnong shuh shuh kadei ba ia kine kim ju pyndonkam dawai.
Lyngba ka jingiakren bad I Fr.
Bernard Laloo, Director, Social Service Centre, Cathedral Shillong; I ong ia kine ki kyntien “Bun na ngi khamtam ha sor ngim da don ka jaka kaba heh kaba ngi lah ban pynlong kum ka kper jhur.
Ha kane ka por lockdown ngi sngewthuh ia ka jingkordor jong ka kper iing (Kitchen garden ha kaba ngi lah ban thung ki jhur ban ioh bam na ka bynta ia lade.
Khlem artatien baroh na ngi ngi don ka phyllaw iing ha kaba ngi thung ki syntiew bad pyndonkam ban iaidkai.
Khyndiat ne shibynta na kine lah ban pynlong kum ka kper jhur.
Wat ha phyllaw dewbilat lah ban shan rynsan barit bad thung ki jhur ba pur ha khiew syntiew, ha ki tin ne wat ha ki byrni plastic.
Hapdeng kane ka iing nga thung ia ki jhur ba nga ioh symbai na ki shnong ba ngi trei bad ia ki jhur khlaw nga ioh hi na kyrpong iing.
Ki jhur ba nga thung ki kynthup: Muli, Pudina, Shymprong kthang, Salad, Jaud, Jamyrdoh, Kawang, U ri, Jhur-thliem bad SohkhiaNga ioh ia kren ruh bad I para ba iatreilang, Bah Rundolf Mawlieh, iba shong basah ha Lumjingshai, Shillong i pynpaw ruh ka jingkmen ba ka iing ka sem jongi ka dap bahuh bha ki jhur tang na I kper iing barit.
“Manla ka sngi, nga pynlut por kumba katto katne kynta ha I kper lajong ryngkat bad imei bad kane ka iarap khambha ia kam ba nga trei ha NESFAS, ban pynneh pynsah ia ki jingthung tynrai" pynkut I Bah Rundolf Mawlieh.
Nga kyrmen lyngba ine I khana barit in ktik jingmut iangi ban shim ia ki sienjam ban sdang hala I kper ne kyrpong iing lajong.
(I Bah Pius Ranee I trei kum u Executive Director ha NESFAS.
email id: piusranee.
nesfas@gmail.
com).
Sdang na u snem 2020, ka jingïap u Dr.
Sailo ka la pyntieng pynsmiej bad ka la pynngiew ia ki paid nongshong shnong jong kane ka jylla, hadien kumba katto katne bnai don sa khyndiat ngut pat kiba ïap-kata ka dei ka jingwan lynshop kaba nyngkong ka bym da katta eh.
Kyndit thred ha u 2021 kane ka khlam ka la wan khie biang bad ka la shim da ki spah ngut ki mynsiem ba kordor kaba la kot sha ka 400 ngut tam.
Ki nongpang ki la nangbun bad ki nangkiew na kawei ka sngi sha kawei pat, ka jingïap ruh ka nangkiew bad ha kine ki taïew lei lei ym duna na ka 20 ngut ha ka shisngi kiba ïap.
Teng teng don kiba ïap kumba 3 ne 4 ngut ruh tang na kajuh ka shnong bad teng teng don ruh kiba ïap 2 ne 3 ngut na kajuh ka ïing.
Wow ko Blei!!!! ka jingjia khyllah aiu eh kaba kat kane, ngam pat ju iohi mynno mynno ruh kaba kum kane ha ka rta ka jinglong samla rangbah jong nga.
Ka khun u khun , ki kñi ki pyrsa, , ki mei jin ki meisan, ki khun ruit ki khun jong, ki kynum, ki hynmen kynsie ki para kynsie kim ioh ia ka lad wat tang ban ai khublei khadduh ia la u kpa ia la ka kmie, ia la u kynum, ia la u/ka bakha ba pun bad kumta ter ter.
Ki Kur ki Kha ki Lok ki jor, ki marjan ki marpa, ki para shnong ki para thaw ki para thaiñ ki ju ia beh haba jia ka ïap ka im , kata ka dei ka Dustur jong ngi u Khasi.
Hynrei mynta ki hap ban shu ia khongngoid na la ki jingkhangïit jingkhangbah bad ka daw ka dei namar ka jingwan lynshop kane ka khlam khyllah kaba ym long ban ia tur ruh namar ki ong tang shu tur shajan lah ban ia bit.
Kum uwei na ki nonglum khubor ha kane ka jylla, nga la ioh ban leit sakhi dalade ha ki katto katne ki jaka ba ka don ka jingïap jong ki nongpang Kobid Khat Khyndai hynrei kawei na ki jingjia kaba nga da sngew par ‘ñiang khriat ka dei ka jingleit on tep ia ki 3 tylli ki metïap ha ka shnong Mawlynrei kata ha ka Lah sngi u Blei ka 24 tarik u Jymmang bad ha kane ka sngi la tep 3 tylli ki metïap ha ujuh u Lum Jingtep jong ka Balang Katholik.
Kaba nga da sngew ngiew eh ka dei marsien rung ki kali kit metïap ha kane ka shnong (ngi bud nadien ki kali metïap da ka kali) , hangta nga iohsngew ia ka sur ïam briew kaba da sngew shyrkhei shisha, ki briew kim nud ban tur shajan hynrei ki ïam ki lynñiar ki pait dohnud na la ki jong ki ïing ki sem, ki baranda, ki tnum ïing bad na la ki kyrpong ïing.
Kaba nga da sngew par ‘ñiang khriat pat ka dei hadien ba nga la mih noh na kane ka shnong ha ka por ba la dum ka bneng bad hangta nga ïohi ia ka jinglong jar jar jong ka shnong bad nga iohsngew ia ki ‘ñiang kynjah kiba pah la kumba don ha ri khlaw bah.
Hangta nga la shu kren marwei hi da kine ki kyntien ‘Wow !!! Ko Blei ka jingjia khyllah aiu eh kaba kat kane.
Ynda la wan phai na katei ka jaka, nga la ia kren ia khana bad uwei na ki paralok jong nga ia ka jingjia kaba la jia ha ka shnong Mawlynrei katkum ka jinglap jong nga.
Uta u paralok jong nga u la ong ha nga ba nga dei ruh ban pashat shi kyntien ar kyntien sha ki paid nongshong kane ka jylla ba ngim dei ban kheiñ sting bad ngi dei ban phikir bha ialade ha kum kane ka por.
Nga ruh nga sngewdei ia ka jingai jingmut jong u bad lyngba ine i jingthoh nga kyrpad ia ki paidbah ba kin phikir bha ialade bad ba phin ia bud ryntih ia ki kyndon ba ka sorkar ka la batai bad phim dei ban shim ia kane ba ka dei ka kamkai (kumba ia kynthoh mano re mano ha ki Social Media) bad lada phi leh kumta halade hi phin don ia ka jingsngew shngaiñ bad to ia buh ha ki jingduwai ba ngin lait noh na kane ka khlam kaba la sar bun tylli ki mynsiem ba kordor ym tang ha ka jylla jong ngi ne ha ka ri jong ngi hynrei ha ka pyrthei hi baroh kawei.
Shillong: Mynta ka sngi ka 24 tarik u Jymmang 2021, hadien ba ka Sorkar Jylla ka la dep ban shong ia ka jingialang hapoh ka jingialam jong u Mynti Rangbah ka jylla, u Conrad K Sangma, ka Sorkar ka la rai ba ia kito ki longiing longsem kiba shong pynkyrpang ialade ha la ki jong ki iing ki sem lane ki micro-containment area ki bym donkam ban leit sha ki jaka sumar bad ki bym donkam ban leit sha ki isolation centre, ka Sorkar ka la rai ban pynpoi ia ki marbam mardih sha ki thliew iing jong ki na ka bynta ban pynsuk ia kito kiba shong pynkyrpang ialade bad hakajuh ka por ban nym ailad ia u khniang jingpang ban nang iai saphriang shane shatei.
U Bah Prestone Tynsong u ba dei u Symbud Myntri Rangbah jong ka jylla u la pynshai ruh, ba  kaei kaei kaba la kren da ka Kong Angela Ryngngad dang shen ka long ka bym lah ban pdiang bad ka bym don jingshisha haei haei ruh.
U Bah Prestone u la ong ba kane ka jingkren jong ka Kong Angela ka long tang ka jingkren kaba khlem da pyrkhat bad kaba la shu kren laplah ban ialam bakla ia u paidbah da kaba u la ong ruh ba ki paidbah nongshong shnong jong ka jylla kim dei ban ngeit biej ia kine ki jingkren jong ka Kong Angela ki bym don jingshisha haei haei ruh.
Shillong: Ka KSU Jaintia hills, ka la thoh ha ka facebook peij jongka, mynta ka sngi, ba  2 ngut ki samla kiba dei ki nongniah trok ki la shah shoh pynmynsaw jur, ha ki nongtrei ka Toll Gate, 7mer, kiba la buaid jawsheh bha.
Namar ba kim lah ban iada shuh ialade ki la phone sha u Malik jong ki (Trai Trok) bad ha ka por ba ula wan, kita ki nongtrei toll gate ki la shoh pynmynsaw pynban sa ia utei u Malik.
Halor kane ka jingjia naka liang ka KSU Muthlong Unit, bad KSU Jowai Unit ki la hiar sha katei ka jaka ban ai jingsneng ia baroh kito kiba donkti bad ha kajuh ka por ka seng ka la hukum, ia ki bor pyniaid katei ka Toll Gate ban siew bai lutksan ia kitei ki samla bad ha kajuh ka por ka la hukum, ruh ban behkam syndon ia baroh kito kiba donkti shoh.
Shillong: Ka lyer iong Yass, ka la khie ha ka Bay of Bengal bad ka beh shatei sepngi, ha ka jingstet kaba 4 kilometre ha ka shi kynta, ha ki hynriew kynta ba ladep.
Kumta, kan don ka jinghap slap ha Meghalaya, ha ka 26 haduh ka 28tarik Jymmang 2021.
Naduh ka por 8.
30 mynstep, jong ka 26tarik Jymmang, haduh ka por 8.
30 mynstep jong ka 27tarik Jymmang, kan don ka jinghap slap, kaba jur bad kaba jur bha, ha ki bynta jong ka East Khasi hills, South West Khasi hills bad ka East Garo hills, nangta kan don ka jinghap slap kaba jur ha West Garo hills bad South Garo hills.
Ha ka 27 haduh 28tarik, kan don ka jinghap slap kaba jur bha ha South West Khasi hills bad nangta kan don ka jinghap slap kaba jur ha East Khasi hills, South Garo hills bad East Garo hills.
Shillong:Ka MLA jong ka liang pyrshah ka Dr Ampareen Lyngdoh, haba ia kren halor ka jingkiew jong ki briew ba khlad na ka jingpang Covid -19, ka la ong, ba ka la donkam ia ka tnad ka koit ka khiah ba kan pule bniah biang ia ka jinglong jingman jong u Virus, namar ba ka jingkiew jong kiba khlad, ka pynpaw ba une u khniang jingpang um jem satia, ia ka rukom sumar jong ki.
Haba iakren bad u Rupang, ka Dr Lyngdoh ka la ong ba kum ki riew madan ki sah ha ka umdum haba iohi ia ka jing kiew jong ki briew ba khlad, na kane ka jingpang bad kane ka paw shai ba ka rukom sumar jong ki, ia ka 1st wave, kam treikam shuh ia ka 2nd wave, ha kaba ka la ai jingmut ba ka tnad ka koit ka khiah, ka dei ban shim khia bad ban pule bniah biang halor kane ka bynta.
Ka la buh ruh ia ka jingkylli ba ka jingkiew ka jingkhlad jong ki briew na kane ka jingpang Covid -19 kadei na ka jingbym don ia ki dawai ban sumar ia ki.
Kiei ki protocols ba thymmai ban sumar ia ki nongpang Covid, kiba hap ha ki kyrdan, a,b,c, bad d, bad hato ka jylla ka biang lut ki dawai ki vitamin ban sumar ia kine ki nongpang.
Ka kong Ampareen, ka la ong ba ka tnad ka dei ban pule bniah ba u dawai u ba ki ai ia ki nongpang hato u trei kam ne em namar ka lah ban long ba ki dawai ba sumar na ka bynta ka First wave kim trei kam ia u virus u ba wan lyngshop ha ka second wave.
Ka la ong ba ka jingkhlad jong ki ba bun man ka sngi, ka long ba ka rukom sumar kam trei kam shuh ia u ne u virus ha ka second wave bad lehse ba u dei u strain virus u ba thymmai bad ka tnad ka dei ban wad da kiwei ki dawai ba lah ban pynkoit ia ki briew.
La la ong ruh ba kine baroh la mut ba ki jia tang ha ki rithor, hynrei mynta ha ka jylla hi ka mad ia kine baroh.
“Ka tnad ka koit ka khiah ka dei ban test biang ia u virus bad ban wad ia ki dawai ki ba lah ban pynkoit ia ki briew na kane ka jingpang namar ki juh ki dawai kim trei kam shuh bad kane ka paw shai na ka jingkiew ki briew ba khlad na kane ka jingpang",ka la bynrap.
Shillong:Ka MLA jong ka seng Congress, ka Dr Ampareen Lyngdoh, ka la buh ia jingkylli ia ka sorkar jylla, ba mynshem snem ka la don ka jinghikai ka ba biang eh ban iakhun pyrshah ia ka khlam, hynrei mynta u snem balei ka sorkar kam pyntrei kam ia kine.
Haba iakren bad u Rupang, na ka liang ka MLA, ka la ong ba mynshem snem ka sorkar ka la leh kyrkieh ban ai jingiarap ia u paidbah, hynrei mynta u snem haba kane ka khlam ka la ban jur ka sorkar ka sngap jar, ym don nongiarap, ym don nongtyrwa bad ym don nong pyni lynti bad baroh ki dah ha ka umdum ka ba khraw.
Ka Dr Lyngdoh ka la ong ba haba ia kren ka poi biang sha ka jingiakren kaba la dep ban iatai naduh mynshem snem ha ka ba la don ka jingai jinghikai ka ba biang tam ban ialeh pyrshah ia ka khlam, hynrei mynta u snem la iohi ia ka jingshimsting jong ka sorkar.
Ka la ong ba ha kaba ia dei bad ki briew ba ioh khaw ration, bun na ki nongshong shnong kim ioh ia ka card ration ka daw jong kane ka long ba kat kum ki kyndon jong ka sorkar India ban ioh card ration ka dei ia ki briew bym don ing sem, hynrei kat kum ka riti dustur u khasi ki bun na ki nong shong shnong ki dei ki ba don ing namar ba ki ioh pateng, hynrei kane kam mut ba ki biang ia ka kamai kajih bad halor kane la dep ban ia kren shi ia kren hynrei kam don ka jingshimkhia.
Ka jingpynbna jong ka sorkar ban pynbiang ia u khaw ration ruh ym tip iano une u khaw kin ai namar ba une u khaw ioh ei, u dei tang na ka bynta ki card BPL bad AAY, hynrei ha sor kaba kane ka khlam ka la ktah jur kum ba 80 % ki nong shong shnong ki don ia ka APL card bad tang kumba 30 % ki ba don ia ka BPL bad AAY card ka la bynrap.
Ka kong Ampareen, ka la ong ruh ba na ka liang jong ka sorkar haba leit ban twad jingmut halor ka jingeh jong ki paidbah ka pynlong kam kai noh da kaba ong ba bam noh tang kumta, yn nai bam shuh kumta bad kane ka pynduh jingkyrmen ia u bun balang, namar ba lada dei u nongkyndong ne u nongsor ruh haba ym ioh ka lad ban kamai ka wanrah jingsaja ka ba shyrkhei bad ka sorkar kam shem la pynkhreh ia kine baroh.
Ka kong Lyngdoh, ka la pynpaw ruh ba kum ki MLA ki kwah ban iarap ia ki nongshong shnong, hynrei kaba eh ka long ba naei yn thied ia u ta u khaw haba khang dam lut baroh, namar ba wat ban thied ia ki marbam mardih ha ki ingiap briew ruh ka shem jingeh bha, na ka ne ka jingkhangdam bad ka la kyntu ia ka sorkar ban pyni ia ki lad ki lynti halor kane ka bynta namar ba ki don hapdeng ka umdum ba khraw.
Shillong:Halor ka jing kam jong ka sorkar ba ka la shim ia shibun ki lad ki lynti ban teh lakam ia ka khlam ha ka jylla, ka MLA ka liang pyrshah ka Dr Ampareen Lyngdoh ka la pynpaw ba ka sorkar ha ka jingkren, ka pynpaw da kumwei, hynrei ka jingshisha ka long da kumwei.
Haba iakren bad u Rupang ka Dr Ampareen ka la pynpaw ba ha ka jingialang jong ka All party meeting ka ba dang shudep long ha ki khyndiat sngi ka sorkar ka la pynpaw shibun ki lad ki lynti ba ka la shim ban teh lakam ia ka khlam hynrei haba wad ia ka jingshisha kam shem long kumta.
Ka Dr Lyngdoh ka la iathuh ba ka sorkar ka la dep ban ong ba ha ka 19 tarik mynta u bnai, ki Quarantine center kin trei kam noh, hynrei haduh kine ki sngi ki ne ki jingkam jong ka sorkar ki khlem urlong bad ia kane la lap ha ka constituency jong ka, ha ka ba ym pat lah ban buh ia ki quarantine center haduh kine ki sngi.
Ka jingkam ka sorkar ba ka TB Hospital ha Umsawli, kaba ka sorkar ka la kam ba ka la dep ban pynbiang ia ki jingthiah, hynrei haduh mynta ym pat lah ban pyntrei kam ia kane ka jaka sumar bad mynta ka sngi ka don ka jingduna ki jingthiah ia ki nongpang.
Ka kong Lyngdoh ka la kynnoh ruh ba ka don ka jingpynslem jong ki nongtrei ka tnad ka koit ka khia ban leit shaw ia ki briew ba ioh positive ha kaba ki bor shnong kin hap ap haduh 12 haduh 24 kynta ban wan shaw ia ki ban ialam sha ki quarantine center.
“Ka jingpynslem jong kine ki nongtrei ka tnad ka koit ka khiah, ban wan shaw ia ki nongpang khamtam ia ki nongpang covid ki ba hap ha ki categories B bad C, bad kat ban poi sha ki jaka sumar kine ki nongpang ki la poi beit sha ki ventilator" ka la ong.
Ka la buh ruh ia ka jingkylli ba balei ka sorkar kam pynhap ia ki PPEs bad ki dawai sanitize ha ka Essential commodities namar ka don ka jingshim kabu ka ba khraw ia ki ne ki tiar bad kane ka wanrah jingeh ia longing ki ba ngat ha ka jingkhlad na kane ka jingpang namar ki bahaing ki hap phong tang shiphang ia ki ppes ban leit ontep ia ki ba khlad.
Ka sorkar la la kam ba ia ki briew ba leh quarantine ha ing ha sem ka tnad ka pynbiang ia ki dawai, hynrei kat kum ka jingwad jingtip kine ki briew ki la iathuh ba ym ju don nong wan peit ia ki bad wat ki dawai da shin ruh ym ju ioh.
La ong ruh ba wat la kane ka jingpang ka la pursted bha ha ka jylla, hynrei kat kum ka jingbthah ba la ioh na u Secretary jong ka sorkar jylla ki protocol ki long kumjuh kum ba long ki protocol jong ka covid first wave.
Haba iaid ha ieng ha surok ki paidbah ki don hapdeng ka jingsheptieng kaba khraw, namar ba kim lah tip shuh ba mano ba don ia kane ka jingpang namar ba mynta kam don shuh ka jingtest naphang kum ba long mynshem snem.
“Ngim don jingshaniah shuh ha ki Rapid Antigentest kumba ka la kyntait da ka sorkar, hynrei ka RTPCR test ruh ka shimpor hadug 48 kynta ban tip ba ki pang ne em"ka la ong.
Ka kong Lyngdoh ka la ong ba kum ba ngi sngewthuh ba hadien 10 sngi ba la pynjari ia ka jingkhangdam ruh kan ym don ka jinghiar ki case, namar kat kum ka jingiathuh ki stad science bad ki Doctor kan shim por haduh u taiew ba lai jong u bnai jylliew ban hiar ki case, te ka sorkar ka ladei ban pyrkhat bad pynkhreh ia ki lad ki lynti ban iarap ia u paidbah.
Shillong:Ka Hynñiew trep Integrated Territorial Organization (HITO), Central Body, ka la thoh sha U Conrad Sangma, myntri rangbah ka jylla, ka pyntip ba ka hospital NEIGHRIMS, Shillong, ka la bthah ia ka MHIS, ba kan plie ia ka account lajong kaba kyrpang, na ka bynta ki nongpang covid, kiba leit shah sumar ha katei ka hospital bad ba kin siew pisa pat sha ka NEIGHRIMS.
Nangta, la iathuh ruh ba ka NEIGHRIMS, ha kine ki sngi, ka dawa, ba uwei uwei u nongpang covid, uba leit shah sumar, ha katei ka hospital, u dei ban siew pisa lypa shiphew hajar sha katei ka hospital.
Nangta la ong ruh ba ka rukom trei kam jong ka skhim MHIS, kam shym long kaba biang satia, namar ba ki hospital bapher, kim kit khia satia bad ba ki ialam bakla pynban ia kito kiba leit shah sumar ialade.
Nongpoh: Myn hynnin ka sngi Balang, ki heh ka Reserve Bank of India ha ryngkat bad ki nongtrei ka Punjab National Bank, ki la pynlong ia kawei ka prokram ban ai jinghikai ia ki paidbah halor ka Banking Umbudsman sheme 2006, kaba dei kawei na ki shnong Maikhuli Ri Bhoi District, ka shnong khappud hapdeng ka Meghalaya bad Assam.
Ha katei ka prokram, la wan ban pynshai da ki heh ophisar ka RBI bad PNB, ha kaba ki la ioh ban pynshai sha ki paidbah halor ka Banking Ombudsman Scheme, ki heh na ka RBI bad PNB kiba la don ha katei ka sngi, ki kynthup ia u Sh Thotngam Jamang, Banking Ombudsman ka RBI, Guwahati, u Sh.
Sanjeev Singha, Regional Director ka RBI, Guwhati, u Shio Sankar Siingh, Zonal Manager, ka PNB, Guwahati lem bad kiwei pat.
Nalorkata ha katei ka sngi la wan iashimbynta da shibun ngut da ki rangbah shnong lem bad ki paidbah na ka shnong Maikhuli.
Lyngba katei ka sngi, ki heh ka RBI kiba dei ruh kiba peit ia ki jylla ka thain Shatei Lam Mihngi, ki la pynshai sha ki paidbah, da kaba iathuh da kaba pyntip ba ha u snem 2019, ki la don haduh 3.
24 lak ki jingujor na ki paidbah ia ki bank bapher bapher, kiba la ujor sha ka Reserve Bank of India bad haba iadei bad kitei ki jingujor, u la ong ba jan baroh na kitei ki jingujor la dep ban pynkhuid bad ka la long ka jingmyntoi na bynta kito ki paidbah, kiba la shah lehbein ha ki bank bapher bapher.
Uwei na ki heh ka RBI, u la pynshai sha ki paidbah da kaba ong lada phi don kino kino ki jingujor pyrshah ia kano kano ka Commercial Bank bad haba kiba kum kitei bank kim pynkhuid ia ka jingujor jongphi hapoh shibnai, phi lah ban leit ujor syndon sha ka RBI, la ka long lyngba ki shithi jingujor ne ki lah ruh ban phah ia ki jingujor sha ka e-mail jong da ka RBI, kata lyngba ka website jong ka RBI, khnang ba ka RBI kan ioh ban leh ia kaba donkam baroh.
Nalorkata, ha katei ka sngi, ki la pynshai halor ki bynta ba kum ki nonglum ne nongkynshew pisa jong ki bank bapher bapher kim dei ban shaniah ha kino ki message ne ki call kiba phone ia ki ban pan kum ki OTP, ki pin atm bad kiwei kiwei ki jingtip kiba dei ba ki account jongki, namar kine ki dei kiba shu leh thok tang ban ioh sei pisa na ki account jongki.
Nongpoh: U Bah Prestone Tynsong, Symbud Myntri rangbah ka sorkar jylla, mynta ka sngi, u la leit ban plie paidbah noh ia ka Jingkieng Nar ha Dwar Ksuid kaba don ha Umroi, Ri Bhoi District.
Kiba la sakhilang ha katei ka sngi kaba la plie paidbah ia katei ka Jingkieng nar, ki kynthup ia u Bah George B.
Lyngdoh, MLA ka Umroi, nangta u Bah Samla Malngiang, Myntri barim ka tnad PHE, u Additional Chief Secretary, u Bah D.
P Wahlang, ka Deputy Commissioner ka Ri Bhoi, ka kong R.
M Kurbah, ki ophisar na ka Border Road Organisation (BRO) bad National Highway Authority of India.
Lah ruh ban kdew hangne, ba ia katei ka Jingkieng la tei kyrkieh kyrkieh, namar ba la don jingthut bad jingsynjor ha ka Jingkieng Dwarksuid, ha kaba ki kali heh bad kiba kit khia kim lah ban iaid lyngba katei ka Jingkieng, hynrei na ka bynta ban pyniaid beit ha ka jingiaid ki kali kitkhia, ka sorkar jylla ka la aiti noh ha ka BRO bad NHAI ba kin shna noh ia katei ka Jingkieng nar, khnang ba ki kali kitkhia kiba donkam ban iaid lyngba ka surok Shillong By-pass, ki lah ban iaid lyngba katei ka Jingkieng.
Shillong: U nongai jingmut ba rangbah jong ka seng UDP, u bah Bindo M Lanong u la ong ba ka jingpynslem jong ka sorkar pdeng ban ai jingbit ban pyntrei kam ia ka Inner Line Petmit ha ka jylla Meghalaya, ka dei namar ba bun na ki nongmihkhmat ba shemphang ha ka jylla ki don shabar ka Sorkar.
Haba iakren bad ki lad pathai khubor u bah Lanong u la ong “Ngam ong ba ki nongmihkhmat ki ba don hapoh ka sorkar, mynta ki dei ki bym nang ban synshar, hynrei ka jingshisha ka dei pat ba bun na ki nongmih khmat kiba shemphang ki don shabar ka sorkar.
"U Bah Lanong, u la ong ruh ba ka jingbym lah ban pynioh jong ki nongialam ia ka ILP ha ka jylla ka dei na ka daw ba u paidbah u ba la bud ia ka pisa bad jied ia ki nongialam ki bym lah ban leh eiei bad dei na kane ka daw ba bun na ki nongialam kiba shemphang ki don shabar ka ingdorbar bad hapoh ka dap sa tang ki nongialam ki bym lah ban leh eiei.
U la ong ruh ba na ka liang jong u haba u dang long kum u Symbud Myntri rangbah, ha ka por ba u Dr Mukul Sangma u dang long kum u myntri rangbah, ha kaba ki la bishar bha bad dei ha u bnai kyllalyngkot ba ka High level commitee ka la phah ia ka kaiphot ba ka jylla ka donkam ILP.
U la ong ruh “Halor ka jingkhot shiphang sha Delhi shiphang ha Shillong jong u Home Minister jong ka sorkar pdeng u Amit Shah ban iakren ia ka mat ILP, ngam lah ban ong eiei, hynrei ka jingdawa ILP ka dei ka jingdawa ka ba don jingmut namar ba wat ki jylla ki ba khlem pan ILP ruh ki ai, hynrei ka jylla jong ngi ka ba la pan ka ba la iakhih kam ioh te kane ka pynbitar ia ki ba bun balang.
"U Bah Bindo, u la ong ruh ba kum ka party riewlum kaba ka mat treikam kaba ha khmat tam ka dei ka ILP, hynrei haba peit ba ka jylla ka shah pynshad shrieh, kumta ka don ka jingdiaw kaba khraw namar ban jingioh ia ka jingbit ban pyntrei kam ia ka Inner Line Permit ha ka jylla ka dei ka jingkwah jong ki paidbah ha ka jylla, jong ka sorkar MDA, hynrei kane ka shong ha kti jong ka sorkar pdeng.
U Sudhakar, myntri ka sorkar Karnakata, uba peit ia ka  Health and Medical Education, ula kob hynnin ka sngi, ia baroh ki 225 ngut ki MLA, ba kin pynlong da ka test ialade, ban pynthikna ba kim don tnga shuh shawei pat, nalor kawei ka tnga, ba ki don.
U Sudhakar, u ong “Kane ka dei ka jing iakob jongnga  bad baroh 225ngut, ngin ia phah test ialade.
Ai ka jylla, kan tip, la ngi don tnga buhrieh ne em, nalor ba ngi la don ia la ki jong ki tnga trai jongngi".
Kham hadien, haba ula shah wohnia na kiwei pat ki MLA bad na u lamphang ka iing dorbar, U Sudhakar, u panmap noh, halor katei ka jingkren jongu.
Katei ka jing iakren ha iing dorbar, ka la pynmih ia shibun ki jing ia kren hapoh ka iing dorbar bad U HD Kumaraswamy, myntri rangbah barim bad uba dei ruh u nong ialam ka JD (S), ula ong " Lada phi la bud pyrkhing ia la ka jong ka jingim, kan nym jia satia kum kane ka mat jing iakren" bad U HDK, ula phla ruh ha iing dorbar, da kaba ong “Nga ruh nga la kum bakla shisien ha ka jingim jongnga".
Uwei na ki MLA jong ka seng Congress, U  Shivakumar, ha ka jingkren jongu, ula ong “Nga te, nga don tang kawei ka tnga bad kawei ka iing".
Ki stad saian jong ka NASA bad U Elen Musk, ki shna ia ka dur dro, na ka bynta ban thaw ia ka nongbah, ba kin leit shong ki briew ha u met bneng Mars ha ki phew snem ban sa wan.
Ka NASA bad U Musk, ki don jingthmu ban ialam ia ki million ngut ki ki briew sha u met bneng Mars, lane u red planet bad ka kompeni ABIBOO, ka la pynmih ia ki dur ki dar bad ka video, halor katei ka nongbah thymmai, kaba la ai kyrteng   Tempe Mensa.
Ka website jong ka ABIBOO, ka thoh ba ka nongbah Nüwa, ka don ha ki sharing lum bad ka dei ka jaka, kaba ka um ka pahuh bha bad ka dei ka jaka, kaba shong maw bad ka lait na kano kano ka radiation bad na ka jing iaid lynti ki met bneng bad ka don ruh ka jingshai jong ka sngi, kaba kah syrngiew.
Na bynta ki jingdonkam bapher, yn leit kit na ka pyrthei bad hadien kata, ki briew kiba shong ha katei ka jaka, kin sa lah ban pynbiang dalade hi, ia baroh ki jingdonkam ba man ka sngi.
Ka jingtei ia katei ka nongbah, kan dei ha u snem 2054 bad yn pyndep, ha u snem 2100 bad ha katei ka por, yn sa ialam ia ki briew, ba kin leit shong leit sah ha katei ka shnong thymmai, ong u nongseng jong ka ABIBOO, U Alfredo Muñoz.
Ka jingpang khlam coronavirus, ka la nang kiew bha ha India bad ha ka sngi balang, ka jingpang, ka la kiew sha ka  50,000 ngut bad katei ka jingkiew, ka dei ha ka sien, ba nyngkong, hadien jong ka 6tarik Naiwieng 2020.
Ha ka sngi balang, ki don  53,476 kiba ioh pang thymmai bad tang ha  Maharashtra, ka jingpang, ka la kiew sha ka  31,855 bad kaba pyni, ba katei ka jingpang ka kiew bah ha katei ka jylla.
Ka Mumbai bad ka Pune ruh ki kiew bha ha ka jingdon katei ka jingpang, ha ki khyndiat sngi ba ladep.
Ka Punjab, ka wan ba ar, ha ka jingbun ki nongpang, da ka jingdon jong ki 2,613 ngut kiba ioh pang thymmai hynnin ka sngi.
Mynta ki don 3.
95lak ngut kiba dang don ha katei ka jingpang ha ka Ri hi baroh kawei bad kiba iap hynnin ka sngi, ki long 251 ngut.
Shillong:U President rangbah jong ka Khasi Student Union u bah Lambokstarwell Marngar u la kyntu ia ki party riewlum, kiba don hapoh ka sorkar MDA ban shim khia ia ka mat Inner Line Permit, kum ba ki la kular ha ka por ba ialap election.
Haba iakren bad ki lad pathai khubor na ka liang jong u bah Marngar, u la ong ba ki seng riewlum ki ba don hapoh ka sorkar MDA, ki dei ban pynpaw haba shit ba shai, ia ka jingthmu jong ki halor ka mat ILP ym ban shu sawa tang ha ki rynsan ialap election.
U la ong ba kum ba ju iohi ba ki mat treikam ba ha khmat eh jong ki party riewlum, ki dei, ka ILP; kumta haba ki la wan ha ka sorkar ki dei ban shim khia ia kane ym ban shu pynbiej ia u paidbah.
U bah Lambokstarwell u la iathuh ba ka jingdawa ILP ha ka jylla ka dei kaba la sdang ha u snem 1979 terter ha kaba ha u snem 1985, ka sorkar ka la thaw ia ki commitee ba pher bapher ban bishar ia ka jingdonkam ban pyntreikam ia ka ILP ha ka jylla.
Ha u snem 2012 ka sorkar ka la thaw ia ka High Level Commitee ka ba kynthup ia ki 13 tylli ki sengbhalang ha ryngkat ki MLA, kaba la ialam da u bah BM Lanong bad kane ka HLC, ka la ai jingmut ia ka sorkar ban pyntreikam ia ka ILP ha ka jylla, hynrei ym lah ban tip ia ka daw ka sorkar ha kato ka por ka la kyntait ia kane ka jingai jingmut jong ka HLC.
Ha u snem 2013 ka la don ka jingiakhih ka ba jur ban dawa ILP ha ka jylla ha kaba kane ka jingiakhih ka la neh haduh 6 bnai.
Ha u snem 2014, na ka liang jong ka sorkar ha kato ka por ba la ialam da u Dr Mukul Sangma, ka la khot ia ka jing iakren bad ki sengbhalang ban iakren ia tai bad da kawei ka rai la shim ban wanrah ia ka Meghalaya Resident safety and security Bill ka ba la long Act ha u snem 2016.
Ka MRSSA ka dei kaba kynthup ia ki 18 tylli ki khyrdop iarung ia mih, na ka bynta ka Ri Khasi Jaintia bad 23 tylli ha Rilum Garo bad ka MRSSA ka kynthup ruh ia ki District Task Force, kaba la ialam da ki Deputy Commissioner, hynrei na ka liang jong ki sengbhalang wat la ki la pdiang ia ka MRSSA hynrei ka jingdawa ILP ka dang bteng.
Ha u snem 2018, hadien ba ka sorkar MDA ka ba la ialam da u Conrad K Sangma kala wan ha ka bor ka la don ka jingpynsngew na ka liang ki sengbhalang ia ka jingdawa pyntreikam ia ka ILP.
Ka jingkhmih lynti jong ki sengbhalang ba ka sorkar MDA kan pyntreikam ia ka ILP ha ka jylla ka dei namar ba ha ka sorkar MDA ki don ki party riewlum, kiba ki mat treikam ba ha khmat tam jong ki ha ka rynsan ialap election ka dei ka ILP, ong U Bah Marngar.
La ong shuh, ba wat la ka jingpdiang ia ka resolution ILP hapoh ka ingdorbar ka la long ha u 2019, hynrei haba la phah ia kane ka resolution sha ka sorkar India, haduh mynta ym pat lah ban ioh ia ka jingmynjur.
U la ong ba wat la ha ka sngi ba u Home Minister ka sorkar pdeng u Amit shah u la wan ha ka jylla, hynrei ki sengbhalang kim shem la iohlad ban iakren, hynrei la shu phah khubor ba u la phah wan ha u bnai Rymphang sha nongbah Delhi ban iakren halor ka ILP, hynrei hadien ba ki myntri ka MDA ki la wan na Delhi la phah ktien biang ba ha u bnai Lber u Home Minister un wan hi sha nongbah Shillong ban iakren sani ia kane ka mat bad la ong shuh ba wat la u bnai Lber la dei sa ban khylliap ia ki sngi, hynrei kam shem don kano kano ka jing phah ktien halor la jingwan u Amit Shah sha ka jylla bad kane ka pyn artatien ba ka sorkar jylla ka don jingthmu ia ka jingpyntreikam ia ka ILP ha ka jylla.
La ong biang da u heh ka KSU, ba ka seng kan ym shong kli kti bad kan ym bam jakhluid bad ka seng ka la treilang bad ka sorkar bad ka la iai shah, hynrei la ong shuh ba ki jing iakhih, katba kum ka rukom synshar paidbah, kan dang iai bteng.
Eh bn ioh ilp , u Conrad ruh bn km elections, ki sengriewlum ki dei ki sengieidsbai ,lada ki kitkhia shisha ki la dei bn weng noh na ka sorkar ,pt ka ei bn jia.
Shillong: U Bah Metbah Lyngdoh u ba dei u President jong ka United Democratic Party(UDP) u la kyntait ba ka seng ka dawa ban weng kam noh ia u James PK Sangma, na ka shuki ba u bat kum u Myntri ka tnad bording ha ka jylla ha kaba u la ong ba ka shithi ba la phah da u General Secretary ka UDP, u Dr Jemino Mawthoh sha u Myntri Rangbah ka la ban dei tang ka jingsngew shimet ka jong u ym jong baroh kawei ka seng.
Haba kren myn hynnin ka sngi sha ki lad pathai khubor hadien ka jingwan phai ka jong u na Delhi, u Bah Metbah Lyngdoh u la ong ba ha ka seng, hi uno uno u dkhot jong ka seng u lah ban pynpaw ia ki jingsngew ki jong u bad ym lah da lei lei ruh ban khang ia kane ka jingkwah ha ka synshar khadar paidbah.
U la ong ruh ba um don jingtip eiei ruh em halor ka shithi ba la phah da u General Secretary ka seng namar ba u don shabar ka jylla.
U Bah Metbah u la ong ruh ba un lum ia ka jingialang ba kyrkieh jong ka seng ban pynbeit ia ki kynrum kynram hapoh ka seng da kaba u la ong ba ka jingeh na ka tnad bording kam dei tang ia ka seng hynrei wat ia ka jylla hi baroh kawei.
Shuh shuh u la ong ruh ba ka jingdawa jong u Bah Jemino kam dei satia ka jingdawa jong ka UDP, wat la u la phah da ka letter head jong ka seng namar kum u President u khlem soi satia ha ka shithi ba la phah da u Dr Jemino sha u Myntri Rangbah.
Shillong:Ka Sorkar Jylla ka la phah da ka shithi sha U Amit Shah, myntri ki kam pohiing ka Ri bad ia mynta hi ka dang iai ap ia ka jing ai ktien na ka Home Ministry, na ka bynta ka jingwan jong une u myntri kam pohiing shane shapoh ka Nongbah Shillong.
Dang ha kine ki bnai kiba la dep, une u Myntri u la kular ba un wan hi dalade shane shapoh Nongbah Shillong, mynta u bnai Lber, ban iakren sani bha halor ka jingdawa ban pyntreikam ia ka Inner Line Permit(ILP) ha ka jylla Meghalaya.
Haba kren sha ki lad pathai khubor myn hynnin ka sngi, u Bah Prestone Tynsong, u ba long u Symbud Myntri Rangbah jong ka Jylla, u la ong ba u Amit Shah u la dep ban kren da kaba shai kdar ba un wan hi sha Shillong bad na ka liang u Myntri Rangbah ka jylla, u Conrad K Sangma, u la phah da ka shithi sha u Myntri ka Sorkar pdeng kum ka jing pyn kynmaw ia kular ka jong u.
U Bah Prestone, u la ong ba ha kine ki khyndiat sngi, na ka liang ka Sorkar, ka la pyrshang ban iakynduh ia u Amit Shah ha Delhi, hynrei na ka daw ba u don shabar, kumta na ka liang u Myntri Rangbah ka jylla u la phah noh da ka shithi, khnang ba ka Sorkar kan sngewthuh ban ioh pyntip ruh sha ki kynhun sengbhalang.
Dang shen u Amit Shah u la wan ha Nongbah Shillong ha ka 23 tarik u Kyllalyngkot 2021 na ka bynta ka jingialang, jong ka NEC bad ha katei ka sngi ba u wan um shym la ioh ban iakren eiei ruh em shaphang ki mat jong ka Jaitbynriew bad um shym la iakynduh satia ia kino kino ki kynhun sengbhalang ne bad ka Sorkar ruh ban iakren halor ka mat ILP hynrei na ka liang u Myntri Rangbah ka jylla, u Conrad K Sangma u la pyntip ba u Amit Shah u la khot ban iakren ia ka Sorkar bad kumjuh ia ki sengbhalang sha Delhi ha u bnai Rymphang.
Ynda la poi u bnai Rymphang ki Myntri jong ka Sorkar MDA ki la leit hiar shapoh Delhi, hynrei kam shym la don satia ka jingkhot ia ki kynhun sengbhalang, hynrei la ioh biang pynban ia ka khubor na u Myntri Rangbah ka Jylla ba u Amit Shah un wan hi dalade sha Nongbah Shillong ha u bnai Lber kaba long mynta u bnai ha kaba u la ong ruh ba un sah ar sngi ban ioh iakynduh lut ia baroh ki nongialam sengbhalang ban ioh iatai sani bha halor ka ILP.
U Bah Prestone u la ong, “Na ka bynta ka trip kaba u Amit Shah hi u la kren da kaba shai ba un hi shane sha Shillong, te u CM u dang phah biang ia ka reminder namar u mut ban iakynduh mynha kine ki sngi ba ngi ia don lang ha Delhi te hynrei bun ba um don ha station te na ka liang ka ophis jong u Chief Minister u la ai biang ia ka reminder ba lano ba un communicate khnang ba ngin sngewthuh ba ngin ioh communicate lang sha ki paralok ki jong ngi ki sengbhalang kiba pher ba pher kiba kwah ban kynduh ia u, ngi ruh na ka liang ka State government ngi dang ap ia kata".
Shillong: Ha ka jinglehkai kaba khatduh jong ka round 2 kaba na Zone 2 ba la ialeh mynnin ka sngi ha Mendipathar ka West Khasi Hills ka la shah liem noh ha ka East Garo Hills ba la ialeh ha ka por mynstep, bad da kane ka la buh ia ka NGH kum kawei na ki zonal toppers bad ruh kumjuh ka la ioh ka jingthikna ba kan ioh ban poi sha ka final jong ka Meghalaya cricket Association’s U-14 Inter District Tournament 2021.
Ha shuwa jong kane ka sngi ka WKH ka la jop 2 tylli ki match katba ka NGH pat 3 tylli, kumta ka WKH ka dang donkam ban jop sa kawei ka match ba kan neh ha kane ka Tournament.
Ha ka jinglehkai kaba nyngkong la iohi ba ka West Khasi Hills ka la shah jop ha ka East Garo Hills da 2 run.
Ka EGH kaba la tied nyngkong ka la ioh ban kamai 114/7 ha ki 20 over, ha kaba u Aristho R Marak u ioh 41 katba u Jemilson Marngar u ioh 3/23.
Haba la dei ka pali tied jong ka WKH pat ka la leh bha kat lah kat iai bad la i kumba kan jan jam sha ka lynti jong ka jingjop hynrei hadien da ka jingher jong ki wicket iwei hadien iwei, ka la kot ban tied noh tang 112/9.
U Raphael Nongsiang u ioh 24 katba u Aristho R Marak u ioh 3/31 bad u la ioh ruh ban khur ia ka nam ‘Rang ialeh ba Kynsai’ da ka jingleh bha jong u ha ka tied bad ka kawang bol.
Ha kawei pat ka jinglehkai la iohi ba u Darniel Sangma uba na ka kynhun Tura u la ioh ban pom ia ki wicket jong ka NGH uwei hadien uwei ha kaba u la ioh ban pynkhyllem haduh 5/18 kaba long ruh ka poin kaba heh duh jong kane ka samoi ialehkai ha kane ka tournament bad da kane u la ioh ban khur ia ka khusnam ‘Rang ialeh ba Kynsai tam’.
Ha kane ka jinglehkai ka NGH ka la shah pynkut noh tang 87 run ha kaba u Chukam Matsram D Shira u ioh 22.
Hadien kane ka Tura ka la beh da kaba suk ia kane ka run da ka jingduh san ngut ki wicket ha ka 12.
2 over, u Harshit Prasad u ioh 34 katba u Dakchakra Marak u ioh 3/22.
Ar ngut ki nun, kiba leit na  Delhi sha Rourkela, ha Odisha bad arngut ki nong synran jongki, ki la shah beh na ka rel ba ki shong, ha Jhansi jong ka Uttar Pradesh, ha ka sngi thohdieng ba ladep.
Kitei ki la shah beh, hadien ba uwei u dkhot jong ka seng  ABVP, u kynnoh, ba kitei ki dei kiba leit pyn kylla niam ia ki briew.
Utei u dkhot jong ka seng ABVP, U  Ajay Shankar Tiwari, u ia leit jingleit lang da kajuh ka rel  bad kitei ki nun bad u iohi, ba kitei ki nun ki iakren bad ki khynnah kynthei bad na katei ka jing iakren jongki, ula kynnoh, ba ki thmu ban pyn kylla niam ia kitei ki khynnah rit.
Mar kumta, ula pyntip ia kiwei pat ki para dkhot jong ka seng  ABVP bad nangta sa ki dkhot jong ka  Hindu Jagran Manch bad mar kumta, ki la ia wan da ki ngut bad sei jubor ia kitei ki nun na ka rel, ha ka jaka ieng ha Jhansi.
Ki pulit pyniaid rel, ki la poi ha katei ka jaka bad ialam ia kitei ki nus sha thanat bad ha ka jing tohkit, ki pulit, ki lap ba kitei ki nun, kim shym la  thmu ban pynkylla niam jubor ia kitei ki khynnah rit, namar ba kitei ki dei kiba la dep shah pynbaptis naduh u snem 2003.
Shillong: Ha ka 20 tarik u bnai Lber 2021, laingut ki samla shynrang Khasi kiba dei na ka shnong Wahkaji kaba hap hapoh ka South West Khasi Hills District ki la shah ktah kti ha ki bar jylla kiba don kumba 20 ngut eiei katba ki dang iaid lynti na madan Golflink Shillong kumba ha ka por 8 baje eiei janmiet.
Katkum ki tyllong khubor ba la ioh lum kine ki laingut ki samla Khasi kiba la shah pynmynsaw da kaba ki la shah dung da ki bilor beer ha kine ki runar ki dei kiba la tip kyrteng kum u Phershan Roy Myrthong, u ba dei u ba la kham shitom jur bha bad uba dang don mynta hapdeng ka jingbym tipbriew bad u ba la don mynta hapoh ka jingshah sumar hapoh ka Intensive Care Unit(ICU) jong ka Super Care Hospital, Shillong.
Shuh shuh ka khubor ka iathuh napdeng kine ki lai ngut ki samla kiba la shah shoh, arngut ki la mynsaw jur bad mynta ki don hapdeng ka jingshah sumar hapoh kane hi kajuh ka hospital.
Na ka liang jong u Bah Tailin Roy Nongrang uba dei u kpa jong u samla Phershan Roy Myrthong mar mar u la leit ban pyntip ia kane ka jingjia sha ki pulit jong ka Pasteur Beat House kaba don ha Polo bad u la ong ruh ba un sa mudui da ka ejahar pyrshah ia kine ki runar kiba donkti ban shoh ban dat ia kine ki samla ynda u la tohkit bniah shwa na la u khun jong u halor ka daw kaba la pynlong ia kine ki samla ba kin ngat haduh kane ka apot.
Na ka liang jong ka seng Khasi Students Union(KSU) South West Khasi Hills marsyn ia ioh jingtip halor kane ka jingjia, mynta ka sngi Balang jong ka 24 tarik u Lber 2021 ki la wan mar mar sha Nongbah Shillong ban wan peit ia kine ki samla bad ha kajuh ka por ka seng ka la kyrpad ruh ia ka tnad pulit ba ka dei ban pynlong ia ka jingthwet kaba jur ban ioh kem ia kine ki runar kiba don kti ha ka ban shoh pynmynsaw ia kine ki laingut ki samla.
Shillong: U President ka KSU, u bah Lambokstarwell Marngar u la ong ba ka sorkar MDA kam dei ka sorkar kaba neh ha ka juh ka nongrim ha ka ba iadei bad ki mat ban teh lakam ia ka jingwan rung kyrthep jong ki bar jylla sha ka jylla.
Haba iakren bad ki lad pathai khubor u bah Marngar u la ong ba ka jingbym shim khia jong ka sorkar MDA ka la shu pynthame kai ia ki paidbah ha kaba wat ia ka khyrdop ia rung sha ka jylla ha Umpling, la ong ba ka dei tang ka jaka test covid.
La ong shuh, ba ia ka khyrdop iarung ha Umling, haba la leit ban khap ribon da ki myntri ka sorkar jylla kiba la ong ba kane ka khyrdop ka dei katkum ka act jong ka MRSSA ban peitngor ia u bar jylla u ba wan sha ka jylla, hynrei hapoh ka ingdorbar ki la pynpaw ba ka dei tang ka jaka test Covid.
Kane ka paw ba kane ka sorkar MDA shiphang khlieh shiphang tdong bad kam don ia ka nongrim ba skhem ban iada na ka jingwanrung ki bar jylla.
U Bah Marngar, u la ong ruh ba kane ka jingbym neh ha ka nongrim jong ka sorkar MDA ka dei ka daw bah ba ka sorkar pdeng ka khein sting ban ai ILP ha ka jylla Meghalaya.
U Aamir Khan, u wei na ki khlur ka bollywood, ula ioh ia ka khlam corona virus.
U Khan, u dang ak ha kine ki sngi, ia ka phlim Laal Singh Chaddha, kaba dei ka phlim, kaba la sot na ka phlim phareng jong U Tom Hanks, Forrest Gump.
La iathuh da u nongkren jong U Aamir, ba utei u aktor, u don mynta ha ka jingshong kyrpang ha iing bad u shait u khlain.
Khyndiat taiew mynshwa, U Ranbir Kapoor bad U Kartik Aaryan bad nangta u director, U  Sanjay Leela Bhansali, ki dei kiba la ngat ia katei ka jingpang khlam covid 19.
Shillong: Ka jingai khubor u Dr.
Jemino Mawthoh General Secretary UDP sha ki press halor ka ding ilektrik (Power) la sngewthuh bakla lane la pynkyllain ban ialam bakla da kito kiba pyrshah ia ki khubor u Dr.
Jemino, ong U bah BM Lanong, Chief Adviser ka seng UDP.
“U Dr.
Jemino u khlem ong ban weng noh ia u Power Minister, hynrei ia ka kam power, na u Minister khnang ba u Chief Minister un iohlad pat kumno ban pynbeit ia ki huri-hura hapoh kane ka tnat ilektrik (power), namar ka NEEPCO ka la byrngem paidbah ban ot noh ia ka jingai ding ilektrik ha ka jylla baroh kawei.
La paw pyrthei ruh sa ia kata ka jingthied ia kita ki smart Meter ha ka dor kaba heh bun shah ban ia ka dor shisha, da ka jingthmu iakhai nar" ong U bah Bindo.
Nalorkata ka jingpynkylla lane bujli Minister kam dei kaba leh khyllah, hynrei ju bujli ia ki Minister ruh, ia ki kam ba ki bat ruh, wat ha ka sorkar Delhi bad kylleng ha ki jylla.
“Ka jingai jingmut u Dr.
Jemino kam dei ka jingleh jong u shimet, hynrei la iasyllok lang bad ki nongialam ka seng UDP, haba la iohsngew ia ka jinglynniar ki paidbah, khamtam ia ka jingbyrngem ot ding ka NEEPCO, da ka jingthmu ban pynbeit ia kine ki kam huri-hura" pynkut ka kyrwoh U bah BM Lanong, Chief Adviser UDP.
lano mo ngin ioh ki MLA / MDC kiba don ka bor pyrkhat ba rangbah ?Tang 36 tylli ki constituency ruh kim lah ban iatylli mlon kum kawei.
Imat baroh baroh ki kwah tang ban shu shong ha  ka shuki lane kyrdan nongialam khlem da don ka rynieng ka ryniot, khlem da don ka jingsngewthuh ia ka jingkitkhlieh kaba don bad ka shuki/kyrdan ba  la shaniah ha ki.
Hato ki don por mo ban iit ialade, ban da thew da woh ia ka ktien ba ki kren bad ka kam ba ki leh?Ngi kam ialade ba ngi dei ka jaidbynriew tip kur tip kha, tip briew tip blei.
Kane baroh ka  shu dei tang ka jingpyrkhat sngewsarong jong ki briew kiba dang lung hor hor ha ka pyrkhat ka pyrdain.
kaba ngi lah ban leh ka long tang ban shu pynher ki jingduwai sha U Blei Trai Kynrad, u Nongbuh U nongthaw bad U Nongpynim.
Lait na kata ym don lad da kumwei.
khublei.
Babu Kular KhongjiremKa sorkar MDA ba la lamkhmat da ka party NPP ha Meghalaya ka i long kynrum kynram bha mynta.
(all is not well in MDA govt).
Ka jingiakawang ktieh ka iai bteng man la ka teng hapoh ki party ba ialong paralok jongka(coalition partners).
Ka party KHNAM,ka party BJP bad mynta sa ka UDP ki ia pynpaw beit thrait thrait khlem salia ia ka jingdkoh ka rukom treikam kane ka sorkar synrop MDA wat la ki don ha kajuh ka skum sorkar.
Nyngkong eh,ngi iohi ba ka party KHNAM kam da iahap bad ki policy ne mat treikam jong kane ka sorkar,hynrei namar ba ka don tang uwei u MLA, u nongialam rangbah ka NPP na Khasi-Jaintia um da salia than hynrei u kren kop pynban ba ki party ki bym sngew tynnad ia ka MDA hapoh ka jingpyniaid bastad ka NPP, kin sngewbha ban mih noh na ka skum sorkar MDA namar kam don satia kano kano ka jingktah ia ka jingskhem jong ka sorkar MDA.
Hadien kata pat, kynthah sa ka party BJP lyngba u state president jongka ban pyrshah ia ki kam bamsap bampong jong kane ka sorkar khamtam ha ka khaii dewiong beain bad ka bamsap ha District Councils.
Ka NPP hangta lei lei ka nang dom nangbitar shuh shuh bad ka la maham tyngeh ia u state president ka BJP ba um dei satia ne um bit satia ban pynpaw shabar khamtam ha ki kot khubor ia ka skum MDA laitnoh tang lyngba ka Coordination Committee(kaba don tang para MLA) ha ka MDA U nongialam rangbah ka NPP na Khasi-Jaintia u la ai ruh ka jingmaham kaba tyngeh ba ka bha ia ka BJP ba kan mih noh na ka sorkar MDA lada kam sngewtynnad satia ia ka MDA hapoh ka jingialam ka party NPP.
Ki MLA jongka pat,ioh liat na ka shuki jem,i kumba ki iashah NPP pynban.
Ki ong ba ka dei tang ka kam shi met u president bad kim tip ei ei ia kata, bad ki mut pynban ban ia sylla ban pynhiar ne sloit shuki noh ia une u state president jongka.
Wat u Chief Minister ruh u la pynpaw ba un report sha ki nongialam rangbah ka BJP sha Delhi halor ka jingweng noh ia u state President ka Meghalaya unit.
Ym tang katta,uwei u Minister ka BJP u la pynpaw pyrthei ba um sngewtynnad ia ka rai ka Cabinet halor ka jingmap shiliang khmat ka sorkar ia ka income tax ia ki IAS kiba trei ha Meghalaya.
Uno uno u Cabinet minister ulong binding ia ka rai ka cabinet bad lada u pyrshah ne um hun ia ka rai ka cabinet,u Chief minister udei ban weng noh ia u na ka ministery kumba la jia ia u Bah DP Iangjuh ha ka por u( L) FA Khonglam ba u pyrshah (note of dissent ia ka rai ka cabinet halor ka online lottery system.
Mynnin pat,pynmih jingkynthoh sa u General Secretary ka UDP ban weng noh ia u minister ki kam bording namar ka jingbym lah jongu ban pyniaid ia ka kam bording.
Une u General Secretary ka UDP ruh um dei satia u MLA, hynrei u kynthoh lyngba ki kot khubor da kaba iaid lait ia ka Coordination Committee ka MDA kumba leh hi ka BJP.
Ki minister UDP ki lah ban kynnoh ba ka dei ka kam shi met jongu khlem ia tip lang namar ioh shah weng noh na ka shuki mum mum kaba jem jongki.
Lada ka NPP kam nud ban phah mih noh ia ka UDP na ka sorkar MDA kumba ka la leh ia ka KHNAM bad BJP,kata,ka leh shiliang khmat.
Ia kiba rit bad kham tlot nud ban leh,katba ia kiba ktah ia ka jingskhem ka sorkar pat kim nud.
Lada ka NPP ka leh bein bad leh shiliang shisha ia kiba rit, bad ba tlot kan sa liem ha kiba kham khlain ha kawei ka sngi.
Shillong: Ka Bijou Cinema ka la plie ban die online ia ki tiket na ka bynta ka phlim khasi 9-Lad ka ban sdang ban pyni ha Bijou Cinema naduh ka 26 tarik mynta u bnai.
Ka por ban pyni ha bijou ka dei 11 AM, 1PM, 3PM, 5PM bad 7PM.
Lah ban kdew hangne ba ka phlim 9-Lad ka dei kawei na ki phlim khasi kaba la ap khmieh lynti bha di dik da ki paidbah ban ioh peit khamtam kito ki bym pat lah ban ioh peit namar ha u snem ba la dep dang la pyni tang khyndiat sngi namar ka jingwan jong ka jingpang khlam Corona.
Haba iakren bad u bah Commander Shangpliang uba dei u Director bad kumjuh ruh u Producer jong ka phlim 9-Lad u la pynpaw ia ka jingsngewkmen namar yn lah ban sdang pyni biang naduh ka 26 tarik ha Bijou Cinema bad u la iathuh ruh ba naduh ka 2 tarik yn sdang ban pyni ruh ha Galleria, Anjalee Cinema.
U bah Shangpliang u la iathuh ba lyngba kane ka phlim u kwah ban wanrah ia ka khubor jong ka jingkylla kaba mut, ka jingieit bad ka jingmap.
Shuh shuh lah ban kdew hangne ba kane ka phlim ka la paw shuh shuh namar ka la don ka jingiakren bha halor ka 9-Lad kaba la mih ruh ka jingiakren ha kane ka dorbar mang tyngka kaba dang shu dep ha kaba u bah Adelbert Nongrum MLA u la leit rah ia ka mat iakren halor ki thei die met ha 9-Lad.
Lah ruh ban kdew hangne ba kane ka phlim ka la shah nominate kum ka best film, best director bad ka la ioh rah ruh ia ka khusnam best actor female lyngba ka Wanri pyngrope ha ka prag cine award kaba dang shu long dangshen.
Kaei kaba pynlong ia ki nongialam, ki riewsain pyrthei, ki seng bhalang ba kin sngewtynnad palat bad kim ngiah satia ban ia kawang ktieh ne ban ia kdew kti ia ka jingdkoh jong ka tnad bording bad ia ka jingpynlip lait (load shedding) khari khari? Ki da ai jingmut ruh ba lada weng noh ia u James na ka shuki Myntri Bording bad ia u Kembhavi naka shuki CMD ka MeECL, kan wanrah shisha ia ka jubab bad ba kine ki jyrwit jyrwat ha ka department kin jah noh.
Hooid, ka bording ka dei ka jingdonkam ba kongsan ia baroh naduh ki duk ki suk haduh ki binong ki bishon khamtam ha kane ka juk mynta, lada duh bording, kan wanrah lut ia ka jingdkoh ha bun ki liang bad ha ki tnad treikam.
Man ka tlang ha Meghalaya lada ngi phaidien, ngi iohi ba ju don beit hi kata ka load shedding, ym dei kaei kaei ba dang shu jia shen.
Tangba lada ngi bishar bniah, ym dei tang ka bording ba ngi donkam na ka bynta ka roi ka par lane ka kamai ka kajih; ngi donkam ruh ia ki surok kiba bit ba biang kiba long u budlum ha ka roi ka par bad kumjuh ka um bam um dih, ka koit ka khiah, ka pule puthi bad kiwei kiwei de.
Ki jingduna ki paw shynna ba ym dei tang ha ka tnad bording, hynrei ngi iohi ia ki jingdkoh ha kiwei de ki tnad bad bunsien ngi iohsngew ia ki jingud jingnam ka jong ki paidbah ia ka jingsniew surok, jingduna um, jingkiew dor ki marbam mardih, ka bai kali, ka jingbym biang bad jingduna jong ki nonghikai ha ki skul khamtam sha ki nongkyndong bad bun kiwei pat lada jer lut hangne kan nym kut shuh.
Kaei ka jingmut ba nga jer ia kitei ki jingdkoh haneng ka long ba lada kine ki nongmihkhmat, nongialam bad ‘riewshimet ki dei shisha kita kiba ieid jaitbynriew, ki lah dei ban ia peitngor bad ai jingmut kumno ban pynbha ia kitei ki tnad ruh, ym ban shu takrain tang ia ka tnad bording.
Ngam tip lehse ki don la ki jong ki jingthmu ha lyndet ki jong ki, namar ka kam politics ka long kaba jyrsieh, bad kane ka jingkawang ktieh ka jong ki lehse ka long tang ban shu pynthame bad pynthohbria iano iano lane ban ialam bakla ia u paidlang, tangba lada phi ia ieid jaitbynriew shisha, ko nongialam bad nongmihkhmat badonburom! sngewbha ban ia ieh shadien ia ka jinglong khwan myntoi shimet jong phi, hynrei ban buh ia u paidbah ha khmat kumba phi lah bam smai ruh ban shakri ia ki haba phi lah khlei la ki juban lak ha ka por ba phi kyrpad ban ioh jingkyrshan na ki paidbah baieid ki jong phi.
Khnang ban iada na kane ka jingpyut phan namarkata, ki nongrep ha kylleng ka pyrthei ki iawad buit kumno ban buh ia u phan ha iing lane ha kudam (godown) khlem da pynsniew ia u.
Kawei ka rukom kaba ki lah ban leh ha ri Khasi-Jaintia ka long ban buh ia u phan ha ka iing kaba don bun ki rynsan bad ban tap ia kine ki phan da u shyiap uba rkhiang.
Une u shyiap ha ki rynsan um dei ban jylliew palat ia ka 10 inshi ne.
Nangta pat man la ka ar taiew dei ban jied bad ban pynkynriah noh ia kito ki phan kiba pyut.
Kane ka iing kaba buh phan ruh ka dei ban long kaba rkhiang bha bad kaba don ki jingkhangiit, namar lada buh ia u phan ha ka jingdum kham slem, u lah ban speh (sprout).
Kane kan iada shibun na katei ka niangthapbalong kaba ki khot ha ka kyrteng saians “Phthorimoea operculela"; ka iada ruh katto katne na kito ki jingpang “bacteria".
Hynrei kaba bha eh ban iada ia u phan na kane ka jingpang kaba dei na ki “bacteria" ka long ban buh ia ki ha ka kamra kaba khriat namar kine ki bacteria kim lah ban roi stet ha ka jingkhriat, bad kumta u phan u lah ban neh slem.
Nga ngeit ba kaba bha eh ban buh phan ha ka ri Khasi-Jaintia ka long ka rukom kaba ka sorkar ha a jylla Central Provinces ka ai jingmut (suggest) ia ki nongrep ha kato ka jylla.
Kata ka long ban buh ia u phan ha ka thliew kaba la tih jylliew kumba arphut shiteng ne lai phut, bad kaba iar ruh kumba lai phut.
Ka jingjrong jong ka thliew kan long katkum ka jingbun jong u phan.
Nangta pat siang da ki sla kiba rkhiang ha trai jong ka thliew bad siang ruh sha ki rud ki rud jong ka thliew kumta ba u phan un ym iakynduh bad ka khyndew.
Ia u phan uba rkhiang bha bad uba tiem ki buh ha kane ka thliew.
Nangta ia ka thliew ki sa set da kaba buh ki dieng met jong ki jingthung kiba sriem ia ki diengmet riewhadem (dried maize stalks) lane da u phlang.
Khnang ba u phan ha kine ki thliew un ioh ban “pynhiar mynsiem" kata ba un ym iap op.
Ha ka jylla Central Provinces ki ju buh da ki skong kiba ki la pynpei thliew lyngba bad pynieng ia ki ha kine ki thliew kum ki atoskhana.
Kine ki skong ki dei ruh ban don thliew na sharud kumta ba ka lyer kaba don ha kane ka thliew ka lah ban mih bad ka l’er kaba na shabar kan ioh rung shapoh.
Lada katei ka niang thapbalong kaba nga la batai haneng kaba ki khot ha ka ktien saians “Phohtrimoea operculela" ka kynrei, ka donkam ban tap ia kine ki thliew kiba paw shabar da ki jar nar khnang ba kane ka khniang kan ym ioh ban rung bad ban leit kha pylleng.
Lada kane ka thliew ka sngem eh, ki phan ki lah ban speh.
Donkam namarkata ban iai jngoh ia kine ki phan ioh ki speh lane ioh ki pyut na kano kano ka daw.
Ha ki jaka kiba bun bha u slap, kum ha ri Khasi-Jaintia, kaba bha ka long ban shna ka kynja iing-dara ban da ia kane ka thliew na u slap.
Ha ki ri sepngi ruh ki ju buh phan ha ki thliew, syriem ia katei ka rukom kaba nga la batai haneng.
Hynrei ha kine ki por mynta, ia u phan ki ju buh ha ki iing kiba ki la pynkhriat bha da u thah.
Lada ka jingshit jong kata ka kamra ka long kumba 52 F digri (Degree), u phan u lah ban neh khlem pyut haduh kumba 3 ne 4 bnai; lada ka jingshit ka long kumba 45 F digri ki phan ki lah ban neh haduh san bnai, lada ka jingshit ka long kumba 40 F digri ki lah ban neh haduh 7 bnai; hynrei lada ka jingshit ka long tang kumba 35 F digri kata u phan u lah ban neh bun snem.
Mynta ba la don ka elektrik (electricity) ha Shillong, kam long kaba eh ban thaw kum kita ki iing.
Ka long kaba lah eh ban thaw ki iing thah kum kita da ka jingiarap ka elektrik.
Lada katei ka thapbalong ka long kaba pynjulor eh ia u phan-symbai, ki ju pyniap ia ka da kaba jynhaw (fumigate) da ka tdem petrol, ne da ka tdem karbon dai-solphaid (carbon disulphide) ha ki pipa kiba heh kiba shna na ka nar ne ka tin ne ka dew-bilat.
Kine baroh ar, ka petrol bad ka karbon daisolphaid, ki long kiba lah ban kem ding; kumta dei ban da sumar bha haba pyndonkam ia ki.
Kane ka tdem jynhaw ka shu mih hi lada buh ia ki ha ino ino i jingdiang i bym don jingtap.
Ki ju buh ruh ia kum ita i jingdiang ha khlieh jong u phan ha kita ki pipa.
Kine ki pipa ruh ki dei ban long ki bym lait l’er.
Shaphang kine pat ki jaid phan kiba ngi lah ban thung ha ri Khasi-Jaintia nga lah ban ong ba ngi dei ba thung ia kito kiba ngi la shem ba ki long kiba bha na ka bbynta kito ki jaka ha kiba ngi thung ia ki.
La kumta ruh u nongrep uba peitmat u dei ban pyrshang man ka por ia kiwei pat ki jait kiba u lah ban ioh na kiwei-kiwei pat ki jaka; bad lada u shem ba i long kiba myntoi, un rep da kita kiba thymmai.
Kiba kham kongsan na ki jaid phan kiba ngi shem ha ki ri lim ha kane ka ri India jong ngi bad kiba lah ban iadei bha ha ri Khasi-Jaintia ki long kine : Magnum Bonum, Up-to-Date, Darjeeling Red Round, Royal Kidney, bad Great Scot.
Ha ka jylla Assam ki briew imat ki kham iabeh ia kine; Arran Consul, Factor, Up-to-Date bad Talisman.
Shuwa ba ngin pynkut ia kane ka lynnong ngi kwah ban iathuh jyndat ia ki nongrep ha ri Khasi-Jaintia ba ki nogrep sha kiwei pat ki ri, kum sha Germany, ki ju ai masi ia u phan; ki shu ai im lane ki da shet ia u bad ki ju shna ruh bun kiwei-kiwei pat ki jingshna na u, kum u starch, u maida, ka kynja kiad (alcohol), ka kynja shini (glucose), ki phan ba la pynrkhiang, bad kiwei kiwei ki jingpyn donkam.
Ia utei u starch, uba ki ioh na u phan da kaba tyllait ia u, hadien kata sa sait, bad sa pynrkhiang ia uta u starch uba mih na u, ki khot “farina".
Ki pyndonkam ia u ha ki karikhana kiba shna jain, lane na ka bynta k dubi (dhobi, lane na ka bynta ban shna ki kynja cake (kynnoh kek), ice cream bad kiwei kiwei.
Ki phan rkhiang ki kham iaid bha ha kane ka thma kaba dang shu dep bad ki shna ia kane da kaba siah lyngkniap-lyngkniap ia u phan bad sa pynrkhiang ia ki ha ka l’er khluit ha ki karikhana kiba ki da shna khnang na ka bynta kane.
Ia kine ki phan rkhiang lah ban shet hi kum ia u phan im tangba u kham shim por slem ban shet; hynrei lah ban buh ia u ha kane ka rukom bun sngi khlem da p’ut.
Lada don hi kiba ioh-i khmat, ngi ngeit ba kane ruh ka long kaba lah ban leh ha ri Khasi-Jaintia.
Shillong:Myn hynnin ka sngi, ka Jaiñtia Students’ Union Seng kmie (Central Body) ka la phah da ka jingthoh sha U Divisional Commercial Manager ka office jong ka NorthEast Frontier Railway.
Ka seng ka dawa na ka Northeast Frontier Railway ba kan buh biang ia ka Railway Booking counter ha Jowai hadien ba lah ìng duh ka ophis treikam ka MTC Jowai.
Lah ar snem mynta ki nongleit nongwan shabar jylla na ri lum Jaintia ki shem jingeh ban thied ticket rel, ban leit donkam shabar jylla.
Ka seng JSU, hadien ba lah ioh jingtip lyngba ka shithi ba phah na ka ophis Northeast Frontier Railway sha u Managing Director jong ka Meghalaya State Transport Corporation, ha ka 15 tarik u Lber,2021 bad ha kane ka shithi lah thoh ban phah khang noh shisyndon ia kane ka jaka die ticket train ha Jowai.
Ka seng JSU ka sngewkhia ia kane ka jing ñiewbeiñ ka tnat Northeast Railway Frontier (NFR) iaka ri lum Jaintia bad ka seng ka dawa na ka NFR ba ka dei ban wan buh biang ia kane ka ophis lane ticket counter ha Jowai ba kan pynsuk ia ki paitbah ka thaiñ Jaiñtia khamtam ia ki khynnah pule ka thaiñ, namar kiba bun ki khynnah pule kiba leit shabar ka jylla(Study Tour) ki Skul bad College kin hap ban book ia ki tiket, nangne namar ka don ka bhah kyrpang ia kador ticket haduh 75 percent duna ia ki khynnah pule bad kumjuh kan pynsuk ia baroh ki nongleit nongwan ka thaiñ Jaintia ban leit jingleit da ka train sha kiwei pat ki jylla, ong ka kyrwoh ba lah phah da U Publicity Secretary JSU seng kmie u samla Dapmain Suchiang.
Shillong:Ka Joint Action Commitee jong ki nonghikai deficit, kaba kynthup ia ka Khasi Jaintia Deficit School Teacher bad ka Garo Hills Deficit School Employee Association, ki la rai ban thoh sha u Myntri Rangbah duh ka Ri u Narendra Modi ban pynsngew halor ka jingleh meinah jong ka sorkar jylla ia ki nonghikai ha ka jylla.
Haba iakren bad ki lad pathai khubor na ka liang jong ka kong Susan Syiem, ka la ong ba ka por ba ki la ai ia ka sorkar ban sngap ia ki jingdawa jong ki ka la kut bad dei halor kane, ba ka JAC jong ki nonghikai Deficit ka la dep ban pyntrei kam ia ka bynta ba nyngkong jong ka jingiakhih jong ki, kaba ha ka 10 haduh 12 tarik mynta u bnai, da kaba ki la sangeh ban leit hikai skul, hynrei wat hadien kane ka jingia khih ruh ka sorkar ka dang kuman.
La iathuh ruh ba mynta na ka liang jong ka JAC ka la shong biang ia ka jingialang, ha kaba ka la rai ban pynkhreh ia ka bynta ba ar jong ka jingiakhih ka ba tyngeh ha kaba ia kane yn sa pynbna ha ki sngi ban wan, hynrei shuwa kane; ka JAC kan pyntip shuwa ka 24 kynta, ia ki nonghikai deficit baroh ba ki dei ban pynkhreh ia lade shuwa ban shim bynta ha kane ka jingiakhih jong ki.
La iathuh ruh ba ka bynta ba ar jong ka jingiakhih jong ki nonghikai deficit kan long kaba tyngeh bad kane ka jingiakhih khlem pep kan ktah jur ia ka exam MBOSE ka ban sa wan.
Ka kong Susan ka la iathuh ba ka jingdawa jong ki ka long halor ka pisa, kumta na ka liang ki nonghikai ki kwah ban ia kynduh ia u myntri rangbah ka jylla u ba bat ia ka tnad pla pisa ha ka jylla, ym ia u myntri ka tnad pule, hynrei ka ba sngewsih ka long ba wat, la ki la pan por na u myntri rangbah, hynrei um shem la ai por ia ki bad dei na kane ka daw ba ki la pyn khreh da ka jingiakhih ba tyngeh.
Shillong: U President jong ka Khasi Jaintia Deficit School Teachers Association, u la ong ba ki nonghikai kim bishni, halor ka rai jong ka sorkar ban iarap pynsiew ia ka Income tax jong ki IAS ophisar, hynrei kane ka jingiarap jong ka sorkar, kam dei ban long ka ba noh shiliang.
“Ngim bishni ia ki IAS ophisar namar kiba dei ban ioh, ba kin ioh; hynrei ka sorkar ka dei ban pyrkhat ba ka jingiarap jong ka, ka dei ban long ia baroh ym tang ia ki IAS ophisar, hynrei wat ia ki nonghikai ruh" u la ong.
Na ka liang ka kong Susan Syiem ka la ong ba ka rai jong ka sorkar ban iarap siew ia ki IAS ophisar, kin ym lah ban ong ba ka dei ne em, namar ka dei ka rai jong ka sorkar, kaba pyniaid ia ka jylla.
“Hynrei ka sorkar jylla kam dei ban tuh na ki nonghikai bad ban iarap pat ban siew ia ka income tax jong ki IAS ophisaer," ka la ong.
Ka jing kynthoh jong ki nonghikai, ka long ba ha ka jingialang jong ka kynhun myntri, ka sorkar MDA ka la shim ia ka rai ban pynsiew ia ka Income Tax ia ki ophisar na ka “All India service" kiba trei ha kane ka jylla Meghalaya, bad kumjuh ia ki briew kiba trei sha bar ka jylla hapoh ka sorkar.
Jowai:U Superintendent of Police, West Jaintia HIlls District u la khang pyrshah ia baroh ki kali kit mawshun ba kin pynieng ia ki kali baroh shimiet ha shilynter u surok na Lad-Bakur shaduh Tamabil khang ban pynsuk ia ka iaid ka ieng ki paidbah ka thain.
Kane ka hukum kan treikam naduh ka 27 tarik une u bnai.
Nongpoh: Hadien ka jingwan jurip ia ka Entry Point kaba don ha Umling bad kaba ki nongialam ka FKJGP ha Ri Bhoi, ki la lap ba ka sorkar kam shimkhia katkum ki jingdawa jong ki, kumta ban pyrshah halor ka jingbymler ka rukom trei ha katei ka Entry Point, ki FKJGP ha Bhoi, ki la byrthen ban buh hi noh dalade ia ki Entry Point, khnang ba kito ki briew nabar kin nym ioh ban rung da kaba suk sha ka jylla.
U Bah Lumlang Mawnai, Vice-President ka FKJGP ha Ri Bhoi, u la ong ba ha ka jingjurip ka seng, ka la lap ba ki don shibun ki jingduna hapoh ka rukom treikam ha Entry Point, namar ha ka jinglap ka seng, la lap ba ki dang don shibun ki jingduna hapoh katei ka Entry Point.
Haba ngi la leit ban wad jingtip na baroh ki nongtrei hapoh katei ka Entry Point, ngi la lap bad ba ki don ar-tylli ki tnat sorkar kiba donkam eh hapoh katei ka Entry Point, kata ka long ha ka tnat Labour bad ha ki Security kiba ap ha ki khyrdop, na ka bynta ban rung sha ka Entry Point kaba don ha Umling.
Ka seng, haba ki la lap ia kitei ki jingduna kiba don ha katei ka Entry Point bad khamtam eh haba iadei bad ka jingbymlah ban talasi thikna ia ki briew kiba wan na shabar ka jylla, ka seng hi kam banse ban shim da ki sienjam kiba kham tyngeh bad kaba lah ban poi shaduh u pud ban buh hi noh la ka jong ka Entry Point ne ka jaka kaba ka seng ka lah talasi hi dalade ia ki briew kiba thmu ban rung beain sha ka jylla, u la bynrap.
Shillong: Na ki saw tylli ki jinglehkai kiba la ialeh mynta ka sngi ha Mendipathar kum shi bynta jong ka Meghalaya Cricket Association U-14 Inter District Tournament 2021, kiba la ioh ia ka jingjop myn hynnin ka sngi ki long ka Shillong Cricket Association, East Khasi Hills, North Garo Hills bad ka South Garo Hills.
Ha Nongpoh, ka jinglehkai kaba nyngkong na ka Zone 1 la ioh ban sakhi ia ka jingpynrem jong ka Shillong Cricket Association ia ka East Jaintia Hills da 68 run.
Da ka jingioh tied nyngkong, ka SCA ka la ioh ban kamai 164/3 na ki 20 over ha kaba u Abhineet Dey u la tied 51 run katba u Dipson Lama u la ioh 1/28.
Watla ka jingbuh thong na ka SCA ka dang long ka bym pat da heh hynrei ka EJH ka lah ban tied tang 96/8 ha kaba u Yoomitre Malang u ioh 19, katba u Ashish Kr Lohar u ioh 2/12.
Ha kane ka jinglehkai u Dey u la ioh ia ka nam ‘Rang ialeh ba Kynsai’ da ka jinglah jong u ban tied 51 tang na ki 32 bol.
Ha ka jinglehkai kaba ar pat, la ioh ban sakhi ia ka jingjop jong ka East Khasi Hills pyrshah ia ka Ri Bhoi da 34 run, ha kaba u ‘Rang ialeh ba Kynsai’ la ioh ban rah da u Jonathan Mawa da ka jinglehbha jong u ha ka ban tied bad kumjuh ha ka jingkawang bol.
Ka EKH ka la lah ban kamai 148/8 na ki 20 over.
U Jonathan Mawa u ioh 47 tang na ki 30 bol katba u Anmol Kr Shah u ioh 4/40.
Na ka liang ka Ri Bhoi ka la ialeh katba lah ban beh ia ka thong hynrei da ka jingkhyllem kloi jong baroh ki wicket ka la kamai tang 114 run, na kine u Pynshai Timung u ioh18 katba u Jonathan Mawa u la ioh pynkhyllem 4/32.
Ki jinglehkai pat kiba la ialeh ha Mendipathar kiba na ka Zone 2, la iohi shuwa ia ka jingbeh thong jong ka North Garo Hills ia ka thong ba la buh da ka West Khasi Hills kaba la ialeh ha ka kylla step da ka jingkamai run jong ka da 107 bad liem lut tang ha ki 17.
2 over, ha kaba u Damewanpynkhraw u la ioh 22 bad u Rakseng Marak u ioh 3/21.
Ha ka jingpynphai na ka NGH ka la lah ban tied 110/3 tang ha ki 13.
1 over, ha kaba u Rakseng Marak u la tied 51 katba u Damewanpynkhraw u ioh 3/17.
Ha kane ka jinglehkai ka NGH ka la jop da 7 wicket bad da ka jinglehbha jong u Marak ha baroh ki liang u la ioh ban khur ia ka nam ‘Rang ialeh ba Kynsai’.
Ha ka jinglehkai kaba ar na kane hi ka zone, ka South Garo Hills ka la jop da 95 run pyrshah ia ka East Garo Hills.
Ha ka jingtied kaba nyngkong jong ka SGH ka la ioh ban pynneh ia ka rukom kamai jong ka da 7 run per over bad da kane ka la poi 142/6, u Griksal G Marak u tied 41 katba u Aristho R Marak u ioh 2/14.
Na ka liang jong ka EGH kam shym la lah ban lehbha ha ki inning jong ka bad ka la sahkut noh pat tang ha ka 47 run.
U Jeristho Marak u ioh 19 katba u Ananda Berman u ioh 3/13.
Uba la ioh ia ka nam ‘Rang ialeh ba Kynsai’ ha kane ka jinglehkai u dei u Berman.
Shillong: Halor ka jingkynthoh jong ka NPP Youth Wing, ia u Dr Jemino Mawthoh ka UDP Youth Wing Shillong City pat ka pynshai ba kane ka ishu jong ka jingpynlip bording khah khah ka lah ktah shisha ia ka iaid ka ieng jong u paidbah kumjuh ruh ia ka kamai kajih ha kajuh ka por ruh ka UDP Youth wing, ka lah byrngem ruh ban dawa weng noh ban ai jingkyrshan ia ka Sorkar ba lah ialam da ka NPP namar kane ka party ka bun palat tang ki jing shah kynthoh palat ha ki paidbah.
Namar ka UDP ka long kum ka rongser ha kane ka Sorkar kaba mynta, ong ka kyrwoh na u Desmond K L Mawlong, Vice President UDP Shillong City.
Shu byrngem ban iehnoh te ym nudBoo lajoh thylliej khlem shyieng.
Hato ka jingpynrung shini haka met ka don jingiadei halor ka jingngat ha ka jingpang diabetes? Ki jingbam kiba ai jingiada halor kane ka jingpang.
Kat kum ka jing wad bniah da ki riewshemphang, ki kdew shai ba ka jingjur ban bam ia ki jingbam ba khlehlang bad ka shini kadon jingiadei halor ka jingngat na kane ka jingpang(diabetes).
Ki jingbam ba don ka shini(fructose) kiba ngi ju shem haki jingdih pyngngad, ki jingbam thiang bad kiwei de ki don jingma ban ngat haka jingpang kaba ktah haki metabolic.
Kaba bam palat iaki jingbam ba bun shini kalah ban pynkiew iaka jingkhia ka met bad kane ka ktah ha kiba bun ki rukom treikam hapoh ka met.
Ka jingjur ka jingkhia ka met bad ka jingduna ban pynkhih pynksar ka met ka phad lane ka jingbymkilan met tista bad jur ban bam ki jingbam ba bun shini, ka fat bad ka calories, kilong ki daw bah ban ngat bad shahktah na kane ka jingpang shini.
Ka insulin kadei ka hormones kaba kongsan tam napdeng kiwei kiba lah ban tehlakam iaka glucose haka snam hadien ba phi la dep bam.
Ka jingkyntait ka met ban pynmih iaka insulin, kadei ka daw kaba hakhmat tam ban shahktah naka jingpang shini.
Ka jingbymlah ka met ban pynmih iaka insulin kadei naka daw ka jinglumthup ka fat bad ka jingjur ka jingdon shini ha u klongsnam kaba mih naka jingshahktah kaba la tip kum ka carbohydrate responsive element binding protein (ChREBP).
Lada phi dei kito kiba ju mlien ban kynthup bun ka shini haki jingbam ba man ka sngi jongphi, kine harum kilong ki jingbam kiba lah ban ai jingiada ban pynduna ka jingdon ka shini haka met.
Shillong:Ka tnat ka koit ka khiah ka sorkar jylla, lyngba U Sampath Kumar, Commissioner & Secretary jong ka sorkar Meghalaya, ba peit ia katei ka tnat, ki pyntip ba naduh mynta ka sngi, ka bai test jong ka rapid antigen test (RAT), kan hiar dor noh sha ka T.
250, na kaba ju long T.
500 baroh shi katta, katba ka RT PCR Test, kan long T.
500, na kaba ju long T.
1,000 baroh shi katta.
Kito kiba dei ban phah test, ha ki jaka rung sha ka jylla, kin dei ban siew katba kum katei ka dor kaba la pyni haneng, katba kiba don ha ka kyrdan below poverty line (bpl), kiba don ia ki yellow bad pink NFSA card kim donkam ban siew pisa, na bynta kitei ki test haneng bad kito kiba don jing ia bit lane high risk contact, kin shah test khlem donkam ban siew pisa, ong shuh ka khubor.
La iathuh ba katei ka dor thymmai, ka trei kam naduh mynta ka sngi, ka 23tarik Lber 2021.
Nongpoh: Ha ka sngi kaba ki nongialam ka FKJGP ha Ri Bhoi, ki la leit ban jurip ia ka Entry Point Umling, ki la lap pynban ba katei ka Entry Point, ka la kylla long kum ka jaka kaba pynkylla Nongshang Pyrthei ia baroh u ne ka briew kiba thmu ban rung sha ka jylla.
Haba la lap ba katei ka Entry point, ka la kylla long pynban kum ka COVID-19 Testing Centre bad ka jaka kaba la pynlong nongshang pyrthei jubor wat ia ki riew jyrjiw jyrjaw, kiba thmu ban leit bylla ha kiwei ki jaka kiba don hapoh ka jylla, ka la pynbitar shikatdei eh ia ki nongialam ka FKJGP ha Ri Bhoi.
Ki heh ka FKJGP kiba la leit ban jurip ia katei ka Entry Point, ki kyntup ia u Bah Lumlang Mawnai, Senior Vice-president ka FKJGP ha Ri Bhoi, nangta kiwei pat ki nongialam ka seng, kiba kynthup ia u samla Noah Khongstid, u Bah Divos Chyne, u samla Banroi Wahlang lem bad kiwei de ki dkhot ka seng.
Haba kitei ki nongialam bad ki dkhot ka FKJGP, haba ki la leit ban jurip ia katei ka jaka, ki la leh tang kum ki dkhot ka seng kiba shu kwah ban tip ia ka rukom treikam katei ka jaka, kaba ka sorkar hi ka la pynbna ba katei ka Entry Point kan long kum kawei na ki jaka, ka ban sa talasi ia ka jingwan rung ki briew kiba nabar sha ka jylla.
Lyngba katei ka sngi, kitei ki nongialam bad dkhot ka FKJGP, ki la leit ban twad jingmut la jan baroh ki nongtrei kiba don ha katei ka jaka, na ka bynta ban ioh ia ka jingtip kaba bniah bha na ki nongtrei kiba ka sorkar ka la buh ha katei ka jaka, kata la ka long ia kito kiba peit ha ka tnat Tourism, Infiltration, ki Security lem bad kiwei de ki nongtrei.
Ha katei ka jingleit jurip, kitei ki FKJGP, ki la lap ba katei ka Entry Point, kam treikam shisha katkum ki jingkular ka sorkar, na ka bynta ban pynlong kum ka jaka ka ban peit ia ka jingwan rung ki briew kiba nabar, namar na kaei kaba ki lap, ka long ba katei ka Entry point, ka la kylla long tang kum ka COVID-19 Testing Centre, lait na kata kam shuh kiwei pat ki jingtreikam, namar ia ki briew kiba thmu ban rung sha ka jylla, la kylli “Shaei phin leit, katno sngi phin sah bad phi la dep ban Book Hotel", lait nangta ym ju don kiwei ki jingkylli kiba iahap bad ka jingdawa ki sengbhalang.
Halor kane ka mat, u nongialam ka FKJGP na Bhoi, u la ong ba ka seng kan nym shong klikti, hynrei kan dang iaid shakhmat bad lada ka sorkar kam sngap ia ki jingai jingmut ka seng na ka bynta ban pynbha ia ka rukom treikam hapoh katei ka Entry Point, ka seng kam banse ban shim da kiwei pat ki sienjam kiba kham tyngeh, khang ban pynpei skhor ia ka sorkar.
Shillong: U James K Sangma, myntri bor ding ka sorkar Jylla, u pyntip ba lyngba ka jingtrei shitom, ka tnat bor ding ka sorkar Jylla, U CMD (MeECL) bad nangta, lyngba ka jing lam khmat jong U Conrad K Sangma, myntri rangbah ka Jylla, ka NEEPCO, ka la weng noh ia ka jing pynlip ding ha ka jylla bad katei ka sdang, naduh ka por 2baje mynta ka nohsngi.
“Naduh ka por 2baje mynta ka noh sngi, kan nym don shuh ka jing pynlip ding" ong ka jingthoh jong U James K Sangma, myntri bor ding ha ka twitter bad ka facebook ha ka por mynstep.
U Abhishek Bachchan, ula shah wohnia man ka por, ha kito kiba don ha ka peij twitter.
Uwei na ki nongthoh ha ka twitter, u la kren bein ia U Abhishek, da kaba ong “Me biang ia ka bym larkam suda (good for nothing)’ bad utei u kynthoh, halor ka trailer, jong ka phlim U Abhishek, ka ban sa mih shen, kaba la ai kyrteng  The Big Bull.
“Me biang ia ka bym myntoi suda ….
nga bishni ia me, tang ba me don ia ka tnga kaba da bhabriew sat bad kaba mem dei hok satia ban ioh" ong uwei uba thoh ha ka kyrteng @sparshsaxena789.
Hynrei U Abhishek, u ai khublei don burom ia utei u nongthoh, da kaba u ong “Nga shu kwah ban tip, la phi thew iano haba phi thoh kumtei, namar ba phi la tagg ia kiba bun bah ki briew? Nga tip ba ka  Ileana bad ka Niki, ba kim pat don lok satia bad katei ka pynlong iangi, kum ia U  Ajay, Kookie, Sohum) soooo…".
U Abhishek, u ju shah bein bha ha kito kiba don ha ka twitter bad myn shem snem, uwei ula kren bein, da kaba ong “Mem tharai, ba me ioh kam ak phlim, tang na ka daw, ba me dei u khun jong U Amitabh Bachchan?" bad halor katei, U Abhishek, u jubab, da kaba ong “Nga da kwah eh, ba kan long kumta bad mutdur, katno tylli ki kam, kiba ngan dang ioh".
Shillong: Ka seng NPP, ka la pynshai mynta ka sngi, ba  ka Sorkar MDA ba la lamkhmat da ka NPP ka lah trei radbah sa shisien pat na ka bynta ka ka bha ka miat jong ki nongshong shnong ka Meghalaya.
Ha ki khyndiat sngi ba lah leit ki la mih bun ki jingjynjar na ka daw ka jinglip bording.
Hynrei ha kum kine ki khep la iohi ia ka jingtrei radbah jong u Myntri Rangbah, u Conrad Sangma; u Myntri ka tnad bording, u James Sangma bad u CMD jong ka MeECL, u Arun Kembhavi.
Wat lada bun ki jingkynthoh ba har rukom na ba bun ki liang kum na ka liang pyrshah ha Assembly, ki seng bhalang ba bun jait bad kiwei de ki riew shimet kiba khlem da tip bad wad bniah ia ka daw tyllong jong kine ki jingduna, hynrei ki nongtrei ba shitrhem jong ka Party (NPP) ki lah pyni nuksa ba dei lyngba ki jingiakren bad jingiaphylliew jingmut ba ngi lah ban wanrah ia ki jingbha ha baroh ki liang.
Ha kum kane ka por, la dei ban kren ruh ia bun ki nongshim kabu, khamtam eh u General Secretary ka seng UDP, u Jemino Mawthoh.
Wat la u lah tip ia ki jingeh kiba bun ha kaba iadei bad ka bording kaba ka Sorkar hapoh ka jingialam jong u Myntri ka tnad Bording ka iai bteng ban pynmih ki lad ki lynti ban pynbeit, u Jemino – uba long u riewsain pyrthei ba lah shu sngap jar jar na kyndong, hynrei uba ap khmih lynti tang kumno ban ioh rynsan pynksan ialade, ong katei ka seng.
Ka NPP, ka ong shuh shuh “Ha ka 22 tarik u Lber, lah sngi u Blei, u lah nud ruh ban shlan da kaba thoh ka shithi sha u Myntri Rangbah ka Jylla ban pynhiar shuki noh ia u Myntri ka tnad bording bad u CMD ka MeECL".
Ka NPP, ka ong shuh shuh ba ha shuwa ban kren eiei shaphang kane ka jingshim kabu, ka donkam ruh ban tih bniah ia ka jingsngewthuh bad jingshemphang u Jemino ha ki kam thawain bad kam sain pyrthei bad la ong ruh ba ban shu pynhiar shuki ia uno uno u nongmihkhmat uba bat ia kano kano ka tnad kam wanrah ia ka jubab jong ki jingeh pynban kan dang pynjlan shuh shuh.
Dei lyngba ka jingshimkhia kine ki rangbah ba lah kdew haneng ban iakren ba ngi iohi ba ka NEEPCO ruh ka lah kubur ban weng noh ia ka jingpynduh bording.
“Kam leilei, ngi sngewthuh ba u bah Jemino u lah jah na ka kam sain pyrthei lah slem bah bad um da long shuh uba da pawkhmat.
Ka konstituensi ka jong u hi kam shym lah jied biang ia u ha ka election 2018 namar ki kam bamsap jong u ha ka kam sain pyrthei bad ba um lah ban shakri hok ia la ki jong ki briew jong u.
Ban pyrshah ia kane ka rai ki paidbah ka konstituensi jong u, u lah rai ban shim ia ka lyngkor kaba kham khia da kaba ai reng ha ka Lok Sabha Election ha u snem, 2019.
Phewse, kine ki jingthmu ki jong u kim shym lah seisoh naba ki briew ki lah sngewthuh lypa ia ki buit sianti jong u bad kane ka lah pynlong ia u ba un shah rem ha ka jingiakhun pyrshah ia u Vincent Pala" ong ka NPP.
Ka seng, ka  ai jingmut ia u bah Jemino, ba u dei ban sangeh noh ka jinglong arsap ka jong u, khnang ban lait long kum ka tynghung ba thylli ba sawa kum ka party ba lah jan duh jait hangne ha Meghalaya.
Ka jingpynlip bording ba khah khah bad ka jingpynduh lait khari khari jong ki sorkar kaba lah dep ka kham palat bad bun shah hynrei ym ju don kum kita ki jingdawa ban hiar shuki iano iano ruh.
Haba don ki jingeh ba iashem ha ka liang ka koit ka khiah, ka pule puthi, ka imlang sahlang, ka shongsuk shongsain bad kiwei kiwei, u bah Jemino u shu sngapjar.
“Lada ngi iai kren shi kren shaphang u Jemino kan long kumba put turoi ia u ia kaba um donhok ban ioh.
Hynrei ka dei ia u ba un buddien ia ki nuksa jong ki nongmihkhmat na ka party jong u, kiba kyrshan i aka sorkar ha ba bun ki liang.
Ki lah don ryngkat bad ai la ka kti ka mon ka diang jong ki sha ka sorkar ba lamkhmat da ka NPP ha kaban pynbit pynbiang ia kino kino ki jingduna ki paidbah bad ban ai jubab ia ki.
Haba ngi bishar bniah ia ka jinglong rangbah ki nongmihkhmat ka UDP ngi I lyngngoh ba kumno u Jemino u ioh ban rung khlieh ha kane ka seng riewlum.
Kane ka pynlong ia ngi ban sah ha ka umdum, bad lehse dei ma u u ban lah ban ai ia ka jingpynshai ha ngi" ong shuh ka kyrwoh.
U Banendra Kumar Mushahary, u kandidet jong ka seng BJP,  na Gauripur constituency, ula kren paidbah ha ka jing ialang kaba don bun ki Muslim, da kaba u ong ba ka doh masi, ka dei ka doh kaba ki nong India, ki shngiam tam ban bam.
“Mano ba ong ban khang ia ka jingbam doh masi? Ka dei ka doh, kaba ki bang eh ha India" ong U  Mushahary, uba khroh ia ki Muslim, ba kin kyrshan ia u ha kane ka elekshon.
U Mushahary, u ong shuh shuh ba ka doh masi, ka dei ka doh, kaba ki bam ha satlak pyrthei bad ki Muslim, kiba don ha ki nongkyndong jong ka Assam, ki dei ban sngewthuh ba ym lah satia ban khang ia ka jingdie ia ka doh masi ha India.
Ha kawei ka liang, ki dkhot jong ka  Purbanchal Hindu Aikya Mancha, ki la ejahar mynta ka sngi ha ki pulit jong ka  Dispur bad ki dawa, ba dei ban tian bishar mardor ia U  Mushahary, ba u pynkhein ia ki kyndon elekshon ha Assam.
Ka kong P Mylliemngap, General Secretary ka Rot Association of Meghalaya, ka la phah biang ia ka kyrwoh shamynta ka step bad mar ia sdang ka jingthoh, kaba la phah da ka phareng, ong “Editor badon burom, nga kwah ban kylli iaphi.
Ha kaba kumno ka por, ba ki nongialam ki dei ban pan map bad ha kaba kumno ba kim dei ban pan map satia?“Haba ngi leh bakla ia kiwei pat, wat lada ngim shym la mut khnang, ngi ju dei  ban pan map" ong shuh  katei ka seng bad la ong shuh shuh “Haba ngi ieng ban dawa ia la ka jong ka hok, ngi dei ban pan map, khamtam haba ngi don ha  ka Ri Tip-Briew Tip-Blei jong ka Meghalaya".
“Ngin sdang ban pan map shwa, namar ba ngi pynlong kum ka head quarter, ia ka iing jong ka kong D Mawlong, Publicity Secretary, khlem da ioh ia ka jingbit na U Rangbah Shnong lane na ka  shnong Nongmynsong lane na ka trai iing ruh.
Ngi la leh ia kata, dei, hadien ba la pynpra noh ia ka ophis ba heh duh jongngi ha Mawiong Rim.
Ngi pan map ruh ba ngi la pyn budnam ia ka shnong Nongmynsong.
Ngi pynmap ruh na U MLA ka  Pynthor Umkhrah, na U Rangbah Shnong bad na ki sengbhalang bapher, kiba sngew bitar ia ka jinglong jongngi".
Ka khubor, ka ong shuh shuh ba kam shym thmu ban pyn budnam iano iano, hynrei ban pynsngew ia ki jingeh jong ki rot sha ka sorkar, ong ka kong  P.
Mylliemngap, General Secretary, Rot Association Of Meghalaya (RAM).
La ong shuh shuh ba ka RAM, kam don ophis shuh ia mynta.
La ong ruh ba na ka daw jong ka jing pyrshah kiba bun, la buhteng shwa ia ka jing iaid paidbah, kaba la pynkhreh ha ka 1tarik Iaiong 2021.
Phi ki rot phim dei da leilei ruh ban mih madan namar ka la pynbitar shaba palat ia baroh ki sengbhalang ,nalor bangi iakhun ban iada iaka jaitbynriew naki khyllah jait bawan hiar thma ia ka bri hynniewtrep,sa maphi pat phi wan theh umpjah ia ki riew ieit ri ki rangkynsai bad ki khlawait ka ri,naduh mynta phim dei shuh ban pynsngew pait bah iakata ka seng rot Jong phi,,khnang ban lait naka huri hura ,bad ruh ba ngin ioh ban pynleit jingmut kumno ban pynkhlain iaki shipai hynniewtrep ban trei shitrhem naka bynta ki dawbah jong ka jaitbynriew.
ki seng bhalang kim dei ban ailad iaki sengrot ban suhthied hapoh ka kylla.
dei ban buddien beit manka por.
Ka lynti bymdei, lano lano ruh kam lah ban long kaba dei.
Ngi don hala ki jong ki sengkur, sengshnong, seng niam ne balang bad bunbah kiweipat ki seng ban iarap iaphi lada phin wanphai noh sha ka jingim bathymmai bad iehnoh syndon ia ka kam bymdei.
Yn ymdon ban pynrem iaphi.
Nga kyrpad iaphi ki nongialam ka RAM sngewbha wan sha khmat ia kynduh iangi ban ia kren bad phylliew jingmutKane ka lad jingkamai ka long ka jingpynrem bad ka jingtim iaphi bad ia ki customers jong phi wat ap ko para kynthei haduh ba U Blei Un sympat ia ka jylla jong ngi  lyngba kane ka jingiakami kaba U Blei U Ijli pyrshahhato phi hun mo ia uno uno u longkpa jong ka longing un wan ban iakmen bad siew dor ia phi un klet noh iala ki khun ki kti?Kaba trei da ka jingkhuid haba shit ba shai la ka dei ka kam kaba rit ne kaba heh ki long ka jingkyrkhu jong ka ing kasem …Nga kyrpad iaphi ki nongialam ka RAM sngewbha wan sha khmat ia kynduh iangi ban ia kren bad phylliew jingmutKane ka lad jingkamai ka long ka jingpynrem bad ka jingtim iaphi bad ia ki customers jong phi wat ap ko para kynthei haduh ba U Blei Un sympat ia ka jylla jong ngi  lyngba kane ka jingiakamai kaba U Blei U Ijli palathato phi hun mo ia uno uno u longkpa jong ka longing un wan ban iakmen bad siew dor ia phi un klet noh iala ki khun ki kti?Kaba trei da ka jingkhuid haba shit ba shai la ka dei ka kam kaba rit ne kaba heh ki long ka jingkyrkhu jong ka ing kasem ….
Ka ju don ka jingong, ba ka pisa ka kren briew bad ha kane ka kynti, la imat, kumba ka la urlong shisha bad kata ka dei ia U Kanye West, u khlur rwai ba khraw jong ka pyrthei, uba don ia ka spah jongu, kaba kumba 6.
6 billion dollar.
Hadien ka jing ia khlad noh jongu bad ka tnga jongu, ka Kim Kardashian, U Kanye, u pynlut por ialade, da kaba pynlut maphot ia ka pisa jongu bad la iathuh ba mynta, ula thied ia u comode, uba shong T.
3klur 90lak, tang ba un leit painkhana ialade.
Ym tang katta, hynrei, u pynlut shuh ia ka pisa jongu, da kaba u leit phah khap shniuh man ka sngi bad katei ka shongdor T.
36 hajar shisien khap shniuh bad U West, u leit khap shniuh man ka sngi.
U West, uba dei u nongrwai rap, uba pawnam bha, u don ia ka spah kaba  $6.
6billion bad ha kine ki sngi, ka dang iaid ka jing ia pyllait san shyieng jongu bad ka Kim Kardashian.
U Kanye, 43, u don saw ngut ki khun bad ka Kim.
U Ryan Giggs, ula duh ia ka tnga jongu, namar ba u shoh u dat, hynrei ha kane ka kynti, un lah ban duh sa ia u ksew jongu ruh.
Haduh mynta, ka don ka jing ia kynad kaba jur, namar ba U Giggs bad ka tnga jongu, kim hun satia tang ba ki la ia khlad, hynrei, ki iaknieh ruh ia u ksew, uba dang hynriew bnai, uba kyrteng U Mac.
U Giggs bad ka tnga jongu, ka Kate Greville, ki ia pyneh hi  triang bad kwah ban ioh sha lade ia U Mac.
Kitei ki shijur, ki la ia pyllait san shyieng, haba ki pulit, ki la leit sha ka iing, ba ki ia sah, halor ka jingkynnoh ba U Giggs, ula shoh la dat ia ka tnga la jong bad hadien kata, U Giggs, ula thied sa ia uwei u ksew, uba kyrteng U Atlas, ba un ioh paralok ban ia shong ia sah lang bad U Mac; hynrei kitei kim shym la hun satia ban sam mar uwei u ksew bad ki kwah beit ban iaknieh ia U Mac.
U Giggs, 46 bad ka Kate, ki ia sah lang ha Worsley, Gtr Manchester, hynrei ki la ia pyllait noh, ha U Naiwieng 2020, hadien katei ka jingjia bad ka Kate (36), ha ka por, ba ka phet noh ialade na iing U Giggs, ka ialam ruh ia U Mack bad haduh mynta, ka don ka jing ia pyneh kaba jur, ban kam trai ia U Mac, hapdeng kitei ki arngut shi tnga.
Shillong:Ka EM Incharge jong ka tnad Market ka kong Grace Mary Kharpuri, ka la iathuh ba na ka liang jong kane ka tnad ka dang pynkhreh ban wad ia ka jaka ka ba thikna ban shna ia ka iew die masi ka ba thymmai.
Ha ba iakren bad U Rupang, ka kong Grace Mary, ka la iathuh ba ka tnad ka dang pynkhreh ban wad jaka ban ioh ban tei ia ka iew die masi namar ba ka council kam don ia ka jaka ka ba biang.
Ka la ong ruh ba ia ka iew die masi kaba thymmai yn ym rah sha kawei ka jaka, hynrei ka council ka pynkhreh ban wad jaka hi ha RiBhoi District.
Kane ka long ba hadien ba u Myntri ka tnad ri jingri u bah Prestone u la pynmih ia ka jingbthah ia ka District council ba kan wad jaka da kawei, na ka bynta ka iewdie masi hadien ba u la sngap ia ka jingeh jong ki kynhun ki nongshohdoh ki Khasi Jaintia Butcher Association.
U myntri u la bthah ia ka KHADC bad ka Hima Mylliem ban wad jaka da kawei ban shna ia ka iew die masi kaba pura, namar ba kane ka jaka ka ba don mynta ka la long kaba khapngiah.
Shillong: Ka Meghalaya Cricket Association U-14 Inter District Tournament kaba la ioh ban pynmih madan ia ki kynhun kiba na ka zone 1, la ioh ban sakhi ia ka jingjop jong ka Shillong Cricket Association bad ka East Jaintia Cricket Association kaba la iakhun ha Nongpoh mynnin ka sngi.
Katba ha Mendipathar pat kiba la ialeh mynnin hi ka sngi, ha kaba ki kynhun na ka zone 2 kiba lah poi sha ka round kaba lai, bad kiba la ioh ia ka jingjop ha kane ka sngi ki long ka Tura bad ka North Garo Hills.
Ha ka jingialeh hapden ka SCA bad ka All Jaintia Cricket Association, ka SCA ka la jop da 10 wicket hadien ba ka la lah beh thong ia ka AJCA’s kaba la tied 86/10.
U Maremdor Sutnga uba la tied bun duh da 36 run hynrei na ka daw ka jingshah rem noh u la duh ia ka nam Player of the Match ha u Ashish Kr Lohar uba la ioh 4/13.
Ha kane ka jingbeh thong u Siddhart Saikia u ioh 34 bad u Rudra Pratap Singh u ioh 3 kiba la lah da kaba suk ban beh thong ia ka run ba la buh hakhmat da ka AJCA’s.
Ha kawei pat ka jinglehkai hapdeng ka Ri Bhoi bad ka East jaintia Hills, ka Ri Bhoi ka la tied 122/8, bad kiba la kamai bha na kane ka kynhun ki long u Sujal Roy 50 run, u Shan Tamang 2/17 bad u Bitu Lama 2/17.
Ha ka jingpynphai pat na ka liang ka East Jaintia ki la lah ban tied 123/4 ha kaba u Bitu Lama u ioh 34 katba u Benedict Makdoh u ioh 2/29, bad da ka jinglah ban lehkai bha jong u Bitu Lama ha baroh ki liang u la ioh ia ka nam kum u Rang ialeh ba kynsai ha kane ka match.
Ka jinglehkai kaba ha Mendipathar pat la iohi ba ka Tura ka la jop da ka said pyrshah ia ka South Garo Hills kaba la tam tang da 2 run.
Ha ka jingtied jong ka kylla step ka Tura ka la ioh ban tied 80/8 ha ki 20 over, bad na kine ki rang ialeh, u Agatchu Chetai u ioh 22 run katba u Jestbath D Shira bad u Dip Bijoy ki ioh mar 2 wicket.
Ha ka jingpynphai na ka South Garo Hills ki la lah ban kamai tang 78/9 ha kaba u Chiangbo Marak u ioh 14 katba u Agatchu Chetai uba la ioh ruh ia ka namPlayer of the match u ioh 3/8.
Ha shuwa jong kane la ioh ruh ban sakhi ia ka jingjop jong ka North Garo Hills pyrshah ia ka East Garo Hills da 7 wicket, ha kaba ka EGH ka la tied tang 79 run, bad da kane ka NGH ka la lah ban beh thong tang ha ki 9.
1 over bad da ka jingduh noh jong ki 3 ngut ki wicket.
Ki nongkamai kiba hakhmat jong ka EGH ki long u Bumbumba N Marak 20 run bad u Tengrik Sangma uba la ioh ruh ia ka nam Rang ialeh ba Kynsai u ioh 4/10.
Katba na ka liang ka NGH ki nongkamai kiba lah duh ki long u Rakseng Marak 28 run bad u Jeristho Marak u ioh 2/17.
Shillong:U EM incharge jong ka tnad Taxation, ka KHADC u bah Paul Lyngdoh, u la kyntu ia ka sorkar jylla, ba kan shim khia halor ka jingpyndonkam ia ka plastic.
Haba iakren bad ki lad pathai khubor, u bah Paul u la ong ba ha ka jingshisha ka KHADC, ka dei na kawei na ki constitution Authority kaba pynmih nyngkong ia ka jingbthah ban khang ia ka jingdie bad ka jingpyndonkam ia ki plastic hapoh iewduh, ha u Nailur 2019, shibnai shuwa ba u myntri rangbah duh ka Ri u la pynmih ia ka jingpynbna ban khang plastic ha ka ri baroh kawei.
U bah Paul, u la ong ba ha kaba nyngkong, ka council ka la pynmih ia kane ka jingbthah, kane ka jingkhang ia ki plastic ka la treikam bha, namar ba ki briew ki la bud ryntih ia kane ka jingbthah, hynrei ka ba sngewsih ka long ba tang shu kylla ka EC, hapoh KHADC kane ka jingbthah ka la tlod noh.
U la ong ba ban pynkhlain ia kino kino ki ain kiba ka council ka la dep ban shim, ki nongialam ki dei ban iaiban namar lada ki ieh noh, khlem shim khia, ki paidbah ruh kin ym shim khia shuh.
“Kum ba la tip ba ia ka iewduh la dep ban pynbna kum ka No Plastic Zone kumta nga kyntu ia ki EM incharge mynta ba ki dei ban shimkhia ia kane namar ba ka dei ka Policy decision".
U la ong ruh ba shisien ba ka Council ka la shim ia ka Policy Decision ka dei ka kamram jong ka tnad ban bud dien ia ka.
U la ong ruh ba kaba donkam ia ka sorkar jylla kam dei tang ban pynmih ia ki jingbthah ha ki kotsada hynrei ki donkam ban pyntreikam ia ka.
Ka sorkar jylla ka dei ban shimkhia ia kane, namar ba ka sorkar ka bun ki briew ki ban trei.
Shillong: Ka Mawkyrwat Veteran bad ka Friends Sporting, ki long artylli ki kynhun kiba la ioh ban rung sha ka phainal jong ka PFR Veteran Cup.
Hadien ba ki la ioh ban khur ia ka jing jop ha ka jingialehkai semi final kaba la long myn ha ka sngi saitjain kaba la lah.
Ha ka jingialehkai semi final hapdeng ka Mawkyrwat Veteran pyr shah ia ka Umsaw khwan ka Mawkyrwat Veteran.
Ka la lah ban pynliem noh ia ka Umsaw khwan da 3-0 kol katba ka Friends Sporting kala pynliem noh iaka MSA da 2-0 kol.
Kine artylli ki kynhun kin ia khun pyrshah ha ka phainal ka ban long ha ka 3 tarik Iaiong haka por 2 baje janmiet ha madan Malki.
Shillong: Ka jingialehkai phutbol ba la pyniaid da ka Mawutieng Sports and Cultural Club ha madan Thohlyndit, Sohryngkham myn sngi saitjain ka long ba ha jingialehkai ba nyngkong ka kynhun ialehkai Dream Clippers (Shillong) ka la pynliem da 3-1 kol ia ka Ri-Yan FC (Sohryng kham).
Ha ka jingialehkai ba-ar ka kynhun ialehkai Maitshaphrang FC (Jaintia Hills) ka la pynliem da 3-1 kol ia ka Triple-L (Laitlum).
Na ka liang ka synjuk ka pyntip ba kan don biang ka jingialehkai pre-quarter ha ka 27tarik Lber, 2021.
Ha kane ka sngi kan don ka jingialehkai hapdeng ka Kyrsoi FC (Smit) pyrshah ia ka M.
Iatyllilang (Sohryngkham) ha ka por 1.
00 baje bad yn pynbud pat da ka jingialehkai hapdeng ka Mawdieja SC (Sohryng kham) pyrshah ia ka Rympei FC (Shillong) ha ka por 3.
00 baje janmiet.
Ka synjuk ka khot ka wer ia baroh ki riew ieit phutbol ban ia wan ban sakhi da la ki jong ki khmat ia kine ki jing ialehkai.
Ka bai rung na ka bynta ki nong peitkai ka long tang 30 tyngka marwei.
Shillong: Ka Meghalaya Physical Education and Sports Association (MPESA), ki la ia kynduh ha ka 20 tarik Lber 2021, ha conference hall MSOA ban ia kren halor ka jingeh jong ki, ha kaba ki la ia kren ruh halor kiba bun na ki kiba khlem pat ioh kam ioh jam haduh kine ki sngi.
Ha kane ka juh ka sngi ka MPESA ki la pynlong ruh ia ka jingpdiang burom na ka bynta U Bah John F Kharshiing, Working President, MSOA uba la kloi ban pdiang ban iarap ia katei ka seng kum u Adviser bad ia ka symbud shongknor, ka Dr Miss Iadarika Wann, Vice President, MPESA.
Na ka liang u Bah John F Kharshiing, Working President, MPESA, u la pynpaw ba hadien ba u la ioh ia ka shithi bad khamtam hadien ba u la iohi ia ka jingeh kaba ki don u la rai ban pdiang bad ban iarap katba leh ei ia katei ka seng kum u nongaibuit u nongbtin (Adviser) ba kin ioh ban poi sha ka thong ha ka jingiaid lynti jong ka seng jong ki samla kiba dep ia ka jingpule nonghikai Physical Instructor.
Ha kane ka liang u Bah John F Kharshiing, u la iaroh ia ka jingialong tylli ka jong ki bad u la ong ba ka jingiatylli ka long ka bor.
U la pynsngew ha katei ka jingialang ba thong ban wanrah ia ka National Games 2022 hapoh jylla Meghalaya kam dei ban shu kut tang ha ka thaw stadium, hynrei ka dei tang shi bynta na kiba bun ki bynta ha ka ban wanrah ia ka jingkylla ha baroh ki liang na ka bynta ki lak ngut ki khynnah samla kynthei bad shynrang, kumjuh ruh ka jingkylla na ka liang ka pule puthi ka ioh kam ioh jam bad naduh ka imlang sahlang ha la shnong.
Haba ka roi ka kam kilan met ka tei ia ki samla kiba don ka discipline, ka shnong ka thaw ka kylla dur bad ki skul, college ne university ki kylla long ki jaka ba ki State Association kin lah ban ioh sei iohi ia ki sap jong kine ki samla kiba lah ban poi shaduh ka Olympics lada ngi pyniaid ryntih ia ki kam.
Shillong: U Bah AL Hek, uba dei u nongmihkhmat jong ka Pynthorumkhrah bad ha kajuh ka por u ba dei ruh u Myntri jong ka Sorkar Jylla, u la bthah ia ki nongsynshar shnong jong ka shnong Nongmensong ba kin wad ia kito ki briew kiba pynthohbria ia ka shnong ha kaba dang shen kawei ka kynhun kaba la tip kyrteng kum ka Rot Association of Meghalaya(RAM), ka la ong ba ka ophis heh duh, jong kane ka kynhun khaii met ka don ha ka shnong Nongmensong.
Namar ba ka Nongmensong ka dei kaba hap ha ka Pynthorumkhrah Constituency, na ka liang une u nongmihkhmat u la shim khia, ia kane ka jingkam jong kane ka kynhun RAM bad u la phah mardor ban wad ia kine ki briew kiba pynbud nam ia kane ka shnong.
Kum ban shu pynkynmaw ia kane ka mat la rah da u nongmihkhmat jong ka North Shillong, u Bah Adelbert Nongrum ha ka iingdorbar mang tyngka kaba dang shu kut bad ka la long ruh ka mat kaba khluid hi puk.
U Bah Adelbert Nongrum u la wanrah ia ka jingkylli ha kaba iadei bad kane hapoh ka iingdorbar ba ka Khyndailad ka la kylla long ka jaka ban leit kit ia ki nongkhaii met bad hadien kane ka la mih pat sa ka jubab ktien na ka RAM, kaba la pyni ia la ki jong ki daw ba ki hap ban leh ia ka kam khaii met ban bsa ban btiah ha iing ha sem.
U Bah A L Hek u la ong, “Nga ia kata te nga la dep ong ia ki nongshong shnong, ki nongkitkam jong ka shnong Nongmensong ruh ba ki dei ban wad ia kum kita ki briew kiba wan ban pynthohbria ia ka shnong Nongmensong da kaba ong ba ia ka headquarter jong kita ki RAM ka don hapoh Nongmensong bad ka dei kaei kaba bakla, ki dei ban wanrah ia ki jingshisha kein bad dei ban wad ruh ia kita ki briew kiba pynphriang kum kata ka khubor bad dei ban pynshitom ia ki.
"Shuh shuh u la ong, “Nga la ong ia ka shnong ba ka dei ban wad ia kita ki briew kiba ong ba ka headquarter kadei hapoh Nongmensong, te nga la ong ia kiba ki dei ban pynshitom ia kum kita kiba kynnoh kumta.
Ki pynjah burom ia ka shnong bad ym don kum kata hapoh ka shnong Nongmensong.
Te kumno ki ong ba ka don? Ka lah ban long kumta ruh sa tang ban pynthohbria lane ban pynsniewdur ia ka jinglong jingman jong ka shnong Nongmensong bad kum kita ki briew hi ym dei ban ailad".
Shillong: Ka seng United Democratic Party (UDP), ha ka shithi, kaba ka la phah mynta ka sngi sha U Conrad K Sangma, myntri rangbah ka Jylla, ka la pynpaw ia ka jingsngew khia, halor ka jingshah kit ram jong ka tnat bor ding ka sorkar jylla bad kaba la pynmih ruh ia ka jingduh bor ding jong u paidlang ka jylla.
Ka UDP, lyngba U bah Jemino Mawthoh, General Secretary jong katei ka seng, ka ong ba katei ka tnat, ka don ha ka jing kyrduh pisa bad nangta, sa ka jing bym iaid beit ka jing pyniaid ia ka pisa ka tyngka jong katei ka tnat sorkar bad la dawa namarkata, ba dei ban weng khlem pynslem shuh ia u myntri bor ding bad kumjuh ia U Chairman cum Managing Director jong ka MeECL.
Khyndiat sngi mynshwa, U Tirath Singh Rawat, myntri rangbah ka Uttarakhand, u la kynthah jur, halor ki jean kiba la jot na khohsiew, kiba la bang bha, da ki kynthei ban phong ha kine ki sngi.
Wat la ki don bun ki kynthei, kiba kren pyrshah halor kitei ki kyntien jong U Rawat, hynrei, u myntri rangbah, u dang bteng hi ban ther tyngeh, ban kren ia ki kyntien kiba kiba bun lehse kim sngew tynnad.
Mynta ka kynti, U Rawat, ula ong ba ki kynthei, ki la dei ban kha khun shibun, na ka bynta ban ioh khaw reshon, kham bun, khamtam ha ki por jong ka khlam covid.
“Kito kiba don khun 10 ngut, ki ioh 50 kilo, katba lada ki don noh 20ngut ki khun, kin ioh kit syndon shi kwintal, katba kito kiba tang arngut ki khun, ki ioh khaw tang shi phew kilo" ula ong.
“Haba ka don ka lad ruh, balei phi kha tang arngut ki khun, balei phim kha 20ngut?" ong U Rawat.
U Rawat, ula ong ruh ha ki khyndiat sngi ba ladep, ba kiba hiar thma bad synshar ia ka India, haduh 200 snem kynthih, kim dei satia ki British, hynrei ki dei ki nong America.
Ha ka jing ialang ha Nainital ha Uttarakhand, U Rawat, ula ong “Ka America, ka la synshar ianga haduh 200 snem, ka la synshar ia ka pyrthei ruh ba kawei bad katei ka dei ka Ri, ha kaba ka sngi kam ju sep satia, hynrei mynta ka don halade ruh ia ka jingeh kaba khraw" ong U Rawat, haba kren hynnin ka sngi.
Ha kata ka sngi ‘Parent’s Day’ la khot sngewbha ruh ia u nongmihkhmat heh tulop ban sakhi ryngkat ha kata ka sngi.
Haba la poi ka item ban sdang noh ia ka debate, baroh ki khynnah skul ki la shong lain beit shriak bad pyn jar jar ba la shah hukum ha ka principal.
Tang shu sdang ka debate ki judge (nongbishar) iwei i kynthei bad iwei ki shynrang ki la sngap bha kliaw bad peit shin bha ia ki nongiashim bynta khnang ban khein poin.
Tang shu la dei ka pali ieng u Bhalang baroh ki khynnah, ki nonghikai, ki nongtrei ka skul bad kumjuh u kongsan ki shu peit iap biej namar ka jingtbit eh jong u ban kren ha ryngkat ka sur kaba shai bad sur rangbah.
Ka jingkhihmet khihphad ka jong u bad ka dur jinglong riewsaid jong u ka la pynlong ia u ban khur bun poin.
Katba nang iaid ka jingiatai, ki nongpyrshah (against) ki la pyni la ka nia.
Hateng hateng ki la don kiba kohnguh khlieh ia ka nia ki nongpyrshah hynrei haba la ieng pat sa ka moshon (motion) bun ki la thapkti kaba pyni ba ki sngew iahap eh.
Ki khynnah kynthei bad khynnah shynrang kiba stad kim dei ban pynkylla ia ka jingmut jingpyrkhat jong ki bad buh ia ka thong ban pyniohkam hi ialade (self employment) ban ia ka kam siew tulop (paid employment).
Peit kine ki long ki jingmyntoi balei ba ka pyniohkam hi ialade ka kham long kongsan.
(1) Phi ioh a ka jinglaitluid(2) Ka jingioh ha ka kti jong phi hi(3) Ym don jingpyrkhing ia ka por.
Phi lah ban wan bad leit ha la ka mon.
(4) Phi pyrkhat laitluid ha lade.
Phi lah ban mutdur lypa haduh katno phin pynheh ia ka kam.
(5) Ka lad ka lynti ka plie ia phi ban pynhun bad pynbun ia kaei kaba phi lah ban khring ia ki kostomar.
(6) Phi ioh ka jingsngewhun bad ym don kaei kaei kaba pynkhuslai ia phi.
(7) Ka long kumba plie lad ban ai kam ia kiwei.
(8) Phi lah ban pyndonkam hok ia la ka jingtbit bad ka jingmutdur phuh samrkhie ban pynbun ia ki mar.
(9) Kane ka pynlong ia phi ba phin lah ban pynlang pisa na ka bynta la ka iing.
(10) Phi sngewlaitluid ki jingmut jingpyrkhat.
(11) Ym don nonghukum ne nongmushlia mano mano ruh.
Ka jingkylluid, jinglaitluid bad jingkhuid ha ka kti jong phi" u la pynkut.
Baroh ki ia risa shaw.
Ki nongpyrshah kim don nia shuh da kumwei.
Ka por sa ban kut noh tang da ki sekhon.
Hadien ba la dep khein ia ki poin da ki nongbishar, u nongbishar shynrang u la ioh ban pynbna.
Ka motion ka ioh 450 poin katba ki nongpyrshah ki ioh 250 poin.
U Best speaker la ioh da u Bhalang.
U kongsan haba la dep sam prais bad ai syndon ia ka jingkren u la iaroh jur ia u Bhalang namar u ioh ia ki poin kiba shongnia bad kiba da dei shisha.
U kongsan u la ban ba lada ki samla ka Ri jong ngi ki jied ia ka bynta ban long kum ki nongseng kam lajong khlem pep bad khlem artatien kin mih ki heh spah kiba pawnam kum u Mukesh Ambani, u Tata bad kiwei kiwei de.
Bad kata kan kyntiew ia ka Ri bad kan long ka jingkyrkhu na ka bynta ka iimlang sahlang.
Shillong: Ka Seng Kur Mylliemngap Iewpomtiah ryngkat ki kur jongka bri hynniewtrep, ka la buh ha ka umdum ia ka kur hi baroh kawei kaba la wanrah ruh ia ka jingjah burom ia ka long kynthei man kynthei ka kur Mylliemngap, halor ka jingkam jait Mylliemngap jong ka General Secretary, jong ka Rot Association of Meghalaya; kaba ym juh ioh sngew koit kum kita ki nongialam ne dkhot ruh.
Khlem da pynslem ki nongialam kur jongki shnong bapher bapher ki la pynlong iaka jingwad iakane ka briew ban lap ia ka jingshisha ba ka dei ne em ka Mylliemngap, kumta hadien ka jingiaphylliew jingmut lang bad lyngba ki jingioh lum jingtip la shem ba ym don kum kane ka briew ka ban bat kam kat ha katei ka Seng.
Dei halor kine ki nongrim ka kur Mylliemngap ka pynshai paitbah ba kam don satia kum kane ka briew haka kur bad ka kur hi kam don kano kano ka jingkitkhlieh pyrshah ia kane ka briew baka dei ka Mylliemngap.
Bad ha kajuh ka por ka Kur Mylliemngap ka maham jur ia kino kino ki briew ba kim bit horkit hordang ban pynthohbria iaka kur dakaba kam ialade ba ki dei ki Mylliemngap khlem da shai bha ka tyllong ne thymmei jingki.
Bad ka bthah ruh ia kane ka briew ba kan wan ban pynshai ha khmat ka committee la ka dei shisha ne em ka Mylliemngap khnang ba ngin ioh ban ia syllok bha.
Kane ka long kat kum ka kyrwoh bala phah da U bah Hisstar Mylliem bad U bah Tyngshain Mylliemngap, kiba dei U President bad U Secretary ka Seng Kur.
La ai ruh ia ki phone number: 7085602743, 96120 96498,70856 92458.
Shillong:Ka khlam sniang, lane ka African Swine Flu, ka la pyniap ia 17 tylli ki sniang ha ka shnong Amlari Model, kaba hap ha ka Amlarem Civil Sub Division, West Jaintia Hills District.
U Ma TP Suja, uwei na ki riew rangbah jong katei ka shnong, uba dei ruh u nongri sniang ialade, u iathuh ba ki sniang jongu, ki la iap lut baroh 15 tylli.
“Ka jingsdang jong ka jingpang, ka dei lyngba ka jyrhoh, shit met, jngem snam ka doh bad kawei kaba pun khun ruh, ka hap khun noh" ong U Ma Suja, haba iakren badKa jingpang jong ki sniang, kam dei ha kajuh ka por, hynrei ka iabud hapdeng shi taiew na kawei sha kawei pat bad u iathuh ba katei ka jingpang, ka sdang naduh ka taiew ba khadduh jong U Rymphang bad ha ka shiteng U Lber, ki la iap lut plain ki sniang kiba u ri, ha katei ka Shnong bad utei u rangbah, u iathuh ba ula duh nong la T.
1.
5lak na ka jingiap jong kitei ki sniang, kiba u ri, ha ki saw tylli ki sem.
Ym tang katta, u iathuh shuh shuh, ba ka don kawei ruh ka seng, kaba don hajan ka sem jongu, kaba jngai kumba shiteng kilometre bad hangtei ruh, ka la poi katei ka jingpang ia bit bad ki la don ar tylli ki sniang, kiba la iap, na kajuh hi ka jingpang.
La iathuh shuh, da utei u rangbah, ba ula pyntip sha ki nong sumar sniang na Amlarem, ha kaba ki la wan ban ai injekshon ia ki sniang jongu ar tylli, hynrei kaba sngewsih, ka long ba kitei ki sniang, kiba shah injek, na bynta ka khlam Swine Flu, ki la iap noh, mar ia dep injekshon bad mar ia phet, kitei ki nong injek na ka tnat ri jingri, kaba don ha Amlarem.
Ka shnong Amlari Model, ka don la kumba 100 tylli ki iing briew bad ka don kumba 15 Kilometre na Amlarem.
Nongpoh: Ha kawei ka jingjia pluhiing kaba la jia ha ka janmiet Sngi Saitjain ha Umling, baroh ki jingdon jingem ha katei ka iing ki la shah bamduh ha ki thylliej ding bad ingkhong hi khait.
La ioh jingtip ba katei ka jingjia ka la jia ha ka por 3 baje ei ei janmiet, ha kaba katei ka iing jong ka Kong Merin Kharkongngor, ka la kem ding kynsan khlem da tip na kano kano ka daw bad ha katei ka jingpluh iing, ka la wanrah ia ka jingjulor kaba khraw ia katei ka Longiing, khamtam eh ba ki dei ki briew kiba duna ha ka ioh ka kot.
La iathuh ruh ba ha ka por ba jia katei ka pluhiing, ki kmie ki kpa kim don ha iing bad ki don tang ki khun.
Watla baroh ki jingdon jingem ha katei ka iing la shah bamduh ha ka ding, hynrei la lait pat na ki jingjia ba sngewsih ne ka jingmynsaw briew.
Ha katei kajuh hi ka sngi ba katei ka longiing ka la mad ia katei ka jingjia, na ka liang ka shnong Umling lyngba u Bah C.
Wahlang, kum u rangbah shnong, ki la leit ban iarap kat kaba ki lah synei ia katei ka longiing.
Jharkhand: Kumba 181 ngut ki dkhot ka jaitbynriew riewlum kaba ki longshwa manshwa kidei kiba ngeit ha ka niam Khristan da kaba bun bun snem bha ki la leit kylla biangy sha ka niam Tynrai ne ka niam Sarna ha la ki jong ki jong ki shnong hapoh religion Garhwa district hapoh jylla Jharkhand, ong ka khubor ba la pynmih hapoh ka Navbharat Times.
Na ka liang ka Dharma Jagran bad ka Tribal Suraksha Manch ki la pynlong ïa ka jingïalang kaba ki la khot da ka Saraedih Village Tribal Conference halor ka jingwan phai ïing jong ki riewlum Sarna.
Ha ka prokram, baroh ki Khristan kiba kwah ban kylla biang sha ka jingngeit kaba rim ki la shah pdiang sngewbha katkum ki riti dustur ki mynbarim da kaba sait ïa ki kjat.
Kumba 104 ngut ki dkhot jong ki 18 tylli ki longïing napoh ka shnong Vishrampur Goraiyabkhar, kumba 42 ngut ki dkhot jong ki 7 tylli ki longïing napoh ka shnong Khunti Tola Karachali bad kumba 35 ngut ki dkhot jong ki 8 tylli ki longïing napoh ka shnong Mahangai ki la iehnoh ïa ka niam Khristan bad ki la leit phai biang sha la ka niam Tynrai ne ka niam Sarna.
Ïa ka jingpynkylla niam ne jingwan phai ïing (‘ghar wapsi’) ka la sdang da ka jingduwai kaba ki la aiti sha ka mariang.
Ha ka prokram ki longkmie ki la rwai ki jingrwai tynrai ban pdiang sngewbha ïa ki halor katei ka jingwan phai biang shapoh ka jingngeit tynrai.
Kitei kiba wanphai sha ka jingngeit tynrai ne ka niam Sarna ki la shah pdiang sngewbha da kaba shah sait ki kjat bad ki kynthei kiba la shah kynnoh ba ki shah pynbeij ban rung sha ka jingngeit Khristan ki la shah tah sindoor.
Kitei ki riewlum kiba la leit phai biang shapoh ka jingngeit tynrai ne ka niam Sarna ki lah ong ba ki longshwa manshwa jong ki ki lah shah pynkylla Khristan na ka daw jong ki jingshah pynbeij ba la tyrwa da ki riewniam Khristan.
Hynrei ki lah bynrap ruh ba hadien pat ki la sngewthuh ba ka jingkylla niam Ka dei kaba bakla.
Kane ka jingsngewnguh, kila kam, ka la wanrah biang hapoh ka prokram jong ka jingngeit kaba rim.
Kiba don hapoh ka prokram ki long Vice President jong ka All India Vanvasi Kalyan Ashram Satyendra, State Convenor jong ka Tribal Safety Forum Sandeep Uranv, Deputy state convenor Devanandan, President jong ka Sarna Committee Ranchi Megha Uranv, u heh ka Dharm Jagran Shivamurthy napdeng kiwei pat ki paidbah.
Katkum ka jingkren jong Megha Uranv, ki nongïalap Khristan ki pyndonkam ïa ka jingduk jong ki paidbah hapoh ka thaiñ ban pynbeij ïa ki ban pynkylla niam Khristan.
Ka lah ong ba ki riewlum ki lah wanphai biang hadien ba ki lah sngewthuh ba ki lah shah pynbeij ha ki nongïalap ka niam Khristan.
Ka long ka nuksa babha tam ia ngi ki Khasi ruh,ban wanphai biang shala ka tynrai,bad ngi sngewnguh shibun eh ia kiba bat ba ksoh iala ka tynrai ba lyngba jong ki ,ngi dang don ka lad ban wanphai.
Long Live! Indigenous!KHUBLEI SHIBUN.
Nongpoh: U Samla Ajit Makri, President ka HANM Byrnihat Circle, u la buh ka jingmaham kaba jur pyrshah ia kito ki Nongdie Syiar ha Iew Byrnihat, namar ka jingleh khlemrain jong ki, kiba la bret pathar ha madan madiah bad rud surokbah NH-6 kaba don ha Byrnihat.
Ka nongrim kaba la pynlong ia utei u nongialam ka HANM Byrnihat, ban buh ka jingmaham sha kito ki nongdie Syiar, ka dei hadien ba ka seng ka la lap ba kito ki nongshong Iew ha Byrnihat, ki bret pathar ia ki Syiar ba la iap ha ki dukan jong ki, namar katei ka jingbret ba pathar da kitei ki nongdie Syiar, ka wanrah ia ka jingsma Iwtung kaba shyrkhei bad kaba ktah ia ka koit ka khiah ki paidbah ha katei ka jaka bad kymjuh ruh wat ia ki nongleit nongwan.
U la ong ruh, ba tang namar ka jingdon kitei ki Syiar iap ha katei ka jaka, ki la don ki briew kiba la ioh ia ki jingpang Suhkpoh, Prie bad Pynhiar.
Namarkata, ka seng ka kyntu ia ki bor ba deipeit bad ia ki briew ka NHAI, ba kin leit pynkhuid noh ia kitei ki Syiar, namar lada kitei ki bun tylli ki Syiar iap ha katei ka jaka, kan sa wanrah jingma ha ka koit ka khiah ki paidbah, u la bynrap.
Nongpoh: Ka Iew Masi kaba don ha Baridua, Ri Bhoi, kaba la shah khang noh shipor, hadien ba wan tuklar da kawei ka kynhun na shabar jylla, kaba la tip kum ka Gau Gyan Foundation, la plie paidbah noh myn hynnin ka sngi, kata ka long hadien ba ka Kong RM Kurbah, Deputy Commissioner ka Ri Bhoi, ka la phah da ka jingthoh ba la ailad ban plie biang ia katei ka Iew Masi.
Kiba la donlang ha kaba plie biang ia katei ka Iew, ki kynthup ia u Ken Syiem, Syiem ka Raid Marwet, u Myntri ka Hima Mylliem, u Basan Nongkseh, u Myntri Langstieh lem bad kiwei.
Lah ruh ban kdew hangne, ba shipor la khang ia katei ka Iew Masi, kata ka long hadien ba ha ka 27 u Rymphang, ka la don kawei ka kynhun na shabar jylla kaba la tip kum ka Gau Gyan Foundation, ka la leit ban khynra ia katei ka Iew bad ha katei ka jingleit khynra, ka la pynmih ruh shibun ki jingkynnoh bad kaba la pynlong syndon ban khang shipor ia katei ka Iew.
Haba ai jingkren halor katei ka iew bad ban pynshai ia ki jingkynnoh da ki nongialam katei ka kynhun nabar jylla, u Myntri Langstieh bad u Basan Nongkseh, ki la ong ba ka jingkynnoh da ki nongialam ka Gau Gyan Foundation, ka dei ka bym don nongrim haei haei ruh em bad ki dei tang ki jingkynnoh kiba khlem nongrim.
Ki la ong ruh, ba katei ka Iew ka dei kaba la ithuh da ki bor ba halor bad ka dei ruh kaba la slem bah, kaba la dep ban suit ban shor ba kan long kum ka Iew masi bad ka ban pynbiang masi sha kiba bun ki iew kiba don ha Ri Khasi Jaintia.
Ki la pynshai ruh ba ki masi kiba mih na katei ka Iew ki dei kiba la dep ban khmieh bniah da ki doctor mrad na ka tnat Veterinary, ki la pynshai ruh ba ki masi kiba mih na katei ka Iew ki dei ban bsa beit thik tang ia ki nongbam doh masi ha Ri Khasi Jaintia, hynrei halor ka jingshah kynnoh ba na katei ka Iew la shalan shabar jylla, ki la ong ba kim don jingtip ei ei ruh em.
Haba la plie biang hato ki nong die doh kin pynhiar ne em ia ka dor doh masi? Lada m te ka mut ba ki shu kwah ioh nong kput ym bym ioh masi kumba ki ong.
Shillong: Ka Meghalaya Football Association bad ka All India Football Federation, kan pynlong ia ka jing ai jing hikai online, na bynta ka Golden Baby Leagues bad katei ka dei na bynta kito kiba sngew kwah ban ia shim bynta ha Meghalaya.
Na ka daw jong ka khlam Covid-19, katei ka jing iakren kan long online, lyngba ka Zoom, ha ka 27tarik Lber 2021, naduh ka por 1baje haduh 3baje nohsngi.
Kito kiba kwah ban shim bynta, kin leit ha ka facebook peij jong ka Meghalaya Football Association ban lap ia ka link jong ka Google Form ban pynrung kyrteng ialade.
Kiba kwah ban shim bynta kin kren ia ka kong Darihun Sari jong ka MFA ha u number 8413055863.
Shillong: Ha ka sien lehkai kaba khatduh jong ka kynhun ki thei na Meghalaya pyrshah ia ka Himachal Pradesh ba la ialeh ha Chennai mynnin ka sngi jong ka Women’s Senior One Day Trophy, ka Meghalaya kam shym lah lah ban ioh ia ka jingjop ha kane ka kynti ruh, ha kaba ka Himachal Pradesh ka la pynliem ia ka da 10 wicketHa ka kylla step ka Meghalaya ka la jop ia ka toss bad jied ban tied bol shuwa hynrei kim shym la lah ban poi sha ka jingthmu, ha kaba ki la shu khyllem lut tang da 28 run kaba la buh ia ka Himachal Pradesh da kaba suk ban beh thong ia kane ka run tang da ki 4 over.
Da kane, ka kynhun ki thei ialeh ka Meghalaya ka la pyndep ia kane ka samoi ialehkai da ka jingshah rem kaba san sien ha ka elite group da kaba ki la hap ban iakynduh naduh kaba sdang haduh kaba kut ia ki kynhun kiba la paw bad kiba kham tbit jong kane ka ri.
Wat lada kane ka kynhun ka mad ia ka jingshah rem kaba san sien san wat, hynrei ki thei ialeh ka Meghalaya ki sngew dei ban don ka jingsngew sarong ban long ka kynhun kaba nyngkongduh ban mih khmat na ka jylla, kam pher la ka dei ka kynhun ki shynrang ne kynthei ne ha la ki jong ki jong ki rta hynrei kaba la lah pat ban shah jied kum kawei ka kynhun hapoh ka Elite group, bad kaba la lah ruh ban poi ha ka kyrdan kaba ar ha ka Plate Group jong ka samoi kaba la dep.
Phim ia sngew lehraiñ haba kumne?.
Nongpoh:U Bah Raynold Dkhar, General Secretary ka RBYF Mawhati Circle, u la phah ka kyrwoh sha ki lad pathaikhubor, na ka bynta ban pynpaw ia ka jingsngewkhia kaba jur, halor ka jingbym pat treikam pura ka Umsohlait Police Station, kata wah hadien 5 snem la plie paidbah ia katei ka Police Station.
Ha ka kyrwoh, la pynpaw ba ka seng ka lap ba katei ka Police Station ka dang don hapdeng shibun bah ki jingduna bad kaba la pynjynjar eh ia ki paidbah kiba donkam ha katei ka Police Station, nalorkata la pynpaw ruh ba wat ki nongtrei hapoh katei ka Police Station, ki kynduh jingeh, namar ka jingduna kiba don hapoh katei ka Police Staion.
Haba iadei bad ki jingduna hapoh katei ka Police Station, utei u nongialam ka RBYF, u la kynnoh ba ka dei namar ka jingbymshimkhia ka sorkar ban pynbit pynbiang ia ki jingduna hapoh katei ka Police Station, kumta halor katei ka jingduna hapoh katei ka Police Station, ka la pynlong ba kam lah ban ai ka jingshakri kaba janai ia ki paidbah na kiba bun tylli ki shnong kiba hap hapoh ka Mawhati Constituency.
Utei u nongialam ka RBYF, u la pynpaw ruh ba ha u snem ba la dep, ka seng ka la leit ban khangtala ia katei noh shipor ia katei ka Police Station, hynrei tang katto katne por ba la ailad ban plie biang, da ka jingangnud ba ka sorkar kan lah ban pynbiang ia ki jingduna kiba don ha katei ka Police Station, pynban ka jingbym shimkhia ka sorkar ban pynbiang ia katei ka Police Station, ka la pynbitar eh ia ka seng.
Shuh shuh, la pynpaw ruh ba halor katei ka Police Station, ka seng ka la pyntip sha u Mynti ki kam pohiing ka sorkar jylla bad kumjuh ruh sha u MLA ka Mawhati Constituency, hynrei kata haduh mynta ym shym la iohi dak ei ei ruh em.
Ka seng ka aipor shi Taiew ban pynbeit noh halor ki jingduna kiba don ha katei ka Police Station bad kane kan dei ka sien kaba khadduh ba ka seng kan ud sha ki bor bahalor, hynrei lada ka sorkar kam patiaw, ka seng kam banse ban shim da kiwei pat ki lad ki lynti kiba kham tyngeh ne da kaba khangtala noh syndon ia katei ka Police Station kaba don ha Umsohlait.
Hangno u Blei u shong? Ka long ka jingkylli kiba bun bah ki briew ha kane ka pyrthei naduh uba biej haduh u bas tad bad haduh u riewstad saian (Scientist).
Baroh ki briew ki ngeit u don u Blei u Nongthaw Nongpyllong, ka daw ka long ba uta u Mynsiem u Blei hi u pynsngew (feeling) ha ki ne kata ka jingtiplem jongki (Conscience) ne kata ka jingmaian (intuition), dei namar ba ki briew ki long ki jingthaw jong u Blei.
Hynrei la katta ruh ki mutdur ia uta u Blei uba kum kano ka dur jong u lane hangno u don bad hangno u shong? Kadaw ka long dei namar ba u briew um lah ban iohi ne peit ia u Blei da kine ki khmat ba kynjadoh (naked eyes).
Hynrei ka ktien u Blei (Bible) ka don ban iathuh hangi shaphang u Blei bad hangno u shong!.
Ka ktien u Blei ne ka Bible ka ong kumne – “….
U Trai, ka khet jong u ka ha bneng".
Salm 11:4.
U Blei u kren ruh dalade- “Ka bneng ka long ka khet jong nga, ka khyndew ka jingiuh kjat jong nga.
Isaiah 66:1.
U Job u ong – “Ha khmih u Blei u long uba khraw bad ngim ithuh ia u (kaba mut ngim lah ban iohi ia u da kine ki khmat), Job 36:26.
Haba u briew umlah ban iohi ia u Blei, u briew u shumutdur ia u Blei ba u long uba kumno? Dei na kata ka daw ki briew ki mane thala ia u Blei.
Ha ka kitab u Isaiah la ong – “Badno te phin pynsyriem ia u Blei? Bad ka dur aiu phin ia nujor ia u?.
Nangta u Blei u kylli – Badno te phin pyniasyriem ia nga? Ong uta u Bakhuid.
Phi kwah ban tip kum uno u Blei? “To khmied ia ki khmat sha jrong to khmih uei uba la thaw ia kine? Isaiah 40:12-26.
U Blei uba la thaw ia ki bneng uba la thaw ia ki met bneng ba phyla u don sha jngai bah na kine kein.
Um shym shong ha haw haw (space) lane ha ki met bneng (planets) lane hangno hangno kumba mutdur mano mano.
U Blei u dei u Nongthaw Nongpyllong kumta u la thaw kyrpang ia la ka jaka shongneh ia kaba ki briew da ka jingstad jong ki kim lah ban poi shata.
U Blei u long uba khraw.
Ka ktien jong u Blei hi ka iathuh shai kdar ha ngi ka ong – “Ngi don ka jingtei na u Blei (da u Blei), ka ing ba la thaw ym da ki kti- ka bymjukut ha bneng, 2 Korinth 5:1.
Kaba mut ba u Blei u don hakata ka ing bneng ka bym shym la thaw da ki kti briew, hynrei dei ka kti u Blei kein.
Ka jaka shong u Blei’ ka long kata kein kaei kaei ka bym iohi, kata ka bymiohi ka long bymjukut kein.
2 Korinth 4:18.
Ka jaka ka shong u Blei kadei ka Bneng kaba Lai (Third heaven).
2 korinth 12:2.
Kaba mut jngai bah na kane ka pyrthei ne na kiwei pat ki met bneng.
Ka jaka shong u Blei ka long ka bymjukut ka lawei (Eternity of Future) dei ia kata kein kaba u Apostol Paul u ong – “kiei kiei ruh ba ka khmat kam shym la iohi bad ka shkor kam shym la ioh sngew bad kim shym la mih ruh ha ka dohnud u briew, ki long kita kein kiei kiei ia kiba u Blei u la buh lypa ia kita kiba ieit ia u.
1 Korinth 2:9.
Dei hangne kein u Blei u don bad u ap ia kita kiba ieit ia u.
U Blei um dei u briew.
Ki lynti jong u ki jrong ban ia ki lynti ki briew, ka iapher naduh mihngi haduh sepngi.
Dei na kata ka daw ki riew stad saian bun ki la pyrshang ban wad ia uta u Blei hangno u don ne u shong hynrei long lehnohei, haba tang ia ki met bneng kim pat poi lut, kumno kin wad sa ia u Blei ? Bad haba kim shem kim lah ban pynshisha (proof) na kata ka daw bun ki ong – ymdon u Blei.
Hynrei u Blei u ong – “ki Biej ki ong – ymdon u Blei Salm 14:1.
Kaba mut ka jingstad ka pyrthei ka long ka jing I biej ha u Blei.
1 Korinth 3:19.
U briew u wad ia u Blei.
