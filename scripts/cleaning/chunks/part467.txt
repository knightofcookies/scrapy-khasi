Moolephaw 4.
Iongthma 5.
Iangkar 6.
Lumtrep, bad 7.
Ionglwit.
Hapoh ka Raij Nongjngi ngim don kum kata ka Dorbar Shnong Nongjngi katkum ka khubor bala mih ha Rupang namar ngi don la ki jong ki jong ki Dorbar Shnong.
Pynkut Ka kyrwoh na ki waheh shnong ka Raij Nongjngi.
Shillong:U MLA ka Mairang Constituency, U Bah Metbah Lyngdoh uba dei ruh u Lamphang ka Ïing Dorbar Thawain ka Jylla u la ban jur ba halor ka injek ïada COVID-19 kam don kano kano ka jingpynbor lada ki paidbah kim mon ban ai.
Ia kane u Bah Metbah u la pynpaw, haba kren ha jing ialang aiti ia ka Ambulance sha ka Dongki Ingding PHC ha ka 05 tarik u Nailar, 2021 ia kaba u la lah ban pynioh na u Myntri Rangbah ka Jylla, Conrad K Sangma na kiba la ïoh pdiang na ka Company National Highway Infrastructure Development Corporation Limited (NHIDCL).
“Hynrei ngi don ha ka imlang sahlang kaba ngi hap ban don ka jingkitkhlieh lang ym tang ialade hynrei na ka bynta kiwei ruh kumjuh.
Ka thaiñ Dongki Ingding bad ka Laitdom ki dei kiba duna bha ha ka jingwan sha khmat ki paidbah ban shim injek ïada COVID-19 bad kiwei ki jaka ki la wan sha khmat ban shim injek ïada COVID-19", u la ong.
U la ong ba hap ban pynjari da kaba khang ia ka jingmih jingrung ki briew ha Pyndemumiong ha ki sngi ba la dep namar ka jingkiew sted ka khlam COVID-19.
“Hap ban pyndkut ia u kynjri jingpur kane ka khlam.
Ngim dei ban shim sting ia kane bad ngi ïohi ia ka jingbun ki ba ioh pang COVID-19 ha nongbah Shillong", u la ong.
“Bun ki doctor kiba nga la iakren halor ka injek ïada COVID-19 bad ki la pynsngewthuh.
Mynshwa ym don ba kwah ban shim dawai Polio, hynrei hadien ki la shim da ka jingsngewthuh.
Kum ki nongialam ka Jylla ngim ïohi ba ki briew kin duh ia ka mynsiem ka jong ki", u la ong.
U la ong ba kiba ïoh pang COVID-19 ha West Khasi Hills ki don kumba 500 tam.
“Ka Mairang Block ka dei kaba kiew sted bha ha ka jingdon kiba bit jingpang COVID-19.
Nga la ia kren bad ki bor pyniaid ka Civil Sub-Division bad la ïoh jingtip ba iwei hynne ka step i la khlad na kane ka jingpang na ka daw ka jingslem ban wan phah sumar", u la ong.
U la ong ba bun, katkum ka kaiphod, kiba khlad na kane ka jingpang ki dei ki bym pat ai injek ïada COVID-19.
“Kane kan long kaei kaei kaba ngi kum ki nongshong shnong ngi hap ban shim ia ka jingkitkhlieh halade marwei marwei", u la ong da kaba kyntu ia ki briew ba kin ym shah pynsngewthuh bakla da ki khubor ki bym don nongrim halor ka injek ïada COVID-19.
“Ka Sorkar kan ym leh kano kano ka kam ban wahrah jingjynjar ia ki briew bad shu lah ban don katto katne ne iwei ar kiba khlad hadien ha ai injek bad ym dei baroh", u la ong.
" 11 lak tam kiba la ai injek ïada COVID-19 bad kumta nga kyntu jur ba ki nongialam shnong ba kin pynshai bad shim lem ka bynta jong ki ban pynshai sha ki paidbah", u la ong.
Halor ka Ambulance, u la ong ba kane kan long ka jingiarap ia ki paidbah nongshong shnong kiba donkam.
U la ong ba kum ki briew donkam ban kit ia kiba pang ba shitom ban ïoh jingsumar na ki hospital kiba la kham biang.
U la ai khublei ia ka ophis u Myntri Rangbah kaba tang shu ïakren la ïoh ia kane ka Ambulance.
U la ong ba ka jingdon ka khlam COVID-19 ka la pynthut ia ki jingtreikam ban kyntiew ia ka roi.
U la ong ba u kwah ban kyntiew lang ia ki shnong ki thaw ha ka liang baroh.
“Ka jingai mynsiem ki doctor ki nurse ia ki nongpang ka long kaba donkam bha haduh katta katta", u la ong.
Kiwei kiwei kiba la iadonlang ha kane ka jingialang pyllait paidbah ia ka Ambulance ki kynthup ia u Dr S Marweiñ, Medical Officer ka Dongki Ingding PHC, Dr AS Kharphuli, Ayush Physician, u Bah K Rapsang, Sordar ka Shnong Dongki Ingding, u Bah S Mawiong lem bad kiwei kiwei pat.
Ka khlam corona, ka la nang dakaid ha kine ki sngi bad mynta lei ka la khyrwit sa ia ki heh ki hain suda, khamtam ha Mumbai.
Tang mynta ka sngi, ka corona, ka la khyrwit ia U Akshay Kumar bad ia U Govinda, kiba dei ki khraw nam jong ka bollywood.
Ka Sunita Ahuja, ka tnga U Govinda, ka la pyntip mynta ka sngi, shaphang ka jingioh jong U Govinda ia katei ka khlam.
Ka Sunita ruh, ka la ioh ia katei ka khlem ha ki khyndiat taiew ba ladep bad mynta ka la dei sa pali jong U Govinda, uba don 57 snem ka rta  bad mynta, u don ha ka jingshong kyrpang ha ka iing sah jongu ha Juhu, Mumbai.
Mynta mynstep, U Akshay Kumar, ula ngat ia katei ka jingpang khlam covid.
Ha ka tweet, U Akshay (53), u iathuh ba ula shong kyrpang ialade bad ula ong ruh ia kito kiba la ia kynduh ia u, ha ki khyndiat sngi ba ladep; ba kin phah test ialade.
Nongpoh:U Bah Prestone Tynsong, Symbud Myntri Rang bah ha ka sorkar jylla, lyngba ka Committee on Boundary Dispute, myn hynnin ka sngi u la hiar ha Nongpoh ban pynlong jingialang ha ryngkat ka jingdon ki dkhot ka District Committee, kata na ka bynta ban iakren halor ki kam pud kam sam bad ba kumno ka sorkar kan ioh iakren bad ka sorkar Assam, ha ka sngi kaba yn don ka jingiapynbeit pud pynbeit sam hapdeng ka Assam bad ka Meghalaya.
Kiba la don lang ha katei ka jingialang, ki kynthup ia u Bah Sosthenes Sohtun, MLA Jirang, u Bah Mayral Born Syiem, MLA Nongpoh, u Dasakhiatbha Lamare, MLA Mawhati, nangta ki MDC na Ri Bhoi, u Syiem Raid Marwet, ka hima, ki shnong bad ki bor pyniaid distrik ha Ri Bhoi.
Haba iadei bad katei ka jingialang, u Bah Prestone Tynsong, u la ong ba la lum khnang ia katei ka katei ka jingialang, ka long ban ioh iakren sani bha halor kito ki shnong kiba don ha Ri Bhoi bad kiba don ha khappud ne syndah eh bad ka Assam, namar lyngba katei ka jingialang yn ioh pat ban iakren ha ka por ba ki heh sorkar ka Meghalaya bad Assam kin sa iakren kyrpang na ka bynta ban pynbeit ia u pud u sam.
Shuh shuh, u la ong ruh ba katei ka District Committee on Boundary Dispute, ka la rai ban dang pynkhlain ha ka ban tih bniah bad wad bniah ia u pud u sam ka Meghalaya, kata lyngba ki sakhi satar bad dei lyngba ka jinglah ka jylla ba kan pynshisha lyngba ki kot ki sla, namar kim kwah ba ka khyndew jong ka Meghalaya kan leit sha Assam bad ba ka Assam ruh kam dei ban knieh ia ka khyndew jong ka Meghalaya, watla ka long tang shi inshi.
Lyngba katei ka jingialang, u Bah Prestone kum u Chairman katei ka Committee, u la ong ba ka Committee, ka la bthah ia ka KHADC, ki Hima, ki Raid, ki Shnong bad wat ki riew shimet ruh ba kin lum ia ki sakhi satar, lyngba ki kot ki sla kiba biang na ka bynta ban pynshisha ia kito ki jaka ba shait jia ki kam iakajia pud, namar dei tang ki kot ki sla kiba lah ban pynshisha na ka bynta ban iada ia u pud u sam ka jylla.
U la ong ruh ba lyngba katei ka jingialang, ka Committee ka la kham ban khia ban ia kren tang ia ka thain Khanapara, Pilingkata, Umrtyrnga bad ka thain Bakhalapara, hynrei haba iadei bad ki kam ia kajia pud kum sha Block-II, ki la shim ia ka rai ba kin sa ia kren kham hadien, kata hadien ka jingbishar bad iatai sani bha lyngba katei ka Committee.
Namarkata, haba iadei bad ki kam ban iakren khappud hapdeng ki Myntri Rangbah na Meghalaya bad Assam, u Bah Prestone Tynsong u la kyntu ia ki paidbah ba kin ai ka jingiatrei lang bad khamtam lada ki don ki sakhi ki satar lyngba ki kot ki sla, namar ban pynbeit ia u pud u sam hi ka long ban bishar lyngba ki kot ki sla bad lada biang ki sakhi satar kaba mut ba kito ki jaka kiba biang ia ki kot ki sla na Meghalaya, kin ym shah knieh ha ka Assam.
Shillong: Kiba ialeh ia ka eksamin Secondary School Leaving Certificate, 2021, ki don 64,269ngut bad kiba pass, ki don 34,003 bad kiba pass baroh, ki long 52.
91 percent.
Kiba ialeh regular, ki long 30,076 bad kiba pass, ki long 20,201 lane 67.
17 percent.
Ki Scheduled Caste, ki shynrang, ki don 135 ngut kiba ialeh bad 90ngut kiba pass lane 67.
16 percent, ki kynthei pat ki don 161 ngut kiba ialeh bad 105ngut kiba pass lane 65.
22 percent.
Ki Scheduled Tribe, ki shynrang, ki don 25,955 ngut kiba ialeh, kiba pass, ki don 12,502 lane 48.
17 percent.
Ki kynthei, ki don 33,891 ngut, kiba pass, ki don 18,220ngut lane kaba long 53.
76 percent.
Ki OBC, kiba ialeh, ki shynrang, ki long 237ngut bad kiba pass, ki long 175 lane 73.
84 percent, ki kynthei, ki don 266ngut kiba ialeh bad kiba pass, ki don 190ngut lane 71.
43 percent.
Ki general, ki shynrang kiba ialeh, ki long 1,798 bad kiba pass, ki long 1,358 lane 75.
53 percent, katba ki kynthei, kiba ialeh, ki long 1,827ngut bad kiba pass, ki long 1.
363 lane 74.
60 percent.
Ki arphew ngut, kiba wan ha khmat duh, ki long U Kevinstrong Lawriniang (E,M,S&T,SSc,HPE,Kh), da 576 marks na St.
Thomas Higher Secondary School,Mairang, U Wanteibok Pator (E,M,S&T,SSc,HPE,Kh) da 575marks, na Sawlyngdoh Higher Secondary School,Mowkaiaw, Ka Kashish Samee (E,M,S&T,SSc,HPE,Ae) da 574 marks na St.
Mary’s Higher Secondary School,Shillong, U Mridumay Saha (E,M,S&T,SSc,HPE,H)da 574marks na Sherwood School,Tura, ka Iaphilarisa Khongbuh (E,M,S&T,SSc,HPE,Kh) da 573 marks na Synod Higher Secondary School,Shillong, U Asif Zaman (E,M,S&T,SSc,HPE,As) da 572 marks na Jawaharlal Nehru Higher Secondary School,Phulbari, ka Naki Kampher Rani (E,M,S&T,SSc,HPE,Kh) da 571marks na St.
Margaret’s Higher Secondary School,Shillong, ka Priyanka Dey (E,M,S&T,SSc,HPE,H) da 570 marks na St.
Margaret’s Higher Secondary School,Shillong, ka Laxita Agarwala (E,M,S&T,SSc,HPE,H) da 569 marks na Sherwood School,Tura,Khrawkupar Simon Umdor (E,M,S&T,SSc,HPE,Ae) da 568marks na St.
Anthony’s Higher Secondary School,Shillong, ka Queen Annable Ann Basaiawmoit (E,M,S&T,SSc,HPE,Kh) da 567 marks na St.
Thomas Higher Secondary School,Mairang, ka Deijuhhi Dkhar (E,M,S&T,SSc,CSc,Kh) da 566 marks na St.
Margaret’s Higher Secondary School,Shillong, ka Noknamchi Nengminza Sangma (E,M,S&T,SSc,HPE,Ae) da 566marks na St.
Mary’s Higher Secondary School,Shillong, ka Rashmi Chhetri (E,M,S&T,SSc,HPE,Ae) da 566marks na Holy Child Higher Secondary School,Shillong, ka Swarnim Suman (E,M,S&T,SSc,CSc,Ae) da 566 marks na Holy Child Higher Secondary School,Shillong, U Soumitra Jha (E,M,S&T,SSc,CSc,H) da 565 marks na St.
Anthony’s Higher Secondary School,Shillong, U Oniel Star Khongphai (E,M,S&T,SSc,HPE,Kh) da 563marks na St.
Dominic Savio’s Higher Secondary School,Shillong, ka Hameka Mylliemngap (M,S&T,SSc,HPE,Kh) da 563 marks na Synod Higher Secondary School,Shillong, ka Iayarisa Lyngdoh Marshilong (M,S&T,SSc,HPE,Kh) da 562 marks naSynod Higher Secondary School,Shillong, U Jayden Magni Pde (E,M,S&T,SSc,HPE,Kh) da 562marks na North Liberty Higher Secondary School,Jowai, ka Marvellous Shabong (E,M,S&T,SSc,HPE,Kh) da 561 marks na St.
Joseph’s Girls’ Higher Secondary School,Shillong, ka Theodosia Iadalin Warjri (E,M,S&T,SSc,HPE,Kh) da 561marks na Sunny Dale Secondary School,Shillong, ka Abigail Tiara R Marak (E,M,S&T,SSc,HPE,G) da 561marks na Sherwood School,Tura, ka Patiprata Ghosh (E,M,S&T,SSc,HPE,Ae) da 561 marks na Pechon A Sangma Memorial Police Public Secondary School,Tura, ka Kelly Magnolia S Swer (E,M,S&T,SSc,HPE,Kh) da 560 marks na Christian Academy,Shillong, ka P Sarasaphi Lyngdoh (E,M ,S&T,SSc,HPE,Kh) da 560 marks na Anderson Higher Secondary School,Nongstoin, ka Daffodil Langstang (E,M,S&T,SSc,HPE,Kh) da 560 marks na North Liberty Higher Secondary School,Jowai, ka Manroi Khonglah Mukhim (E,M,S&T,SSc,HPE,Ae) da 559 marks, na St.
Mary’s Higher Secondary School,Shillong, U Sharmin Khongsit (E,M,S&T,SSc,CSc,Ae) da 558 marks na All Saints’ Diocesan Higher Secondary School,Shillong, ka Divya Binu Mathew (E,M,S&T,SSc,CSc,Ae) da 558 marks na St.
Xavier’s Secondary School,Tura, U Harchelle R Sangma (E,M,S&T,SSc,HPE,G) da 558 marks na Sherwood School,Tura, ka Phindari Akor Lyngdoh Nongbri (E,M,S&T,SSc,HPE,Kh) da 557 marks na St.
Mary’s Higher Secondary School,Shillong, ka Daphiniewkor Wahlang (E,M,S&T,SSc,HPE,Kh) da 557 marks na Anderson Higher Secondary School,Nongstoin, ka Susanta Bhardwaj (E,M,S&T,SSc,HPE,Ae) da 557marks na James Memorial Secondary School,Umbir, U Bolgrim S Marak (E,M,S&T,SSc,HPE,G) da 557marks naHoly Family Secondary School,Rongjeng, U Adarsh Kumar (E,M,S&T,SSc,HPE,H) da 556 marks na St.
Anthony’s Higher Secondary School,Shillong, U Nathan Marshali Dkhar (E,M,S&T,SSc,CSc) da 556 marks na St.
Anthony’s Higher Secondary School,Shillong, ka Minakshi Rawat (E,M,S&T,SSc,HPE,Ae) da 556 marks na St.
Xaviers Secondary School,Shillong, ka Alra R Marak (E,M,S&T,SSc,HPE,G) da 556 marks na private Institution.
Shillong:U myntri ka tnad pule puthi jong ka sorkar jylla u bah Lahkmen Rymbui, u la kyntu ia ki khynnah kiba la pass ia ka SSLC ba ki dei ban bteng ia la ki jingpule jong ki ha ki District kiba ki don ym ba kin kwah ban leit pule tang ha kawei ka jaka pule.
Haba iakren bad ki lad pathai khubor u bah Rymbui u la ong ba ki jaka pule ha ka jylla hi baroh kawei ki la long ki ba la biang nadong shadong, kumta ki khynnah kim dei ban kwah ban wan pule tang ha jaka sor, namar lada ki don shisha ka jingangnud bad ka mon ban pule kano kano ka skul kaba ki leit pule ruh kan wan rah jingmyntoi ia ki.
U myntri u la ong “Kumta nga kyntu ia ki khynnah skul ba kin ialeh ban leit bteng ia ki jingpule jong ki tang ha ki skul ki ba don hajan namar na baroh ki jaka pule ha ka jylla ki la long ki ba biang bad kumjuh ki nonghikai ruh ki long ki ba biang.
"Ha kaba iadei bad ka jingpynbiang ia ki network ha ka jylla u myntri u la iathuh ba na ka liang ka sorkar India ha u snem 2019, ka la dep ban pyllait ia ka pisa na ka bynta ban buh ia ki 800 tylli ki tower ha jylla Meghalaya, hynrei namar ka jingbym ioh ia ki jaka ba biang kane la kam ka dang sahteng.
U myntri u la pynpaw ruh ka jingkyrmen ba shen ia kane ka kam, yn sa lah ban pynurlong ha ki snem ban wan.
Ha kaba iadei bad ka jingai ia ki mobile phone ia ki khynnah ki ba duna ka jingioh u myntri, u la ong ba ym tang ka mobile phone, hynrei ki khynnah kin hap donkam ruh ia ka data kumta lada ka sorkar kan pynbiang kan ai, kan hap pyn biang lut ia kine baroh.
“Kumba long mynta haduh 34,000 ngut ki khynnah ki ba pass ia ka SSLC bad lada ka mobile ka long T.
5000 ruh, ka sorkar kan hap pynlut haduh T150 klur, kumta ban kren ka long kaba suk hynrei ban pyntrei kam ka long kaba eh"u la bynrap.
Nongpoh: Ki la don ki khubor Hamsaia kiba la saphriang eh ba u Dasakhiatbha Lamare, un ym iakhun shuh na Mawhati ha ka Ilekshong ka ban sa jied ne pynthymmai biang ia ki nongmihkhmat sha ka Iing Dorbar Thawain kaba ba long ha u snem 2023, kaba kum katei ka khubor Hamsaia, ka ong ba u Dasakhiatbha Lamare, un sa leit ban iakhun noh na Nongkrem.
U Nongthohkhubor, um pat la ioh iakren markhmat bad u Dasakhiatbha Lamare, na ka bynta ban pynshisha la katei ka khubor, kan dei kaba shisha ne kan long tang ka khubor Hamsaia, hynrei na kaei ka khubor kaba la iohsngew na ka jingiakren ki briew na katei ka Konstitwensi, ka long ba u Dasakhiatbha Lamare, un ym iakhun shuh ha ka ilekshong 2023 na Mawhati.
Ka long ruh ka jingshisha, ba wat ki nongbud kiba hajan eh jong utei u MLA Mawhati, kim lah ban pynshisha ia kata ka jingthmu jong u ban leit iakhun noh na Nongkrem ha u 2023, hynrei na ka liang jong ki, ki la kubur lang ba la ka don shisha kaba kum kata ka khubor hamsaia, ba u Dasakhiatbha Lamare, un leit iakhun noh na Nongkrem.
La ioh ban iakren bad ki nongbud kiba hajan eh bad utei u MLA, kiba dei na ki shnong kiba hap hapoh ka Mawhati Constituency, kiba la ong ba ki la shu bna ia kaba kum kata ka khubor hamsaia, hynrei u MLA pat um pat la kren shai sha ki, la un leit iakhun na Nongkrem ne um bteng biang ban aireng na Mawhati hi ha u 2023.
Shillong: U myntri ba dei peit ia ka tnad kampohing u bah Lahkmen Rymbui, hynnin ka sngi u la ai ka jingbthah ia u Superintendent of Police jong ka East Jaintia hills, ba un phah khang noh ia baroh ki coke factory beain ha kane ka thaiñ.
" Hynnin ka sngi ba nga la leit sha East Jaintia Hills, nga la iohi ia ka jingbun ki coke factory ha kane ka thain ha kaba nga la bthah ia u Superintendent of Police ka East Jaintia Hill ba un phah khang noh ia kine ki coke factory beain" la ong u myntri kam pohing.
Ha kaba iadei bad ki coke factory ki ba don ia ki kot ki sla ba biang na ka liang u myntri u la bthah ia u Superintendent of Police ba un peit ngor ba ki wanrah dewiong naei ban saiñ coke, khnang ban pynthikna ba kano kano kam beain, yn ym lah ban shah na kan trei kam ha ka jylla.
Ula iathuh ruh ba hynnin ka sngi u la leit sha East Jaintia Hills ha ryngkat u myntri ka tnad Transport u bah Sngiewbhalang Dhar ban pynlong ia ka jingialang ban peit ia u pud u sam ha Ratachera, kaba long kum shi bynta ka jingpynkhreh na ka bynta ka jingialang jong ki ar ngut ki Myntri rangbah ban ia kren halor u pud u sam hapdeng ka Assam bad Meghalaya.
Ka khubor ka la mih ba uwei u Syiem jong ka Hima Khasi ba kham paw bha,u Syiem jong ka Hima Khyrim Syiemship u la pynpaw ia la ka jong ka jingbakla ba u kum thung Rangbah shnong ia uwei u bar jylla ha ka shnong Panbari khlem da pyrkhat ne bishar bha kaba hap ha ka Raid Amjong kaba hap ha Ri Bhoi District.
Kane ka jingbabe bad kyndit jingmut biang u Syiem Khyrim ban panmab ia ki jingbakla jongu la dei ban ai jingiaroh khnang ba kan long ruh kum ka nuksa ia kiwei pat ki Hima kiba don kylleng ka ri Khasi-Jaintia jongngi.
Kino kino ki nongsynshar ne nongpyniaid hima sima ym tang u Syiem,u Sordar,u Rangbah shnong haduh ki nongsynshar ia ka State jongngi ruh kim dei satia ban lehrain ne sngewpoh ban pan mab lada ki kum leh shisha kaba bakla namar ka ktah ia u paidbah ba bun ba lang.
Ia ki la thung bad jied ban long ki nongpeit, ki nongpyniaid ,ki nongsynshar bad ki nongbishar lem ia ki kam paidbah baroh.
Bun pat kiba long nongsynshar ki kylla long pynban kum ki nongshun,ki nongban bein,leh bein bad khniot bein ia ka hok u paidbah.
Ki leh kput bad nion bein haban da biang ia kito kiba pyrshah ia ka mon jongki.
Kum kine ki nongsynshar ki kylla long pynban kum ki nongshun bad ki nongkput ia u paidbah.
Ki thaw ki lad ki buit da kumno ban shah jied khnang ban ioh lute bad thom bor ia ka hok jong u paidbah bapli.
Kum kine ki jait nongsynshar kim ju treh satia da lei lei ruh ban hiar shuki noh wat lada ki paidbah kim mon ne shaniah bad kim sngewtynnad shuh ia ki namar ki tieng thot thot ioh duh ei ka kabu ksiar ban ioh jingmyntoi ei na ka hok u paidbah.
Kim da salia than ia ka bha ka niew ha shnong ha thaw ne ha Hima Sima tang ban bit ban biang ia lade bad ka ing ka sem kata ka lah biang ha ki.
Lada iap ne im u paidbah kim da salia than.
Don tang khyndiat eh ki nongsynshar shnong bad nong synshar hima kiba don shisha ka mynsiem bad ka mon ba shisha ban shakri hok ia ki paidbah khlem da shah shiliang ne leh bym hok iano ruh.
Kum kine ki nongsynshar pat kim don jaka satia ha kane ka pyrthei pap kaba mynta.
Ha ka jingshisha,la thung ne jied khnang ia ki nongsynshar ba kin long lem ki nongpeit,ki nongsynshar,ki nongbishar ia ka dei ka lait bad ka bha ka miat ki paidbah.
Hynrei,dei ba don pynban kum kine ki jait nongsynshar ba ka sa kylla sniew bad ngam lut ka synshar ka khadar ha man la ki shnong ki thaw bad ki it ki hima ha kine ki por mynta.
Lada don shisha ki bym sngewrem ban panmab ne babe ia ki jingleh bakla lajong kumba pyni nuksa u Syiem ka Hima Khyrim kan bha shibun bad kan don biang ka jingkyrmen ia ka lawei jong ka jingsynshar khadar ha ri jongngi.
Khadduh iawai,u Syiem Khyrim u dei ban pei shkor bad kyndit jingmut shuh shuh ia ki rukom pyrkhat bakla jong u ym tang sha ki thain ri Bhoi hynrei sha kito ki shnong kiba don ruh kylleng ka thain ri War ban pynbeit biang ha ka jaka ban ai ding pynban ia ki jingleh bad jingpyrhat bakla ha ki katto katne ki shnong khnang ban wan rah biang ia ka burom ka ijot ika nam,ka kyrteng jong ka jingsynshar Syiem kumba long ha ki por mynshwa.
Ym tang u Syiem ka Hima Khyrim hynrei ngi iohi ruh ba don bun bah ki Hima ha kylleng sawdong ka ri Khasi Jaintia kiba la kum leh bakla ha ka rukom pyniaid sima sima kaba la wan rah shisha ka jingijli bad ka jingkynrum kynram ha man la ki shnong ki thaw.
Ka dei tang ka jingkyntu ia kiwei kiwei ki Hima,ki shnong ba kim dei satia ban sngewrem ban pynbeit biang ia ki jingbakla bad jingduna (lada don) ha ka jingim bad jinglong briew ba la kum leh palat bad leh bakla da ka jingkhluit bad jingdom (emotion) khlem poi pyrkhat ba kan long pynban ka apot bad ka jingtim ia ki kam shnong kam thaw bad ki kam hima sima.
’Ka ktien phira ki riewstad ka ong ba ‘Kyndit,ieng joit ne jot syndon thiaw’.
Khliehriat: Na ka liang ka seng KSU Jalaphet Unit, Elaka Sutnga, ka ai ka jingkyrshan ba pura ia ka Environmental Coordination Committee (ECC) Elaka Sutnga halor ka jingdawa jong ka, na ki bor ba dei peit ban khangtala noh ia kine ki Hard Coke Factory kiba don hapoh ka Elaka Sutnga namar ki la mih la kum ki tit ha kane ka thaiñ bad la shna ruh ia ka hapoh ki Area ba shong basah ki briew, kaba la ktah shisha ia ka koit ka khiah jong ki briew kum juh ka la pynjaboh haduh katta katta ia ka lyer khuid ba ngi ring mynsiem bad ka pynjot ruh ia ka mei mariang kaba khuid ba suba.
Ka jingshna ia kine ki Hard Coke Factory ruh ka la long shaba palat namar la shna ia ka 5 haduh 6 tylli tang ha kawei ka shnong kaba ym lah shuh tang ban ring mynsiem khamtam ia ki pli ki khynnah ki khunlung kiba dang tlot ka met ka phad bad lada ym khang noh ia ki kloi kloi kan buh jingma ia ka jingim briew haduh katta katta khamtam ia kiba im sha kane ka thain.
Ka seng ka ai jingiaroh ruh ia u MLA ka Sutnga Saipung Constistuency shri Shitlang Pale uba la kloi ban iadonlang bad kyrshan ia kane ka jingdawa ka ECC Elaka Sutnga da kaba u la ia leit synranlang ia ki paidbah ka Elaka Sutnga ban leit tur sha ka Office u DC East Jaintia Hills ban dawa weng noh ia kine ki factory beain mardor.
Ka Seng ka pynpaw iaka jingsngewlyngngoh iaka jingioh lad kitei ki Coke Factory ban mih kum ki tit ha ka por lyiur hapoh ka Elaka.
Ha kine ki por ba lah dep ka Assembly Committe ka lah dep wan jngoh ia kine ki Hard Coke Factory beain baroh, hynrei haduh mynta aiu ka lah leh halor kine factory, hynrei la iohi ba ym mih soh mih sla eiei ruh, na kata ka jingleit jurip ka Assembly Committe ia kitei ki Coke Factory.
Ka seng ka buh jingkylli ruh ia ka sorkar jylla ba kumno kine ki Hard Coke Factory ki ioh laitluid ban mih la kum ki tit tang hapoh katto katne por.
Ka seng kan iai bud dien ban dawa na ka sorkar jylla ban weng noh mardor ia kine ki Hard coke factory beain hapoh ka elaka kumjuh na kane ka district, pynkut ka kyrwoh na u Samla Emmon Chyrmang President KSU Jalaphet Unit.
Shillong: Ka Karbi Student Assiociation ha ka 4 tarik mynta u bnai, ka la pynlong ia ka jingialang ha ka shnong Sabuda Block II kaba hap hapoh Mawhati Constituency ban pynpaw ia ka jingpyrshah halor ka jingthmu jong ka sorkar Assam bad Meghalaya ban pynbeit noh ia u pud u sam da ka ba pyntrei kam ia ka “Give and take Policy".
Uwei na ki nongialam ka KSA, haba kren ha kane ka sngi u la ong “Ka sorkar Meghalaya ha ryngkat ki Deputy Commissioner bad ki Superintendent of Police ki la wan jurip ia ki jaka jong ngi kiba hap hapoh ka Block II, ha kaba iadei ban pynbeit noh ia u pud u sam hapdeng ka Jylla Assam bad Meghalaya da ka ba pyntrei kam da ka “Give and take policy".
U la ong ruh “Ki briew na Karbi Anglong ki ba sah ha Block I bad Block II kin ym pdiang ba ka jaka kaba don 10,434 sqkm kam dei jong ka Karbi Anglong, bad ngin ym ai da leilei ruh ia sha ka jylla Meghalaya".
Na ka liang ka KSA ka la pynrem jur ia ka sorkar Assam bad kumjuh ia u myntri rangbah ka jylla Assam u Himanta Biswa Sarma da ka ba ong “Tang na ka bynta ka jingmyntoi ia lade shimet u thmu ban pyndonkam ia ka khyndew jong ki Karbi Anglong, ngin iaid pyrshah bad ngin ym ai ia ki jaka jong ngi sha ka jylla Meghalaya.
"Ki la pynpaw ruh ba lada ka sorkar Assam kam treh ban weng ia kane ka jingthmu jong ka ban pynbeit ia u pud u sam da ka ka Give and take policy ,kane ka seng bhalang jong ka Karbi Anglong kan pynjur ia ki jingiakhih jong ka.
Ki la buh ka jingkylli ruh ia baroh ki nongmihkhmat ka Karbi Anglong ba ki wan mih tang ha ka por thep vote hynrei shaei ki jah ha kum kane ka por ba kane ka jaka kan sa shah knieh noh.
Ki la kynnoh ruh ba ka sorkar Meghalaya man ka por ka ju wan thombor bad pynthut ruh ia ki kam pynroi ha katei ka jaka.
U la ong ruh “Nga pynpaw ia ki paid khasi bad kumjuh ki nongialam ka KSU bad ki nong Karbi kim dei ki nongshun, hynrei ngi long kum shipara bad ngi dei ruh ban iatreilang ban don ka shong suk shong saiñ ha baroh arliang".
Shillong: Ka Jaintia Students Movement (JSM), Eastern Region, ka pynpaw ia ka jingsngew khia, halor ka jing sahteng, ka jingtei, kaba pdiang sngewbha ia kiba rung sha u pud u sam ka East Jaintia, kaba dei ban tei ha Tuber Shohshrieh, kaba dei ka jingtrei ba la bei pisa da ka Star Cement.
Ha ka shithi, ba la phah sha U Deputy Commissioner, ka East Jaintia hills District; ka JSM, ka iathuh ba la dep buh maw nongrim ruh, ia katei ka jingtrei, ha ka 10tarik Nailur 2020, da U DC barim ka District, U Bah FM Dopth; hynrei ia katei ka jingtrei, la shu buhteng bad ieh khongreng haduh ha kine ki sngi.
La dawa namarkata, ban sdang noh ia ka jingtrei, ban pyndep ia ka jingtei baroh kawei, ha shwa ka 16tarik Nailar 2021, hynrei, lada jia ba kam don ka jing iohi kam eiei, ia ka jingtrei; ka JSM, ka la rai ban leit lied noh ia baroh kawei ka jingtrei, namar ba la shim, ba ka dei ka jingleh niewbein ia ka District, ong ka dorkhas na U Bah Wellson RD Siangshai, President bad U Bah Suni Bareh, General Secretary, ka seng.
Guwahati: Ka jing pyntrei kam jong ka sorkar Assam, ia ka National Register of Citizens (NRC), ka la kylla kam kai noh bad kata ka long ba ka jing ialang jong ka kynhun myntri jong ka sorkar Assam, hynnin ka sngi, ka la rai ban nym tian bishar satia ia kito ki Gorkha, ki bym don ki kot ki sla, kiba biang, ban pyni, ba ki long ki nongshong shnong jong ka Assam.
Katei ka rai, hynnin ka sngi, ka kren shai, ba yn nym pyn shitom satia ia ki Gorkha, halor ki kyndon ka Citizenship Amendment Act (CAA) 1955 bad nangta la rai ruh ban weng lut noh, ia baroh ki mukotduma pyrshah ia ki Gorkha, kiba dang sahteng ha ka Tribunal ban beh mynder ri.
Ki don bun bah ki Gorkha, kiba la shah weng kyrteng ha ka National Register of Citizens (NRC), namar ba kim don ia ki kot ki sla kiba biang.
Khyndiat sngi mynshwa, ka sorkar Assam, ka la ithuh ia ki Gorkha, kum ka kynhun jait bynriew kaba kyrpang, ha ki jaka jong ka  Sadiya Tribal Belts.
Haduh mynta, ki don 23 hajar ngut ki khar Nepali, kiba don ia ka “D" voter tag bad kitei ki dei kiba la khein da ka Election Commission, kum ki bym lah ban pyn shisha ia ka jinglong trai shnong jongki bad kitei kim ioh satia ban the vote.
Shillong: Kiba ioh pang covid mynta ka sngi, ki long 576ngut bad kiba jem na ka jingpang, ki long 510ngut.
Kiba iap, ki don 8ngut, ha kaba 6ngut, ki dei ki bym pat dep injek.
Kiba dang don ha ka jingpang, ki long 5,574ngut bad kiba iap, ki la poi baroh sha ka 1,133ngut.
Ha East Khasi hills, ki don 247ngut bad ha West Garo hills, ki don 90ngut.
Shillong: Ki lad khubor, ki iathuh ba ki ehrang GNLA, ki la sdang ban ia lum lang biang ha kine ki sngi ha Garo hills bad ka jing dawa pisa jubor, ka la sdang biang sha katei ka thain, ong ka khubor.
La iathuh ba ki don kumba 30, 40ngut kiba ju don baroh shi katta bad U Sohan D Shira, nongialam barim ka GNLA, ki dang iaid pawang sha ki bynta jong ka Garo hills, namar ba kim kwah ban pyndep ialade bad ym don ba lah ruh ban kem ia ki.
La iathuh ba kitei ki dang don ruh shibun ka pisa, khamtam ka pisa rim, kaba la buhrieh ha ka por jong U Sohan D Shira bad  mynta ki don kumba T.
10klur eiei ka pisa, kaba ki la buhrieh bad dei lyngba katei ka pisa, ba ki thied ia ki suloi ba khlain bor, kum ki AK 47, ki rocket launcher, ki bom bad kiwei, na ka seng kaikhlaw NSCN (IM).
Khyndiat sngi mynshwa, U Mukul Sangma, nongialam liang pyrshah, ula pynpaw sha ki kotkhubor, ba ki seng kaikhlaw, ki la ia lum lang biang ha kine ki sngi, hapoh jong kawei ka kynhun.
Nongpoh: U Dr.
Mukul Sangma, nongialam ka liang pyrshah ha ka sorkar jylla, ha ryngkat kiwei pat ki MLA na ka Party Congress, hynnin ka sngi ki la hiar sha ka shnong Iongkhuli, kata na ka bynta ban leit jurip ia katei ka shnong, kaba la mih huri hura eh haba ki bor Pulit na Assam, ki la wan ban pynkyllem ia ki Post Ilektrik kaba la thmu ban leit thung na Meghalaya sha katei ka shnong.
Kiba la donlang ha katei ka sngi, ki kynthup ia u Bah Himalaya Shangpliang MLA ka Mawsynram, Bah Mohindro Rapsang MLA ka West Shillong, Miani D Shira MLA ka Ampati bad u Bah Mayral Born Syiem MLA Nongpoh lem bad kiwei ki nongkitkam ka Party.
Haba kren sha ki lad pathaikhubor, Dr.
Mukul Sangma, u la ong ba ha ka por ba un long kum u Myntri Rangbah, nga la shimkhia halor ki kam khappud, ka Assam kam pat lah ai jubab ia ki kot kaba nga la phah.
Kum ki nongmihkhmat uba la jied da ki paidbah, u Dr.
Mukul Sangma, u la ong ruh ba ka Congress kam thrang tyngeh ba kum kine ki jingjia kajia khappud kim dei ban jia shuh bad ruh ba ki bor ka Assam ki dei ban burom lang ïa ka jingïapynbeit hapdeng ki ar jylla, ha kaba la bynrap ruh, ba bun ki jingjia ki la jia bad khamtam ka jingjia ba sngewsih kaba la jia ha u snem 2010 kaba la jia ha Langpih.
U Dr.
Mukul u la pynkynmaw ruh, ba ha ka por ba u dang bat kum u Myntri Rangbah ka jylla ma u lem bad ka sorkar hi ka la pynlum pynlang ïa ki kot ki sla kiba ïa dei bad ki jingkdew ïa u pud u sam ka jylla, ha kaba la dep ruh ban aiti sha ki bor ka sorkar Assam ban pynbeit noh ïa u pud ba tikna hynrei na ka liang ka Assam ka la pan por ban bishar bniah halor kine ki kot ki sla hynrei dei haduh mynta na ka liang ka Assam kam shem la jubab ne shimkhia ban pynbeit noh ïa u pud u sam ba tikna.
Namarkata, ka ka Party Congress, ka don ia ka jingthmu ban pynbeit noh ia u pud u sam ba tikna hapdeng ki ar ngut ki Myntri Rangbah ka Jylla, u Dr.
Mukul Sangma, u la ban khia, ba kane ka jingiakren ka dei ban long beit halor ka nongrim lyngba ki kot ki sla kiba ka sorkar Meghalaya bad Assam ki don kiba kdew shai nangno u pud u sam u sdang bad u kut bad ruh ban lah pynbeit noh syndon ïa u pud ba tikna hashwa ka jingrakhe ïa ka jingdap 50 snem jong ka jylla Meghalaya.
Nongstoiñ:Ka Committee ba khmih halor ka kam pynbeit pud hapoh West Khasi Hills District hapoh ka jingialam jong u Bah Renikton Lyngdoh Tongkhar, myn ha ka sngi Balang jong ka taiew ka la hiar sha ki thaiñ khappud jong ka West Khasi Hills na ka bynta ban khmih bniah ïa ka jinglong jingman ki jaka bad ki shnong ki thaw ha shwa ban ïaid sha phrang ia ka jing iapynbeit pud hapdeng ka jylla Meghalaya bad Assam.
Nalor u chairman jong katei ka Committee, ha katei ka sngi la iadonlang ruh u Bah Brolding Nong siej, Myntri ka sorkar jylla, Bah Macmillan Byrsat, MLA Nongstoin, Gigur Myrthong, MLA Mawshynrut, Kimfa Sydney Marbaniang, MLA Rambrai, K.
P Pangniang ex MLA Rambrai, Bajop Pyngrope MDC, PD Sangma, SDO Civil Mawshynrut, SDPO Mawshynrut, Dy.
SP Headquarters Nongstoin bad kiwei kiwei.
Ha katei ka jingjurip, katei ka committee ka la sdang nyngkong na Kyrdum, Mawsikar, Langpih ter ter sha Kamphoduli bad na katei ka jaka ki la iaid lyngba sha Hahim, Umshek bad Gizang Athiabari bad hadien katei ki la leit jurip ruh sha Tarabarri kaba don ha Malangkona.
Na ka liang ka committee ka la pynlong ruh ka jingialang bad ki nongialam shnong lem bad ki paidbah na katei ka thaiñ bad sngap ban sngew halor ka jingbatai bad jingpynsngew jongki halor ki jaka ki puta bad halor u pud u sam.
Haba iakren bad ki nongpathai khubor, na ka liang u Bah Renikton Lyngdoh Tongkhar uba long u Chairman katei ka committee, u la ong ba ka don ka lad ban pynbeit ia kane ka kam iakajia khappud, hynrei ki don pat ki jyrwit jyrwat bad ki khep kiba eh, namar ka jinglong iakhleh bad iatur jong ki jaka bad wat la katta ruh u buh ka jingkyrmen ba lyngba ka jingiatreilang hapdeng ki ar jylla ryngkat lem bad ki paidbah yn lah ban weng ia kane ka jingeh.
U la ong ruh ba hadien ba la pyndep ia kane ka jingjurip, na ka liang ka committee kan sa shong ia ka jingialang ban iatai halor kane ka mat hashwa ban phah ia ka kaiphod sha ka sorkar katkum ki jingshisha ba ka la lap lyngba ka jingjurip ia kito ki jaka.
“Ngi iohi ba ka Give and Take Policy ka dei kawei ka lad ba biang ban pynbeit ia kane ka kam, hynrei ngi pdiang kylluid ruh ia ki no kino ki jingai jingmut halor kane ka bynta na ka bynta ban weng noh ia kane ka jingiakajia pud ka ba la neh slem bha" ong u Bah Renik uba la pynthikna ruh ba na ka liang ka Committee ka kloi ban sngap ia kaei kaba ki paidbah ba shong ha kine ki bynta khappud ki don ban pynsngew bad ka shong ruh ha ka mon jongki ba kin jied shano ki kwah ban don bad long nongshong shnong.
Kum ban shu pynkynmaw ba ka jingiakajia khappud hapdeng ka jylla Meghalaya bad Assam ka la dei ka kam kaba la sahteng mynta la palat 49 snem naduh ba ka jylla meghalaya ka la ioh ia la ka jong ka jylla bad kiba bun ki nongshong shnong ki la apkhmih lynti dngong ba ka sorkar kan pynbeit noh ia kane ka kam hashwa ban kan rakhe ia ka jingdap 50 snem jong ka jylla.
Shillong:Kiba ioh pang thymmai myn hynnin ka sngi, ki don 521 ngut bad kiba jem na ka jingpang, ki don 572ngut.
Kiba iap, ki don 7ngut bad baroh, ki dei ki bym pat dep injek satia.
Kiba dang don ha ka jingpang, baroh ki long 5,516ngut bad kiba iap, ki la poi sha ka 1,125ngut.
Ka East Khasi hills, ka don 238ngut bad ka West Khasi hills, ka don 80ngut kiba ioh pang mynta ka sngi.
Ha East Garo Hills, ki don 8ngut, kiba ioh pang, ha East Jaintia Hills 4ngut.
Ha East Khasi Hills ki don 238ngut, ha kaba ha Garikhana Cluster 2, Health Worker 4, Jaiaw Cluster 9, Laban Cluster 7, Laitkor Cluster 3, Laitumkhrah Cluster 6, Langkyrding A Lumshyiap Cluster 33, Lapalang Cluster 4, Lawmali Cluster 2, Lawsohtun Cluster 5, Lumjingshai Cluster 2, Lummawbah Cluster 3, Lumparing Cluster 2,Madanrting Cluster 4, Malki Cluster 5, Mawiong Umjapung Cluster 3, Mawlai Cluster 46, Mawlong Cluster 8, Mawngap Cluster 2, Mawprem Cluster 5, Mawsynram Cluster 2, Nongrah Cluster 7, Nongthymmai Cluster 5, Oakland Cluster 6, Polo Cluster 2, Pynthor Cluster 6, Pynursla Cluster 2, Rynjah Cluster 3, Saw Furlong Cluster 2, Sohra Cluster 6, Umpling Cluster 4,Umsohsun Cluster 2, Upper Shillong Cluster 14,Wahthapbru Cluster 3.
Ha North Garo Hills, ki don 10ngut kiba ioh pang, ha Ri Bhoi 19, ha kaba ki Health Worker 2, ILI Case 11,Mawlein Cluster 3.
Ha South Garo Hills 9, ha South West Garo Hills 6.
Ha South West Khasi Hills 44ngut, ha kaba ha Laitnong Cluster 14, Mawkyrwat Cluster 5, Mawthawiang Nongtraw Cluster 4, Pyndendiwah Cluster 6, Pyndenumsaw Cluster 3, Sohma Cluster 10.
Ha West Garo Hills, ki don 79ngut, ha West Jaintia Hills, ki don 24ngut, ha kaba ki Health Worker 3, Iangkar Cluster 3, Kpermynsnieh Cluster 2, Ladthalaboh Cluster 4.
Ha West Khasi Hills, ki don 80ngut, ha kaba ki Health Worker 3, Kynshi Cluster 2, Langstiehrim Cluster 15, Lawbyrtun Cluster 12, Lyngdoh Maram Cluster 3, Mairang Mission Cluster 6, Mawribah Cluster 3, New Nongstoin Cluster 4, Nongkhlaw Cluster 4, Nongstoin Village Cluster 3, Pyndengrei Cluster 4, Tiehsaw Nongstoin Cluster 8, Umjakoit Cluster 5.
Shillong:Ka Khasi Students’ Union (KSU) Jowai Circle hapoh ka jingialam u samla Ewanmi Phawa, Vice President ryngkat ka jingiadon lang ki katto katne ngut ki dkhot ka la hiar kynsan myn ha ka 3 tarik, nailar 2021 sha 7mer, West Jaiñtia hills district ban khynra ia ki shi kynhun ki bar jylla kiba sher dara ban sahmiet ha katei ka jaka.
Ha katei ka jingleit khynra ka KSU Jowai Circle ka lap haduh 14 ngut ki bar jylla kiba wan da ki bus bad ki bym biang ki kot ki sla, kumta ka seng ka lah pynphai noh biang ia ki sha ka juh ka jaka kaba ki wan.
Katkum ka Kyrwoh na liang u Vice President u la ther jur ia ki bor pyniaid district, namar wat ki ha kum kane ka por ba jur ka khlam Covid-19 hapoh ka district hynrei kam shem ladon satia ka jingpyrkhing ia ki bar jylla hynrei kaba sngewsih pat ia ki trai Shnong bad ki trai jylla ki hap ban bud pyrkhing ia ki kyndon Covid-19, katba ki mynder ki ioh rung ioh mih laitlan katba mon bad kane ka jingbym phikir ia ka rung ka mih ki brew kiba wan na sha bar ka jylla ka buh ha ka jingsyier bad jingma ia ka Shnong ka thaw bad ka district hi baroh kawei.
Nongpoh:Haba kren sha ki lad pathai khubor hynnin ka sngi ha Umroi, ki nongkitkam ka NPP na Mawhati Block, ki la pynpaw bad kiba la kren shai ba u Dasakhiatbha Lamare, MLA Mawhati, um donkam eh ban panmap na kita ki nongialam ka Synjuk ki Rangbah Shnong Border Area, kiba la dawa panmab na u halor ka jingkren jong u MLA Mawhati halor ki kam khappud (Block-2), namar kitei ki nongkitkam ka NPP ha Mawhati, kim da ba katei ka jingkren u MLA ka dei kaba bakla bad kaba ktah ia ki paidbah kiba sah ha katei ka thain.
Kiba la ai jingkren ha katei ka sngi, ki kynthup ia u Enel Wahphlang, Vice-president Mawhati Block, RN Mukhim, Working President, nangta u Bah Donboklang Kharnaior, General Secretary ka NPP Mawhati Block, u Bah Pynbhalang Syiem, President NPYF Mawhati Block lem bad kiwei, ha kaba ki pynpaw ba kam da don nongrim eh ia u Dasakhiatbha Lamare, MLA Mawhati ba un panmad, namar ka jingkren jong u kam da dei eh kata kaba ktah ïa kiwei, hynrei u kren ia ka jingshisha bad kaba dei eh na bynta ki paidbah kiba sah ka Block-2.
Kitei ki nongkitkam ka NPP na Mawhati Constituency, ki la pynpaw ba kum ka Party kaba kwah ban trei ba bynta ka bha ka miat ki paidbah ha ka jylla bad khamtam eh ban weng ia ka jingeh kaba la kynduh da kito kiba sah ha khappud, ki la ong ba kim kwah ban kren jrong ne ban pynheh ia katei ka mat, namar ka dei ka mat kaba ktah ia ka jaid bynriew bad ym tang ha ki kam politik bad ka ban myntoi shimet iano re iano.
Kum ki nongtrei ka Party, kaba kwah ban kyntiew ia na roi ka par bad khamtam na bynta kito ki shnong khappud, nhi buh ka jingkyrpad ia ki nongialam shnong, ki riew pawkhmat, ki sengbhalang lem bad kiwei bad kim dei ban leh Politik eh halor ki kam khappud, hynrei ki dei ban ïalong kawei8, namar lada naii leh politik halor ki kam khappud, namar kan ym poi shano shano ruh, hynrei ka jingeh yn kynduh da ki paidbah kiba sah ha kiba kun kitei ki shnong kiba don ha khappud, ki la bynrap.
Shillong: U Symbud Myntri rangbah ka sorkar jylla, u ba long ruh u myntri thymmai ka tnad koit ka khiah, u bah Prestone Tynsong u la kyntait ban don biang ka jingpynjari ia ka jingkhang dam ha ka jylla, wat la ka don ka jingkiew ha ki nongpang Covid.
“Ka jingkylli ban pynjari biang ia ka jingkhangdam kam dei ban don, hynrei nga kyrpad ia baroh ki nongshong shnong ha ka jylla ba ki dei ban iada bha ialade bad ruh ban shimkhia ban leit ai Vaccine ia lade, namar ba ka jinglong jongman kam dei kaba bha" u la ong.
U bah Tynsong u la ong ruh ba ka jinglong jingman ka long ka bym shngain,  namar  naduh u bnai ba la dep ki  case ki khlem hiar bad ki kiew sted, ha kaba la antad, ba kiba ioh pang  ha ka shisngi ka long  560-570 cases katba  ka jingkhlad jong ki briew ba khlad na kane ka jingpang ki long beit 10 ngut man ka sngi, kumta ka don ka jingsngewkhia.
U bah Tynsong u la kyntu ruh ia ki paidbah ba ki dei ban iada ia lade, u la ong ba u ne u Virus ym dei shuh u ba thymmai bad ki briew ruh ki la shah hikai bha, kumno ban sumar ia lade na une u khniang jingpang.
Haba kylli, hato kane ka dei ka jingsdang jing ka bynta balai jong ka khlam Covid -19, u bah  Tynsong u la ong ba ki riew stad, ki khlem pat pynshai ba kane ka la dei ka jingsdang jong ka bynta ba lai jong ka khlam, hynrei u  delta variant u la saphriang sted bha bad kane ka pyn sngewkhia ia ka sorkar bad kumjuh ia ki nongshong shnong ha ka jylla.
Jowai: U District Magistrate ka East Jaintia HIlls, u la pynbna da ka section 144 CrPC na ka bynta ban tehlakam ia ka jingbym shym la burom bad kohnguh jong ki paidbah halor ki kyndon ba la buh da ka sorkar lyngba ka tnad ka koit ka khiah ban iada na ka jingsaphriang u Khniang jingpang Covid-19 ha ka District.
Ka jingbym shym la burom bad kohnguh ia ki kyndon ka la long ha baroh kawei ka District bad khamtam eh ha ki kali kamai bad ha ki dukan bad ki iew ki hat.
Nalor ka section 144 CrPC, u DM ka EJH u la bynrap ruh sa ia ka kyndon 10(2) jong ka Disaster Management Act, 2005.
Katkum ka hukum, la hukum ia ki paidbah ban sait ia ki kti, ban deng ia ki mask bad ban ia jngai iwei na iwei bad ruh ban buh ryntih ia ki kyndon bapher bapher kumba la bthah da ka tnad ka koit ka khiah.
Kino kino kiba pyrshah ia ki kyndon, ki nongpyrshah ki lah ban ngat ha ka jingpynshitom katkum ki kyndon ain.
New Delhi: Hapdeng ka jing kyrduh bad lanot khop jong u nong India, ha kine ki sngi; hynrei ka State Bank of India, kaba dei kawei na ki Bank ba heh duh jong ka Ri, ka pyni mynta ka sngi, ba ka jing iohnong jongka, ka kiew haduh 55 percent lane kaba long T.
6,504 klur, ha ka bynta ba nyngkong jong kane ka snem mang tyngka bad ba ka Bank, ka la lah ban pynduna ia ki ram ki bym shym siew pisa satia.
Ka Bank, ka pyni, ba ka jing ioh nong jongka Bank, ka long T.
4,189.
34 klur, na bynta U Iaiong haduh U Jylliew jong une u snem  2020-21.
Ka jingioh pisa jong ka Bank, lane ka  standalone total income, ka kiew da T.
77,347.
17 klur, ha ka bhah kaba nyngkong jong u snem  2021-22, na kaba long T.
74,457.
86 klur ha u snem uba mynshwa.
Ka jingdon ki ram kiba sniew lane ki  non-performing asset (NPA) jong ka Bank, ka la hiar sha ka  5.
32 per cent ha kaba jong U Jylliew, na kaba long  5.
44 per cent ha U Jylliew ba ladep.
Haba khein lang, kane ka jing iohnong, kaba 55 percent, ka long  T.
7,379.
91 klur, na kaba long T.
4,776.
50 klur ha u snem ba ladep, ha kaba kum kane hi ka por khein jingkhein.
Mairang: U Sub-Divisional Magistrate ka Mairang Civil Sub-Division, Mairang ha ka hukum ba la pynmih mynta ka sngi u la pyntip ba hadien ba lah dep test lut ia baroh ki High Risk Contact bad hadien ba la lah pyndep ia ka ‘Vaccination Drive’ ha ki saw tylli ki dong ka Shnong Pyndengumiong, kata, ka Dongbir, Donggate, Lumiew bad Lummaralong, la weng noh ia ka hukum khangdam na ka bynta kitei ki saw tylli ki dong naduh mynta ka sngi ka 4 tarik u Nailur, 2021.
Katba, ka Dong Langstiehrim bad ka Dong Umwiehsup kin dang neh kum ki Containment Area namar ka jingdon jong ki nongshongshnong kiba dang shu ioh ia u khniang jingpang COVID-19 bad namar ba ym pat ioh ban pyndep ia ka ‘‘Vaccination Drive’ ha kitei ki artylli ki dong jong ka shnong Pyndengumiong.
Katkum kane ka hukum, kan don ka jingpyrkhing ha kaba iadei bad ka jingplie jong ki dukan bad ruh ia ki kam shna iing shna surok ha ki jaka paidbah kiba don hapoh ka shnong Pyndengumiong.
Lah ban pynkynmaw hangne ba la pynhap ia ka shnong Pyndengumiong, kaba kynthup ia ki hynriew tylli ki dong, kata ka dong Dongbir, Donggate, Lummaralong, Lumiew, Langstiehrim bad Umwiehsup, kum ka Containment Zone ha ka 23 tarik u Naitung, 2021 kum shibynta ban tehlakam ia ka jingsaphriang jong u khniang jingpang COVID-19 namar ka jingdon jong ki nongpang COVID-19 bad ki High Risk Contact hapoh kane ka shnong.
Shillong: Ka kong Poishua Kharkongor (59), ka la jah na iing, naduh ka  27.
04.
2021.
Ka phong jainsem, ka sweter iong bad ki juti iong, ha ka por ba ka jah na iing.
Ka don ka jingjrong kaba 158 cms.
Kiba ioh jingtip, halor ka jingjah jong katei ka longkmie, kin sngewbha ban phone ha u number Police Control Room -0364-2222214, In -Charge, Laitumkhrah PS – 0364-2223069, SPs Office Crime Branch (I/C Missing Desk) – 8837282114.
Babu Kular KhongjiremU Blei Nongbuh Nongthaw udei uba stad shisha uba la thaw ia kane ka pyrthei jongngi ba kan long kaba kylluid ha ka mon ba laitluid  ban ia  iaid ban ieng,ban ia  trei ban ia  ktah,ban ia  kamai- kajih,ban nang ban pyndonkam ia baroh ki jingdon jingem(resources),ki jait jingthaw kiba don jingim bad ki bym don jingim ruh  kumjuh kat kum ki jingdonkam bapher bapher bad kumta ter ter.
Hynrei napdeng ki jingthaw jong u Blei,u briew u dei u jait jingthaw uba long trai bad  kynrad(master) lut ia baroh lait na u Blei.
Baroh kat kiba don ha kane ka pyrthei u Blei u la thaw laitluid ban ia im ia sah, ban ia ioh la ka bam ka dih katkum ka jingbuh bynta U.
Ki mrad ki mreng ki iaid laitluid ha khlaw katba mon ban wad hi ia la ka jong ka bam ka dih khnang ba kin im kin sah(survived) ha kane ka pyrthei.
Ki sim lei ki shu ia her ha khlaw ha btap bad ki ioh hi ka bam ika dih ban bam kum  ki puit ki khniang bad ki sohdieng bapher bapher baroh shi saw aiom.
Wat ki khniang ki ksiah ruh kim don jingkhuslai bad ki shah pyniap kampher  haba ki wad ia ka bam ka dih jongki.
Baroh ki laitluid katkum ka jingbuh beit buh ryntih u Nongbuh u Nongthaw ha kane ka sla pyrthei.
Haba phai pat sha u briew,ka jingim jongu kam long satia kaba laitluid kumba long kiwei kiwei ki jingthaw jong u Blei.
U shah teh shah khum ha ki ain ki kanun bad ki kyndon bapher bapher ba thaw bad leh hi da u briew.
U dei u jait jingthaw uba teh hi da lade ia lade.
U jynjar hi,u sohsat hi bad u khuslai hi kat shaba phai.
Kane ka jingleh bad thaw jingbriew(man made destiny) ka pynkulmar lut ia ka jingim,ka khih ka kamai,ka trei ka ktah bad ki kam ki jam baroh.
Don kiba ong ba hap shu ia kohnguh bad sngap beit kata pyniaid u Blei,hynrei kata,kam dei satia kumta.
U briew u  hap kohnguh ia ki ain,ki hukum bad jingpyniaid briew(man made laws) khlem tip pat ba kata ka jingleh jingbriew ka  pynsngewsih pynban  ia u Blei uba la thaw bad ai ia ka mon kaba laitluid bad ka pyrthei kaba kylluid ia baoh ha  kane ka pyrthei.
Ka jingpyrkhing ka sorkar ia ka lockdown ha kine ki por  ia ki paidbah kadei kawei na ki jingteh jingkhum kyndon jong u briew ia u briew da u briew hi.
Ym long khih ym long ksar,ym long kamai ym long kajih shuh,ym long iaid ym long ieng  shuh,ym long shuh ban  trei ban ktah,ym long iajuh- iajan shuh,ka la pyniap ia ka jingiatip lem u briew baroh, l la ha ka iap ka im kum u jingthaw ba don jingiatip lem(man is a social beings).
Mynta pat, sah lut lut  ha ka dum ka lyngngoh baroh.
La shaiong lut baroh,namar lada shong ruh jhieh,la ieng ruh kynduh.
Kane ka dei sa shisien pat  ka jingwan biang ka  Juk jong ka Diengiei ba u khla u wan jliah man la ka miet khlem lah pynkhyllem shuh ia ka.
Ka lah ruh ban dei ka Juk ba ka sngi(ka Hok)ka la leit rieh noh  sha krem ‘lamet sha krem ‘latang.
Hato,don ba pyrkhat kum ia kata? Ki stad ki biej hangne ki kren bad batai da kumwei pat.
Teng teng ki stad ruh ki kylla biej bad  ki biej pat ki kylla stad pynban.
Ngim lah ia batai shuh,ka jingngeit biej(superstition) ka don hateng hateng wat  ha kiba shai bad ba stad ruh ym dei satia   tang ha kiba  biej ba them.
Lada dei shisha ba ka sngi (ka Hok)ka  leit rieh sha krem ‘lamet sha krem ‘latang,hap ia wad ia u ksiang ban leit khot biang ia ka lym kumta ka jingdum kan iai bteng sah da ki bun snem.
Lane,lada ym lah ban  pynkhyllem  ia kane ka  Diengiei jong kane ka juk mynta,u khla un iai jliah sah  man ka miet,bad ngin hap ban wad ia ka sim Phreit ba kan batai lem iangi u khun bynriew lym kumta kane ka jingdum kan  iai neh iai  sah shen ha kane ka jinglong umdum jong kane ka pyrthei ha ki snem kiban dang wan nangne sha khmat  ter   ter.
Shillong: Kiba ioh pang thymmai mynta ka sngi, ki don 521 ngut bad kiba jem na ka jingpang, ki don 572ngut.
Kiba iap, ki don 7ngut bad baroh, ki dei ki bym pat dep injek satia.
Kiba dang don ha ka jingpang, baroh ki long 5,516ngut bad kiba iap, ki la poi sha ka 1,125ngut.
Ka East Khasi hills, ka don 238ngut bad ka West Khasi hills, ka don 80ngut kiba ioh pang mynta ka sngi.
Shillong:Ka kynhun ki MLA jong ka party Congress, myn hynnin ka sngi, ki la pynlong ia ka jingialang ha kaba ki la iatai sani bha, halor ka mat khappud.
Haba iakren bad ki lad pathai khubor, u nongialam ka liang pyrshah, u Dr Mukul Sangma, u la ong kum ka party ka ieng ha ka nongrim ba ka jingiakren pynbeit pud ka dei ban long na ka bynta ka jingmyntoi ki paidbah ka jylla Meghalaya.
U Dr Mukul u la iathuh ba ha u snem ba u dang bat kum u myntri rangbah ka jylla, la shem ba ki duna ki kot ba ia dei bad ka khappud ha kaba ka sorkar ha kato ka por ka la ialeh shitom ban pynbiang ia ki dulir.
U la ong ruh ba ha ka por jong u kum u myntri rangbah ka jylla, ki la pynkhreh ia ki kot ki sla ban kam ia ki jaka na ka Assam bad kine ki kot ki sla ki long ban pynskhem ia ka jingkam jong ki da ki dulir bad u la kyntu ia ka sorkar MDA ba kane ka jingiakren mynta ruh ka dei ban long kat kum ki kot ki sla kiba ka sorkar ka la dep ai sha ka sorkar Assam ha ki por ba synshar ka Congress.
U nongialam ka liang pyrshah, u la ong ba baroh kine ki kot ki sla bad ki dulir ki don bad ka sorkar bad haba ia kren ka dei ban ia kren katkum ki dulir kiba ka sorkar Meghalaya ka la dep ban ai sha ka Assam bad ka jingiakren ka dei ban pdiang da ki briew jong ka jylla.
Haba jubab ia ki jingkylli haba ia dei bad ka jingai ia ka jylla Meghalaya katkum ka North East Reorganisation Act 1971, U Dr.
Mukul u la ong ba ia kane ka ain ki paidbah kim pdiang naduh ka sngi nyngkong.
Ka jingiakren ka dei ban long katkum ka jing ia pdiang long ki paidbah.
U Dr.
Mukul Sangma, u la pynpaw ruh ba ka jingpynkynriah kam ka ba khah khah ia ki Deputy Commissioner bad ki Superintendent ki Pulit ka dei ka daw bah ka ba ktah ia ki kam khappud “Ha ka por jong nga kum u myntri rangbah ka jylla nga la pynneh ia u Deputy Commissioner jong ka West Khasi Hills District haduh hynriew snem namar ka dei ka District ka don ia ka jingiakajia pud bad ka Assam".
U la ong ruh ba ka jingpynkynriah kam ia ki Deputy Commissioner bad Superindent of Police, khamtam ha kito ki District ki ba ju don ka jingiakam pud mar kylliang ka ktah bha ia ka kam pud kam sam namar ka shim por ia ki ophisar ba kin sngewthuh ia ka jingjia ha madan.
Khnang ban iarap ia u pai ba un ieng, ki ju teh song ia ki kumba 10 ne 15 tylli ki jyntang pai shi song-shi song kumta ba kin iabat uwei ia uwei pat.
Ki Jingpang, ki Khniang bad ki Mrad kiba bam PaiU pai u don shibun ki nongshun kiba ialeh ban pynjot ia u kum ki khniang, ki mrad khlaw bad ki jaid jingthung kiba ki khot ki ‘fungi’ (kynnoh phonjai) kiba pynlong jingpang, bad kito kiba ki khot ki ‘virus’ (kynnoh vairos), kita ki kynja met ne jingthung kiba pynlong ki jingpang ia kiba nga la batai katto-katne shaphang jong ki ha ka lynnong kaba dei shaphang u phan.
Na ki khniang kiba kham pynjulor eh ia u pai dei kito ki khniang kiba ksam thliew ia u jyntang jong u pai kiba kham pynjulor eh shibun.
Kine ki khniang ki dei kijuh kum kito kiba ksam thliew ha u riewhadem kumba nga la pyni ha kato ka lynnong.
Ki long ki kynja niangniuh (caterpillar) kiba mih na ki thapbalong.
Kine ki thapbalong ki kha pylleng ha kaba sha lyndet jong ka sla u pai, bad na kine ki pylleng ki mih kitei ki niangniuh kiba ha kaba nyngkong ki bam ia ki sla, hynrei hadien pat ki ksam ia ka met u pai haduh ba ka um ha u pai kam iaid beit shuh bad hadien kata ki sla kiba ha khlieh eh ki sa iap stai.
Ha ka por syaid kine ki khniang ki kylla thapbalong na ki pylleng hapdeng hynriew taiew, kumta ki lah ban roi stet katta-katta.
Don ar lai ki rukom kiba ngi lah ban leh ban kham pynduna ia kine ki khniang.
Lah ban lum ia ki pylleng (namar kawei kawei ka thapbalong ka lah ban kha kumba 400 tylli ki pylleng) lane lah ban thang ia ki da ka ding harud lyngkha.
Lah ruh ban ym thung ia u pai lane ban ym iehnoh ia u pai ba un mih ar snem lai snem ha u juh u tynrai.
Kine ki buit ki lah ban iarap katto-katne, hynrei kin ym lah ban leh shibun eh ban pynduh ia kine ki khniang pong doh met (stem borers).
Uwei pat u khniang uba kham pynshitom eh ia u pai u dei u kruin (white ants or termites).
Lada thung ia u pai ha ka rukom kaba ki ju thung sha kiwei-kiwei ki jaka jong ka pyrthei da kaba thung da ki lyngkhot pai (sets) kiba la ot lyngkhot lyngkhot kumba la batai haneng kata ki kruin ki ioh li bha ban pynjulor, ki da sdang na ki shylluid (eyes) lane na ki arliang ki tdong jong kine ki lyngkhot pai.
Lada ki kruin ki pynshitom kumne ha ka por thung kaba ki ju leh ka long ban wieh ia ki tdong jong kine ki lyngkhot pai ha ka dawai kaba la shna da kaba pynum, katto-katne ka bsiang (coal tar) bad khleh ia ka bad ka um.
Ha ki jaka ha kiba u shaba nim (neem cake) u tad, lah ban buh da une u shaba ha ki nur ha ka por thung.
Hynrei kaba kham bha eh ka long ban ai um kham bun sien bad ban kynroi ia ka khyndew sharud ki pai man la ka por, namar u kruin um sngewbha ia ka um bad ia ka jingshai.
Na ki jingpang pai pat kiba ngi ju shem ha kane ka ri India bad ha ri Assam (kata ha ri Khasi-Jaintia ruh), kaba kham kongsan eh ka long ka ‘pang tang saw’ (red rot).
La khot ia ka da kane ka kyrteng namar lada phiah arliang ia u met pai, lah ban iohi ia ka jingthoh saw baroh shi lynter ki ksai pai (fibers) ka da sdang na ki mat (nodes) bad ka da pur baroh shi lynter ka pung (internodes) kane ka jingsaw hadien ka lah ban kylla lam byriong (brown).
Ki dak kiba lah ban iohi na shabar pat ki long kumne: ki sla ki kham shapdeng u met pai ki sdang ban stem bad ban tor, bad tang u thied bah jong ka sla (mid rib) u lah ban jyrngam.
Ki riewstad ki tip ba kane ka jingpang ka long na uta u kynja jingthung uba ki khot u ‘fungus’ ha ka ktien phareng bad uba ki la ai kyrteng ‘colletotrichum falcatum’, hynrei kim da tip bha kumno une u jingthung u roi ha u pai.
Hynrei kaba kham kongsan eh ka rukom ban ialeh pyrshah ia kane ka jingpang ka long ban ym thung da kino kino ki pai kiba ioh na ki jaka kiba don kane ka jingpang, lane ban thung tang kito ki jaid pai ia kiba kane ka jingpang kam ju kham kem ia ki.
Ha ri Khasi-Jaintia u pai talu (paunda or Noble or tropical cane) u long u jaid pai uba kham ioh ia kane ka jingpang.
Hynrei kito ki jaid pai kiba kham rit met kum kito kiba ki ioh mynta na Coimbatore, ka ‘sugar cane Breeding station’ jong kane ka ri India.
Ki long kiba kham lah ban ialeh pyrshah ia kane ka jingpang.
La kumta ruh don uwei u jaid pai na Coimbatore uba ki la ai kyrteng Co213 uba shait ioh eh ia kane ka jingpang.
Ia une dei ban kiar.
Ha ka jylla Assam imat ki niew ia u pai Co361 ba u long uba kham lah ban ialeh pyrshah ia ki jingpang bad wat ia ki khniang ruh.
Lada kane ka jingpang ka la paw ha kano-kano ka lyngkha kaba bha eh ka long ban ym shah ia u pai ha kata ka lyngkha ba un sah haduh kawei pat ka snem.
Nalor kitei ki nongshun, ki mrad khlaw, kum ki myrsiang, ki sniang khlaw, ki khnai bad kiwei kiwei ki long ruh kiba pynjulor ia u pai.
Ia kine baroh ngi dei ban ialeh ban pyniap.
Ka Jingot Pai bad ka Jingpyndonkam ia U.
U pai u shim por kumba shi snem ban ih.
La kumta ruh ka shong ha u jaid pai bad ha ka jingshit jingkhriat jong ka jaka.
Ynda ki sla ki la sdang ban iap sti, kata ka la dei ka por ban ot ia u.
Ha ki bun ki bynta jong ka ri India, ki ju ot ia u pai da ka rashi (sickle), hynrei ha ri Khasi-Jaintia ki pyndonkam da ka wait.
Haba khein lang ia ka ri India baroh kawei, ia u pai ki kham pyndonkam eh na ka bynta ban shna gur.
Ha ka jylla Assam ruh kumjuh: kumba 98 mon ha man la ka 100 mon u pai ha Assam ki shna gur.
Kan long namarkata kaei-kaei kaba bha bad kaba myntoi shibun ia u Khasi-Pnar lada un nang kumno ban shna gur.
Ka gur ka long ka mithai eh kaba ki khot ha ka ktien phareng ‘raw sugar’.
La khot ia kane kumne namar ka long hi ka shini tangba ka don katto-katne ka mithai lali (molasses) kaba ai kata ka rong saw bthuh, kaba pynlong ia ka ka bym da sngewtynnad eh ban pyndonkam ha kaba dihsha.
Hynrei ha ri dkhar ki pyndonkam bha ia kane ka gur ha kaba khleh bad ki kynja jingbam baroh bad ha kaba shet mithai (sweets) ruh, lane ha kaba shu bam kumto.
Ka ri India baroh kawei ka pynmih kumba 3,500,000 ton ka gur shi snem shi snem.
Ka jingai jing hikai pyntbit ia ka kam kaba u briew, u kwah, ka kiew bha mynta  snem, ha England, ha kaba ki don 20 hajar tylli ki lad ai jinghikai, na ka bynta une u snem.
La iathuh ba kiba bun ki samla, ki jied noh ia katei ka jing shah pyntbit ialade, ban ia kaba ki leit pule biang, sa lai snem kynthih sha ki University.
Kane ka dei ka jingmut kaba la wan rah, da U Rishi Sunak, u myntri pla pisa jong ka sorkar England, ha kaba u pyn sangeh noh ia ka rai jong ka sorkar, kaba la pynlong ain da U Tony Blair, myntri rangbahduh barim ka England, kaba dei ban phah ia 50 percent, ki samla rangbah, ba kin leit pule sha ki University bad kaba shu kyntiew kyrdan, ia kitei ki briew, katba ki shu shong khlem kam khlem jam lane kaba ki ong “Mickey Mouse" deg­ree.
Ki don shibun ki khraw nam ha ka pyrthei, ki bym shym la pule bha satia bad kitei ki kynthup ia  Steve Jobs, uba dei u trai jong ka kompeni apples, u bym shym la leit pule satia sha college, ym tang katta, hynrei ki trai ka microsoft, U  Bill Gates bad U Paul Allen.
U Lord Sugar, u pep skul noh, mar ia dap 16 snem bad U  Sir Richard Branson, um shym la pyndep satia, tang ia ka  secondary school.
Ka England, ha kine ki sngi, ka shim ba ka jingstad, ka shong ha ka jing don sap jong u briew ha kano kano ka kam, ba u kwah ban trei bad kam dei satia ha ka jingpule bad ka don ruh ka jingai jingmut, ba dei ban pule malu mala, hynrei ban iaid noh sha ka lad thaw kam thaw jam, kaba u briew, u sngew iahap ban trei, khamtam ha kane ka juk jong ki kompeni kiba heh ba heh, ba ki donkam ia ki briew kiba stad, kiba don sap, wat lada kim don ia ka jingstad kaba biang.
Nongpoh:Ka Seng Hynniewtrep Youths’ Council (HYC) Raid-Nongtung Circle, lyngba u Shemphang Masharing General Secretary HYC Raid-Nongtung Circle, ka la pynpaw ia ka jingsngewlyngoh ba u Dasakhiatbha Lamare, MLA Mawhati Constituency u kren ia ki kyntien kiba ktah bad kiba pynduh mynsiem ia ki paidbah ha poh khappud, namar kat kum ka jingkren utei u MLA lyngba ki lad pathai khubor (print & media), uba la kam ba ki daw baroh kiba jia bad mih ki jingeh ha khappud, kadei naka daw jong ki paidbah kiba sah ha katei ka thain, hynrei ym na ka sorkar Meghalaya ne Assam.
Ha ka kyrwoh kaba la phah da u nongialam ka HYC na katei ka thain, la ong ba ka jingkren u MLA Mawhati, ka pynpaw ba um don jingtip eiei ruh em halor ka jingeh kaba la kynduh da ki paidbah kiba sah ha katei ka thain Block-2 ha Raid Nongtung bad kaba hap ha Mawhati Constituency.
La kynthoh ruh ba katei ka jingkren, ka la pynduh mynsiem bad ktah eh ia ki paidbah bad khamtam eh ia ki nongialam shnong jong katei ka thain, kiba la iakhun na ka por sha ka por ban pyrshah halor ka jingwan kyntur pud ka Assam.
Kumta ka HYC ka kylli na u MLA ba lada u tip kumno un kren kum kine ki kyntien ban pynduh mynsiem iaki paidbah bad lyngba katei ka jingkren jong u, ka pynpaw shai ba ka sorkar Meghalaya ka kyrshan ia ki kam kyntur pud ka Assam, ha kajuh ruh ka por ka seng ka buh jing kylli ia u MLA ka Mawhati ba mynno u lap ba ki paidbah ki pynmih ki jingkulmar ha khappud.
Na kaei kaba ka seng ka lap, ka long ba ka jingwan kyntur pud ka dei beit na ka sorkar Assam bad ki pulit kiba ju wan pynthut, kumta kumno utei u MLA u nud ban ong ba ym 100% kam dei ka jingleh jong ka sorkar Assam, haba bun ki skim sorkar bapher bapher kiba wan na meghalaya ki shah pynpra bad ki dang sah khongreng haduh mynta mynne.
“Hato kum u Nongmihkhmat um iohi ia kane bad kumno u nud ban kren ia kitei ki kyntien?" ong ka kyrwoh.
Kum ka seng haba iohi ia ki jingkynnoh jong u tei u MLA ia ki hynmen ki para kiba sah sha ki thain ia kajia pud, ka seng ka pynrem jur ia kito ki jingkren jong u kiba ktah ia ki jingsngew bad ka pyrkhat pyrdain ki paid nongshongshnong.
“Ngi ai ruh ka jingkyrshan kaba pura iaka jingdawa pan mab jong ka Synjuk ki Rangbah Shnong Border Area kaba shongnia ia u MLA u Bah Dasakhiat bha Lamare bad na ka liang ka seng ruh ngi dawa ba u dei ban panmab mar mar", pynkut ka kyrwoh na utei u nongialam ka HYC.
Shillong:Ka jingnang iai kiew jong ka khlam Covid-19 ha ka jylla ka la pynlong ia ka seng Congress, kaba shong ha ka liang pyrshah hapoh ka iingdorbar thawaiñ ba kan thalaiñ tyngeh ia ka Sorkar MDA halor ka jingbym lah ban tehlakam jong ka ban pynduna ia ka jingsaphriang jong ka khlam Covid-19 ha ka jylla.
Haba kren sha ki lad pathai khubor, u nongialam jong ka seng Congress ha ka jylla bad u ba dei ruh u Myntri Rangbah barim ka jylla, u Dr Mukul Sangma u la ong ba ka Sorkar Jylla ka pyrkhing ia ki paidbah ba kin ialum ialang katba u Myntri Rangbah ka jylla pat, u Conrad K Sangma u la pynkheiñ ia kine ki kyndon ha kaba u la leit kylleng sawdong ka jylla ban lum jingialang paidbah, ban pynlong ka jingkhap ribon ia ki projek kiba pher ba pher kiba u la plie paidbah.
U Dr Mukul Sangma, u la iathuh ruh ba ha ka Constituency jong u, u Conrad K Sangma u la wan ban khap ribon ia kawei ka projek ha kaba ka jingiarap jong katei ka projek ka la wan lyngba ka MLA skhim hynrei kaba sngewlyngngoh ka long ba kat ia u ruh u ba dei u MLA jong katei ka thaiñ, u Conrad u khlem khot satia ha katei ka jingplie ia katei ka projek.
U Dr Mukul Sangma u la ong ruh ba kane ka por kam dei satia ka por ban ialeh politiks, da kaba pynlong ia kino kino ki jingialang paidbah.
Shillong:Ka jingkhang ia ki skul bad ki kolej ha ka jylla la kumba shisnem tam naduh ba la wan ban lynshop ka khlam Covid-19 ka la pynlong ia ki khynnah ba kin duh ia ki jingbatai ha ki klas bad kumjuh ka la pynlong ruh ia ki kmie ki kpa ba kin khuslai na ka bynta ka lawei ki khun jong ki.
Ha kaba iadei bad kane, na ka liang u Myntri ka tnad pule puthi ka jylla, u Bah Lahkmen Rymbui u la pyntip ba tad haduh ka 3 tarik u bnai Nailar 2021, la ioh jingtip ba ki la don haduh 50% ki khynnah pule ka jylla kiba la dep ban ai ia ka tika ban iada ialade na ka khlam Covid-19.
Dang shen, ka tnad pule puthi ka jylla ka la pan jingtip na baroh ki jaka pule ne ki kolej kiba don hapoh ka jylla ia ka jingdon jong ki khynnah pule kiba la palat ka 18 snem ka rta kiba la dep ban ai ia ka tika Covid-19.
Haba kren sha ki lad pathai khubor ha ka 3 tarik u bnai Nailar 2021, u Bah Lahkmen Rymbui, u la ong ba ka jingdon jong ki khynnah pule kiba la kot ia ka 18 snem shaneng kiba la dep ban ai ia ka tika kaba la kot haduh 50% ka la mynsiem shikatdei eh namar kane ka long kum kawei na ki lad ban tip bad ban khmih ba lano yn lah ban plie biang noh ia ki kolej ha ka jylla.
U Bah Lahkmen Rymbui u la ong ba ka tnad ka la pynkhreh ba lano yn plie noh ia ki jaka pule hadien ba la rai ban pynbna noh ia ka result Secondary School Leaving Certificate(SSLC) bad ka Higher Secondary School Leaving Certificate (HSSLC) jong ka Arts Stream ha ka 5 tarik u Nailar 2021 bad u la ong ruh ba ka la dei ka por ban sdang plie noh ia ki jaka pule ha ka jylla kumba long lem ha kiwei ki jylla jong ka Ri India.
Shuh shuh u Bah Lahkmen u la ong ba ka jingkiew jong ki briew kiba iabit ia ka khlam Covid-19 ha ka jylla ka la long kaba shyrkhei bha ha kine ki sngi bad dei na kane ka daw kaba la pynlong ia ka tnad pule puthi ba kan sangeh shwa ban plie ia ki jaka pule ha ka jylla bad u la ong pat ba lada kumno kumno ka jingpang ka kham hiar ha ka jylla, ka tnad ruh kan sa bthah noh ha kano kano ka rukom ban phah plie noh ia ki skul bad ki kolej.
U Bah Lahkmen u la ong ruh ba ia ka resolt SSLC bad HSSLC(Arts Stream) yn sa pynbna ha ka 5 tarik u bnai Nailar bad na ka liang ka Sorkar ka la bthah ruh ia baroh ki jaka pule ha ka jylla ba ki dei ban bud thik pa thik ia ki kyndon ba la bthah da ka Sorkar bad ba kan nym don kano kano ka jingialum ha ki jaka thep klas bad ha kajuh ka por ba kan nym don kano kano ka jingduh klas jong ki khynnah bad u la ong ruh ba ki jaka pule kim dei satia ban phah siew mardor ia ka bai klas jong ki khynnah namar ka long kaba eh ia ki kmie ki kpa jong ki khynnah ban siew mardor ia ka bai klas ha kum kine ki por ba kiba bun ki longing longsem ki la shah ktah ha kane ka khlam.
I ki wom m inject wom boi pure de?.
Shillong:U Dr Mukul Sangma u nongialam ka liang pyrshah u la ong ba wat la ka jylla ka don ha pdeng ka jingeh ba khraw, bun na ki briew ha ka jylla ki khlad na ka jingpang Covid-19, nangta sa ka jingkulmar ha ki jaka khappud, ka jingkiew dor ki mar ki mata bad katei ka la pynlong ia U Sangma, ba un kylli “Hynrei shaei u don u myntri rangbah hato u don ha ka Ri ne shabar"?.
Ha ba iakren bad ki lad pathai khubor u Dr Sangma, u la ong ba naduh u snem 1993, u la pynbha ia ka jylla, hynrei kine ki briew ki la pynjot lut mynta la ha ka dei ha ki institution ki ba la dep thaw ne la ka dei ha ka tnad pulit kiba mynshuwa ngi ju sngew sarong hynrei mynta kane ka la jah lut baroh.
U Dr Mukul u la ong ruh ba ka jingdon kiba pang COVID-19 ki kham bun ban ia kiba ka sorkar ka pynbna man ka sngi bad kumba ka long kane ka jingpang ka la pur sha ki nongkyndong bad mynta ym lah shuh ban tip haei don kiba pang.
“Kumba ka long mynta kam shym la don ka jingbthah kaba biang ia ki nongtrei ka tnad ka koit ka khiah ba kin batai ia ki paidbah ha ka por ba ki leit ban ai Tika, u la ong ba bun sien kine ki nongleit ai Tika kim shym ioh ia ka jingbatai kaba biang ban pynshai sha kiba wan ai Tika kan long kumno ynda la ai Tika"u la bynrap.
U la ong ba kaba sngewsih eh ka long ba wat la ia kane ka jingpang la dep ban pynbna kum ka jingpang kaba la ktah ia ka ri baroh kawei, hynrei ka jingeh ka long ba ka sorkar kam shym la buh ia ka pisa bad ki ophisar ha ki District ban thung ia ki nongtrei bad kumba ka long mynta ka don ka jingduna briew ha ka kam ban ia khun pyrshah ia ka kane ka khlam COVID-19.
Ka sorkar ka dei ban pynshai paidbah ha ka rukom kaba biang ban weng ia kane ka jingeh kaba ki paidbah kim da sngew tynnad ban ai Tika, ka sorkar ka dei ban wad ia ka daw, balei ka jia kumne ba ki briew kim wan sha khmat ban ai Tika, la ong u Sangma.
U Nongialam ka liang pyrshah u Dr.
Mukul Sangma mynta ka sngi u la kylli ia u myntri rangbah ka jylla u Conrad K Sangma shaei kito ki Ambulance ALS, kiba la kular ban thied, namar ba ym pat iohi haduh mynta.
U la ong ruh “Kaei kaba u myntri rangbah u kren ha ki lad pathai khubor ka dei ka jingkular sha u paidbah jong ka jylla, ka jingkylli ka long shaei kito ki Ambulance ALS kumba la kular".
U Dr Mukul u la ong ba bun kiba khlad na kane ka jingpang COVID-19 ki khlad shuwa ban poi sha Hospital, ka daw ka long ba la kit ia kiba shitom da ki Ambulance paidbah, kumba ka long mynta ka sorkar ka la pyndem ia lade ha kane ka jingiakhun pyrshah ia kane ka khlam COVID-19 la kynnoh.
Nongpoh:U Bah Charles Marngar, MDC ka Mawhati, ha ryngkat ki nongialam ka All Tiwah Student Union, Meghalaya State Committee, kiba kynthup ia u Nimru Hukait bad u Niru Pumah, hynnin ka sngi ki la leit ban kynduh ia u SE ka Ri Bhoi Distribution Circle, kaba don ha Umiam, kata na ka bynta ban iakren halor ka jingbym lah ban pynpoi bording ka Meghalaya lyngba ka tnat sam bording, sha kiba bun tylli ki shnong kiba don ha katei ka thain.
Na kaei kaba la iathuh da ki nong ialam ka All Tiwah Student Union, la ong ba ki shnong kiba don ha katei ka thain, kiba kynthup ia ka shnong Amphreng, Amdubighat, Amjong lem bad kiwei, kiba dei ki shnong khappud ka Meghalaya kiba don ha syndah ka Assam.
Ki la iathuh ruh, ba ha ka jingshisha, kitei ki shnong ki la ioh bording lyngba ka skhim Saubhagya naduh u snem 2016, ha kaba ka tnad MeECL ka la ai bording ha u snem 2018 bad tang hapoh lai sngi ki la ioh bording bad nadien kata ki paidbah kiba sah ha kitei ki shnong kim ioh bording shuh haduh kine ki sngi.
Ha katei ka sngi ba la leit ban kynduh ia ki heh ka tnat sam bording ha Umiam, u Bah Charles Marngar bad kitei ki nongialam ka ATSUMSC, ki la pynpaw ka jingeh kaba khraw hakhmat u SE ka Ri Bhoi Distribution Circle bad ki la buh ruh ka jingkyrpad ba un shim khia ban pynpoi bording ilektrik sha kitei ki shnong, khnang ba kan pynsuk ia ki paidbah kiba sah ha katei ka thain.
Na ka sur jong u heh ophisar uba deipeit ia ka kam som bording sha kitei ki thain, u la ai ka jingkular hakhmat u MDC bad nongialam ATSUMSC, ba un shimkhia halor katei ka kam bad kata ka long ban pynpoi bording noh sha kitei ki shnong, kaba ki paidbah ki la hap ban shong khlem bording mynta la bun bun snem.
Shillong:Kan long kaei kaei ka ban nang pynklang shuh shuh ïa ka ding jong ka jingïakajia pud haba phai sha baroh ki liang, hadien ba la ïohi ba sha ki thaiñ khappud ki jaka jong ka jylla Meghalaya ki la shah kyntur pud jubor ha ka Assam kumba la ïohi ha ki jingjia ha kine ki sngi ha Ïongkhuli ha kaba kane ka la wanrah ka jingbitar kaba jur bha ïa kiba bun balang.
Katba kane ka ding jong ka jingkyntur pud jong ka Assam ka nang rhem, ki shipai pat kiba don bad sah ha Nongbah Shillong jar jar ki la nang kyntur bad kam pud da kaba sdang ban ker sainar ha ka jaka jong ka PWD Shillong.
Katei ka jingsdang ker sainar kaba jar jar jong ki shipai kadei kaba don ha jan Anjali petrol pump Shillong, wat hapdeng ka jingdon jong ka jingpang khlam Coronavirus ne Covid 19.
Lah ban pynkynmaw ba dangshen ka la don ka jingpyrshah kaba jur jong kiba bun balang halor ka jingsdang pynïeng nar jong ki shipai ha katei ka jaka, ha kaba ki la tam ruh shabar jong ka kynroh jong ki ban pynïeng ïa kitei ki nar wat sha ka jaka jong ka PWD.
Lah ban ong ba ha ki por ba la leit ïa katei ka jaka la ju pyndonkam ban pynïeng ïa ki kali kiba wan na ki shnong bapher bapher khnang ban pynlait na ka jingkhapngiah jong ka surok Ïew Mawlong, hynrei mynta ïa katei ka jaka ruh lah duh.
Lah ban ong ruh ba dang shen la don ki sengbhalang kiba la leit ban ujor sha ka Deputy Commissioner jong ka East Khasi Hills distrik ka Kong Isawanda Laloo, IAS ha kaba ka la kular ban shimkhia ban phah pynsangeh ïa katei ka jingpyntrei ïa ka kam, hynrei ym lah pat ban tip ha kano ka rukom ba ki shipai ki la shim kabu.
Hadien ba la sdang ker sainar da ki shipai ïa katei ka jaka, kiba bun ki kali kiba wan na ki jaka bapher bapher ki la hap ïeng noh harud surok bad kane ka la nang pynkhapngiah ïa katei ka surok.
“Hato dei na ka daw ka jingbym ïohi ne tlot ki bor pynïaid distrik ka East Khasi Hills distrik ne dei bajem palat ka Sorkar ba sha ñiom bad shah ïuh roit ha baroh ki liang," ong kiba bun ki nongñiah kali kiba pynpaw ka jingbitar hadien ba ïohi ba la ker sainar ïa katei ka jaka.
Haba u nongthoh khubor u la kylli la ki ïohi ne em ïa ka jingker sainar ha ka por mynsngi, ki la jubab da kaba ong, “Imat ïa kane ka kam la leh ha ka por mynmiet namar ngim ju ïohi ba kin pyntrei ïa ka kam ha ka por mynsngi.
"Kiba bun ki jingkren ki la mih ha kine ki sngi ba ym dei ban ailad ïa ka Assam ban klun ei wat shi inshi ki jaka ka Meghalaya ha thaiñ khappud, hynrei mar khongpong pat la ïohi ba ki shipai ha Shillong ki la klun bad kyntur ei palat ïa ka shi inshi.
Ka Central Bureau of Investigation (CBI), ka la ejahar pyrshah ia ka kompeni, kaba leh ia ka High Security Registration Plates (HSRP), ha Meghalaya, kaba dei ka kompeni, kaba na Mumbai, kaba la ia trei lang bad ki katto katne ki heh jong ka sorkar Meghalaya, ban khein ha ka dor kaba rem.
Ki lad khubor, ki iathuh ba U  Nitin Shah, director ka Shimnit Utsch India Pvt Ltd, lem bad ki katto katne ki briew jong ka tnat ka kit ka bah, ki la shah ehajar lang, halor katei ka jing khein dor ruh, ia ki jingthoh number kali.
Ka dei ha u snem 2003, ha kaba ka sorkar jylla, ka la pynmih tender, ban pyntrei kam ia ka HSRP, ha ka jylla.
Ki don lai tylli ki kompeni, kiba na Mumbai, New Delhi, kiba shim bynta lang ha ka jing ia khlieh dor.
U Nitin Shah, ha ka jingdon bynta lang ki briew, kiba na ka tnat pyniaid kali, ki la thaw tuh ia ka rukom pyniaid ia ka tender, ong ka khubor bad U Nitin shah, ula ioh ia ka dor kaba rem bha, ha u snem 2005, ha kaba la pdiang da ka sorkar Meghalaya.
La iathuh ba ka CBI, ka la khynra, ia shibun ki jaka ha Shillong, Delhi, Mumbai bad ha Sirmaur jong ka Himachal Pradesh.
,.
Ka Hima Jaintia kala don naduh ka por hyndai bah bad ka kot jingiathuh khana Niamjongki Hindu, ka Mahabharata kala iathuh shaphang ka jingshongkurim jonguDuryodhana jongki Kauravas bad ka khun Syiem na Habiganj, Shilot (Sylhet), jongkaHima Jaintia.
Ka Purana ka iathuh ruh shaphang ka jingleit wad jong U Arjuna ia u kulaisha ka Hima Jaintia bala bat kai daka khun Syiem (Chowdhury).
Ki khanatang Khasi kiiathuh, ba u soh niamtra ula don haka Hima Jaintia naduh ka por ba lawan rah da U BleiRam na Lyngkapuri (Sri Lanka) (Bacchiarello).
Ki nongkhaii Arab ki la shalan ia u sohniamtra ka Hima Jaintia sha Syria bad nangtei ula sdang ban saphriang sha kyllengsawdong ki Ri Europe lyngba ki shipai niam kiba ialeh iaka thma Crusade (Gurdon).
Ka Hima Jaintia ka don haka thain Shatei Lammihngi jongka Ri India bad ka long kaba iarbha bad kadon kumba 3,850 sq.
miles (9,972 sq.
Km) (Pemberton, 1835).
La ker sawdongiaka na shaphang Shatei daka Wah Brahmaputra ryngkat bad ki shnat wah kiba ju shlei umman ka por – ka Wah Kulong bad ka Wah Kupli, kiba tuid lyngba ki ri-them kiba iar bha.
Nashaphang Shathie la ker sawdong daka Wah Surma kaba tuid na Mihngi sha Sepngi lyngbanarud ki Jheel (ki pung) kiba dap daki phew hajar ki dohkha kiba bun jait bad ka bsa ruh iakipyntha kba kiba jyrngam jongki Pargana (ki Raid) bapher bapher bad kiba iar daki phew hajarhectares.
Ka Hima Jaintia kaba la shah ker sawdong haki wah bah ka long ka bym lait lynti habaroh shi lynter jongka aiom slap hynrei ka long pat kaba riewspah bha wat hapdeng ka jingdapum bad ka lah ban pynmih iaki jain rusom jain ryndia, jain muslin (kynphad), u nar, ki tiarthma, ki suloi tynsah, ki suloi khyndew, u bakhor, ki hati, ki bniat hati, u khaw, ki ktung, kashini, u soh niamtra, ki kwai tympew bad kiwei etc.
Ka Hima Jaintia bad ki Hima Khasi lahban ong ba ki long kum ki nongkyrshan bad nongiada ia baroh ki Jaidbynriew kiba shong basahhaka thain Shatei Lammihngi jongka Ri India baroh kawei lyngba ka jinglah jongki ban sainnar bad pynmih iaki tiar nar bad ka jingnang ban rep kba ha pynthor.
Ka jingwad bniah bakongsan ha u snem 2013 da u Pawel Prokop bad ka Ireneusz Suliga, Polish Institute of Geoenvironmental Research and Computer Science, Poland ka pynshisha lyngba ka Radiocarbondating iaki eit-nar (iron slag) kiba ioh na kylleng sawdong ka Rilum Khasi, ba ka jingsain narhangne ha Ri Khasi ka ladon naduh kumba palat iaka 2,000 snem mynshuwa (Prokop & Suliga,2013).
Ha shuwa ba ka East India Company kan ioh rung khlieh, ka Hima Jaintia ka long ka Himakaba riewspah bha bad ki Syiem Jaintia kiba khrawbor ki ju shon hi iaki pisa ksiar pisa rupa.
Iaki pisa ksiar la ju tip kum ki Mohor ksiar katba iaki tyngka rupa latip kum ki Shan-Mohorbad ki raiot Bengali ki ju khot ruh daki Takra Rupia namar ki don ka dur jongka waitlam(Bareh).
Katkum ki khanapateng, ki Syiem Jaintia ki dei ki War Jaintia naka Kur Syiem SadMalngiang bad iaki ruh la khein kum Ki Syiem Blei namar ka Iawbei jongki ka mih naka sniang(Lyngdoh).
Ka Hima Jaintia lehse ka long kawei naki Hima hyndai kaba don shibun ki jaitniam bad ki Jaidbynriew bapher bapher hynrei kiba iashong suk shong sain.
Ki Syiem HimaJaintia hi, ki long ka nuksa namar wat lada baroh ki Kur Syiem Jaintia ki long Hindu hynrei kidang bud beit pat thik pathik iaki riti dustur hiar pateng haka kynthei bad ki dang bat ruh iakaknia ka khriam Iawbei bad ia kane lah ban pynshisha lyngba ki jingbun jongki mawbynna hakylleng sawdong jongka Hima Jaintia.
Kumba long lang ki Syiem Khasi, ia U Syiem Jaintiaruh lamih bujli da u pyrsa, uba dei u khun nyngkong jongka Syiem Sad, kaba ju tip ruh kumka Koonwuree (Kunwari).
Katkum ka dustur, ia u Kongor (lok) jongka Kunwari la jied dakaDorbar napdeng ki Bakhraw jongki Kur Pnar ka Hima Sutnga bad kane ka pynsakhi iakajinglong bym pyrkhing iaka Niam Hindu.
Ki Syiem Sad Malngiang ki shong ki sah pateng lapateng hala ka khyndew kur kaba iar bad seisoh bha kaba ju tip kum ka July Mahal Pargana(Rajabari, Jaintiapur Upazila, Sylhet Division, Bangladesh) (Pemberton & Rynjah).
Ha u snem 1765, ka East India Company ka la kylla long ka para marjan, nonglum khajan badka Hima Jaintia lyngba ka jingiohbor naka Diwani jongka Bengal kaba la ai da u PatshaMughal, U Shah Alam.
Ka jingiakynnad bamih lyngba ka jingiapher jingmut naka jinglumkhajna ka la sdang nyngkong eh ha u snem 1774, ha kaba u major Henniker ula rung shapoh upud u sam ka Hima Jaintia.
Ki kynhun shipai badon tang khyniat ngut jongka East IndiaCompany kiba synranlang ia u major Henniker ki la shah siat haki shipai Jaintia.
Ki SyiemJaintia naduh ka por shuwa ban wan ki British ki la bha ban shna iaki tiar iasiat kum ki suloibadon ka ktang ba jrong bha bala tip kum ki Ram-shangki, ki suloi tynsah, ki suloi-khyndew,u bakhor bad kiwei.
Ki don ruh ki man (cannons) kiba la pynieng ha baroh ki khyrdop ban rungsha ka Iing Syiem (Gurdon, Bareh & Lamare).
U Lindsay (1778), Resident Collector ka Sylhet, u long u phareng uba nyngkong eh ban khaiibad ki Hima Khasi Jaintias bad ula buh jingthoh ruh shaphang ki Khasi Jaintia bad iakajingiakhaii bad ki haka kot kaba ula ai kyrteng, “Lives of the Lindsay".
U Lindsay ula kam, baula ioh lum spah shibun lyngba ka jingshim wai iaki par mawshun naki Syiem Khasi.
U laiathuh ruh shaphang ka jingkhaii bad kiwei ki mar bamih na Ri Khasi Jaintia kiba kynthup iau nar bapaka tam, ka shini, ka umngap, u kynphad, ki jain muslin, ki rusom bad ryndia, ki hati,ki bniat hati, u soh niamtra, u dewiong bad ki dawai naka bynta ki Iew ki Ri Europe.
U Lindsayula iathuh ruh shaphang ka jingmuja ha ka por leit Shikar (beh mrad) kaba la pynbeit da USyiem Jaintia, uba u long u briew uba la shai bha (civilized), ha kaba ula wan poi ha ka jaka bala iakut daka jingi shongkun lyngba ka jingsynran jongki kynhun lieng kiba don haduh 50 tyllibad kiba pynher daki lama.
U la iathuh ruh shaphang ka jingleit riam hati na khlaw bad ulakam ba ula lah ban ioh kem haduh kumba 500 tylli ki hati haka shi snem.
Ha ka 29 June, 1782,u Lindsay ula thoh shithi shaphang ka jingbha bok jongu ban iohlad khaii bad ki Hima KhasiJaintias bad ula iathuh ba tang hapoh 4 snem ka jingiakhaii ula lah ban khur shikatdei ka spahkaba long haduh kumba £10,000-15,000 (Rs.
13 – Rs.
19 Crore ka pisa mynta) (Lindsay).
Hynrei ki Sylhet Collector kiba wan hadien u Lindsay kim don ka jingiadei ba iajan bad kiSyiem Jaintia bad ka daw ba kongsan ka long namar ka jingbuh iaki khyrdop lum khajna(chokey) U Syiem Jaintia harud jongka Wah Surma, ban lum khajna naki lieng kit mar kit matakiba rung bamih sha ka Hima Jaintia.
Ki ladon ruh artylli ki jingiakynnad kiba jur bha ha usnem 1787 bad 1795 halor ka jingaiwai par mawshun ka Hima Nongstoin bad Langrin iakaEast India Company bad kane ka jingiapher jingmut kala poi haduh u pud ban sangeh shisyndon iaki jingiakhaii.
Ka Board jongki Director ka East India Company ban pynhun iakiHima Khasi Jaintia Himas kala pynmih iaka Hukum lyngba ka Regulation No.
1 jongu 1799 bakan don noh ka jingiakhaii laitluid hapdeng ki Khasi Jaintia bad ka Sylhet katba la mana patiano iano ban rah iaki tiar iasiat bad ban rung sha ki Hima Khasi Jaintia (Giri).
Hynrei, U John Peter Wade ha u snem 1800, khlem da burom ia katei ka jingmaham, ula thohshaphang ka history bad ka kpoh tynrai jongki Syiem Jaintia watla u khlem wan iuh kjat nekynduh iano iano ruh uba tip ei ei shaphang ki Jaintia bad ia kane la lah ban pynshisha lyngbaka jingthoh lamphang sha U Lt.
Col.
Kirkpatrick (Wade).
U Wade ula kam ba ula tip shaphangka history jongka Hima Jaintia baroh kawei tang naka jingthoh ba lathoh ha kawei ka jainkynphad lyngkhot haka ktien Bayloongh lane Ahum (Ahom), kaba long ka ktien kaba la duhjaid noh.
U la iathuh ruh, hana badon tang u wei u briew uba lah ban pule ia kata ka jingthohbad u la kam ruh ba ia kata ka jain kynphad (original) la phah rah noh sha u Lord Teignmouthsha England bad haduh mynta ia kata ka jain ym pat lah ban shem.
Ka history jong U Wadeshaphang ki Syiem Jaintia ka long ka bym don nongrim bad kidei tang ki khana lamler bad kikhana lamwir lamtham bad ki bym iahap ne iadei katkum ki riti dustur synshar khaddar jongkiSyiem Jaintia.
U Wade ula bakla jur ruh shaphang ka tynrai jongki Syiem Jaintia ha kaba ulabatai baki Syiem Jaintia ki mih naka dohkha kaba la ioh kem naka wah Khootungah neSutoonga (Sutnga) kaba tuid na rilum Garrow (Garo), hynrei kane kam lah ban long namar baym don kawei ruh ka wah ban tuid na rilum Garrow (Garo) sha Zointee (Jaintia).
Nalor kata,ki Syiem Hima Jaintia ki dei naka Kur Syiem Sad Malngiang bad ki mih pateng naka Iawbei(Ancestress) kaba dei ka sniang katba ki Syiem Sutnga kiba mih pateng naka dohkha ki dei kiSyiem Hima Sutnga (Lyngdoh, 1938).
U Francis Hamilton Buchanan (1807-14) ruh khlemdawan iuh kjat haka Hima Jaintia ula thoh lamwir shaphang ki Khasi Jaintia na Rungpur(Rangpur, Goalpara, Assam) bad ula bakla ruh iaki bad ki Garo (Buchanan).
Ka long ka jingsniew bok kaba khraw ia ngi ka Jaidbynriew Khasi Jaintia, ba ki khana lamlerbad ki khana lamwir lamtham jongu Wade bad Buchanan kiba ladei ban bret sha kaba sep kasngi bad kyntait shisyndon kum ki jaboh jabain hynrei ki phareng bawan hadien kila shim kabubad pyndonkam bakla kum ka thymmei jongka history.
Ki dohlieh kiba ladon lypa ka mynsiemniewbein (prejudice) ki la leh khnang ban pynksan jubor iaki jingthoh lamler jongu Wade tangban kheinpoh ia U Syiem Hima Jaintia bakhrawbor bad ioh ban pynpaw ba u long tang kumuta u Syiem Riewlum uba la shah jop thma haki Syiem Koch bad shah hukum ban pynmih kipisa ha kyrteng jongu.
La pynthaw hana ba U Syiem Jaintia ba tlot bor la pynshong kurim badka khun syiem Koch, kaba ju mane iaka Jaintesvari, ka blei ba kwah da ka khlieh briew banknia.
Ka long shisha kaba sngewkhia, sngewshon jingmut haduh katta katta, ba ki pateng bamynta na kylleng sawdong jongka pyrthei ki dang pule ia kine ki khana lamler, ki khanalamwir lamtham shaphang ka history ki Syiem Hima Jaintia.
Ha ka jingshisha ki SyiemHima Jaintia ki long ki Syiem kiba synshar lynter iala ka Hima kaba iar bad riewspah bha, kabadon la ki jongki tyngka ksiar tyngka rupa bad ki jingkynnoh baki Syiem Jaintia ki shon pisahaka kyrteng ki syiem Koch ka long tang ka jingmutdur thamula.
Nalor kata ym don tang kaweiruh ka khanapateng ban iathuh iaka jingshah jop thma jongki Hima Khasi Jaintia bad kaweiruh ka long ka jingeh iaki kynhun shipai ban jam na shilliang ka Wah Brahmaputra.
Shuh shuhki Syiem Jaintia ki long kiba shim jaid naka kynthei bad ka lok jongu Syiem kam dei ka Syiemhynrei ka Mahadei bad ym kiwei ki Hima (kingdom), baroh ka jingpyndep iaka niam ka rukomla leh daka Dorbar bad ka Syiem Sad.
U Syiem Hima Jaintia u’m don bor satia ban tuklar,kumta ka jingmane shimet jongka Mahadei kam iadon bynta ei ei.
Annexure:KhuBLEI shibun ïa ka jing ïathuh khana jongphi, tang kawei ngi ki Malngiang ngim pdiang da lei lei ruh em ba ngi mih na ka sniang.
KhuBLEI shibun ïa ka jing pynshai jongphi shaphang u Wade bad u Francis Hamilton Buchanan.
KhuBLEIna ka bynta kane ka jingthoh jongphi.
Tang kawei ngi ki Malngiang ngim pdiang da lei lei ruh em ba ngi mih na ka sniang.
KhuBLEI shibun ïa ka jing pynshai jongphi shaphang u Wade bad u Francis Hamilton Buchanan.
Bhopal: Ka sorkar Madhya  Pradesh, ka bitar jur ia ki nongtrei sorkar, kiba la pynlong jing iakhih ha ki khyndiat sngi ba ladep, da kaba ki ia iaid lyngkhuid shiteng met bad ka sorkar, ka la rai ban pyn shitom ia kitei kiba iakhih, da kaba iaid lyngkhuit.
U Shivraj Singh Chouhan, myntri rangbah katei ka jylla, ula kren diaw mynsiem, halor katei ka jingleh jong ki nongtrei sorkar jylla.
Ha ki khyndiat sngi mynshwa, ki don ki nongtrei kiba iakhih, da kaba iaid lyngkhuid shiteng ha ki bynta bapher ka jylla.
Mynta ka sngi, ka jing ialang jong ka kynhun myntri, ki la ia kynduh bad ki la kren shai, ba kin nym lah ban ailad ia kaba kum katei ka jing iakhih, ha katei ka dur, ong U  Narottam Mishra, myntri kam poh iing ka sorkar jylla, haba kren sha ki kotkhubor.
Kiba pynlong ia katei ka jing iakhih, ki dei ki nongtrei ka  Panchayat and Rural Development Department, ha kaba ki iakhih da kaba shong lyngkhuid shiteng, ban dawa halor ki mat ba 15 tylli jongki, na ka sorkar Jylla.
Shillong: Ha ka kyndon jong ka Deputy Commissioner, East Khasi hills, kaba la pynmih man ka taiew, la ju kren shai, ba yn nym pat shah ban pynlong ia ki jingialang sain pyrthei lane ki jing iaseng ruh kumjuh; hynrei ha ka 31tarik Naitung 2021, ka seng BJP, ka la pynlong ia ka jing ialang jongka ha Assam Club, ha Laban.
Halor katei ka mat, ka seng HITO, ka la thoh sha ka  Deputy Commissioner, East Khasi Hills, Shillong, ban kylli la ka DC, ka la ai jingbit ne em, na bynta katei ka jingialang, kaba la don lang da U Arun Singh, National general Secretary jong katei ka seng lem bad shibun kiwei ki nongialam seng.
Lada la ai jingbit, ka HITO, ka kylli ia ka daw ba la ai jingbit, hynrei, lada jia ba ym shym la ai jingbit, kumta katei ka jing pynshitom, ba la shim, da ki bor District, ong katei ka seng.
Ka seng, ka ong shuh shuh “Lada jia ba ia ka ain, ba la pynkhein da ki nongthaw ain, ym shym la leh eiei, kumta kiwei pat, ki kynhun, kum ki seng bapher, kin ia bud lem kumta".
Shillong: Ka jingjia, ka bym shym poi pyrkhat bad kata ka long ba u shipai ialeh hill state, u bym don ba ithuh ne kynmaw shuh satia ha kine ki sngi, hynrei, ula ioh ia ka jingleh burom jong u para shipai jongu, da kaba salute, ha ka por, ba ka iaid ka synduk met iap jongu.
U bah Chester Roy Shabong, u dei u shipai ialeh hill state ha u snem 1968, na ka dong Wahingdoh (Mawkhar Circle), ha kaba u dei u dkhot jong ka Non Violent Direct Action (NVDA), bad U bah Chester lem bad ka kynhun jongu, ki la leit sha ka Assam Secreteriat(mynta ka Meghalaya Secreteriat), ha ka 10tarik Nailur, 1968, ban khang bad ban ieng ha khmat jong ka Secreteriat bad ban dawa “No hill state no rest".
Mynta ka sngi, utei u rangbah, ula khlad noh, ha kaba la leit on tep don burom ia u, mynta ka sngi hi; hynrei ha ka por, ba leit tep ia u, uwei na ki para shipai lane u volunteer uba iashim bynta lang ban ialeh hill state, U Bah Sharaid Nongbri, ula kiew ha tnum iing lajong bad ban salute ia utei u paralok volunteer ba ki ialeh hill state.
Ha ka jing iakren bad U Rupang, U bah Sharaid, u iathuh ba u ieng shiminit ha tnum iing bad utei u rangbah, u ong “Nga ieng hangtei shi minit bad nga duwai ia U Blei Trai Kynrad bad nga ong leit suk Bah Chester Shabong.
Nga la ia kut bad uto uba leit on tep, uba phong PPE bad u ong ma u, ynda la jan poi ha iing jongphi, ngin pyn suki ia ka kali bad kan da poi ka kali nga salute kein kein bad nga ong kein leit suk sha duwar U Blei, phi la trei shitom ban pynioh ia ka Ri jongngi, ban pynioh ia ka jing laitluid jong ka Ri jongngi".
Khyndiat sngi mynshwa, U Rahul Gandhi, ula niah da ka traktor sha Parliament, mynta ka sngi pat, ula niah da ka saikil.
Katei ka jingiaid da ka saikil, ka dei hadien ba ki liang pyrshah, ki la ia kynduh mynta ka step ban shim ia ki rai ban pyneh triang, ia ka sorkar BJP halor ka jingsngap tuh telephone  Pegasus, ka jingdawa ban weng ia ka ain ki nongrep bad nangta halor ka jing bym ler ka sorkar, ban iakhun pyrshah ia ka khlam covid 19.
Mar ia wai ka jingialang, ki nongialam liang pyrshah, ba kynthup ia U Rahul Gandhi lem bad shibun kiwei ki MP, ki ia mih ban leit sha Parliament, da ki saikil jongki.
“Ka jingthmu jong kane ka jing ia kynduh, ka long ba ngin ia tylli kawei.
Kumta katba ngi nang ia tylli, kan nang wan ka sur kaba khlain bha pyrshah ia ka jingleh thombor ka BJP bad ka RSS" ong U Rahul Gandhi.
Halor ka jingkiew dor ka petrol, diesel, U Rahul Gandhi, ula ong “Halor ka dor jong ka petrol, diesel, ka la ktah jubor ia u paidlang ka Ri bad lada ngi leit da ki saikil nangne sha Parliament, kan don ka jingmut kaba khia bha".
Jowai: Ki paidbah ka Elaka Sutnga na kylleng ki shnong ki la mih paidbah ban ia shim bynta ha ka peace rally na ka bynta ban pyrshah ia ki karkhana thang dewiong (Coke Factories) kiba don hapoh katei ka Elaka.
Kane ka jingiaiaid paidbah ka la sdang naduh Shi-Kilo bad shaduh sha phyllaw ka ophis treikam u Deputy Commissioner ka East Jaintia Hills.
Ki paidbah ki la rah ia ki banner bad ki placard bad ka jingpyrta ban pynrem ia ka sorkar kaba la ai bor ia kitei ki kharkhana ha katei ka thain.
Ki nongialam jong ka Environment Coordination Commmittee (ECC), Elaka Sutnga ki la ia kynduh ruh ia u DC ban dawa ba dei ban phah sangeh noh ia kitei ki Factory ha katei ka jaka kiba don ha Soo-kilo, Umthe bad Umpleng.
Ki rangbah na katei ka Eaka ki la pynpaw ba ka jingwan kine ki Kharkhana thang Dewiong jin haduh palat 35 tylii ka la wanrah ka jingjakhlia ka lyer bad ka jingsma dewiong kaba lah ban buh ia ki paidbah ha ka jingma na kadaw ka lyer.
“Ngi donkam ia ka lyer kaba khuid bad ia ka um kaba khuid, myntoi aiu ban ioh ia ka spah lada ngi duh noh ia ka jingkoit jingkhiah", la ong ki katto katne ki jingthoh ha ki placard.
Ha ka jingiakren kitei ki nongialam bad u Deputy Commmissioner ka East Jaintia HIlls, u bah E Kharmalki u la ong ba ka bor hi kadei na ka Meghalaya State Pollution Control Board bad na ka liang jong u um sa phah ia ka jingthoh ban pyntip halor kane ka jingpyrshah jong ki paidbah.
Shuh shuh u DC u la ong ba lashai hi ka sngi un phah ia ki Magistrate bad ki pulit ban leit jurip ia ki Kharkhana Thang Dewiong khamtam kito kiba dang don tang ka CTE.
(Concern to establishment katba ia kito kiba la ioh ia ka CTO (Concern to operates) pat yn hap ban bishar la ki bud ryntih ne em ia ki kyndon.
Ha kajuh ka por u DC u la kyntu ruh ia ka bor E;laka bad ia ki bor shnong ban bishar ia ki NOC kiba la ai sha kito ki trai jong kitei ki kharkhana.
U Chairman ka ECC u ma DH Mallang u la iathuh ba kane ka jingpyrshah ia kitei ki kharkhana ka la long hadien ba la iohi ia ka jingjakhlia ka lyer bad ka Um wat ka umslap ruh ka la jakhlia.
Shuh shuh la iathuh ba ki trai jong kitei ki kharkhana ki dei kiba na bar jylla katba ki trai jylla ki ioh da ka percentage kaba 5 haduh 10 percent.
Kawei ka thei samla ha Guwahati, ka ai jingsneng ia uwei u nongniah scooter, da kaba ka patan ia ka scooter jongu, haduh ba kan da hap shapoh nala.
Katei ka jingjia, ka jia mynsngi mynshai hi, ha katei ka sor bah Guwahati.
Ka Bhavna Kashyap, ka pyni paidbah ia katei ka video ha kaba, ki la don bun bah kiba peit ia ka.
La iathuh ba utei u samla shynrang, ula ieng ia ka scooter jongu, ban kylli ia ka lynti ba un leit, ha kaba, ka la jubab ba kam tip satia.
“Hynrei, tang mar ia sdang kren, ula kloh ia ka shadem jongnga bad ia kiwei ki bynta jong ka met bad mar kumta, nga la kyndit ia katei ka jingshlur jong utei u briew" thoh ka Bhavna ha ka facebook post jongka.
Utei u briew, u dei uba la tip, kum U Madhusana Rajkupar bad haba ka scooter jongu, ka la hap shapoh nala, ula wad jing iarap ban sei ia katei ka scooter shabar, katba ka Bhavna, ka la ther ia u, da kaba ong “Ki kynthei, ki sa tieng ban mih shabar, dei na uba kum une u jait briew".
Shillong: Kiba ioh pang covid mynta ka sngi, ki don 556ngut, kiba jem na ka jingpang, ki kiew bha mynta ka sngi, sha ka 816ngut bad kiba iap, ki don 9ngut, ha kaba ki bym pat dep injek, ki don 8ngut.
Baroh kiba don ia katei ka jingpang, ki long 5,574ngut bad kiba iap baroh, ki la poi mynta sha ka 1,118ngut.
Ka East Khasi hills, ka don 196ngut, ka West Khasi hills, ka don 92ngut.
Shillong:Ki nongialam jong ki seng samla ka Congress, ki la thoh sha U Narendra Modi, myntri rangbah duh ka Ri, ha kaba ki la dawa, ba dei ban pynbeit noh mar mar ia u pud u sam jong ki jylla shatei lam mihngi.
Ha katei ka jingthoh, la pyni halor ka jing ia kynad kam pud jong ka Mizoram bad ka Assam bad halor katei hi ka phang, la pyni ruh halor katei kajuh ka jing ia kynad kam pud kaba don bad ka Assam, ha kaba ki jylla, kiba kynthup ia ka Meghalaya, Nagaland, Mizoram, Arunachal, ki don ia katei kajuh ka jing ia kynad ba ka Assam bad halor katei ka mat, la dawa ia ka tnat poh iing ka sorkar India, ba kan pynbeit noh mardor ia katei ka jing ia kynad.
La ong shuh shuh, ba halor kane ka mat, kaba donkam ban ia pyn shong nongrim, ka dei halor ka ain kaba la don lypa ha u snem 1971, ka North Eastern Regions (Reorganisation) Act, 1971 bad ba ki jylla, kiba don bynta lang kin ia rai halor katei ka kam, ong ka kyrwoh na U Geli Eti, President Arunachal Pradesh Youth Congress, U Mahananda Nungleppam, President, Manipur Pradesh Youth Congress, U Richard Mrong Marak, President, Meghalaya Pradesh Youth Congress, U Dr.
Lalmalsawma Nghaka, President, Mizoram Pradesh Youth Congress, U Limayangba Longkumer, President, Nagaland Pradesh Youth Congress, U Pujan Biswas, President, Tripura Youth Congress.
Ka protein ka long kawei napdeng ki nutrients ba ka met jong ngi ka donkam.
Naduh ki dkhotmet, ki niuhkhlieh, ki doh ksah, ka sniehdoh, ki tissue bad ki hormone baroh ki dei ki ba la thaw nakane ka nutrient.
Ka dei ruh kaba la thaw na ka jingtei ki amino acids bad ki don ka bynta kaba khraw hakaba tei ia ki cells bad ki kynja ba long um haka met.
Ki jingbam ba riewspah halor ka jingdon ka protein ki dei kiba donkam na ka bynta ka jingheh jingsan jongka met.
Kane ka nutrient ym tang ba ka don bynta ha manla ka jingtreikam jong ka met, hynrei ki dei ruh ki ba lah ban ai jingmyntoi shibun ia ka koit ka khiah jong ka met.
Ki katto katne ki jingmyntoi ba lah ban ioh halor ka jingjied iaki jingbam ba don ka protein ki kynthup naduh ka jinghiar ka jingkhia, ka jingkhlain ka bormet, kyntiew ia ka koit ka khiah ki shyieng, ka jingbha ka snieh doh, ka jingskhem ki niuh khlieh bad ka jinglah ban treikam bha hapoh ka met.
Kynmaw bha lada ka protein ka duna ha ka met, ka lah ban ktah shibun ia ka met bad wallam ka jinglong tlot ka bor met.
Na kata ka daw, ka long ka ba donkam ban pynrung bun ka protein lyngba ki jingbam ba phi bam.
Ka jingdon ka bormet kaba khlain ka long kaba kongsan naka bynta ka jingkoit jingkhiah jong u briew.
Ka jingdon bun ka protein haka met ka lah ban ai jingiada na ka jingngat ha ki ba bun ki jingpang jingshitom lyngba ka jingiarap lang ki antibodies.
Kine ki antibodies kiba la ju tip ruh kum ki antigen ki don ka bor ba lah ban iakhun pyrshah na ka jingshahktah ka bor met.
Ka protein ka long ruh kaba kynsai halor ka jingbiang ka koit ka khiah jong ki dohksah.
Ka jingkynthup bun ki jingbam kiba don kyrhai ka protein ki long kiba kongsan na ka bynta ban ai jingkyrshan ia ki dohksah.
Ka protein la ju tip ruh ba ka dei kaba kynsai bha na ka bynta kito ki briew kiba ju don bynta haka jingiamareh ne ha kano kano ka jingkilan met namar ka iarap kyntiew halor ka jingkoit jingkhiah jongki shyieng bad ki mat bad kadei ruh kaba lah ban iarap pynjem kloi ia ki jingmong naka jingmynsaw.
Ki jingbam ba jur ka protein ki dei ki ba jur ban shalan bor haka met.
Kane kadei namar ka potein kaba la pynum haka met ka dei ka ba lah ban thaw ban pynmih ia ki amino acid ban shalan bor bad pyntikna halor ka jingshalan bha sha ki cells.
Shuh shuh ka protein ka dei ruh kaba lah ban pynneh slem ka jinglong kdang bad kane ka iarap pynduna ban kwah bam bun ki jingbam kaba lah ruh ban tehlakam na ka jingthngan kloi.
Ki protein ba ngi lah ban ioh lyngba ki mrad kum ka dud, pylleng, ka doh syiar, dohsniang, doh masi, bad dohkha ki dei ki ba don baroh ki amino acid kiba donkam.
Kine ki jingbam la ju tip ba ki dei ki thymmei halor ka jingdon ka protein kaba dapbiang pura, hynrei ki protein kiba ngi lah ban ioh lyngba ki jingthung kum ki soh ehsnep, shyieng symbai, ki shyieng symboh bad ki tofu ki dei ki ba paw halor ka jingdon ka protein kaba ym dapbiang pura.
Ki protein kiba ngi lah ban ioh lyngba ki rymbai ki dei ki thymmei halor ka jingdon ka protein kaba dapbiang pura.
Ki dei tang kine napdeng ki khyndiat eh ki jait jhur ki ba don baroh ka amino acid kiba kongsan haki.
Phi lah ban kynthup haki bunjait ki jingshet ia kine ki rymbai halor ka jingbsa ka jingdonkam ka protein ha ka met bad iarap ban pynneh slem ka jinglong kdang ka met.
Ka doh syiar ka dei kaba don baroh 9 jait ki amino acid kiba kongsan bad kiba riewspah ka jingdon ka protein.
Ka jingdon ka protein kaba dapbiang pura ka dei kaba la ju pyndonkam naka bynta ka jingtei ia ka bormet bad maramot ia ki jingpang jingshitom.
Nalor ki rymbai bad ka dohsyiar, u rajma la ju tip ba u dei uba riewspah haka jingdon ka protein bad kidei kiba dap biangpura halor ka jingdon kane ka nutrients.
Une u jait symbai (rajma) u dei uba duna ka jingdon ka methonine haba ia nujor bad kiwei ki jait symbai bad dei nakane ka daw u paw ba u long u jingbam ba dap biang pura daka jingdon ka amino acid.
Nalor kine, kiwei pat ki jingbam kiba riewspah ka jingdon ka protein ki kynthup ka pylleng, ka doi, ka dohkha Salmon, ka cheese , ka dud , u kew, u khaw saw, ki soh ehsnep, ki quinoa, ka ja bad u dai, u phul jyrngam, baroh ki kynja dai, u palong, ki tofu, u shana kulai heh bad kiwei kiwei de.
Khublei.
Shillong:Ka seng JSU ka dang bteng beit naphang ban khynra naphang ki bar jylla kiba wan sah wan trei hapoh ka ri lum Jaintia bad ka seng ka lah kyrpad ruh iaki Dorbar shnong ba kim dei satia ban shu ai NOC ia ki bar jylla bad dei ban da pyrkhat bha namar ka ktah kylla ia ka khaìi pateng ki trai jylla.
Ha kine kine ki sngi ba lah dep ka seng JSU kum ka dak ba leh mynthi ka sorkar ban ai ILP iaka jylla halor ba lah dep ban pynsngew sha ka sorkar pdeng lah bunsien lyngba u Union Home Minster.
Ka seng ka dang bteng beit ia ka jingkhynra ia ki kot ki sla ka bar jylla bad ka seng ka lah dep pyntip sha ka JHADC bad ka JHADC ka dang buh teng iaka jingkhynra wat hadien ba ka seng ka lah dep ban phah shithi sha ka Council ban iatreilang halor kane ka jingkhynra ia ki dukan ki bar jylla hapoh ri lum Jaintia.
Ka JSU Syndai Unit kum ka jingbteng iaka jingkhynra mynder ha poh ka ri lum Jaintia ka lah leit khynra ia ki kot ki sla jong ki bar jylla kiba wan trei bad ka company Airtel hapoh ka shnong syndai mission la ia don lang U President jong ka JSU Syndai Unit, Bah Pynshailang Suliang vice President U Bankerlang Lamurong u financial secretary, U Mebanri Suliang bad u organising secretary U Control Suliang ha kane ka jing leit khynra ia ki kot ki sla jong ki bar jylla, ka Seng ka lap ba baroh na ki, kim biang ki kot ki sla bad ka seng ka la phah ruh ia ki ba kin leit phai noh ynda ki la dep ban trei ia ka tower network jong ka company Airtel.
Haba iakren halor ki jingjia ha kine ki sngi ngi iohi ia ka bor jong ka corona kumno ba trei borbah ha ki briew khamtam ha India ha kaba bun ki mynsiem ba luilui ki la duh ei ia la ka jingim,bun na ki bad katno ki briew ki im ha ka jingjynjar ki jingmut jingpyrkhat, jingsyier, jingbymbiangkam biang jam,bad shibun ki jingkhuslai ki jingialeh.
Ki long shisha ki sngi jong ka jingialeh, ka por jong ka jingiakhun.
te kum ki briew ngi pyrkhat kumno? Kaei kaba ngi dei ban leh kum ki riew paidbah? Hato ka long kumno lada ma ngi kum ki paidbah ngi long kiba la tlot lypa?lane kaei kan jia la da ki fronline workers ki long kiba tlot? Kan jia aiu lada ka nongialam pyrthei kin tlot noh?Hooid shikyntien lah ban shu ong noh ba kine ki dei ki sngi ki por ba jynjar, ka por jong ka jingialeh ka por shitom.
Hynrei watla ngi sngew ba kine ki dei ki por jynjar ngi dei ruh ban sngewthuh ba ka dei ka por kein kaban sa syrpud syrpai ia kine kiei kiei baroh, namar kumba ka baje ka iaid na kawei ka minit sha kawei pat kumta ka por ruh kan tyllun na ka jingialeh sha ka jingjop.
Ngi kum ki paidbah ruh ngi dei ban pyni ia ka bor ka jingiatylli lang namar satang kata hi ka ban lah ban iarap ia ka jingbha biang ka pyrthei, namar ki ju ong ba ka jingiatylli ka long ka bor kaba lah ban wanrah jingjop.
Haba ngi phai halor ka jinghiar jong ki nongpang covidha kine ki sngi ngi kyrmen ba kumba ngi la iatrei lang shakhmat ruh ngin iai trei lang khnang ba ngin lah ban iohi biang ia ka pyrthei sa shisien ka pyrthei kaba shngain kaba phuh ba phieng.
Kumta na ka liang jong nga, nga ai khublei ia baroh kiba la iashim bynta lang ha kum kine ki por ba jynjar ban iarap ia iwei iwei bad khamtam eh ia ki doktor ki nurse, ki shipai,ki pulit,ki nongialam ri bad kumjuh ruh ia ka DC.
Kaba burom iaphi,.
Shillong: Ka 30 tarik u bnai Jymmang, 2021 ka dei ka sngi sah kynmaw ïa ka Balang Katholik jong ka shnong Doublecherra kaba hab hapoh jong ka St.
Joseph Parish, Sreemangal (Sylhet Diocese) kaba pynïaid da ki Phadar Holy Cross.
Kane ka dei ka parish kaba bun eh ki paidriewngeit katholik ba dei ki Khasi, ki don kumba khat-ar hajar ngut eiei.
Ha kane ka sngi ki paidriewngeit katholik Doublecherra kila ïoh ïa ka Ϊingmane thymmai ba la kyrkhu da u Most Rev.
Archbishop Bejoy N.
D’Cruze, OMI (Archbishop of Dhaka) bad la plie da u Rev.
Fr.
James C.
Cruze, CSC (Provincial Superior Sacred Heart of Jesus Province).
La sdang ban tei ïa ka ïingmane ha ka 16 tarik Naiwieng, 2020 ha kaba la buh Mawnongrim da u Most Rev.
Archbishop Bejoy N.
D’Cruze (katba I dang long I Bishop jong ka Sylhet Diocese).
Ka kam ka la ïaid shaid shaid hapoh ka jingpynïaid jong u Rangbah Balang, Bah Victor Sumer bad ki paidriewngeit wat hapdeng ka jingthut na ka daw ka khlam COVID-19.
Ka shnong Doublecherra ka don tang 45 tylli ki ïing ha kaba ki shong tang para Khasi suda bad 20 tylli ki dei ki longïing Katholik.
Kum ban pynkynmaw ba kane ka shnong ka la ïoh ruh u wei u Lyngdoh Sohblei Fr.
Bruslee Raphael Lamin (Diocesan) ba la pynkyntang ha ka 25.
01 2013.
Ha ka jingshisha la dei ban kyrkhu ïa kane ka ïingmane thymmai ha ka 18 tarik Ïaïong, 2021 hynrei na ka daw ba ka don ka khangdam ne Lockdown hapoh Bangladesh ha kito ki tarik, la pynkynriah noh.
Dei ha kane ka sngi 30 tarik Jymmang, 2021 la lah ban pynurlong ïa kane ka kam bakhraw.
Ban tehlakam artat ïa ka COVID-19 ym shym la shah ïa ki paid riewngeit na ki shnong bapher bapher jong ka parish ban wan shim bynta, hynrei la ailad tang ïa ki Rangbah Balang jong kita ki shnong bad kumjuh ruh u Bah Boniface Khonglah ba dei Secretary ka Bangladeh Khasi Catholic Association, la donlang ruh u Bah Thomas Pohduweng Treasurer jong ka Bangladesh Khasi Catholic Rangbah Balang Association banla ïohlad ban wan sakhi lang ïa kane ka sngi bakhraw ha ka histori jong ka Balang Shnong Katholik Doublecherra.
Hadien ka jingkyrkhu ïingmane la don ka jingbam khawai sngewbha.
La ailad shuwa ïa kiba wan nabar, hadien ba ki la leitphai, la don sa ka ïabam sngewbha lang da ki paid nongshong shnong ka Doublecherra baroh kawei ba kynthup ïa ki paidriewngeit Presbyterian, Balang U Blei bad niam Khasi baroh ki la ïabam kmen lang.
Ka jingbam khawai lang kum shi shnong kam dei kaba thymmai ha kane ka shnong bad ha kiwei ruh ki shnong Khasi namar man ka por Khristmas ka don ka jingbam khawai Khristmas lang wat la ki jinglehniam ki ïaid katkum la ki jong ki jingngeit.
Ka sorkar Bangladesh man la ka snem ha ka por Khristmas ka ïarap song pisa (package) ban ai sha ki shnong Khristan Khasi ban ïabam khawai Khristmas ryngkat bad katto katne ka jingïasynniang lang baroh shi shnong.
“Wat hapdeng ka jingïapher ki niam hynrei ka don ka jingïatylli bad ïa trei lang.
Kine baroh ki dei ki jinglehbha U Trai," ong u Bah Boniface Khonglah haba ïakren bad u nongthoh khubor.
Shillong: Kiba ioh pang covid mynta ka sngi, ki don 532ngut.
Kiba jem, ki don 711ngut.
Ka East Khasi hills, ka don 201 ngut bad kiba iap, ki don 24ngut, ha kaba ha East Khasi hills, ki don 13ngut, ha East Jaintia hills 2ngut, West Jaintia hills 6ngut, West Garo hills 2ngut, Ribhoi District iwei.
Baroh kiba dang don ha ka jingpang, ki long 6,403 ngut ha ka jylla haduh mynta.
Nga kum u President ka Hynniew trep youth council War jaintia Padu unit, hynnin ka sngi, ka 1tarik Jylliew 2021,  ngi la phah ka jing ujor sha u Local MLA ka thain Bah Lahkmen Rymbui uba dei ruh Myntri kam pohiing ka sorkar jylla, Sha u Deputy Commissioner ka West jaintia hill, kumjuh sha u SDO Amlarem (civil) subdivision.
Halor katei ka jing ujor jongngi ka long halor ka Nongrim ba naduh ka 27 may 2021 halor ka jingduh bording ka Shnong Padu, Mawjyllang village, Paduawsku village, bad haki kyntoit jongka shnong Padu, padu shnongpdeng locality, padu nongthymmai locality naka jing bymtrei kam shuh bad sniew u transformer naduh ka 27 may 2021 haduh mynta kitei ki shnong bad kyntoit ki khlem pat ioh bording.
Halor katei ka phang ngi kyntu jur iaphi ban leh eiei khnang ba kan ym wanrah jingeh iaki paidbah nongshongshnog, bad iaki khynnah pule ki hap ban leh online class, kumjuh ka Padu state dispensary namar iaki dawai inject covid-19 hap ban buh hapoh refrigerator khnang bakin nym sepei.
Dikermi Mukhim.
Shillong: Mynta ka sngi, ka kong Ampareen Lyngdoh, MLA jong ka seng Congress, ka daw ban weng noh ia U  Thomas Sangma, MLA jong ka seng NPP, na ka Assembly Committee.
Mynta ka sngi, ka kong Lyngdoh, ka la phah ia ka shithi sha U bah Metbah Lyngdoh, lamphang dorbar jylla, ban dawa ban weng ia U Sangma, na ka Assembly Committee on Estimates.
Ka kong Ampareen, ka pyni, ba ha u snem 2017, U AT Mandal, u lamphang ba rim ka dorbar jylla, ula weng ia U bah Julius Dorphang, na ki Assembly Committee, hadien ba la ujor ejahar pyrshah ia u.
Ka la don ka jing ujor ejahar pyrshah ia U Thomas Sangma, MLA ka North Tura Constituency, jong ka seng  National People’s Party (NPP), ha kaba la kynnoh, ba u donkti ha kaba bat bor ia kawei ka briew, la bun bun sien bad ula ju kular ruh, ban ia poi kha noh bad ka.
La iathuh ba U Thomas, ula ju bat bor bunsien ia ka, naduh U Kyllalyngkot jong u snem 2020, haduh U Iaiong 2021, halor ka jing kular, ba un sa ia shong noh bad ka.
Ka jingkhuid kaba ar kan poi hadien man ka 20 – 21 sngi ka ban neh kumba 2 – 3 sngi.
Ia ka ‘niang kynthei dei ban ai kpa ha ka sien poi ba ar ba ka poi jingkhuid (second heat) bad ruh ha ka sngi kaba ar.
Wat la katta ruh ka dei ban don ka met kaba la biang pura.
Katba ia ka ‘niang kmie ba la kha teng dei ban ai kpa ha ka sien ba nyngkong mar ia poi jingkhuid.
(b) Ka por pun khun:- Ka sniang ka juh pun khun 3-bnai, 3 taiew 3 sngi lane 144 sngi (+ 5 sngi).
Ia ka sniang kynthei ne ‘niang kmie ba dang pun khun dei ban ai ka jingbam kaba biang kaba ka lah ban bam khnang ba kan lah ban kham bun tylli ki khun bad ruh kiba koit ba khiah.
(3) Lai taiew shwa ba ka sniang kan kha khun dei ban ai dawai wieh bad ruh ban set noh ha ka sem ne kamra kha khun (farrowing pen) ba khuid bad ba rkhiang lada don ne ban set noh marwei ha kawei ka kamra.
Lai sngi shwa ba ka sniang kan kha, dei ban ai da ka jingbam kaba jem khnang ban nym set kpoh bad ruh ka jingbam dei ban pynduna noh sha ka shiteng na kaba ju ai barabor.
(c) Ka por kha khun:- Pynsyaid ia ka madan da kaba siang da ka byrni ba khuid ne skum khamtam lei lei ha ka por tlang.
Ki dak ba ka sniang ka ju pyni shwa ban sa kha artad ki long – (i) Kam neh shong neh dem, (ii) Ki buin ki la kham sieb bad (iii) Ka leit shabar bad leit pynjhieh khari khari (iv) Baroh ki soh buin ki la mih dud lait noh ar tylli kiba shadien haba phi khem ia ki.
(d) Ka por lung khun – Ka por ioh nong ha ka ri sniang ka shong eh ha ka jingkha bun tylli ki khun kaba kynthup ryngkat ryngkat bad ka jingkha iwei iwei i khun lem bad ka jingkoit jingkhiah jong ki.
Kumta ka por naduh ka kha ia ki khun haduh ba ka kmie kan da ieh bam ia ki ka long ka por kaba dei ban kham kit khia bha namar ka jingiap khun sniang ka jur eh ha kane ka por.
Hynrei lah ban iada lada phi kham kit khia bad ban khmih ha ia ki khun sniang katkum ka mat ba la ai harum –(i) Khmih thuh bha ia ki khun sniang ba dang shu dep kha bad pynkhuid bha ia ka shyntur bad khmut ioh don jakhlia ei ei da i jain bajem ba la wieh um syaid.
Nangta sa pynkhuid bad pynrkhiang bha ia ka met baroh kawei bad sa buh ha ka jaka ba syaid.
Kane kan iada na ka jingioh kem pang kaba lah ban jia namar ka jingkhriat.
(ii) Ia u sohpet dei ban ot noh hadien shiteng kynta ynda dep kha kumba 3 cm na ka met bad da tah da ka Tinture Iodine.
(iii) Dei ban khap noh ia ki saw tylli ki bniat (middle teeth) ba nep (ba long kum ki bniat ksew ha ki briew) hapoh ka lai sngi namar ka jingnep jong kine ki bniat ki lah ban pynmong ia ka buin jong ka kmie, bad ki pynmynsa ia la ki para ne ki hynmen ha ka por ba ialehkai lane ba iadait ha ka por ba ia knieh buin.
(iv) Dei ruh ban phikir ba ki khun sniang ba dang shu kha ki dei ban ioh buin na ka kmie la kumno kumno hapoh ka ar kynta.
(v) Phikir ba ki khun sniang kin nym iap op na ka jingiaban para ma ki ne ba ban ka kmie ha ka por ba dem ne thiah bad ba ki dei baroh ban ioh buin lang na ka kmie ha kajuh ka por.
(e) Ka por khlad kmie- Ka por pynkhlad kmie ia ki khun sniang ka long haduh ba ki la dap 8 taiew (56 sngi) ka rta.
Ka rukom pynkhlad kmie ka kham bha da kaba weng noh ia ka kmie ban ia kaba rah ia ki khun shawei, namar ki khun sniang ki kham juh bad mlien (accustom) bad kato ka kamra.
Hadien ar taiew pat lah ban pynkynriah noh ia ka shawei.
Mar ia pynkhlad kmie ki khun sniang ki lah ban hiar ka met khyndiat bad ioh pynhiar kpoh.
Hynrei kane kan sa jah ynda ki la myllen ia ka bam.
Lah ban iada ia ka jingpynhiar kpoh da kaba ai dawai antibiotics ha ka bam.
(f) Ia ka sniang kmie ba la dep khlad na ki khun, dei ban set shwa la ka jong bad hapdeng khyndiat sn gi ki buin kin sa rkhiang hi.
Kumta hadien shi taiew tam ne duna kan sa poi jingkhluid biang bad dei ruh ban ai kpa noh bran bran ha kane ka sien poi kaba nyngkong haba ka shait ka khlain bad ka jingkhia ka met katkum ka rta.
BAN IADA NA KI JINGPANGNiar ba ki sniang ba la ri bad sumar bha ha ka sem ba khuid bad ba rkhiang, ba biang ka bam ba bha, ka umdih kaba khuid ba sani, kin ioh pang.
Wat la katta ruh ki jingpang kum ka jingpang khlam sniang (Swine Fever), ka jyrhoh sniang (Swine influenza), ka pangkhnap (Foot and mouth disease), Pox Haemorrhagict-Septicaenia, Anthrax bad kiwei kiwei ki jait jingpang lah ban iada da kaba Tika (Vaccination) ha ka por kaba biang.
Ia kane lah ban leh da kaba ia syllok bad shim jingbthah ha uno uno u Veterinary Doctor uba jan tam.
Kynmaw ruh ba donkam ban ai dawai wieh la kumno kumno shisien man la ka ar bnai.
LYNNONG – 10U RIEWHADEMU riewhadem u long uwei pat u jingthung ia uba la wallam sha kane ka ri India na Amerika lehse ha ka por ba ka wan ka “East India Company".
Naduh ba la shem ia ka ri Amerika u la phriang kylleng ka pyrthei ba mynta u long u jingthung uba ki ju thung ha kylleng ki ri jong ka pyrthei, kum ha ka United States of America, ha Rumania, Italy, India, Hungary, South Africa bad Egypt.
Ha kane ka ri India ki jylla kiba kham thung shibun eh ki long kumne ter-ter; ka United Provinces, ka Bihar, ka Punjab, ka North West Frontier Province, ka Hyderabad, ka Central Provinces, ka Bombay, ka Madras, ka Bengal, bad kiwei kiwei.
Ka jylla Assam kam da thung shibun kum kitei ki jylla jong ka ri India lait tang ha ki jaka lum.
Kumta ka ri Khasi-Jaintia ka long kawei na ki distrik jong ka Assam kaba kham thung shibun u riewhadem, kumta ba ngi sngew dei ban niew ia une u jingthung kum uwei na ki jingthung kiba kham donkam ha ki ri lum Khasi-Jaintia.
Ha India, ki don sa  1,32,788 ngut kiba ioh pang coronavirus ha ka Ri bad nangta sa  3,207 ngut kiba iap ha ki 24 kynta ba ladep.
Ka Tamil Nadu, kaba don  26,500 ngut kiba ioh pang thymmai, ka dei kaba bun eh, kiba ioh pang ha ka ri, mynta ka sngi.
Kiba dang don ha ka jingpang, haduh mynta, ki long  17.
93 lak ngut.
Shillong: Kiba ioh pang corona mynta ka sngi, ki long 467 ngut.
Kiba jem na ka jingpang, ki long 760ngut bad kiba iap, ki long 14ngut.
Baroh kiba dang don ha ka jingpang, ki long 6606ngut haduh mynta ka sngi bad kiba iap, ki la poi sha ka 592ngut.
Na ki 467 ngut kiba ioh pang myn hynnin ka sngi, ki kynthup ia 257ngut ha East Khasi hills bad na kitei ki kynthup ia 6ngut ha Bishop Cotton Road, 10ngut ha Jaiaw, 5ngut ha Jail Road, 12ngut ha Laban, 20ngut ha Laitumkhrah, 6ngut ha Mawber, 38ngut ha Mawlai, 8ngut ha Mawpat, 18ngut ha Mawsynram, 13ngut ha Nongmynsong, 16ngut ha Nongrah, 5ngut ha Paltan Bazar, 13ngut ha Thynroid, 9ngut ha Upper Shillong.
Ha Ribhoi, ki don 67ngut, ha kaba ha Nongsder 7ngut, ha Pyllun 11ngut, ha St Claret 11ngut.
Ka South West Khasi hills, ka don 29ngut, ha kaba ha Jashiar, ki don 11ngut, ha Nonglang 5ngut, Ranikor 4ngut.
Ka West Jaintia hills, ka don 22ngut bad ka West Khasi hills, ka don 10ngut.
Shillong: U myntri ka tnad ka koit ka khiah, u bah Alexander L Hek, u la ong ba ka sorkar kan dang donkam ban peit bniah mynta sa shitaiew eiei halor ka jinglong jingman jong ka khlam ha ka jylla, shuwa ban pyllait ia ka jingpynjari ia ka jingkhangdam.
Haba iakren bad ki lad pathai khubor, u bah Hek u la ong ba wat la la la don ka jinghiar kiba ioh pang Covid ha kine ki sngi ba la dep, hynrei kan long ka ba kloi palat ban shim ia ka rai ban pyllait noh ia ka jingpynjari ia la jingkhangdam.
"Ngin peit ngor shuwa ia ki jinglomg jingman mynta baroh shitaiew hadien kane ngin sa shong ia ka jingialang ban ia tai sani bha shuwa ban shim ia kano kano ka rai" u la ong.
U Bah Hek, u la ong ruh ba ban shu ong ba ki case ki la hiar mynta dang ar sngi, kane ka long ka ba dang kloi palat ban shim ia kano kano ka rai.
U bah Hek u la iathuh ruh ba mynta ka sngi kiba iohpang Covid ki long 467 ngut, ki ba la koit pura ki long 760 ngut bad kiba khlad mynta ka sngi ki long 14 ngut.
Halor ka Covid Step down ka ba don ha Umsawli u bah Hek, u la iathuh ba kane ka dei ka jaka sumar ia ki nongpang covid kiba hap ha ka categories a,b,c ha ka ba ka tnad ka la pynbiang ruh ia ki oxygen, hynrei na ka bynta ki nongpang ki ba donkam jingsumar ha ICU bad kiba donkam Ventilator yn sumar ha ki hospital.
U myntri, u la iathuh ruh, ba hapdeng ka jingiakhun pyrshah ia ka khlam COVID-19, kito ki briew ki ba ym  pat rejistar ialade hapoh ka Meghalaya Health Insurance Scheme (MHIS) ki lah ban rejistar ha ka por ba ki leit phah sumar ialade.
Ka sorkar dang shen  ka la shim ia ka rai ban pynkiew ia ka bhah jingïarap bai sumar na ka MHIS na ka T.
4,900  shi sngi sha ka T.
60,000 shisngi lyngba ka MHIS ia kito kiba shah sumar na ka bynta ka jingpang COVID-19.
Kane ka rai ka Sorkar Jylla ka la wan urlong hadien ba ka la mih ka jingkyrpad jong kiba bun balang bad khamtam eh ïa kito ki nongpang kiba wan na ki longiing kiba duk, kiba la ïakynduh jingeh ha kaba leit shah sumar sha ki Hospital, namar ka jingrem dor shaba palat ka bai sumar.
Hynrei kat kum ka jingpyntip na u Symbud myntri rangbah ka jylla u bah Prestone Tynsong, ha ki khyndiat sngi ka long ba  kiba la pynrung kyrteng ïalade na ka bynta ban ïoh bhah jingïarap bai sumar na ka MHIS Card haduh mynta u snem 2021 ki long tang 58.
2 % katba ki don bun byllai ki longing ki  bym pat pynrung kyrteng.
Haba kylli kumno ka tnad ka koit ka khiah ka Sorkar Jylla kan leh na ka bynta kiba ym pat rejistar, u Myntri ka tnad ka koit ka khia  u la ong, “Ki la don kiba phone ia nga bad iathuh ba kim pat don MHIS Card.
Nga la ong ba ki lah ban rejistar hangto hi (spot registration) ban ïoh jingïarap na ka MHIS".
“Ha kato ka sngi kaba phi leit ban shah sumar la ka dei ha ki hospital sorkar ne shimet, hangto hi phi lah ban rejistar ha ka MHIS.
Nga ong ia ki paidbah baroh ki bym pat rejistar la ki dei kiba pang COVID-19 ne na kiwei pat ki jingpang ki lah ban rejistar hangto hi ban ïoh jingïarap", u la ong.
Da kaba pynpaw, ba kum kine ki lad ai jingshakri ki don ha ki hospital, u la ong, “Kiba leit sumar ki lah ban phone sha ka ophis MHIS Laitumkhrah ne phone ia nga ba ngan iarap ban lem ban ïoh rejistar hangto hi".
U bah Hek u la iathuh ruh ba ka sorkar ka lah ban shna ia ka prefab structure na ka bynta ban ai jingsumar ia ki briew ba ngat ha ka jingpang covid ha Pasture ground, hynrei halor kane ym pat lah ban pynthikna namar ba ka hap hapoh ka jingpeit jong ka CM secretariat.
U bah Hek u la pynpaw ruh ba na ka liang jong u, u la dep ban ai jingmut ia ka sorkar ba ha kane ka juh ka jinglut, lada ki lah ban pynkhlain ha ki permanent infrastructure ha ki Health center kan long ka jingmyntoi ka ban neh shirta.
Hynrei haba peit ia ka jingkyrkieh nan pynbiang ia ki jaka sumar, na ka jingwan lynshop kane ka khlam ka prefab structure kan long kaba kloi ban lah pyndep, u la bynrap.
Shillong: U Myntri u ba dei peit ia ka tnad ka koit ka khiah, u bah AL Hek u la iathuh ba na ka liang jong u, naduh hynnin ka sngi, u la dep ban bthah ia ka tnad ban tohkit mardor halor ka jingkhlad jong ka nurse jong ka Ganesh Das Hospital ka ba la khlad hadien ba ka la ngat ha ka jingpang Covid -19.
Haba ia kren bad ki lad pathai khubor u bah Hek u la iathuh, ba  u la ioh ban pdiang ia ki 2 tylli ki shithi na ka Meghalaya Government Nurse Service Assiociation bad na ka seng Hynniewtrep Integrated Territorial Organization ban pan jingpynshai halor ka jingkhlad jong ka longkmie ka ba dang armet ka ba trei kum ka nurse ha Ganesh Das Hospital na ka daw ka jingpang Covid-19.
U bah Hek u la iathuh ba na ka liang jong u mardor u la dep ban bthah ia la tnad ba la dei ban tohkit mardor ia kane ka mat khlem da pynslem ban lah ban tip ia ka jingshisha bad ban ai jingbishar hok ia kane ka longkmie ka ba dei ka nongtrei kane ka tnad.
Ula ong ruh ba kum la tnad ba don ia ka jingkitkhlieh ym tang ia ki nongtrei la tnad hynrei ia ki paidbah hi baroh ki la phah ban tohkit khnang ban lah ban shim ia ki lad ki lynti ban iada na ka jingkhlad ka ba khahkhah na kane ka jingpang.
U bah Hek u la ong ruh ba na ka liang jong u yn wad ruh la ka tnad ka koit ka khiah ki la phah ne em ia ki jingbthah sha baroh ki hospital ha ka jylla ba ki dei ban pyllait ia ki longkmie kiba armet, kiba dei ki nongtrei ka tnad ka koit ka khiah na ki kam jong ki.
“Nga la dep ban phah ia ka shithi sha ka tnad mynta ka sngi bad ki dei ban tohkit mordor halor ka jingkhlad ka nurse jong ka Ganesh Das Hospital" u la ong.
Jowai:Kiba hap ha ka krem dewiong, ha Umpleng jong ka East Jaintia hills, ki long 5ngut, la iathuh da ki lad khubor myn hynnin ka sngi.
Katei ka krem, la antad, ba ka don ka jing jylliew, kaba haduh 500phut shapoh bad kumta, haduh mynta ka sngi, ym shym la lah satia ban rung sha katei ka krem, ban wad ia kitei kiba iap bad la iathuh ba ka jingdap um jong ka krem, ka dei namar ba ka don ka jing pei thliew jong ka krem, ha kaba ka um, ka rung na kawei ka krem sha kawei pat bad la iathuh, ba lashai ka sngi, yn sdang ban tan ia katei ka um, ha katei ka jaka bad ynda ka la jyndong ka um, yn sa lah ban wad ia kitei kiba iap jyllop.
La sngewthuh, ba kitei kiba trei bylla, ha katei ka krem dewiong, ki la iap jyllop, la kumba 2 sngi eiei, ha shwa ban pyntip paidbah, da uwei u Karimul Buri, uba na Assam.
Nongpoh: Hynnin ka janmiet ha ka por 5 baje ei ei, ka tnad Excise ha Ri Bhoi, ha ryngkat ka jingiatreialang ki Pulit, ki la leit ban khynra kyiad ha ki katto katne ki dukan die Kyiad beain na k Dong Lumsohphoh, ka Dong kaba hap ha Nongpoh bad ha katei ka jingleit khynra jong ki, ki la ioh ban kurup shibun ka Kyiad pyrsi bad kiba la pynjulor noh ha katei hi ka jaka kaba ki la ioh kurup.
Haba leit ban khynra ia katei ka jaka kaba la suba jur ba jubor ka jingdie Kyiad beain, nalor ka jingdon ki briew na ka tnat Excise bad Pulit, hynrei la donlang ruh da ki Magistrate, ha kaba ki la ioh ban kurup da ki phew litar ka Kyiad pyrsi kaba la song ha ki plastic.
Lah ruh ban kdew hangne, ba katei ka Dong Lumsohphoh ka dei kawei na ki dong ha Nongpoh bad kaba hap ha ka thup Containment Zone, namar hapoh katei ka Dong la don shibun ki briew kiba ioh ia ka khlam Covid-19.
Haba iadei bad katei ka jingioh kurup Kyiad, u K.
Rimsu, Inspector ka tnad Excise, u la ong ba katei ka jingleit khynra ka dei hadien ba la ioh jingtip ba katei ka jaka, ka jur bha ha ka jingdie Kyiad beain ha katei ka jaka bad khamtam eh ha kaba kum kane ka por ka jingkhang dam, namar lada don kiba kum kitei ki dukan die kyiad, kan sa khring ia ki briew na ki jaka bapher bapher.
Nongpoh: Ka Meghalaya Cricket Association (MCA), hynnin ka sngi ka la leit ban aiti kumba 5 tylli ki tyndong Oxygen ha Civil Hospital Nongpoh, kaba long ruh kum shibynta ban kyrshan lem ia ka tnat ka koit ka khiah, khnang ba kin lah ban iarap ia kito kiba la shitom jur bad donkam lyer Oxygen.
Ia kitei ki tyndong oxygen, la leit ruh ban aiti da u Bah Rayonald Kharkamni, President ka Ri-Bhoi District Cricket Association (RBCA) ha ka jingdonlang u Dr.
M Mawrie DMHO ka Ri-Bhoi District bad kiwei kiwei ki bor pyniaid katei ka Hospital.
Haba iadei bad katei ka jingleit aiti ia kitei ki tyndong Oxygen, u Bah Rayonald Kharkamni, u la ong ba ka MCA ka don ia ka jingthmu kaba khraw ban iarap lem ia ka sorkar bad khamtam ha kum kane ka por ka jingïakhun ia ka khlam COVID-19, na ka bynta ban shakri ia ki paidbah ym tang ha Ri Bhoi, hynrei ha ka jylla hi baroh kawei.
U Bah Rayonald Kharkamni, u la ong ruh ba ka MCA ha ryngkat ka RBDCA, kin iai bteng ha ka ban iarap ia kiba donkam bad kata ka long ban pynpoi shuh shuh ia ki jingiarap sha kiba donkam ka jingiarap na ka bynta ban iakhun ia ka khlam COVID-19.
Shillong: Ki 14 ngut kiba iap, na ka khlam covid ha ka jylla, ki kynthup ia ka kong Play Phawa, 74 na Iongkaluh Khliehriat EJHLeit sumar ha Supercare Hospital Shillong ha ka 21-05-2021Khlad ha ka 1-06-2021Cause of death: Covid-19 Pneumonia with co-morbiditiesU Esman Kharsyntiew, 72 na Sadew EKHKhlad ha iing ha ka 30-05-2021Cause of death: Covid-19 PositiveU Raj Kumar Purajay, 78 na Laitumkhrah EKHLeit sumar ha Civil Hospital Shillong ha ka 25-05-2021Khlad ha ka 31-05-2021Cause of death: Covid-19 PneumoniaU Leo Lyttan Wahlang, 73 na Lower Mawprem EKHLeit sumar ha Dr.
H.
G Robert Hospital Shillong ha ka 1-06-2021Khlad ha ka 1-06-2021Cause of death: Covid-19 Pneumonia with co-morbiditiesKa Seniorita Nongkynrih, 70 na Mawlai Iewrynghep EKHLeit sumar ha Civil Hospital Shillong ha ka 31-05-2021Khlad ha ka 31-05-2021Cause of death: Covid-19 Pneumonia with co-morbiditiesKa Magrita Wankhar, 56 na Mawphlang EKHLeit sumar ha Dr.
H.
G Robert Hospital Shillong ha ka 28-05-2021Khlad ha ka 31-05-2021Cause of death: Covid-19 Pneumonia with co-morbiditiesKa Kliancy Synrem, 80 na Mawngap Mawkharshiing EKHKhlad ha iing ha ka 31-05-2021Cause of death: Covid-19 Pneumonia with co-morbiditiesKa Elizabeth Marboh, 68 na Mawlynrei EKHLeit sumar ha Supercare Hospital Shillong ha ka 15-05-2021Khlad ha ka 31-05-2021Cause of death: Covid-19 Pneumonia with co-morbiditiesU Ratan Singh Rana, 66 na Nongrah EKHLeit rah ha NEIGRIHMS Hospital bad khlad noh ha ka 31-05-2021Cause of death: Covid-19 PositiveU Martin Lyngdoh Ryntathiang, 61 na Mawlai Nongpdeng EKHLeit sumar ha NEIGRIHMS Hospital Shillong ha ka 31-05-2021Khlad ha ka 31-05-2021Cause of death: Covid-19 Pneumonia with co-morbiditiesKa April B.
Lyngdoh, 69 na Raid Laban EKHLeit sumar ha Supercare Hospital Shillong ha ka 25-05-2021Khlad ha ka 31-05-2021Cause of death: Covid-19 Pneumonia with co-morbiditiesU Bajiedlang Nongbri, 42 na Upper Nongthymmai EKHLeit sumar ha Bethany Hospital Shillong ha ka 21-05-2021Khlad ha ka 1-06-2021Cause of death: Covid-19 Positive with co-morbiditiesU Raphael Kshiar, 59 na Mawlai Umshing EKHLeit sumar ha Bethany Hospital ha ka 15-5-2021Khlad ha ka 1-06-2021Cause of death: Covid-19 PneumoniaU Starlan Kharlyngdoh, 45 na Nonglang SWKHLeit sumar ha Corona Care Centre, Mawkyrwat ha ka 28-05-2021Khlad ha ka 31-05-2021Cause of death: Covid-19 Positive with co-morbidities.
Hadien ba na ka liang ka seng ngi iohi ha ki lad pathai khubor bapher bapher halor ka jingshah weng kam jong ki 15 ngut ki samla trai ri trai muluk ha ki nongpyniaid iakatei ka tnad ICAR ba la pyniaid da ka sorkar Kmie ka la pynbitar shikatdei eh ia ki samla khamtam iangi ki nongialam sengbhalang napoh RI Bhoi.
Halor kane na ka liang ka RBYC (Ri Bhoi Youth Council) ngi pynpaw ka jingpyrshah bad jingbitar halor Kane ka jingleh da ki nongpyniaid jongkatei ka jaka treikam kiba khlem da burom satia ia ki samla trai ri trai muluk.
Lada ka sorkar lem bad ki nongpyniaid iakatei ka tnad ICAR kaba don ha Umiam kim lah ban aikam biang iakitei ki samla kiba lah trei lah bun snem na ka liang ka seng ka phah iakane ka kyrwoh kaba shai ba LA da kitei ki samla Kim ioh biang iakatei ka kam ba ki lah trei mynta lah bun bun snem ka seng hi kan nym shong kli kti hynrei ngin pynkhreh da ka jingiakhih kaba tyngeh kata ka long ban leit khang khyrdep shisyndon iakatei ka tnad treikam tad haduh ba kitei ki samla kin ioh biang ia kam jong ki.
Kane ka long kat kum kyrwoh ba lah da I Bah Larry Tmung President RBYC Sengkmie.
Nongpoh: Myn hynnin ka miet, ka la don ka jingthut hapoh ka Jingkieng nar ha Dwar Ksuid kaba don ha Umroi, namar ki Nar bad Lyntang kiba la siang hapoh katei ka Jingkieng, ki la kdiah noh bad kaba la iohi ba ym long shuh ki kali ba kin iaid lyngba katei ka Jingkieng.
Haba la lap halor ka jingsniew biang katei ka Jingkieng, tad haduh ka por shiteng sngi jong ka 01 tarik u Jylliew, la iohi ba katei ka Jingkieng la shu iehsah khongreng kumto hi, khlem da don kiba maromot bad la iohi ba ki trok kit mar kiba thmu ban iaid lyngba katei ka surok ki la hap ban ieng harud surok, namar ba kim ioh ban iaid lyngba katei ka Jingkieng.
Haba kren kum u riew paidbah ia ki briew kiba deipeit ia katei ka Jingkieng, tad haduh ka por shiteng sngi, ki la iathuh ba ki dang ap ia ki tiar kaba yn sa wanrah da ki briew ka Kompani bad la iohi ba haduh katei ka por ym pat i dak ei ei ruh em ban sdang shna ia katei ka Jingkieng.
Haduh ban da thoh ia kane ka khubor, ym pat ioh jingtei la ki kali kitkhia, ki la ioh ne em ban iaid na katei ka Jingkieng nar, hynrei na kaei kaba la lap, la iohi ba ka jingmaramot ia katei ka Jingkieng nar ka lah ban shimpor, namar ka la kham julor ban na kaba ka la julor na kine ki sngi kiba la leit.
Dang ha une u bnai ba la dep, ka Jingkieng nar ha Dwar Ksuid ka la sniew bad ym long shuh ki kali ki ban iaid lyngba katei ka Jingkieng, namar ba la don ki bynta jong ki nar bad lyntang hapoh katei, ki la khien bad kdiah noh, hynrei tang katto katne por la lah ban maramot ia katei ka Jingkieng bad kaba la long biang ba ki kali heh kin iaid na katei ka Jingkieng.
New Delhi: Na ka daw jong ka khlam covid 19, ki eksamin jong ki Class 12, ba la pyniaid da ka CBSE, la pyn sangeh noh mynta u snem.
U Narendra Modi, myntri rangbah duh ka Ri, u la kren shai, ba ki eksamin, kim dei ban long ka daw, ban buh ia ki samla pule, ha ka jngma ia ka koit ka khiah jongki.
Yn ailad ia ki samla pule, ba kin ialeh ia kitei ki eksamin, lada ki kwah bad ka Board, kan pynlong, ia ki eksamin, ynda ka la sngew dei ka por.
U myntri rangbah duh, ula iakren mynta ka sngi bad kito kiba don bynta, ha kaba pyniaid ia ki eksamin Class 12, ha kaba ki la batai ia ki phang bapher, nangta ka jingdon bynta ki sorkar jylla bad kiwei kiwei de.
Nongstoiñ: Ha kawei ka jingjia kaba sngewsih ki 5 ngut shi kmie shi khun kila duh noh ia la ka jong ka jingim tang hadien ba ki la ia bam ïa u tit khlaw.
Kitei kiba la khlad noh ki kynthup ia ka kmie ka ka Kong Smilinda Mawnai, u Konbenshon Mawnai (Khun), Barisha Mawnai (Khun), Storshon Mawnai (Khun), Stebenshon (Khun).
Kane ka jingjia kaba sngewsih kala jia ha ka 26 tarik u Jymmang 2021, ha ka Shnong Lumdam ka shnong kaba hap hapoh u pud u sam jong ka Mairang Civil Sub Division, West Khasi Hills District.
Kitei ki san ngut kiba la khlad ki kynthup ïa ka kmie ba la tip kyrteng kum ka Kong Smilinda Mawnai, Konbenshon Mawnai, (Khun), Barisha Mawnai, (Khun), Storshon Mawnai, (Khun) bad Stebenshon (Khun).
Haba iakren bad u nongthoh khubor u bah Arlinroy Lyngdoh Rangbah dong u la ong ba ha ka miet jong ka 26 tarik katei ka long iing kila ia bam ia u tit khlaw da kaba shetlang ruh bad u ktung bad la ong ba ha shiteng sngi jong ka 27 tarik kila ia kem pang prie bad pynhiar kumta la pynkit noh ia ki sha Hospital Holy Cross Umbir.
Shuh shuh u la ong ruh ba ia u kpa bad ia u khun heh la pyllait noh na Hospital hadien ba kila koit hynrei kaba sngewsih pat ka long ba u wei na ki khun ba ar u la khlad noh ha katei ka sngi bad ha ka sngi kaba bud ka 28 tarik la khlad noh sa kawei ka khun.
Kumta naka liang jong ki ba ha iing bad ki bor shnong kila thmu ban pyndep noh ia ka met ba sah jong kitei kiba la khlad hynrei ka kmie lem bad ar ngut kiwei pat ki khun kiba dang don ha Hospital kim pat ioh mih satia hynrei kila mih jubor noh na Hospital ha ka sngi tep ia kitei ki ar ngut kiba la khlad.
Hadien kane ia ka kmie lem bad ar ngut ki khun ha ka 29 tarik la thmu ban pynkit noh sha Civil Hospital Shillong hynrei kaba sngewsih ka long ba u wei u khun rit u la khlad noh ha lynti bad ha ka 30 tarik la khlad sa ka kmie, ka Kong Smilinda Mawnai bad ha ka 31 la khlad biang sa khun.
Shillong: U nonglam ktien jong ‘Ka Sur U Paidbah Ka Bri U Hynniew Trep’ u Thomas Passah lyngba kane ka seng u la phah ka shithi sha u Chief Secretary jong ka Meghalaya bad kumjuh ruh sha u Director ka Health Service jong ka sorkar Meghalaya ha kaba iadei halor ka phang ‘Pradhan Mantri Garib Kalyan Yojana Scheme’.
Ha kaba iadei bad kane ka Pradhan Mantri Garib Kalyan Package (PMGKP) ha kaba ka Insurance Scheme na ka bynta kito ki nongtrei COVID-19 jong ka tnat Health la dep ban pyllait paidbah naduh ka 30.
3.
2020 ka ban ai jingiarap haduh 50 lak tyngka, ia kito kiba ai jingsumar, kiba kynthup naduh kiba trei ha ka CHC kynthup ruh ia kiba ai jingsumar shimet kiba dei ban leit sumar mar met ia kiba ioh ka jingpang khlam.
Nalor kine, ki staff/retired/volunteer/kiba ai jingiarap ha ki dong ki shnong/kiba trei kum ki contract/kiba bylla sngi/ad-hoc/ki staff kiba la wallam na shabar ha kaba kiba dei ban trei hapoh ki State/Central Hospital/hospital shimet kiba dei jong ka Central/State/UTs, AIIMS & INIs/Hospital jong ka Central Ministries kiba lah da jied khnang ban ai ka jingsumar ia kiba ioh ka jingpang Covid-19 la pynhap lang ia ki baroh hapoh kane ka scheme.
Namar ka jingbteng biang jong ka khlam bad na ka bynta ka jingbit jingbiang jong ki nongtrei kiba hakhmat duh jong kane ka khlam, la pynjlan biang ia kane ka scheme ha ka sien kaba ar kata haduh ka 24-04-2021 bad nadien kane la pynjlan biang haduh 180 sngi na ka bynta ka jingbit jingbiang jong ki nongtrei kiba hakhmat duh jong ka tnat health kiba dei ban ai ka jingsumar ia ki nongpang Covid-19.
Nalor kane ka sorkar kmie lyngba ka Department of Health & Family Welfare ka la phah ia ka shithi kaba No.
Z.
21020/16/2020-PH dated 26th April 2021 kaba la addressed sha u Additional Secretary jong ka Health, Principal Secretaries (Health) / Secretaries (Health) bad lah phah sha baroh ki State bad UTs ha kaba ka la bthah ba kane ka scheme ka dei ban pynbna paidbah bad hapdeng ki nongtrei baroh kiba hap hapoh ka tnat ka koit ka khiah.
Da kaba kdew ia kitei ki jingshisha haneng, une u nonglam ktien jong ka KSUP7H u ai ka jingiaroh shikatdei ia ka Ministry jong ka Health & Family Welfare ka sorkar India ha kaba ka la lah ban pynmih ia kane ka scheme kaba dei biang por khamtam ia ki nongtrei kiba hakhmat eh ha ka jingialeh pyrshah ia kane ka khlam bad kaba buh ruh ka jingsngew syier ia ki bahaiing hasem jong ki, katba ki dang ai ka jingsumar ia kito kiba pang Covid-19.
Da kane ka shithi une u nonglam ktien u buh ka jingkyrpad ia ka Health & Family Department jong ka sorkar Meghalaya ba kan shim khia bad ban pynbna paidbah ia kane ka scheme khnang ba baroh ki nongtrei hapoh ka tnat ka koit ka khiah kin ioh ka jingiarap na kane ka scheme.
Nongpoh: Tang kumba shiteng kynta eiei ba ki Nongialam bad dkhot ka KSU bad RBYF, ki la leit tur sha ophis treikam u Director ha ICAR Umiam, da ka jingthmu ban leit iakren halor ka jingshah behkam ki samla Khasi kiba trei kum ki Security Guard ha ICAR, la iohi ba shibun ki nongtrei ha ICAR ki la mih noh na katei ka jaka kaba ki trei bad tang katto por hadien kata, la iohi ba wat u Director, u la hap ban mih na ka jaka kaba u shong bad phet noh bak.
Haba sakhi halor katei ka jingjia, la iohi ba kitei ki KSU bad RBYF, ki la bitar tyngeh haba ki la tip halor ka jingshah behkam ki samla Khasi, ha kaba tang mar ia poi ha katei ka jaka treikam u Director, ki la thmu ban leit beh lut naphang ia ki nongtrei ha katei ka jaka, kaba kynthup wat ia u Director bad kiba la thmu ruh ban leit khang tala syndon ia ka ophis ka ICAR, hynrei ha kaba kum katei ka por, la don ki bor bad kiba la tehlakam bad pyrshang ban pynsngewthuh ia kitei ki KSU bad RBYF, ka la pynlong ban wanrah sha ka jingiakren kaba jai jai.
Haba kitei ki KSU bad RBYF, ki la ioh ban rung sha kamra u Director, ka jingkren jong ki ka long beit ban dawa ia ki ba ki dei ban thungkam mardor ia kitei ki 15 ngut samla Khasi, kiba la shah behkam na katei ka jaka, ha kaba ki la pynpaw ruh ba lada kim lah ban thungkam biang, kin sa shim pat da kiwei pat ki sienjam kiba kham tyngeh.
Hadien ba u Director bad ki nongtrei ha ICAR, kitei ki KSU bad RBYF, ki la khang ia ka jingker ban rung sha jaka treikam u Director bad nalorkata, ki la thmu ruh wat ban khang tala syndon ia katei ka tnat ka ICAR hi baroh kawei, hynrei namar ba ki Pulit kiba don ha katei ka jaka, ki la kren pynsngewthuh ia ki, ka la pynlong ia ki ba kin sangeh noh ban khang ia katei ka jaka ban rung sha ICAR.
Nalorkata, ka la don ruh ka jingiatai kaba jur hapdeng ki Nongialam KSU bad RBYF pyrshah ia u Bah Alfast Bareh, namar u dei u briew uba la shimti ha ka ban peit ia ka bha ka miat jong kitei ki Security kiba ap pahara ha ICAR, ha kaba ki la dawa na u ba u dei ban pynbeit kloi bad nalorkata ki la dawa na u ba u dei ban siew noh ka bainong ia kitei ki Security.
Haba iadei bad katei ka jingleit tur kynsan sha katei ka jaka treikam u Director, u Samla Banjop Maring, President ka KSU Eastern Zone, kumjuh ruh u Bah Kynsai Nengnong, President ka RBYF Bhoirymbong Circle, ki la pynrem halor katei ka jingshah behkam ia kitei ki samla Khasi, bad kiba la pynpaw ba kin iai iaid shakhmat la ka long ha kano kano ka rukom, kata ka long ban iarap ha ka ban pynioh ia ka hok jong kito ki samla kiba la shah beh na ka kam kaba ki la trei baroh shi katta.
Ha ka 27tarik Jymmang, 2021 na ka jong ngi ngi la pan jingpynshai lyngba ki lad pathai khubor na u bah Charles Marngar halor ka jing kam jong u lyngba ki lad pathai khubor ba ka Meghalaya ka dei ka Christian State.
Ha ka 31tarik Jymmang, 2021 na ka liang jong u, u la pynshai ha ki lad pathai khubor.
Ha kaba nyngkong ngi sngew ban ai khublei ïa ka jinglong la kloi jong i bah Charles Marngar ban pynshai sha ka Jaitbynriew halor ka jing kam jong i ba ka Meghalaya ka dei ka Christian State.
Hynrei ka jing pynshai jong i ka pyni shuh shuh ïa ka jinglong arsap bad ka jing said ksan halor ka jing kam jong i.
Kumta, kum ki trai Ri trai Muluk (Concern Citizens) ngi hap ban kynthoh bad pan jingpynshai shuh shuh na i kumne harum:Na,Hmmmm lah shit puk kane ka kam.
Haduh mynta ym pat don ka Ain (Ordinance/Act) ban ong ba ka jylla ka dei Hynniewtrep Achik State, te ka jingpyninia kam don nongrim.
Long kumjuh hi kum ba ong U ong Christian state U Bah Marngar kata khlem nongrim.
Kata baroh kadei tang ka kam bishni bad kwah wad dong wad daw para khasi balei tang ba ong Christian state ka la ktah iaka imlang sahlang.
phi sngew heh ban ia kop nia para khasi ia u dkhar u Garo phi nud ban ang shyntur?…ka lynti ka dei ban pyni para khasi ban pynbeit lem iarap lem para khasi phewse.
phi kwah woh nia pynban kamut ki nong kynthoh ruh ki dei kiba arsap balei tang ia u ba phi inud phi kwah kop nia ha ba phi la stad shisha ka jabieng te kob lut kein ymdon Dkhar,ne phareng,Garo ruh balei tang ia ki para khasiHaha kamkai suda kine ki nongpan jingshai ….
kwah wohdong te wahdaw te tang ban mih kyrteng ha kotkhubor ban sngew Hiro lockdown……….
nga ithuh bha iakine ki bapli isynei teng2 hakane ka por lockdown lei.
concentrate noh haka kam seh bah….
niii ilehrain te iaphi ki bapli katba kren shu lait lut ……Kine ki riew khlem kam riew kai  ba shu apthap ban wohnia sa ia ka ei ka bym da I don jingmut la kum kito ki miaw ap khnai …haba ki kham sngew stad eh balei kim ju mih pyrthei haba ka ri jong ngi ka don ki jing ia khih na bynta u pud u Sam, jing ia khih CAA, jing ia khih ILP.
sha ei ki jah kim ju mih kyrteng ha kot khubor ha kum kita ki por.
Ki wan rah ia kane ka ishu tang ban pynpra ia ka jinglong tylli jong ngi ki khasi.
Lada phmut shisha ban iaid sha ka Ain …to pyrkhat bha shwa 10 sien ioh phi long kumba phi riam pynban ialade.
Ka jait bynriew khasi baroh kin kyrshan ia I bah Charles … Phi hap pyrkhat bad Weng kloi ia kane ka Jing pan jingpynshai ba phi la buh … Wat kwah than ban ialeh para khasi para doh para snam.
Lada phi sngew khlain ialeh bad ki wei pat ki jait bynriew kiba pyrshang ban iuh roit ia ka jait bynriew khasi jong ngi…Hato phi ki khasi Meghalaya ki dei ki Cristian seh,lada phi sngew dei ki Cristian phi dei ban leit Sha Rome bad Sha isreal nai pyn jaboh ha ri khasi hynniew trep,balei phi kwah ban khot Cristian state hato Kane kam dei ka ri khasi,tangba bun kita Cristian phin pynduh ia ka kyrteng Jong Kari phi pynmih da ka jait kyrteng kiba nabar ri,lada phi sngewthuh ba dei ka Cristian state ba nabar nai iakhih ilp nai iakhih dkhar ai ba kin ia shong kyllum, ha ba ym dei achik hynniew trep,bad lada don kano2 ka Jing iakhih nai pyrta shuh ri khasi ri umsnam ki long shwa,phi dei ban pyrta noh ri Cristian na shiliang duriaw lada phi lah sngew dei Cristian state.
Bah sngewtynnad ïa ka jingthoh jongphi.
Tangba nga pat nga isih palat ïa ka kyrteng ‘Meghalaya’.
Lada long kaba lah na ka liang jongphi ïakhun tyngeh noh seh ban pynkylla ïa ka kyrteng ‘Meghalaya’ sha ka ‘Khasi Land’ namarba don bun ki khasi te ban ïa ki Garo ruh.
Balei ban ïa khun para khasi namar ka kyrteng ka jylla ruh da ka kyrteng ba ai ki poi-ei bad ka kyrteng ka jylla ruh kam ïathuh eiei re shaphang ki jaitbynriew ba shong ba sah ha Meghalaya.
Nga sngew kob shlur bha ïa phi bad nga ngeit phin trei shitom lem ïa kane ka jingkyrpad jongnga.
Khublei shibun.
Ki nong wad daw ki nong woh dong ki ap pynwit na kadiang na kamon sa ia kaei2 ka bym long khaw ruh kwah pyniaheh ñia balei me pyniahap ia ka ñiam bad ka Jaitbynriew…Me lah sngew pang mynsiem palat ne ba me iadei Hindu me iadei Muslim marwei2 balei mem pan jingpynshai shwa na ki riewstad ka pyrthei balei ia ka Ri India ki ia khot ka Ri Hindu.
Lada phi ieit jait bynriew haduh katta te pynioh ilp ma phi mawei seh ngin ia peit kai…por ia khih ilp ma ngi ki seng bha lang pat phi don sha ei bah…katta ruh phi og ieit ri.
Mairang: U Sub-Divisional Magistrate ka Mairang Civil Sub-Division, Mairang ha ka hukum ba la pynmih mynta ka sngi u la pyntip ba hadien ba lah dep test lut ia baroh ki High Risk Contact kiba don ha ka Shnong Nongsohma, la weng noh mardor ia ka Containment Order na ka bynta kane ka shnong.
Lah ban pynkynmaw hangne ba la pynbna ia ka Shnong Nongsohma kum ka Containment Zone ha ka 23 tarik u Jymmang, 2021 kum shibynta ban tehlakam ia ka jingsaphriang jong u khniang jingpang COVID-19 namar ka jingdon jong ki nongpang COVID-19 bad ki High Risk Contact ha katei ka shnong.
DHAKA: Ha ka sngi U Blei ba ladep, u myntri jong ka sorkar Bangladesh, ula kyndit, haba ula shah knieh ka mobile phone na ka kti jongu bad kata ruh, ka dei, ha ka por, ba u dang iaid da ka kali sorkar jongu hi ban leit phai sha iing.
U  M A Mannan, myntri ka sorkar Bangladesh, uba dei peit ia ka tnat Planning, u dang browse ia ka mobile phone jongu, ha kaba u shong hadien jong ka kali bad u plie ruh ia ka jingkhang iit jong ka kali, hynrei khlem poi pyrkhat, ula shah knieh noh kynthet ia ka mobile phone na ka kti.
“Hangta nga la kyndit bad lyngngoh, hynrei katba ngan da sngewthuh, ba nga la shah tuh ia ka mobile phone, u nongtuh, ula phet jngai bak" ong utei u myntri, haba kren sha ki kotkhubor mynta ka sngi.
Mar kumta, ula phah leit beh ia u pulit, uba pahara ia u, hynrei, um lap beh thong shuh, namar ba u nongtuh, ula phet shajngai bah.
Katei ka jingjia, ka dei ha ka janmiet jong ka Sngi U Blei, ha kaba u myntri, ula mih na ophis bad u sahkut ha ka jingdheng kali ha ka surok bah Bijoy Sarani, kaba la ju tip ruh, kum ka jaka, kaba ki bun bha, kiba ju kloh pla ha katei ka jaka.
Nongstoiñ: Ki paidbah nongshong shnong ka shnong Diengsiang ha ryngkat ki Sengbhalang ba kynthup ia ka Seng FKJGP Diengsiang Area Unit, ka VDP, Village Organisation bad ka Seng longkmie, ki la pynrem jur ia jingjia shah shoh kawei ka longkmie ha la u jong u hymmen haduh ba kan da mynsaw jur.
Na ka liang jong ki nongialam shnong ha ryngkat ki nongshnong shnong ki Sengbhlang bad ki seng longkmie da kawei ka jingmut kila iashim ia ka rai ba kin leit ban buh ia ka jingujor ha ki bor jong ka ain pyrshah ia u tei u briew u bala shah pynmynsaw iala ka jong ka para.
Katkum ka jingiathuh u bah Ioanis L Iawlar nong shnong shnong katei ka shnong u ba dei ruh ha kajuh kapor kum u President FKJGP Diengsyiang Area u la ong ba katkum ka jingioh jingtip jong ka shnong la ong ba ha ka janmiet jong ka 26 tarik u bnai bala lah u wei u rangbah u bala tip kyrteng kum u Phabiang Kharbani 50 snem tam u la shoh la dat iala ka jong ka para kaba la tip kyrteng kum ka kong Eusebia Kharbani 43 snem ka arta haduh ba kan da mynsaw jur tang namar ka daw ba ka para jong u kala leit kem bakla ia ka syiar jong ka kmie.
U la iathuh ruh ba hadien kata ka jing iabakla kem ia ka syiar ka kmie jong ka Eusebia Kharbani ka la leit ban shim noh ia ka syiar hynrei ha kata kapor ka la don ka jingiakajia bad ha ka 26 tarik u Phabiang Kharbani u ba dei u hynmen u la wan ban shoh ia la ka jong ka para bad kane ka jingshoh kamdei shuh ka jingsneng hynrei kala dei ka jingkpud bad la shu shoh kum ia ki mrad.
Shuh shuh la kynnoh ruh ba u Phabiang Kharbani u la byrngem iala ka jong ka para ha kapor ba ka la mut ban leit shim dawai bad u la khang lad ruh ia jingthmu jong ka ban leit die noh ia ka blang tang ban ioh pisa ban leit shim dawai hynrei da ka jingisynei bad da ka mynsienm iatip lem ki nongthied kila shim la ka shim iaka Blang ban ioh ai pisa ia katei ka longkmie.
Hadien ba ka la leit shim dawai na u doctor kobirait ha Nongstoiñ um shym la treh shuh ban sumar namar um i nud shuh ban sumar kumta kila ia ai jingmut ba kan leit phah sumar noh ha Civil Hospital Nongstoiñ bad hangne ruh kane ka longkmie kam shymla nud satia ban iathuh hok ia u Doctor bad ki la kylli bniah naka khun jong katei ka longkmie haduh ba kan da phla lut ia ka jingjia kumta ki Doctor kila phah shwa ia katei ka longkmie sha la shnong bad ha ka sngi kaba bud ki sa leit ban shaw ia ka napoh ka shnong bad wanrah sha Civil Hospital.
Katei ka longkmie mynta ka don hapdeng jong ka jingshah sumar hapoh Nongstoin Civil Hospital bad kala mynsaw na ki bynta jong ka dur khmat ka khlieh bad ka krung.
Na ka liang jong ka shnong kala kyntu ruh ia ki paidbah nongshong shnong ba lada don kino kino ki jingia kajia kiba dei ha ka kam iing lane ka kam kur kidei ban ia pynbeit ha ka rukom kaba iadei dur bad ka imlang ka sahlang khnang ba kan nym mih kano kano ka jingjia kaba sngewsih.
Jia aiu hadien ki 3 snem shiteng (bad hadien ki 30 sngi) kamut hadien ki 1290 sngi ba la ong da u Daniel? Daniel 12:11.
Kat kum ka jingkhein snem Bible don 30 sngi shibnai.
Shisnem long 360 sngi.
3 snem shiteng long 1260 sngi + 30 sngi = 1290 sngi ba la ong da u Daniel 12:11.
Kane kamut ba u Mrad khlaw ne u briew ka pop (man of sin) un ioh ban synshar ia kane ka pyrthei tang 1290 sngi.
Daniel 12:11.
Hapoh kine ki 1290 sngi, kandon ka jing jia ba shyrkhei ia kane ka pyrthei.
Hapoh kine ki 1290 sngi yn plied ia ki 4 tylli ki jingpyndait kiba sah; ka kulai bthuh.
Jingpynpaw 6:7-8.
Ka jingplie ia ka Duwan.
Jingpynpaw 6:9-11.
Yn plied ia ka jingpyndait ba 6, ka sngi kan kylla jain shniuh, u bnai un kylla snam, ki khlur kin hap sha khyndew.
Jingpynpaw 6:12-17.
Yn plied ruh ia ka jingbitar u Blei ia ka pyrthei dakaba ynthang lai bynta ia ka pyrthei, lai bynta ia ka duriaw, yn pynkthang ia ki um ki wah, la pyndum ia ka sngi, u bnai, ki khlur, ka jing pynkordit ia ki bymdon ka shap u Blei, ban kanlong ruh ka sngi jingpyniasuk (day of Atonement) Daniel 9:24.
Jingpynpaw 8: 7-12.
Jingpynpaw 9:1-2.
Kumta lakut noh ki 7 snem ia kaba u Daniel u ong – ka shi taiew.
Hadien kine ki 7 snem, u Blei u dang bteng pat sa 30 sngi.
Daniel 12:11 (kata ban dap 1290 sngi).
Hapoh ki 30 sngi ruh kamut ba u Mrad khlaw u dang synshar hi ha ka jingbitar kaba khraw.
U Blei pat hapoh kine ki 30 sngi un pyndep lut ia ki kam kiba sah, bad un theh ruh ia ki 7 tylli ki pliang jingbitar ki bakhadduh sha ka pyrthei.
Katto katne ki kam ba u Blei un pyndep ki long – ka jingiaid paidbah na Edom sha Jerusalem.
Hosia 6:1.
Kandon ka jingiam briew bajur ha Jerusalem.
Sekhariah 12:10-13.
Ka jing pynkhreh ia ki Israel sha u lum olib (Mount of Olives).
Sekhariah 14:4-5.
Exodus 14:21-24.
Katba kine ki jingjia ki jia ha pyrthei habneng pat ka don ka jingiathoh shongkurim (ka mut ia kito kiba la shah rong noh bad kiba la mihpat kiba ia shem ia u Trai Jisu ha Suin bneng) u khun langbrot u Blei.
Jingpynpaw 19:5-9.
/ Ephesos 5:25-32.
Ha ka juh ka por ia ki 7 tylli ki pliang jingbitar u Blei un theh.
Jingpynpaw 16:2-16.
Kandon ruh ka thma bah Armagedon tang shisngi.
Jingpynpaw 16:12-16.
/ 17:14/ 19:11-21.
Hadien kane u Angel u Blei un pynbna – “LA PYNDEP" Jingpynpaw 16:17.
Ha kane ka rukom, yn pynkut noh ia ka por ki jingjynjar bah bad ka por ba u soitan Mrad khlaw u synshar ia kane ka pyrthei 1290 sngi.
Daniel 12:11.
Kumta ngin sa ia peit pat ia ka bynta ki 1335 sngi ba la ong da u Daniel.
Daniel 12:12.
Bad ia ka 1000 snem.
Amen.
Nongpoh: Mynta ka sngi, ki samla Khasi kiba trei kum ki Nongap Pahara (Security) ha ICAR kaba don ha Umiam, ha ryngkat ka jingsynranlang ki nongialam bad dkhot ka CoRP, ki la leit ban kynduh ia u Vinaj Kumar Mishra, Director ka ICAR, ban pynpaw ia ka jingpyrshah kaba jur halor katei ka jingshah behkam kaba kyndit kyndit.
Uwei na ki samla Khasi ba la shah behkam, u la ong ba ki la trei ka jaka mynta la kumba 3 snem eiei, ha kaba ki la sdang ia ka kam lyngba ka jingsiew kaba rit eh, hynrei mynta pat la shu beh ia ki kumba beh ksew khlem kino kino ki daw.
Ki la pynpaw ruh ia ka kyrteng u Bah Alfast Bareh, uba dei u nongshim Kontrak na ka bynta ban peit ia kitei ki Security, ha kaba um shimkhia ha ba ban pynioh ia ki jingdonkam kitei ki Security, la ka long naduh ka rukom ban siew ia ka tulop bad kumjuh ia shibun ki jingdonkam jong kitei ki Security.
Ki la pynpaw ruh ia ka jingsngewkhia ba ha ka jaka jong ki, la thung briew thymmai da ki shipai ba la shongthait (Ex Service men).
Ia katei ka kam ban leit kynduh Director, la ialam da u Bah Bandary Ryntathiang, President ka CoRP, lem bad ki dkhot jong u, nalorkata la synranlang ruh da kitei ki Samla Khasi kiba la shah beh noh na ka kam kaba ki ju trei.
Haba iadei bad katei ka jingshah behkam ia kitei ki samla Khasi, u Bah Bandary Ryntathiang, u la pynpaw ia ka jingsngewkhia kaba jur, ba ki bor ba deipeit hapoh ka ICAR Umiam, ki la behkam syndet syndet ia kitei ki samla Khasi, ha kaba kum ka seng ka pyrshah jur bad kam pdiang da lei lei ruh em bad ka seng kan iai buh beit ia ka jingpyrshah.
New Delhi: Ka snem mang pisa jong u snem 2020/21, ka dei ka snem kaba sniew tam, ha ka ioh ka kot jong ka India, ha ki 40 snem ba ladep bad kawei ka dei ba ka ioh ka kot, ka la hiar sha ka negative lane ka bym don jingmih bad nangta, sa kawei pat ka long ba baroh ki nong India, ki la nang duk shaba palat, ban ia kaba ki long ar snem mynshwa, ong U P Chidambaram, MP jong ka seng Congress.
U Chidambaram, haba kren sha ki kotkhubor, ula ong ba ka jingkhein, ha ki saw tylli ki quarter ba ladep, ka pyni, ba ha ki arsien, ka long  -24.
4 bad nangta -7.
4 per cent bad kumta ka jingkhein, na bynta ka quarter kaba lai bad kaba saw, kan nym wan rah ia ka jing ioh kamai kaba bha, ula ong shuh shuh.
Hynnin ka sngi, ka GDP, kaba la pynmih ia ka kaiphod jong ka ioh ka kot, lane ka jing kamai jong u briew shimet lane ka gross domestic product, ha kaba la pynmih da ka  National Statistical Office (NSO), ka pyni, ba ka jing ioh kamai, ka khate da  7.
3 per cent ha u snem 20/21, kaba dei  ka jing hiar tam ka kamai, ha ki 40snem ba ladep jong ka India.
