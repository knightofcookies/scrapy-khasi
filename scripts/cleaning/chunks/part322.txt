Ngim bishni ïa kito kiba la wanrah ïa ka nam bad ki takma ïa ka ri bad ngi kitbok ruh ïa kito kiba khlem pat lah ban wanrah ïa ka burom watla ki la ïakhun satar ha kane ka lympung.
Hynrei kaei ka jingkylli hangne ka long ba haduh katno ka jingia-lehkai ka la kiew ha India bad ha kane ka jylla.
Kat ka ri India kaba jingheh kaba la maïan bha nalor ka jingbun briew ruh, lada ïakheiñ ïa ka jingwanrah takma ki nongïaleh-kai kam pat ïahap satia bad kiwei ki ri kiba kham rit hynrei kiba la wanrah shibun ki takma haba ïanujor bad kiwei ki ri kiba rit.
Lada ka jingai pisa ïa kiba wanrah takma kan dei ka jingpynshlur ïa ki  nong-ïalehkai bad kiwei ki samla kiba dang khie, kan ym long kaba ïahap tara na ka bynta ka kam ialehkai ha ka ri bad ka jylla.
Kaba donkam hangne ka long ba ka ri bad ka jylla ka donkam ïa ka polisi kaban pyllong ïa ka jingïaleh-kai kaban khring ïa ki samla, ïa ki khynnah naduh tynrai da kaba bei bad kynshew bha ha kane ka bynta ym ban shu ïarisa ynda la wanrah ia ka takma tang uwei ne ar ngut.
Ban shu ai pisa, ban pyllong riew khraw ban pynriew spah tang ba la wanrah takma kam don jingmut than bad lada ka long ha kane ka dur, kan don ka por ba ka ri kan ïaid thylli ha kiba bun ki jingïa-lehkai.
Ka jingïalehkai ka dei kaba kongsan bha ka sobjek hynrei ka sorkar kam pat leh eiei ïa kane ha ki skul, ha ki koliej lait noh tang ka tamasa ïalehkai ban pynbang ja shisien shi snem bad kiba don ka sap ka phong kim pat lah ban pynpaw shisha ïalade sha kata ka kyrdan ba ki dei ban leh.
Ki skul ki donkam ïa ka Physical Education bad ban pynrung ïa ka jingïalehkai (Sports) kum kawei na ki sobjek kaba kongsan bha hynrei kumba ka long haduh mynta ka jingpule hangne ha jylla bad ha ka ri, kam shym la long kumta bad la shu pynleit jingmut ban pule tang ban ïoh deng jingtawah ryndang (tie).
Lait na ka jingïalehkai Kriket, kiwei ki jingïalehkai ki la shah niew shadien ha India bad mynta ka jingïalehkai kynjatbol ka la sdang kiew lyngba ka jingmih ki kompeni, bad ki riew shimet ban pynlong kum ka lad ban kamai ne pliang ja katba kiwei kiwei ki jingïalehkai ki shu mih tang ha ka por ba don ka jingïalehkai Olympic bad kata ruh tang ha ki katto katne ki jaka.
Ka sorkar India ne ka sorkar jylla kam don pisa kaba thikna ïa ki jingïalehkai.
Lada kam don ka polisi, ka lad kan plie tang ïa kito kiba lah ban lut hi nalade ne tang ha kito ki jaka ba la don lypa ki jingdonkam katba sha kiwei ki jaka, kin shu sahkut beit kumta watla kin don kyrhai ki sap kiba kynsai.
Kaba donkam mynta ka long ba ka sorkar ka dei ban don ka polisi kaba treikam ym kaba shu shu buh kai ha almari jong ki ophis sorkar lada ka kwah ba ki samla bad ka ri kin ioh shisha ia ka lad ban sain dur ïa ka jingim jongki.
Ka Jylla Meghalaya ka dei kawei na ki Jylla kaba sahdien bha napdeng ki Jylla hapoh ka Ri India ha ki liang baroh, katkum ka report jong ka NITI Aayog ka don ha ka thup jong ki san tylli ki jylla kiba duk tam hapoh ka Ri India, nalor kata ha ka liang ka pule ka puthi ruh ka don shatrai duh, ka jingbun ki samla ki bym donkam don jam ka la nang kiew na ka por sha ka por bad ka Jylla ka la mad ïa ka  jinghiar arsut ha ka ïoh ka kot bad ka bamsap ka synshar ban pynjot ïa ka Jylla.
Haba bishar bad pyrkhat sani bha balei ba ka Jylla ka la hiar arsut ha kiba bun ki liang ka daw tynrai hi ka dei namar ka jingbym biang ka synshar ka khadar bad ka jingbym lah ban pynmih ïa ki nongsynshar kiba don ka jingkitkhlieh namar ka bor jong ka Pisa ka treikam bha ha ka por jied nongmihkhmat bad pynlong ïa ki Nongkhaïi Heh spah ba kin suk ban jop ia ka elekshon da ki jingpynbiej lyngba ki Program ba shisien san snem, ka jingleh isynei kaba tang shwa ka elekshon bad kiwei kiwei ki jingpynbiej kiba har rukom ïa ki paidbah bapli.
Sngewkmen pat ha ka jingïaid jong ka por ki nongshong shnong ki la nang stad bad sngewthuh ïa ka dor ka synshar ka khadar bad ka la mih ruh ka jingïakren jong kiba bun ba ka la dei ka por ban pyrkhat thymmai ha ka rukom jied nongmihkhmat bad ban ym ailad shuh ïa ki nongkhaïi ban rung khlieh ha Assembly namar kim don por ban shakri hok ïa ki paidbah, kim don ka por ban pyrkhat ïa ki mat ki jura ban ïakren ha Assembly ne ha District Council na ka bynta ka bha ka miat jong u Paidbah hynrei i kumba ki pynlong ïa ka kam nongmihkhmat tang ban suk bad pynheh ïa ka kam khaïi jongki bad pynlong ia ka kam synshar khadar tang kum ka kam kam khaïi.
Don shibun ki Nongmihkhmat kiba dei tang ki Nongkhaïi hynrei kim dei kita ki nongthaw aiñ ne ki nongshna policy, kumta la ïohi ba ym don ki policy kaba biang ha ka pule ka puthi kat haduh ba  ki nonghikai ki hap ban mihkhmat hi ban dawa ïa la ka jong ka hok ban thiah miet ha madan tang ban ïoh ïa ka tulop babit jong ki bad kumjuh ban kyntiew ïa ka pule ka puthi nalor kata ki samla pule ki hap ban da mih paidbah ban pynbor ïa ka sorkar ban dawa ïa ka scholarship kaba dei hok ka jong ki.
Lada phaikhmat ha kaba ïadei bad ka kam ka jam ki samla hangne ruh ngi ïohi shibun ki jingduna kat haduh ba ki samla ka Ri ki hap ban mih ha madan ban pyni ïa ki nongmihkhmat ba kin pyrkhat na ka bynta ka Employment Policy.
Lada phai ruh ha ka rep ka riang bad ka kamai kajih la ïohi ba bun ki nongrep ki hap ban die tad dor ïa ki mar rep jongki.
Ha ka koit ka khiah ngi da duna tyngeh tyngeh ki nongmihkhmat ki ban shim khia ïa kita ki PHC ne CHC kumta bun kiba pang ba shitom la hap ban shu kit beit sha ki Hospital Private, kumjuh ruh  haba ïadei bad ka jingïalehkai la hiar dor haduh kata katta namar ym don biang ka policy ban pynlong ïa ki samla donsap ha ka jingïalehkai ba kin duh jingkyrmen, kaba kham sngewsih ka long ba la pynbiej ïa ka jingkyrmen ki samla donsap ha ka jingïalehkai tang shisien san snem shwa ka election kumba ngi sakhi.
Ka jingangnud jong uba bun uba lang ka dei namar ba ki la thait ïa kita ki nongmihkhmat kiba dei ki nongkhaïi kiba la shu wan ban thied ïa ka hok jong ki da ki jingpynbiej bad ki jingkular kiba ha rukom bad kiba leh pyrthuh kumba ki ithuh eh ïa ki jingeh jong ki paidbah tangba tang shwa ka elekshon.
La ïohi ba kine ki nongmihkhmat ki leh pyrthuh eh kumba ki ithuh ïa ki jingeh u paidbah ha kine ki khyndiat bnai da kaba wan khmih wan jngoh man ka por phewse ha kine ki snem bad ki bnai ba la dep kim don ka jingkitkhlieh.
Ka long ruh kaba eh haduh katta katta ïa ki paidbah ba kin ïakynduh ïa ki nongmihkhmat ne tang ban ïoh ban ïakren phone ruh ban ïathuh ïa ka jingeh jong ki namar kim bit tang ban shim ïa ka phone call jong ki rit ki ria.
Kine ki Nongmihkhmat ha ka jaka ban kin pyrkhat kumno ban weng ïa ka jingeh ki paidbah phewse ki pynbunkam ïalade ban phet seng na kawei ka party sha kawei party bad thmu ruh ban ïakhun na kawei ka constituency sha kawei pat tang na ka bynta ka jingmyntoi shimet.
Ki nongshong shnong kiba la sngewthuh bad shemphang kim dei ban ïapeiñ ïa la ka jong ka hok bad ka pisa bymhok jong ki nongpynbiej tang ha ka aiom election, pyneh rngiew ïa la ka hok bad wat ailad ïalade ban long ki mar khaïi jong ki nongkhaïi ha kane ka elekshon 2023.
Ki lut 100,200,500 ne 2000 tang ha ka por elekshon kim lah ban weng ïa ka jingduk jingkyrduh bad ki jingeh ha ka imlang sahlang hynrei dei tang lyngba ki policy treikam kiba kat kum ka jingdonkam jong ka por keiñ kaba lah ban kyntiew ïa ki paidbah ha ki liang baroh.
Haba ong kolshor- Lariti ka kdew bad kynthup lut ïa baroh ba kino kino ki kynhun jaitbynriew ki leh ne pdiang ha baroh lin, la ka long ka ha ka niam ka rukom, riam ka beit, ka kup ka sem, ka bam ka sa, ka riti ka dustur, ka ktien ka thylliej, ka trei ka ktah bad kumta ter ter.
Ka long ka jingshisha baroh ki jaitbynriew ha ka pyrthei ki don la ka jong ka kolshor tynrai,  hynrei ha baroh katba nangïaid ki sngi ki por ka kolshor ka ju ïai kylla na ka por sha ka por bad kane ka lah ban urlong na ka jingshah tynrah ha ka synshar khaddar ne ka jinghap ban pynkylla na ka jingsuk bad ka jingdawa ka por.
Ym don ba lah ruh ban im sah kumjuh baroh  ruh ngi pdiang lada ka wan ka jingkylla kum ka nuksa, ngi pdiang ïa ka bam nongwei, ngi pdiang ka riam nongwei, ngi pdiang ka niam nongwei, ngi pdiang ïa ka jingshem kiwei bad kine ki hap lang noh ha ka kolshor jong ngi, bad la kynthup bad ithuh noh ïa ki kum ka kolshor jong ngi.
Hynrei ha kajuh ka por ruh ngi donkam ban tip ba ka kolshor ka trei borbah halor ka jingithuh paw ïa ka jaitbynriew watla ki don ki bynta ba ngi hap ban pdiang hynrei ka long ruh kaba donkam ba ngi hap ban kyntait, ne ki bynta ba hap ban pynjanai bad pynneh pynsah khnang ba ka jingithuh paw kan ym shah rong noh na ka jingithuh kyrpang kum ka jaitbynriew.
Ha kane ka juk mynta ngi shem ba ka kolshor jong ka jaitbynriew Khasi ka la shah ktah na baroh ki liang, kam long kaba sniew ka dei ruh kaba ngi la pdiang  hynrei ha kajuh ka por ka long kaba donkam ban khmih pyrman bad ki dang don ki bynta kiba ngi dang donkam ban pynneh pynsah khnang ba kan ym ktah ne poi sha u pud ba baroh ki Lariti tynrai jongngi kin duhjait noh.
Kane ka jingshah ktah ka Lariti tynrai la sakhi naduh ka niam – kaba long u klongsnam jong ka Lariti  ka pyni shai ba ka la shah tuh noh khyndiat napdeng ka jaitbynriew jong ngi, kumjuh ruh halor ka riam ka beit kaba paw nyngkong shabar hakhmat ka pyrthei.
Kane ruh ka dei kaba la khleh rong  hapdeng kiba jied da ka riam tynrai bad napdeng jong ngi kiba bun ruh  ngi la pdiang halor ka riam ka beit  nongwei kaba pynsuk ïa ngi ha ka leit ka wan, kumjuh ruh halor ka bam ka sa, ym lah ban shu bam kum ha ki por ba la leit, ngi la nang ban shet kiba bunjait ki jingbam nongwei.
Ha ka riti ka dustur ngi la shem ka jingkylla kaba kham kongsan ka dei ka jingpyrshang halor ka jingai jait kpa napdeng kiwei de.
Ym lah ban shu kyntait mardor namar ka jaitbynriew kaba ym bud ka jingkylla ruh ka paw kum ka jaitbynriew kaba dang sahdien hynrei hashuwa ba ka Lariti jong ngi kan jah duh noh syndon  ka donkam ka jingkyndit bynriew noh bad sngap ka jingpyrta ha ka dohnud lajong aiu ngi dang lah ban leh ne aiu ba ngi dang lah ban pynsah pynneh lada dang ieid ïa la kajong ka Lariti, lehse yn ym don ba lah ban khang ïa ka mon laitluid jong ngi bad yn ym lah ruh ban kyntait kat kaba wan hakhmat jong ngi, hynrei to tip ba khyndiat ka jingpyrshang ka lah ban long ka dawbah hakhmat ka jingithuh paw jong ka pyrthei.
Ka long kaba donkam ban ri kyndong la ka jong ne kumba ju ong ‘Sarong la ka jong’ bad ‘burom jong kiwei’,.
Haba ngi ong kumta donkam ban sngewthuh shai ba hapdeng ba ngi pdiang ka jingkylla ngi donkam ruh ban pynneh pynsah ïa la ka jong, ngim dei ban klet ban hikai ïa ka pateng ïa la ka jong ka Lariti bad hap ban pyndonkam teng bad pynsngewthuh ruh ka jingmut ba la bsuh ha manla ka Lariti ba ngi ïoh bad pyndonkam.
Kine baroh ki ialam sha ka thong jong ka jingieid  ïa ka jaitbynriew namar kum ka jaitbynriew la ithuh nyngkong shuwa na ka kolshor jongki, lehse lada ngim shimkhia kan poi ka por ba ngi kum ki Khasi ngin duh noh la ka kolshor lajong bad ha ka jingbym salia ban kitkhlieh ïa kine baroh kan poi ka por ba ka Lariti kan ngam jyllop bad kaba sah satang ha ka nam jong ka shynrong jong ka mynnor bad kylla long ka jaitbynriew kaba ym don ka jingithuh paw ha kano kano ka liang.
Ka MLA skhim ka dei kaba la kha ha Meghalaya ha u snem 1993 ba la thaw bad saiñdur da u Myntri Rangbah barim ka jylla bah Brington Buhai Lyngdoh (BB Lyngdoh) bam kwai ha duwar u Blei.
Ym lah ban beiñ ïa ka jing-iar jabieng une u nongïalam ba ka jylla ban wanrah ia kane ka skhim ha kitei ki snem haduh baroh ka ri India kala bud bad kumjuh ka Parliament kaba wanrah da ka MP scheme.
Ha kine ki 20 tylli tam ki snem ba la pyntreikam ïa kane ka skhim, ka sorkar kala nang mang pisa khambun shuh.
Myn-shwa la mang ïa ka MLA skhim tang 10 lak ha ka shi snem hynrei mynta la pynkiew ïa ka jingmang pisa haduh 2.
50 klur.
Ka jingmut ka MLA scheme ka long ba u MLA khamtam ki bym long myntri sorkar, ba kin lah ban ïarap ïa ki briew ka consti-tuency lajong ha ki jingdonkam ba bun jongki.
Bunsien ki MLA khamtam kito kiba shong ha liangpyrshah ki shah lehbeiñ bha bad ka duna ka jingïoh skhim na ka sorkar, ym kum kito kiba don ha ka Liangsynshar.
Hynrei katba nang ïaid ka por, kala don ka jingkylla ha ka rukom pyrkhat pyrdaiñ jong ki paidbah namar ba kila kham stad kham shemphang kham-tam ka  pyntreikam ha ka rukom kaba shai kdar.
Kane ka jing-shemphang ki paidbah ka dei namar ba ki ïoh jinghikai na ka jingleh ki MLA, kiba pynlong bunsien ïa kane ka skhim kum ka pisa na pla lajong bad leh politik ban ai jingïarap tang ïa kito kiba kyrshan por elekshon.
Kane ka jingleh kala pyntngit noh ïa ka jingmut ba synlar jong ka skhim bad kala mih ka sur mynta na ki paidbah ban dawa pyndam noh ïa kane ka skhim namar ba kala kylla long ka skhim shimet u MLA, kaba wanrah ka huri hura ha shnong ha thaw, ha ïing hasem, ha ki seng, ha ki kynhun bapher bapher.
Ha kane ka juk mynta, ki don politishian ki pyndonkam ia kane ka skhim kum ka atiar ban jop elekshon man ka san snem ban thied nongthep vote.
Namar ba ka Meghalaya ka dei ka nongthaw ïa kane ka skhim, ka la dei ïa ka sorkar jylla ba kan pynkylla noh ïa ki kyndon pyntreikam (guidelines) sha ka tarajur kaba kham noh sha ka bor jong u paidbah, ym ban ai mon ha ka kti u MLA shimet.
Ïa kane ka skhim dei ban shim nongmuna na ki kyndon ka National Rural Employment Guarantee Scheme (NREGS) ne kaba ju ïa tip paidbah kum ka skhim 100 sngi.
Kane ka long ban pynkup bor ha u paidbah ban rai, ban jied bad ban pyntrei-kam katkum ka jingdonkam jong ki, khnang ba ka skhim kan treikam hok bad kan ai ka jing-myntoi sha kiba dei hok, bad ki kam kiba don jingmut ban kyn-tiew ïa ka imlang sahlang.
Da kaba leh kumne kan khang lad na ki riew shim kabu ba thmu ban kyllan politik ia kane ka skhim.
Ka jingdawa ban phiah ne ïakhlad noh hapdeng ka rilum Khasi-Jaiñtia bad ka rilum Garo ka lamih la slem bha mynta bad kawei na ki seng saiñ pyrthei kaba ju dawa bad pynsngew ïa kane ka mat, ka dei ka seng Hills State People Demo-cratic Party (HSPDP), naduh ka por ba ïalam u (L) bah Hoping Stone Lyngdoh kaba bteng haduh mynta.
Kiwei ki party ne ki seng saiñ pyrthei bun kim nud ban pynsngew ïa kane watla hapoh ki don kajuh ka jingthmu kumba la pynsngew ka HSPDP hynrei kim nud ban kren shabar namar ba ki pyndonkam ban leh politik.
Ym tang hangne ba ki paidbah ki kwah ban ïoh ïa la kajong ka jylla hynrei kiwei ki jaitbynriew kiba don ha kane ka ri India ruh kila dawa ban ïoh ïa la kajong ka jylla, kum ki jaitbynriew Bodo, ki jaitbynriew Karbi ha Assam kila ju pynsngew ban ïoh ïa la kajong ka jylla watla ka jingïaleh kam pat urlong haduh kine ki sngi.
Ka jingdawa ban ïoh ïa ka jylla ne ïaphiah ïa ka Meghalaya ka la mih man ka por bad dang shen, ka seng HITO ka la leit sha Garo Hills ban pan ïa ka jingïatreilang ban ïapyllait da ka jingïasngewthuh jingmut ka jingïatreilang khlem kano kano ka jingïashun ne ïabishni.
Kumba la sakhi ïa ka jylla Meghalaya la ïoh khlem kano kano ka jingïaumsnam hynrei lyngba ka jingïakhih kaba jai jai, haduh ba ki nongïalam ha kito ki por, kila lah ban pynngeit ïa ka sorkar India ba kan ai ïa ka jylla.
Ka nongrim jong u bah Hoping ka long ba lada ka sorkar India ka ai jylla ïa u Naga da ka Nagaland, ïa u Mizo da ka Mizoram, ka dei ban long kumjuh ban ai jylla noh ïa u Khasi-Jaiñtia da ka Khasi State, ïa u Garo da ka Garoland khnang ba kin ïasynshar hi ïalade dalade.
Ka bhah thungkam ka dei kawei kaba wanrah ïa ka jingsngew hapdeng ki samla, ki nongïalam hapdeng ki Khasi bad Garo namar ba ka la noh shiliang ka tarajur haba ïanujor ïa ka jingdon ki briew.
Don kiba la sngew ba kane ka lynti kaba beit ban weng ïa ka bhah thungkam hapdeng u Khasi-Jaiñtia bad u Garo, ka dei ban ïoh noh ïa la kajong ka jylla.
Ka Garo Hills ka don 24 ngut ki MLA katba ka Khasi Hills ka don 36 ngut ki MLA.
Ka la don ka jingpynsngew ba ka India kam dei shuh ka ri, ka la dei kawei na ki dewbah ha ka pyrthei haba kheiñ ïa ka jingheh ka jaka, bad kumjuh ka jingbun briew, kumta, ka la donkam ka jingthaw bun ki jylla ban pynsted ïa ka roi ka san, ki rukom synshar, ki kol-shor bapher bapher jong ki jaitbynriew ba bun jait.
Ha ka jingshisha, ki jaitbynriew Hindu, ki dei kiba kham bun paid bha ban ïa kiwei ki jaitbynriew lada kheiñ ïa ka jing-ngeit, bud sa ki Musulman, nangta ki Khristan bad sa kiwei ki jing-ngeit ba bun jait jong ki jaitbyn-riew.
Kumba long ka ri America, kan long kaba bha shibun lada ka sorkar India kan thaw shibun ki jylla katkum ka jinglong jong ki jaitbynriew, bad kane kan pynsuk ïa ka roi ka par, ka suk ka sain, ka synshar khadar.
Ka longïing kaba rit ka dei kaba suk bad kaba kmen, bad kum kane ka ktien ka la donkam ban pynmih bun ki jylla ha ri India khnang ban kyntiew sted ïa ka ri.
Ka jingïabishni para khasi ka dei kawei ka daw kaba la pyntroiñ bad ka plie lad wat ïa kiwei pat ki jaitbynriew ban wan ïoh bsuh khlieh ha kane ka ri lyngba ki kam ba laiphew jait ban knieh ïa ka pliang ja, ka kam ka jam, ka trei ka ktah.
La ïohi la jan man ka sngi ba ki sengbhalang ki ïoh bat ïa kiwei kiba wan rung sha kane ka jylla ba ki thmu ban leit trei sha kylleng ki jaka.
Hynrei da ki spah ngut kiba man ka sngi, kiba wan rung suk khlem kano kano ka lynti, kiba la pyllong ka daw ka jingkharoi, ka jingbuh jingeh pat hadien ïa ki trai shnong ha kiba bun ki bynta.
Ka jingioh rung ki briew nabar sha kane ka jylla ban ïoh trei ïa ki kam ki jam, kam dei ba ki kwah hi hynrei ka dei namar ba ki trai shnong ki plie ïa ka lad ba kin wan kumta.
Ka jingïohi jongki ïa ki lad ki kabu kiba don kyrhai ha kane ka jylla namar ba ki trai shnong kim pat nang ban leh ne ba ki jaituh ban pynmih umsyep ba ki jaituh ban mareh shaneng sharum bad ba ki shu kwah suk hynrei kim tip pat ba kan long ka jingma hadien ïa ka pateng.
La ju ïakren ba kiba bun kiba wan rung beaiñ sha kane ka jylla, kim ju mih shuh, bad la paw tang ka diengjat rung katba ka diengjat mih pat kam don satia.
Man ka sngi, ki khmat thymmai ki ju wan rung sha kane ka jylla, bad la ïohi ha ki ïew ki hat ha ki surok ba ki pyllong kum ki lad kamai jongki khlem don ba pynwit eiei namar ba hangne ka suk ban leh katba mon.
Peit ha Iewduh ki dukan la bat lut ki bym dei Khasi, ki bym ju bna mynno mynno ruh ki ïoh dukan ha Ïewduh namar ba ki Khasi ki kwah long malik da kaba shu shong ha ïing ban shu aiwai ha ki bym dei Khasi ba kham lah dor katba ang, katba kim kwah ban ai para Khasi namar ba kim lah ban siew ïa ka dor kaba ki ang.
Ngi dei ban sngewthuh shai ba shisien ba u briew u la ïoh ban bat ïa ka kam khaïi pateng, ka la suk ïa u ban ïoh bat sa ïa ka synshar ka khadar namar ba ka khaïi pateng ka don ka jingïadei kaba khlaiñ bha bad ka saiñ pyrthei.
Lada kumta, bun kim pat ngeit ba ka jylla shen kan sa synshar da kiwei ki briew kumba la jia ha kiwei ki jaka.
Mynta ki trai shnong ki dang sngew shngaiñ namar ba ki nongsynshar ki dei ki para-doh parasnam hynrei ka ïai long kumne, shen kin sa kyndit babe dier por hadien ba kin shah synshar ha kiwei.
Kumba long mynta, la ker tawiar lut ki jingeh bad la don ruh bun ki jaka la shah knieh hapdeng syn-don.
Kano kano ka jaitbynriew ka ju ïaleh ban ïada ïalade.
Ban ïada ïalade kam mut ban pyndonkam kuli, pyndonkam waitlam hynrei da kaba sei ki buit ki bor ban khang lad ïa kiwei ban knieh ïa ki kam ki jam.
Ka jingiakhun da ka jing-stad kan long ka bor kaba khlaiñ bad kaba neh.
Ha kano kano ka kynhun la ka long ha ka jingngeit, ka kam trei mon sngewbha, ka imlang ka sahlang, ka kam saiñ hima sima, kam shnong kam thaw kumta ter ter  baroh ki donkam u nongïalam, bad kum ka jaitbynriew ruh ngi donkam u nongïalam ba kynsai napdeng ki nongïalam ba ngi la jied ban mihkhmat na ki dong bad ki thaiñ ka long ruh kaba donkam ban pynpoi sha ka thong ban ïoh u nongïalam ba hakhlieh duh napdeng kine khnang ba kin lah ban pynurlong ki jingangnud, ki jingmut bad ka thong ba kum ka jaitbynriew baroh kawei ka don- bal ah ban ong ba ki don bun bah hynrei kaba kham ïa kynhui paidbah ka dei ka jingdonkam ban biang halor ki nongrim jong ka longbriew manbriew- kata ka bam ka sa, ka kup ka sem, bad ka sah ka shong.
Hynrei kine baroh ka dawa shuwa ban ïoh ïa u nongïalam bashisha, watla ki don kiba ong ba ka jaitbynriew jongngi ka dei kaba bun ki nongïalam hynrei kane kam long kaba ktah namar kum ban shu kdew hi uwei pa uwei u dei ban long u nongïalam shuwa dalade ïalade bad ka jingtista ha kane ka jinglong ka dei kaba lah pat ban kyntiew halor ka jinglong nongïalam na kawei ka sienjam sha kawei pat.
Wat ban long u nongbud bad u nongkyrshan uba thikna ruh ka long bad dawa ban long shuwa u nongïalam namar khlem ka jinglong nongïalam phim lah satia ban shim rai bad phi lah ban noh bad phai sha ka mon ka diang ha ka jingpynshit pynshoi kumta ka long kaba donkam ba tehlakam ïa ka mynsiem nongïalam kaba skhem khnang ba ka lah ban kyntiew sha ka jinglong nongïalam kaba shisha.
Ban long u nongïalam ba shisha kam long satia kaba suk namar kane ka dawa ïa ka jingkyrshan na kiba bun bah ki nongïalam ba kynsai bad kiba stad, hynrei ban shu long tang u nongïalam kam don jingmut wat uba bat ha ka kyrdan ba hakhmat duh ha kano kano ka kynhun hynrei lada la shu long nongïalam tang ka jingkyrshan kiwei kam don jingmut satia namar une u kyllon kloi noh mar sien synjor ki thied ne ki nongkyrshan kiba lah ban mih bujli bad u kylla long pynban u ‘si samkhmut uba hap ban shu kohnguh bad mynjur ban pynhun ha ka jingkwah banneh ka jinglong nongïalam bad ha kaba kut ha ka jingba ym lah ban pynhun ïa baroh ka mon jong u ka thong noh halor ki kam ba kdat sha ka jingmut kaba sniew bad ban pynneh kane ka jinglong nongïalam u thom naphang bad um tip ruh kano kaba bha bad kano kaba sniew.
U nongïalam ba shisha ym lah satia ban thew tang na kaei kaba paw shabar la ka long ha ka jingpaw u briew shirynïeng- la ka long ka rukom kren, ka riam ka beit, ka jingdon jingem bad kumta ter ter namar kine ki lah ban pynthame ym lah ban kyntait kane ruh ka donkam hynrei ka kam kumba ju ong ka kren kham jam dei ban pynshong nongrim ba u nongïalam u dei uta uba lah ban kohnguh wat lada phi kyntait ne uba sngewthuh bad shemphang ba phi ruh phi dei u nongïalam halade shimet – u nongïalam bashisha u lah ban kyrngah lada u tip shai ba ka dei kaba bakla na ka jingbha jongphi bad uba lah ban kohnguh watla phi kyntait hynrei ha kaba kut u dei u ban ïaidon bad phi- uba paw shynna ba u dei tang u briew uba dap da ka jingbakla hynrei uba lah ban bah khala ha ka khim ka shon khlem da kyntait ne kynran dien.
Ka jinglong nongïalam ka dawa nyngkong ka jingskhem hala ka nongrim kata ruh lyngba ka jingpynshong nongrim halor ka hok bad ka jingshisha lada u skhem ha ka nongrim bampong kam don jingmut satia hynrei kum u nongïalam u hap ruh ban pdiang ba kum u briew u dap da ka jingbakla.
Ka jylla Meghalaya kan sakhi ia ka rai jong ki paidbah ha ka sien kaba khadwei ban jied ia ki MLA sha ka ïing dorbar thawaiñ ka jylla ha u snem 2023, kaban sa long tang kumba saw bnai eiei mynta.
Ha kine ki phew snem ba la leit noh, ym lah ban klet ba ka jingiatai, ka jingiathir ki dei shisha ia ki mat jong ki jingdonkam jong u paidbah khamtam ha ka por elekshon, ha kaba ki kyrtong ne ki seng sain pyrthei ki iapyni nia, ki iasei ia la kijong ki mat ki jur ban pyni ban pynsngew sha u paidbah ia ki nongrim ba ki ieng ban iada ban kyntiew ia ka jylla.
Hynrei plak, ha kine ki kumba 3 tylli ki samoi (term) ka jingjied ia ki MLA ne nongthaw ain, ki nongrim bad ki mat kila phai kynriang lut ha kaba ia ki jabieng jong ki paidbah nongjied la injek ne ksam da ka dawai pisa, haduh ba ki mat ki jur jong ka jaidbynriew kila jah sha kyndong naduh ha madan haduh dep syndon, bad ki briew kila lapmiet ban iakren tang ia ka pisa, ka tyngka bad tang maka.
La sakhi ha kine ki sngi, ki briew kim kylli, kim peit, kim sngap shuh ia uno uno u kyrtong ne kino ki mat, hynrei kila kylla shwa ia ka pisa.
Ka kyrdan pule, ka jingstad, ka jingshemphang, ka jingtbit, ka pyrkhat khuid, ka jingshisha, bad ka jingpynshong nongrim, kila jah lut na ki thied jabieng ki paidbah nongthep vote ha ka por ban jied ia u nongthawain namar ba la kren briew ka pisa.
Shwa ka elekshon, la ju iohi ba ki briew kila iathnum, ki ud, ki kren sboh ia ki mat kiba pher bapher bad ka la mih ka jingkren bein kren khoh ia ki MLA, ia ka sorkar bym lah ban synshar kaba biang, kaba khuid na bynta ka paidbah hynrei ynda la jan ka elekshon, kila klet ia ki mat, bad kila pynlut por  ban iakren beit tang ia ka pisa naduh uba riew spah haduh uba duk.
Kumba ka paw, la duna kiba khlem pyrkhat pisa ha ka por, ki ap kmang ban ioh pisa ban thep vote, bad shisien ba la ioh pisa, ki da thep tip sngi ruh ia ka vote jongki, khlem donkam shuh la uta u kyrtong uba biang ne u bym biang hynrei kila khein ba uba la ai ka pisa, u dei uba biang tam.
Ym tang katta, mynta ki kyrtong ki iakop para maki mano ba kham bun pisa, mano ba kham lah ban sam pisa, sam tiar, sam jingiarap shi sngi, bad kane ka jingleh ka la hiar pateng sha ki nongialam jongki bad sha ki paidbah haduh ba ka lynnong ialap elekshon ha ka jylla, ka dei beit ka pisa kaba khalin bor watla najrong ki shu leh mynleh ban kren ieid jaitbynriew.
Hooid, u briew u donkam ia ka pisa kum ka lad ban pynioh ia kiei kiei ha ka jingdonkam jongu, hynrei kane kam mut ban shu ap thap ban ioh ei, ban shu ioh suk, ne bam ei ia ka bym dei, khlem ka jingtrei na ka umsyep lajong.
Lada dei ban shim ne ban pan, ka dei ban long da ka lynti, ym ban shah thied ban shah pynpoh dor, pynjah burom.
Lada ki paidbah ki dang iakren mat jaitbynriew ha ka pisa, da ka pisa bad na bynta ka pisa ban jied ia ki nongthaw ain, kata ka mut ki mat kila phet sha khlaw bad ka jaitbynriew kan don hapdeng ka jingma kaba shyrkhei shen.
Ka akor ka burom ka long kum kata ka jainkup ba remdor ïa ka long rynieng man rynieng jong u ne ka briew ka ban die ruh ym lah bad ban thied ruh ym ioh.
Ia ka akor ka burom ym don mano mano ruh ba lah ban knieh ne shim noh na ngi shisien ba ngi la don ïa ka.
Ka long ruh kata kaei kaei kaba pyni shongkun ne i khia thew ïa ka long rynieng ka man rynieng jong u ne kano kano ka briew kaba don ïa ka.
Kam pher wat la ngi duk ne riewspah hynrei haba ngi don ïa ka akor ka burom ka pynsuk ka pynkmen ïa ka mynsiem jongngi.
Ka spah ka hajar bad ki jingsngewbha pyrthei kim lah ban pynhun ïa ka mynsiem jongngi hangne ha sla pyrthei.
Ban pyni sha kiwei ba ngi don ïa ka burom ka akor dei lyngba ki jingleh jingkam bad ki jingkren jingkhana jongngi.
Haba ngi leh ïa kino kino ki kam ki jam ngi dei ban leh da ka akor bad burom ia kiwei ngi dei ban leh ïa kaei kaei ka ban ym pynmong ne pynbitar ïa kiwei.
Haba ngi kren ngi khana ruh ngi dei ban kren da ki kyntien ba jem bad ba don akor ym ba ngin shu kren da ka ktien sih ktien sang ne ktien sniew ktien smeh khnang ba ki jingkren jongngi kin ym pynbitar ne pynmong ïa kiwei.
Ban pyni ba ngi don burom don akor kam dei tang ha ki jingleh ne jingkren jongngi hynrei ha kiei kiei baroh kiba ngi leh ha ka jingim jongngi ba man la ka sngi.
Nga ju iohsngew ba ha ki por ba kham mynshuwa ki briew ki long kiba donburom haduh katta katta ha kane ka ri Khasi baieid jongngi.
Hynrei kaba nga shem pat ha kane ka juk stad ba mynta ka long markhongpong ïa kaei kaei kaba nga iohsngew na ki riewtymmen ha ki por mynshuwa.
Ki briew ha ka juk kaba mynta naduh ki khynnah haduh kiba la san kim don shuh ïa ka akor kaba bha ha ki, lait noh sa tang katto katne ki dei kiba don ïa ka akor ba bha.
Ha kane ka juk kaba mynta bunsien ba nga ju lap naduh ki khynnah ki khunlung kim nang shuh ban kren ban khana da ki ktien kiba don akor ïa kiba la heh la san don ruh kiba kren sih kren thala ïa kiba halor bad wat ïa la ki kmie ki kpa kiba pun ba kha bad ba pynheh pynsan ïa ki ruh kim nang shuh ban kren da ka lynti kaba dei hynrei tang da ki ktien kiba sngew jli bad sngew saitmet ban sngap.
Ym tang katta hynrei ïa kiba la heh la san ruh ki khot da ka kyrteng bad ha ka jaka ban ong ‘phi’ ne ‘i’ hynrei ki ong pynban ‘me’, ‘pha’ ne ‘u’, ‘ka’.
Kane ka pynhiar dor haduh katta ïa ka longbriew manbriew.
Kiba la heh la san bad kiba la iar ka jingmut jingpyrkhat ruh ki don ïa ka akor kaba sniew.
Bun hi ba kim nang ban kren ban khana bad ban leh ban kam ïa kiwei da ka akor hynrei ki tim ti tla ki kren ki khana da ki kyntien sniew ki kyntien smeh ïa kiwei.
Ym baroh ki long kumta hynrei ha ka jinglap jingshem jongnga te bun kiba long kumta.
Dei namar ba kiba la heh la san ki don ïa ka akor ba sniew bad sa bud tynneng lang ki khynnah khunlung kiba dang lung bad rit ka jingmut jingpyrkhat.
Kane ka jinglong ka pynhiardor haduh katta katta ïa ka longrynieng ka man rynieng ka longbriew ka manbriew ka imlang ka sahlang bad ri bad ka jaitbynriew baroh kawei.
Kynmaw ba ka spah ka hajar bad ka jingnang jingstad kim lah ban tei ïa ka imlang ka sahlang kim lah ruh ban wanrah ïa ka jingsuk jingsaiñ ha sla pyrthei.
Ka dawbah dawsan kaba pynhiardor ïa ka akor ka burom ne ïa ka longbriew manbriew ha kane ka juk ba mynta ka dei ba ngi ki briew ngi la rhah spah shaba palat bad la ïa mareh ruma ban ioh ïa ka jingnang jingstad.
Ha ki por kiba mynshuwa ki kmie ki kpa ne ki kñi ki ong ki ju don ka por ban pynlut ha ka ban sneng ban pyni ïa la ki khun ki pyrsa ïa ka lynti kaba ki dei ban iaid ïa ka ktien ka thylliej ba ki dei ban kren bad ïa kiei kiei baroh kiba ki dei ban leh ha ka jingim ba man la ka sngi.
Ki khynnah ruh ha ki por ba mynshuwa ki dang don ka por ban sngap ïa ki ‘tien sneng ‘tien kraw jong ki kmie ki kpa namar kim pat ngop ha ki jingpynbyrngia jong ki jingthala kane ka pyrthei.
Ha kane ka juk kaba mynta pat imat ki briew kim sngew donkam shuh ban burom para briew namar ba ki la bit la biang ka spah ka phew, ka jingnang jingstad haduh ba kim kheiñ snep shuh ïa kiwei pat ki para briew.
Ki kmie ki kpa ki kni ki kong ne ki tymmen ki san ruh kim don por shuh ban sneng ban pyni ïa la ki khun ki kti namar ba hap ban ïa beh ïa ka spah bad ban ïa nujor ne ïa compete ïa ka spah kat uba kham bun.
ym baroh ki long kumta hynrei kiba kham bun te ki dei kiba kumta ym tang katta ki khynnah ki samla ruh kim don por shuh ban pynlut por bad la ki kmie ki kpa namar ba hap ïa beh ïa ka jingstad.
Hooid ngi donkam ïa ka jingnang jingstad ne ïa ka spah ka phew katba ngi dang im ngi dang sah ha kane ka pyrthei, hynrei ngim dei pat ban bret noh ïa ka akor ka burom sha kharai namar ka dei ma ka kaba kham kor bun spah shah ban ïa ka spah ka phew bad ïa ka jingnang jingstad.
Kane ka juk kaba ngi im mynta ka dei ka juk competition kumba ki ong ha ka ktien nongwei.
Kham niar ban shem ïa u ne ka briew kiba don akor ha kane ka juk kaba mynta.
Kyntang ïa wai shuwa ba ngan pynkut noh nga kyrpad ïa phi baroh kiba pule ïa kane ka jingthoh jongnga la ki tymmen ki san ne ki khynnah khunlung kynthei bad shynrang to long phi kiba don akor don burom bad kiba sngewrit khnang ba ka pyrthei kan ieit bad burom ïa phi.
Ki kmie ki kpa ki kñi ki kong ne ki tymmen ki san ruh nga kyrpad ia phi ba phin pynlut katto katne ka por ban sneng ban pyni ïa la ki khun ki pyrwa da ki lynti ba shongsbai ym ban mai ban tim ïa ki da ki ‘tien sih ‘tien sang namar kane ka pynbitar man arshah ïa ki khun jongphi bad kin nang iai leh shi iaileh ïa ka bym dei.
Ki khynnah ki khunlung bad ki samla samhoi ruh nga kyrpad ïa phi ba phin iaid ïa ka lynti kaba dei ba phin len bad phin kam bad ba phin kren phin khana sha kiwei ruh da ka akor kaba bha bad kumjuh ruh ba phin sngap ïa ki ‘tien sneng ‘tien kraw jong ki kmie ki kpa jong phi bad kane kan tei ïa ka longbriew manbriew jong phi.
To sa shisien ngin tei biang ïa ka imlang ka sahlang kaba la jot la pra bad ba la sniew dur da ka burom ka akor bad sa shisien nga shu kwah ban ban biang ba ym don kaei kaei ruh ha kane ka pyrthei ka ban kham kor ïa ka burom ka akor.
Khublei shibun.
Ka Ïewduh ka ïew kaba heh duh kaba don ha nongbah Shillong, ka long kawei na ka thymmei halor ka jingbsa jingpjiah ïa u paid Khasi baïar ha shityllup ka ri Khasi Jaiñtia, kane ka ïew ka dei kaba la sdang naduh ki por ba ym lah shuh ban tip hynrei la kam ba ka dei ka ïew kaba la rim tam napdeng ki ïew baroh.
Katkum ki dak kiba paw ka pyni ba la seng khnang ban pynsuk halor ka ïadie ïapeiñ markylliang hapdeng ki paid khasi bad ha kaba sdang lehse ka dei ka ïew basa kam dei ka ïew mala kumba ka paw mynta kane ka ïew ka hap hapoh ka jingpeit jingkhmih jong u Syiem hima  Mylliem  kaba don ka jaka treikam mynta ha Mawkhar markhap hi bad ka ïewduh bad ka don ruh la ka jong ka thanat kaba don ha khlieh ïewduh kaba la buh la mang khnang ban peit ban khmih ki jingtam jingduna ha kane ka ïew.
Haba phai khmat sha kane ka Ïewduh ha kine ki sngi kiba mynta ka dei kaba la shonshap lypa halor ka jingsahdien u trai ri u trai  muluk  ha ka khaiï ka pateng namar baroh ki jinglum spah  na kane ka ïew bad ka khaï pateng ka kaba la bat da u dkhar u kling uba shong ha ki dukan mala, u bat ïa ka mar ha ïew ban die pateng- u bat ki dukan thylli ban thep ki mar ki mata- u shalan ki mar ïa ki nongshong ïew kylleng ka jaka- uba paw shai ba um salia ban buit ban bynthew ban bret ka ñiut ka ñier namar u tip shai ba kane ka dei tang ka jaka kamai spah jong u katba ki Khasi kiba bun kyrhai ki hap ban shu shong tyngkhap ha kyndong khlem jingker jingda haba peit I kumba ki dang sah ha hi ka juk shong basa naduh ba dang sdang ka ïew ka hat, lada ka neh salonsar kumne ruh ka kham bha ban ïa kaba shu shong habar halait kaba i kulmar jingmut mano ba dei trai bad mano ba dei klir bad haba peit katno ruh ka I pangmet lada wan ka slap ka lyer ba la hap ban shu shongrieh shuwa.
Kane ka ktah ïa ka ijot ka jaitbynriew bad ym dei ban kdew kti ïa uta uba nabar hynrei ka jingkylli ka mih mano ba ai jaka te ïa ki- hato la surpring palat ka pisa – kiba bun ki tip bad u trai u tip kham bha- wat ong ruh bay m lah shuh u trai u don ka hok bad u lah ban leh katba u mon- hap ban pynshong nongrim bad wat shu ïakren madan na lyndet.
Haba phai sha ka jingkhuid jingsuba la isaitmet ban peit ba la shu tuid ryngïeng da ka um ïong, ….
shaei ki nongpynkhuid ki don- ym dei ban kynnoh ka jingbun briew- hynrei to tip ba lada ka jingtip briew ka treikam baroh ki don ka jingkitkhlieh- ka jingbha bad ka jingkhuid ka sawdong sawkun ka long kaba donkam hapdeng ba ki jinglum khajna ha man ba wanrung ki mar ki don ka jingïoh lada pynlut noh tang san naïa na ka shispah ruh ka la biang ban pynneh ka jingkhuid jingsuba.
Katno ka long ka jingtim ïa  ki nongpeit nongkhmih ha kaba ïadei bad ka long ka man jong ka Ïewduh lehse lada ka dang ïaineh kumne katno tam ka jingshah tim ha ka pateng ba la leit bad ka ban sa wan lehse ka la dei ka por ba kum ki trai jaka naduh ki bor ba dei khmih haduh kiba dei ai ki jingbit kiba har rukom, ki nongshong ïew ki nongleit ïew kin kyndit bynriew noh khlem da pynleh nohei shuh ka por ba kin pyrkhat sani bha kaei ba ki donkam ban leh ne kaei ka jingkitkhlieh ba kum ki briew ba shimet ki dei ban leh – ne ki  seng bapher bapher ba kin pynshongnia bad pyrkhat aiu ba dang lah ban leh.
Ka jingpynjanai halor ka jingieid ïalade ka thew ka jingieid ïa ka jaidbynriew lymda ym lah ha ka rynsan ba radbah ba treikam borbah ha manla kit rep ki skum ka ri kam don jingmut ban ïeng ha ki rynsan ban pyrta ki kam shakri.
lada ym lah ban kyndang na trai kam don jingmut ban shu khet tang na kliar namar shisien lano kin suhthied bad kin pyiar biang ki tnat.
Ym pat kut bad ym pat dier katba ym pat lah ban ïakhun, ka jingdawa kham bunsien ngi kham dawa na ki kmie ki kpa ym na ki briew lada ka lah urlong bad ngi la lah ban suhthied ngin sa lah ban ïeng rangbah hakhmat ka pyrthei ban ïakhun khlem da shongthait namar ka jingsdang na la trai ka la pyrsad mynsiem lypa.
Ka seng Federation of Khasi Garo Jaintia People Saw Symper Circle East Khasi Hills District haka 27 Tarik u Nohprah kila ïoh ban pynhap  pyrda noh ïa ka lympung ïalehkai kynjatbol jong ka VI Open Knockout Football Tournament 2022 bala pynlong ha Madan jong ka St.
Fernando Highers Secondary School Sawsymper, ha kaba ha kane ka lympung ïalehkai kynjatbol ka Weiloi FC kala ïoh rah ïaka nam jingjop pyrshah ïaka Mawkynroh FC da 2 la 1 kol.
Haba phai ha ka jingïalehkai, la sakhi paidbah ba ha ki minit kiba shakhmat ka Weiloi FC ka la pyni shisha ïa kata ka sap jong ka jingïalehkai ha kaba ka la ñion tyngeh ban ïoh ban pynkhih jar hynrei ki jingthmu kim shym la urlong satia wat kawei ruh.
Kumta katba ki minit ki la nang ïaid shakhmat, ka Mawkynroh FC kumno re kumno da ka jingïakhun tyngeh wat hapdeng jong ka jingkhlaiñ jong ka Weiloi FC ka la ïoh ban pynkhih ïa ka jar ha ka minit kaba 21 lyngba u Lam Kurbah bad dei lyngba kane ka kol ka la pynlong ruh ïa ki paidbah nongpeitkai ba kin sdang ban kynhoi da kaba kyrshan ïa la ki jong ki kynhun.
Nangta shuh shuh hadpeng jong ka jingïalehkai, ka Weiloi FC hadien ba ka la shah thep shi kol kam shym la duh mynsiem hynrei ka dang ïakhun tyngeh khnang ban ïoh ban pynphai bad dei ha ka minit kaba 29 ka la ïoh ban pynkhih ïa ka jar lyngba u Basuk Bina bad ïa kine ki kol baroh ki ar kynhun ki la thep ha ka jingïalehkai jong ka kyllastep.
Haba wan phai biang ha ka jingïalehkai jong ka kyllamiet, ka jingïalehkai ka la nangkham itynnad shuh shuh ha kaba ka Weiloi FC bad ka Mawkynroh FC ki la hap ban ïakhun bad pynpoi ïa la ka jong ka kynhun sha ka thong jong ka jingjop.
Kumta ha kane ka kynti, ka Weiloi FC ka la ïoh ban pynkhih biang sa kawei pat ka kol kaba ar lyngba u Henry Marboh ha ka minit kaba 51 minit bad dei lyngba kane ka kol ka Mawkynroh FC kam shym lah shuh ban pynphai haduh kaba kut ha kaba ka Weiloi FC ka la khur syndon ïa ka nam jop.
Ha kaba kut jong ka jingïalehkai, na ka liang ki nongpynïaid ki la ïoh ban sam ïa ki khusnam baroh ar tylli ki kynhun kaba jop bad kaba rem ha kaba ka Weiloi FC ka la ïoh rah ïa nam jop da ka khusnam ryngkat ka song pisa kaba T.
1 lak tyngka katba ka Mawkynroh FC pat ka la rah ïa ka khusnam ryngkat ka song pisa kaba T.
50 hajar tyngka.
Ïa ki khusnam shimet, u Eric Kharlyngdoh u la ïoh ïa ka nam kum u ‘rangïalehkai ba kynsai tam, u Mebankyrshan Ryntathiang u la ïoh ïa ka nam kum u nongapkol ba tbit, u Eldyfast Wanniang kum u ‘rangïalehkai bat bit jong ka lympung baroh kawei bad u Basuk Bina kum u nongthep bun kol ha kaba kine baroh ki dei jong ka Weiloi FC.
U kongsan ha kane ka sngi u dei u Bah Dundee Cliff Khongsit, President ka FKJGP Central Body, u Bah Rangstarwell Wankhar, Range Officer (ba la shongthait) jong ka Soil & Water Conservation kum u symbud kongsan ha ryngkat ka jingïadonlang jong u Bah Aaron Laloo, Consultant Meghalaya Rural Tourism Federation Limited bad kiwei de kiba la shah khot sngewbha.
Lah ban pynkynmaw ba ka thong bad ka jingthmu ba hakhmat eh jong ka Federation of Khasi Jaiñtia & Garo People’s (FKJGP), Sawsymper Circle, East Khasi Hills District ban pynlong ïa kane ka lympung ïalehkai kynjatbol ka long kum shibynta ban pynmih pisa na ka bynta ban ai jingïarap ba pynshna ïing ïa kawei ka longïing ba duk hapoh jong ka dong ka thaiñ Sawsymper bad kumjuh ruh ban kyntiew ïa ka kam ïalehkai jong ki samla jong ha Bri u Hynñiewtrep.
La pynshit pynshngaiñ ïa kane ka lympung ïalehkai kynjatbol da ka jingrwai da ka kynhun ‘Sawsymper Brother Death to Life’ bad ka jingshad na ka samla Ibashisha Shangdiar.
Ïa ka jingïalang la pynïaid da u Bah Runningstar Kharbani, President ka FKJGP Sawsymper Circle, ka jingkren lyngkot na u Bah James Kharbani, Chief Adviser ka FKJGP Sawsymper Circle, bud ruh ka jingsam ïa ki khusnam sha ki samla pule kiba la wan shakhmat ha ki jingïaleh eksam bad ka jingkren khublei na u nongpynïaid.
Ki ‘rang bad thei ïalehkai jong ka jylla Meghalaya ki la wanrah burom ïa ka jylla baroh kawei ha ka jingleit ban ïashim bynta ha ka 7th Jeet Kune Do  National Championship ba la pynlong ha Bangla Sahi Indoor Hall New Delhi kaba la sdang ha ka 25 tarik bad pynkut pat ha ka 26 tarik Nohprah 2022.
Kane ka jingïalehkai eet Kune Do kadei kaba la sdang nyngkong da u Bruce Lee uba dei ruh u syiem jong ka Martial Arts.
Ki khynnah kiba ka leit ban ïashim bynta ha kane ka lympung ïalehkai ki la ïoh ban wanrah ka jingaisngewbha (Christmas Gift) ïa ka jylla Meghalaya ha kaba ki la ïoh ban khur haduh 33 tylli ki takma ha kaba 24 tylli ki takma ksiar, 7 tylli ki takma rupa bad 2 tylli ki takma rnong.
Ïa kane ka kynhun ïalehkai la lam khmat da ka Kong Anita Songthiang, bad u Bah  Lameshwa Majaw kum ki kynhun ba la ithuh na ka Jylla.
Ka Espiranza Songthiang ka la jop takma ksiar, kawei ha ka jingïalehkai ‘Kata’ bad kawei ha ka musical form jong ka junior 49kg, u Kyrshanbor R Songthiang u la ïoh ban khur artylli ki takma ksiar kawei ha ka ‘Kata’ bad ha ka Musical form, u Fibetstar Songthiang u la ïoh ban khur ka takma ksiar ha ka kata junior 56kg, u Nang-kitboklang Songthiang u la ïoh ban khur ïa ka takma ksiar ha ka kata senior 70kg, u Banteiboklang Song-thiang u la khur ka takma ksiar ha ka ‘Kata’, ka Lorenza Songthiang ka la khur ïa ka takma ksiar ha ka ‘senior Kata’, u Francis Songthiang u la khur ïa artylli ki takma ksiar ha ka ‘senior kata’, u Wan-pynkhraw Marboh u la khur ïa ka takma ksiar ha ka Junior 34kg.
Ka Rijanai Ryndong ka la khur ïa ka takma ksiar ha ka sub junior 50kg, u Wanbalajiedskhem Myrboh u la khur ïa ka takma ksiar ha ka senior 50kg, u Pynïohnam Myrboh u la khur ïa ka takma ksiar ha ka sub junior 29kg, u Arkinkhraw dkhar u la ïoh ïa ka takma ksiar ha ka sub junior 19kg, u Kitbok Dkhar u la khur ïa ka takma ksiar ha ka senior kata, u Nehtre Pdein u la khur ïa ka takma ksiar ha ka senior 60kg, u Pynhunborlang Diengdoh u la khur i ka takma ksiar ha ka kata, ka Martina Blah ka la khur ïa takma ksiar ha ka kata, ka Kerry Dameca Kharnaior ka la khur i ka takma ksiar ha ka kata, Ka Ilawan kmen Nongbri ka la khur ïa ka takma ksiar ha ka kata junior 45kg, ka Phibalakordor Kurbah ka la khur ïa ka takma ksiar ha ka Kata, ka Phidashisha Kurbah ka la khur ïa ka takma ksiar ha ka kata bad ka Lavinia Shadap ka la khur i ka takma ksiar ha ka Kata.
Ka Jyntialin Warbah ka la jop ïa ka takma rupa ha ka Junior 48kg, Nang-teishaphrang Nongkynruh u la jop ïa ka takma rupa, u Jefferson Ryndong u la jop ïa takma rupa ha ka Junior 48kg, u Bansahnam Nongbet u la jop ïa ka takma rupa ha ka sub junior 35kg, ka Martina Blah ka la jop ïa ka takma rupa ha ka kata, u Daowanmi Mynsong u la jop ïa ka takma rupa, bad u Nangsanshaphrang Khar-bithai u la jop ïa ka takma rupa.
Ka Hammylleinki Dkhar ka la jop ïa ka takma rnong ha ka kata senior 50kg bad u Banmankhraw Dkhar u la jop ïa ka takma rnong ha ka ‘Kata’ sub junior 27kg.
Ka Meghalaya ka la lah ban pynliem ïa ka Andaman bad Nicobar Islands da kaba pynbam ïa ka da 9 la 0 ha ka jingïalehkai kaba la long hapoh Bhubaneswar, Odisha.
Ka kynhun ïalehkai jong ka Meghalaya ka la lah ban shong halor duh jong ka Group 5 ha ka jingïalehkai jong ka lympung Mens Senior National Football Championship Santosh Trophy.
U samla Nikelson Bina u la ïoh ban thep ïa ka kol kaba nyngkong eh na bynta ka Meghalaya mar syn sdang ka jingïakhun ha ka minit kaba 3 bad bud sa u samla Figo Syndai uba la ïoh ban thep ïa ka kol kaba ar ha ka minit kaba 27 bad tang hadien 5 minit u Figo Syndai u la ïoh ban thep ïa kawei ka kol kaba lai ha ka minit kaba 32.
Ka Meghalaya haduh ban da kut ka por ïalehkai jong ka kylla step ka la lah ban thep haduh lai kol lyngba u Nikelson bad u Figo kiba la ïoh ban thep ïa ki kol kaba long 3-0.
Haba sdang ka jingïalehkai jong ka kylla miet hadien 18 minit ba la sdang ka jingïakhun jong ka kylka miet u samla Damonlang Pathaw u la ïoh ban thep ïa ka kol kaba lai ha ka minit kaba 63 jong ka kylla miet.
U samla Everbrightson S Mylliempdah u la ïoh ban thep ïa ka hat-trik na bynta ka Meghalaya ha kaba u la ïoh ïa ki kabu ksiar ksiar khlem da pynlehnohei ha kaba u la thep ïa ka kol ha ka minit kaba ka 70, 75 bad ha ka minit kaba 80 jong ka kylla miet.
U samla Dajiedlang Wanshnong u la ïoh ban thep ïa ka kol kaba phra ha ka minit kaba 87 bad tang hadien 5 minit shuwa ban kut artad ka por ïalehkai jong kane ka jingïakhun u samla Damehun Syih uba la ïoh ïa ka bol khlem da pynlehnohei ïa ka kabu ksiar ha kaba ka bol kaba u la kynjat ka la leit ban rung beit beit shapoh ka jar jong ka kol ha ka minit kaba 90’+ jong ka kylla miet.
Ka Meghalaya ka shong halor duh jong ka Group-5 da 7 poiñ bad ka goal difference kaba long 10 kolha kaba ka la jop arsien pyrshah ïa ka Telangana da 1-0, pyrshah ïa ka Andaman bad Nicobar Islands da 9-0 bad pyrshah ïa ka Sikkim ka la ïakhaid da 0-0.
Ka Meghalaya kan sa ïalehkai pyrshah ïa ka Pondicherry mynta ka sngi hapoh Odisha Football Academy ha Bhubaneswar, Odisha.
Haba phai pat sha ki jingïalehkai ha ka Group-5 ka Andaman bad Nicobar Islands kan ïalehkai pyrshah ïa ka Telangana, bad ka Odisha kan ïalehkai pyrshah ïa ka Sikkim.
Ha ka Group-2 ka Rajasthan kan sa ïalehkai pyrshah ïa ka Andhra Pradesh ha Kozhikode.
Bad ha ka Group-3 ka Uttar Pradesh kan ïalehkai pyrshah ïa ka Goa, ka Nagaland kan ïalehkai pyrshah ïa ka Tamilnadu, bad ka Assam kan ïalehkai pyrshah ïa ka Arunachal Pradesh ha Kokrajhar.
Ka United Democratic Party, Youth Wings jong ka Sohiong Circle mynta ka sngi ka 28 tarik u Nohprah kala pynhap pyrda noh ïa ka 1st Sohiong Constituency knockout Football Tournament 2022 ïa kaba la pynlong ha madan Marpna, Sohiong.
Ha kane ka knockout Football Tournament na ka liang ka UDP Youth Wings jong ka Sohiong Circle kala phiah ha ki ar bynta kawei ka dei ïa ki ba la kynjoh sha ka 35 snem shajrong katba kawei pat kadei na ka bynta ki samla kiba don ha ka rta ba 35 snem shapoh, bad ki team kiba la poi sha ka phainal jong kiba la 35 snem sha jrong kadei ka Krang Area pyrshah ïa ka Weilyngkut katba ha ka phainal jong ki samla kiba hapoh ka 35 snem ka rta ki kynthup ïa ka Diengïei Area pyrshah ïa ka Sohiong Area.
Haba phai ha ka jingïalehkai kaba la long hapdeng ka Krang Area pyrshah ïa ka Weilyngkut ka jingïalehkai ha ka kylla step kala long shisha ka jingïalehkai kaba itynnad namar ba baroh ar tylli ki team kila ïakhun dohïap ban ïoh pynkhih nyngkong ïa ka jar hynrei namar ka jingbiangbor jong baroh ar kynhun ym shem la don satia kiba lah ban pynkhih jar tad haduh ba kut ka por jong ka kylla step.
Haba sdang ka kylla miet ka jingïakhun ruh ka long hi kumjuh namar ka jingia biang bor jong baroh ar tylli ki team bad ki don ki khep ki khep ba kila pyrshang ban pynkhih jar hynrei ym shym lah satia bad dei ha ki minit kiba khatduh jong ka kylla miet kila ïoh ban pynkhih nyngkong ïa ka jar bad bteng biang tang ha ki minit kiba khatduh kala ïoh biang ban pynkhih jar bad kala pynlong ïa ka Weilyngkut Area ban pynliem ïa ka Krang Area da 2 goal la nod.
Haba phai ka jingïalehkai jong ki samla kiba hapoh ka 35 snem ka rta, kata ka Diengïei Area pyrshah ïa ka Sohiong Area kane ka jingïakhun ka ïasyriem hi kumjuh namar ba ym shym la don kiba lah ban pynkhih jar ha ka kylla step wat hapdeng ka jingsakhi ki paidbah nongkyrshan kiba la poi da ki hajar hajar ngut bad dei tad ha ka kylla miet ba ka Sohiong Area kala ïoh ban pynkhih jar haduh ar goal bad pynlong ïa ka ban rah ïa ka nama kum ka lahduh ha kane ka1st Sohiong Constituency knockout Football Tournament 2022.
Ki kynhun ne ki team baroh kiba ïa shim bynta ha kane ka lympung ki don haduh 32 tylli bad ka khusnam na ka bynta ki nongjop ha kane ka knockout tournament ka long 50 hajar na ka bynta ki nongjop ha ka rta ba 35 snem shapoh katba kaba wan ba-ar kin ïoh 25 hajar bad na ka bynta ki nongjop ha ka 35 snem sha jrong ka long 30 hajar ïa ki nongjop bad 20 na ka bynta kiba wan ba-ar.
Ïa ki khusnam sha ki nongjop la ai da u Bah HDR Lyngdoh uba long kum u kongsan bad u Bah Synshar Kupar Lyngdoh Thabah ha ka jingïadon lang bad ki nongkitkam ka UDP Sohiong Circle lem bad ki nongkitkam ka UDP Youth Wing ka Sohiong Circle lem bad kiwei de ki nongïalam.
Ka jingïalehkai phutbol ba la tip kum ka AL Hek Football Tournament 2022 kaba dei ruh ka lympung ban rakhe burom ïa ka jingdap 25 snem ka jingshakri paidbah jong u Bah A.
L Hek 25 (silver jubilee celebration) uba dei ruh u MLA jong ka Pynthorumkhrah Constituency, ïa kane ka jingïalehkai la pynlong bad pynïaid da ka Pynthorbah ha kaba ka Nongmensong-A ka la ïakhun pyrshah ïa ka Golf link-B ha ka jingïakhun kaba lah long hapoh madan ïalehkai jong ka MFA Turf Polo Ground Shillong hynnin ka sngi ka 29 Nohprah.
Ha kane ka jingïalehkai ka Nongmensong-A ka la pynliem noh ïa ka Golflink-B da 3-0 ha ka jingïakhun kaba nyngkong jong ka Football Tournament 2022.
Katba ha ka jingïalehkai kaba ar ka Mawpat Circle-3 ka lah pynliem noh ïa ka Lumshyiap da 3-1, ha ka jingïalehkai kaba lai ka Golflink-A ka la pynliem noh ïa ka Nongmensong-B da 3-0 bad ha ka jingïalehkai kaba saw ka Mawpat Circle-2 ka lah pynliem noh ïa ka Lawmali-B da 4-1 ha ka jingïakhun kaba nyngkong jong ka Football Tournament 2022.
Da kane ka jing jop ka Nongmensong-A, Mawpat Circle-3, Golflink-A bad ka Mawpat Circle-2 ki lah ïoh ban khur ïa ki 3 poiñ ha kane ka jingïakhun mynta ka sngi ban jam shakhmat ha kane ka lympung ïalehkai jong ka AL Hek 25th Silver Jubilee Football Tournament 2022.
Ka ASHA payment mobile application ka banyngkong, ïa kaba la plie paidbah da ka sorkar Meghalaya ha u bani Lber 2022, kala wanrah ka jingbha namar naduh ba la plie paidbah ïa  kane ka app la dep ban siew haduh 12.
2 klur tyngka sha ki nongtrei ASHA ha kylleng ka jylla.
Shuh shuh, kane ka application kala pynduna ïaka por ban siew ïa ki jingsiew sha kine ki nongtrei ka koit ka khiah na ka 120 sngi sha ka 5 sngi.
Da ka jingthmu ban pynsuk ïaka rukom siew tulop bad ban pynthikna ïaka jingsiew haka por ba biang sha ki nongtrei ASHA, ka sorkar Meghalaya kala plie paidbah ïaka ASHA payment mobile application la kumba 9 bnai mynswa.
Shwa ban lap ïa kane ka buit technology, ka jingsiew ka long ka ba slem bad eh kaba shim por palat 4 bnai eiei, nalor ba ka tuh ïaka por, hap leit rah ïaki kot ki sla bad ka rukom jingpynshisha.
“Ka sorkar jong ngi kala buh hakhmat eh ïaka koit ka khiah bad uwei na ki rishot baskhem jong ka koit ka khiah ki dei ki hajar ngut ki nongtrei ASHA ha kylleng ka jylla.
Kila shim ïaka mat ba kongsan ha ka ban wanrah ïaka jingjop ïaka Meghalaya pyrshah ïaka khlam Covid-19.
Da kaba pynsuk bad pynstet ïaka jingsiew tulop ïaki nongtrei ASHA ka long kaba rit tam kaba ngi lah ban leh ban siew kylliang ïaki jinglen lade bad jingtrei shitom ka jong ki.
Ngi sngewkmen ba ngi la pyntreikam ïaka buit technology ban plie paidbah ïaka ASHA Payment App bad ban lah ban weng ïaki jingeh bad jingjynjar jong ka rukom siew tulop ba palat 4 bnai sha ka hapoh shi taïew, kaba pynlong ïa ka ban kham pynsuk da ka kaba shu ñion ïa u budam", ong u Conrad Sangma, u Myntri Rangbah ka jylla haba ai khublei ïaka kynhun baroh na ka bynta kane ka buit technologyKa jylla Meghalaya, ïa kaba la ju bna nam kum kaba shim jait na ka kmie ka don palat 14 lak ngut ki kynthei haka jingdon briew.
La pyntreikam ïaka ha Meghalaya ha u snem 2005 da ka National Health Mission (NHM).
Ki nongtrei ASHA ki dei ki kynthei kiba shakri hakhmat eh na ka bynta ki baduk bajynjar ha ki thaiñ nongkyndong.
Ki don kumba 7,000 tylli ki shnong ha Meghalaya, ka jylla haduh mynta ka don 7067 ki nongtrei ASHA, ha kaba man la ki shnong ki don la kumno kumno iwei i nongtrei ASHA da ka jingthmu ban ai ïaka jingsumar kaba bha, batad bad bastet ïaki briew ha nongkyndong.
Ki nongtrei ASHA ki kwah ban kyntiew ïaka jingtip paidbah bad ban ai ki jingpynbna halor ki jingdonkam ïaka koit ka khiah kaba paka, kum ki jait jingbam batei, ka jingleh khuid bad ka jingkhuid jingsuba.
Ki ju kren halor ka jingdonkam ban shim kabu  bad pyndonkam hok ïaki lad jingsumar ka tnad ka koit ka khiah.
La dep ban phah haduh 80 klur tyngka jong ki snem 2020 haduh 2022, kiba la sahteng la bun snem.
La nang pynkiew ruh ïaki incentive na ka bynta ki nongtrei ASHA bad ki nongïarap.
Ka jingsiew ka jylla ïaka tulop jong ki nongtrei ASHA bad ki nongïarap ka long 1500 tyngka bad 500 tyngka shi bnai, bad ïa kane la pynkiew arshah kata 3,000 bad 1,000 tyngka.
Mynta ka jingsiew ba ki nongtrei ASHA bad ki nongïarap ka long 7,500 bad 3,250 tyngka shi bnai.
Katkum u Additional DMHO, ka Ri Bhoi District, u Dr D Blah,  “Hadien bala pyntreikam ïa kane ka payment application ha ka District, kala ai mynsiem ïa shibun ki nongtrei ASHA namar mynta ki lah ban ïoh ïaki incentive man ka por bad khamtam ha ka por ba biang, ka bym ju long kumta mynshwa".
Ka Asha Mobile Payment Application kala long ka atiar bakongsan na ka bynta ki program official ha ki kyrdan baroh, namar ka lah ban ïarap ban tip bad buddien ïaki jingsiew jong ki nongtrei ASHA bad ban pynthikna ba kan ym don ka jingpynslem ïaka jingsiew ïaka tulop jong ki.
La sdang pyrshang nongkong eh ïa kane ka app ha Umlong Block ha Ri Bhoi District bad ïaka pisa ba dei ban ïoh la pyllait sha ki nongtrei ASHA lyngba kane ka app hapoh 5 sngi naduh ka por ba pynmih ïaka jingsiew tulop.
Lyngba ka  ASHA payment application, ka nongtrei ASHA ka lah ban pan ïaka tulop lyngba ka mobile smartphone, laptop, desktop lane lyngba ka jingïarap na ki accountant ka PHC ban shu leh online bad phah sha ka Auxiliary Nurse Midwife (ANM).
Ki ANM kin sap hah sha ki Medical Officer ki ban sa pynshisha bad ban phah pat sha ki Block Accountant, ki Block Accountant pat sha ka District bad ka District pat sha ka jylla na ka byntga ka jingsiew beit beit sha ki account jong ki nongtei ASHA.
Kane ka rukom baroh kan long online bad kan shimpor tang hapoh shi taiew.
Mynshwa ki ïakynduh shibun ki jingeh namar ka jingpynslem ha ka ban siew tulop kiba bun na ki nongtrei ASHA kila pynpaw ïala ki jingsngewkmen ia kane ka rukom siew tulop ka ba mynta.
Katkum iwei na ki nongtrei ASHA hapoh ka shnong Jorgin, tang ban ïoh ïaka tulop, ngi hap ban pynlut shibun ka por bad ka pisa ban pyndap ïaki form bad ka bai leit bai wan ban phah ïa ki.
Hynrei mynta pat lyngba kane ka app ngim donkam shuh ban leh ïa kita hynrei ban shu leh lyngba ka mobile phone ban pan ïaka tulop ban ban khmih ïaka jingïaid ka kam".
Ym tang ba ka la pynsuk ïaka jingeh ki nongtrei ASHA hynrei ki ANM, PHC I kong T.
Syiem i la ong ba naduh ba la plie paidbah ïa kane ka app, wat ki kam jong ki ban khmih bad ban pdiang kala kham suk shibun.
“Shu nion tang katto katne sien la lah ban pyndep ïaka kam", i la ong.
Mynta la lah ban siew ïaki nongtrei ASHA man la ka taïew khlem pynslem.
Naduh bala plie paidbah ïaka app la lah ban siew 9.
14 klur tyngka sha ki nongtrei ASHA ha kylleng ka jylla ha ka por ba biang tang hapoh kattto katne bnai naduh ba la plie paidbah.
Iwei i nongtrei ASHA ha ka shnong Pahamrimai, I kong Tina Mary Sohkhlet i la ong ba ha shwa kane ka app, ki tulop baroh ki sahteng, ka long kaba eh ïa ki ban bteng ïa ka kam kum ki nongtrei ASHA.
Hynrei mynta ba ngi la don ïaka jingsiew online, kiei kei baroh kila kylla ïaka ban pynbha bad ngi la nang ïoh mynsiem bad sngewkmen ban trei ïa la ka kam" ong i kong Sohkhlet.
Ka seng samla shnong Mawklot hapoh ka jingïalam jong u President samla Ricky Nongdhar ka lah ïoh ban plie pyrda mynta ka sngi ka 28 tarik Nohprah 2022 ïa ka 1st Football tournament.
Ha kane ka sngi plie pyrda la ïadon lang da u Samla Kitboklang Nongphlang uba long kum u Vice President jong FKJGP seng kmie bad ha kajuh ka por kum u President barim jong ka seng samla u lah long kum u kongsan bad u Bah Richel Wankhar uba long kum u working president jong ka NPP Mylliem block kum u symbud kongsan.
Ha kane ka sngi lah don lang ruh Rangbah shnong jong ka Shnong Mawklot Bah M.
Nongneng lem bad secretary jong ka shnong ki Rangbah dong bad ki nong shong shnong jong ka shnong hi baroh kawei.
Ha kane ka jingiakhun ka Khlieh Shnong Football Club ka lah ïoh ban pynliem noh ïa ka Sohbir FC da 2-1.
Ki rangïalehkai jong ka Khlieh Shnong FC kiba la ïoh ban thep ïa ki ar kol ki long u Teibok Kharbudnah bad u Nangsanhame Uriah uba la ïoh ban thep ïa ka kol kaba ar katba u rangïalehkai jong ka Sohbir FC uba la ïoh ban thep ïa ka shi kol u long u Jerry kharkongor.
Ka Meghalaya ka la jop ha ka sngi ïalehkai ba nyngkong ha ka ‘Ranji Trophy group Match’ pyrshah ïa ka Bihar ha kaba ka la ïalehkai bha bad ka Bihar ka la ïoh 247/7 ha stumps ha ka jingïalehkai kaba la long ha MCA Ground.
Ha ka jingsdang jong ka jingïalehkai ka la sdang kham slem hadien ba jhieh ka madan ïalehkai bad ka jingjur jong ka lyer kaba beh.
Ka Meghalaya ka la tied nyngkong hadien ba ka la jop ïa ka jingkawang toss.
U Abhishek Kumar u la ïoh (1/50), katba u Akash K Choudhury u la ïoh (1/36).
Tang 11 overs la ïoh ban ïalehkai ha ka session kaba nyngkong hadien ba la hap ban pynsangeh shwa na ka jingjhieh jong ka madan hapor ba sdang.
Ha ka session kaba ar, u nongïalehkai jong ka Bihar u Bipin Saurabh, u la ïoh ban kamai haduh 107 ron na ki 115 bol, na u bad ka u para nongïalehkai u Sachin Kumar Singh (52), ki la ïoh 133 na bynta ka wicket kaba lai.
Hadien ba l dep ban ïa bamja sngi, u Saurabh u la ïoh ban tied bun ki bol ha kaba u la ïoh haduh 11tylli ki 4 ron bad hynñiew tylli ki 6 ron, katba u Sachin u la ïoh also 7 tylli ki 4 ron na ki 106 bol.
Hadien ba u Sachin u la hap noh (out) ha ka jingkawamg bol jong u Shaisngi Lyngdoh (1/21), katba u Rajesh Bishnoi u la ïoh ban pynhap ïa u Saurabh lyngba ka lbw.
U Bishnoi u la ïoh ban pynhap sa lai wiket ha shuwa ban kut ka sngi u la ïoh 4/56.
Ka jingïalehkai kan bteng biang lashai ka sngi mynstep, bad ka Bihar kan sa ïalehkai bad ïakhun ban tam ïa ka 300 ron.
Ha ka sien kaba khadwei (11), ‘ka Shlem Jingïarap ïa kiba Duk u Rupang’ ka la lah ban sam jingïarap ïa phra (8) tylli ki longïing kiba duk bad ba jynjar kiba la jied na kylleng ki shnong ka Ri Khasi-Jaiñtia.
Ïa kane la leh ha ka 28 tarik Nohprah ha Mawkhar Christian Hr.
Sec.
School, Shillong ryngkat ka jingïadon lang kiba ha ïing ha sem, ki nongnoh synñiang bad ki katto katne ki ‘riew rangbah bad longkmie kiba ju don bad noh mynsiem lem ïa kiba duk ba jynjar.
Kine ki longïing ki la ïakynduh ïa la ki jong ki jong ki apot ha ka jingim jong ki.
Kine ki longïing ki la ïoh jingïarap da ki tiar khnang ban ïoh pyndonkam ha ïing ha sem kum ki tusok, ki rajai, ki kombor bad ki tiar shet tiar tiew ban ïoh  pyndonkam ha ïing ha sem.
Ki longïing kiba la shah jied mynta u  snem 2022 kilong: (1) Kong Nangroi Rymbai na shnong Musniang, East Jaiñtia Hills (2) Kong Melda Kshiar na shnong Pyngkya, East Khasi Hills,(3) Kong Amhim Dkhar na Kyndong Tuber, West Jaiñtia Hills,(4) Kong Monika Mukhim na Pingwait, East Khasi Hills (5) Bah Teiborlin Dkhar na Nongstoiñ, West Khasi Hills (6) Kong Aita Kurbah na Ksehmawnai, East Khasi Hills (7) Kong Plibon Kharmawphlang na Mawpynthih bad (8) Kong Mary Kurkalang na Mylliem Mawrashe, East Khasi Hills.
Ha kane  ka sngi, la sakhi lang ruh da i Kong Josaphia Wankhar iba long i Chief Executive Officer(CEO) jong ka Shillong Co-Operative Urban Bank Ltd, Shillong.
Ha ka jingkren jong i, i Kong Josaphia Wankhar i la pynpaw bad ai  ka jingïaroh ïa Ka Shlem jingïarap ïa kiba duk u Rupang kaba la lah ban ïai bteng ïa kane ka kam haduh khadwei snem kynthih mynta.
I la ong ‘Ban ai ïa kino kino ki jingai sngewbha ïa ki briew kiba kim ju ïoh mad, ka pynkmen bad pynphuhmut phuhmat shisha ïa ka mynsiem ha ka jingim jong ki.
Hynrei, ha ki briew kiba la ïoh pahuh pat, ki jingai sngewbha  kyrpang kim da don dor than’.
I la ai mynsiem ïa kane ka Shlem ba kan ïai bteng ïa kine ki kam shakri mon sngewbha ïa ki longïing kiba duk khnang ba kan long shisha ka jingkyrkhu ïa ki.
La pynïaid ïa ka jingïalang sam tiar da u Bah R.
M Shabong uba long ruh  u Editor bad Publisher ka kot khubor U Rupang uba la kyntu ïa ki nongïoh jingïarap ba ki dei ban pyndonkam hok  ha ïing ha sem jong ki ïa ki tiar ki tar ba ki la ïoh khlem da pyndonkam bakla satia ïa ki da kumwei pat.
Katba i Kong Belbera Wankhar pat i la ai  ïa ki kyntien ai khublei khaduh ha katei ka jingïalang sam tiar ba lyngkot.
Ka jingsaphriang ki dur bad video ha ki rynsan social media halor ka jingïalehkai kmen Khrismas jong ka Balang Presbyterian Nongpyndeng ha ka 27 tarik u Nohprah ka la pynlyngngoh bad pynkyndit ïa kiba bun ki briew namar kila ïohi ïa ka jingriam dur bula bala riam ima bad ikynsha bha ïa kaba la ju tip ruh ïa ki kum kita ki “JUHE" kiba la ïaid paidbah ruh ha surok ka sor Nongstoiñ.
Kane kala pynlong ruh ïa kiba bun ki paidbah ban kynthoh halor katei ka jingïalehkai Khrismas jong ka Balang Presbyterian Nongpyndeng bad bun ruh kiba la kylli ba kaei ka jingmut ba ki hap ban ïa riam kynsha bad phong dur bula ksuid ïalade bad kala don ruh ka jingiatai nia kaba shyrkhei bha halor kane ka bynta ha ki rynsan jong ki social media.
Haba phai sha West Khasi Hills District lehse kane ka jinglehkai Khrismas bad ïariam dur bula JUHE kamdei shuh kaba dang thymmai bad bun hi kiba la ju ïohi bad ïa tip bha namar ym tang ha Nongpyndeng hynrei don bun ki shnong ha WKH kiba ju ïalehkai kum kine ki jait jingïalehkai ha shwa ban ïa bam khana Khismas lane ban ïalehkai kmen Khrismas bad kaba la neh ruh la bun bun snem mynta hynrei don ki shnong kiba la sangeh bad don pat kiba dang ïai bteng haduh mynta mynne.
Hynrei haba phai pat halor ki jingsaphriang ki dur bad video ba i kynsha na kaba kum katei ka jingïalehkai jong ka Balang Presbyterian Nongpyndeng na ka liang jong u nongthoh khubor u la pyrshang ban ïakren bad ki katto katne ki nongïalam Balang ba kin pynshai kham bniah halor katei ka jingïalehkai Khrismas ka jong ki namar kila bun sa tang ki dak jingkylli na ki paidbah ba bun Balang.
Na ka liang jong u Tymmenbasan S.
Syiem u la ong ba ka jingmih jong ki JUHE ngi kheiñ ïa ki ba kidei ki shispai u soitan u syiem ka jingdum te haba ka wan ka gospel ba wan u Jisu Khrist ha kane ka pyrthei ki ïaleh pyrshah ïa ka jingshai jong ka Gospel bad halor ka jingleit ïaid sha surok ka sor Nongstoiñ u la pynshai da kaba ong ba kadei ka jingleit pyni hadien bala kut ka jingïalehkai Khristmas hynrei kam don ei ei.
U la ong ruh ba ka jingthmu jong kitei ki JUHE ki long kum ki shipai u soitan bad hangno hangno ba ka Gospel ka leit ka Gospel u Jisu Khrist ka rung kine ruh ki wan ban ïaleh pyrshah, kumta haba ïaleh Khrismas ha ka sngi jong ka jingwan longbriew jong u Trai Jisu, ngi shem ba une u soitan ruh u wan ban ïaleh pyrshah kumta haba ngi ïalehkai drama lane ïa shad Khristmas ngi shim ïa ki shipai JUHE ba ka long kawei na ki subjek kiba ba khmat ba ka jingshai bad ka jingdum ki wan ban ïaleh pyrshah.
“Ki shipai khlaw kidei ki JUHE bad ki shipai Khristan kidei kito ki khynnah kiba ïaleh drill bad ki JUHE ki leh donbor ki pynsheptieng ki pynkhynñiuh khamtam ïa kito ki ba dang rit ka jingngeit hynrei ha ka kyrteng u Jisu Khrist la ki kiengatiar kiba katno kaba i shyrkhei lada peit hynrei yn da haba u khynnah u barit u siat ha ka kyrteng u Jisu Khrist ki kyllon kram" ong u Tymmenbasan.
U la ïathuh ruh ba naduh ka snem bala long ka Balang naduh ba ka  Nongpyndeng ka don ha ka Nongstoiñ kamut kaba dang dei ka tnad 1956 la sdang ïa ka Khristmas bad hadien kata ka snem ka don ka por bala kham ïa sangeh noh hynrei ka dang wan thymmai biang naduh ka snem 71 ter ter bad man ba ïaleh Khristmas ki don beit ki tei ki JUHE.
U Executive Member ka KHADC uba dei u MDC ka Mawlai u Bah Teiborlang Pathaw ha ka 28 tarik Nohprah, u la plie ïa ka surok dewbilat ha Mawlai Umjapung, Dong Tariang A kaba la mang na ka pisa ka District Council T.
10 lak tyngka.
Ha kane ka sngi, la sakhi lang u Rangbah Shnong u Bah Herman Dohtdong, u Assistant Rangbah Shnong u Bah AR Manih bad ki riew rangbah.
Ka jingjrong kane ka surok dewbilat ka long kumba 100 metre eiei.
Haba kren ha kane ka jingïalang, u Bah Teibor u la ainguh ïa u Blei uba la plie lad ïa u ban pynïoh ïa kane ka jingdonkam jong ka shnong.
Watla ka dei kaba rit hynrei kan long ka jingkyrkhu ïa ki paidbah kiba donkam bad un bteng ban pyndep ïa kaba dang sah khamtam lada un poi sha ka thong kum u MLA.
“Nga la pyrshang katba lah kum u MDC ban pynïoh ïa ka jingdonkam jong ka Mawlai Umjapung, ka shnong kaba la heh bha", la ong u Bah Teibor uban ïakhun ïa ka MLA elekshon 2023 na ka NPP na Mawlai konstitwensi.
Ïa kane ka skhim la pynrung jong ka snem 2021-22 bad kane ka dei ka bynta kaba nyngkong bad ka bynta kaba ar, yn sa lah ban pyndep haduh ban kut ka surok.
“Kane kam dei ka skhim ban pynbiej elekshon hynrei nga pyndep ïa ka kamram kum u MDC", la ong u Bah Teibor.
U la ïathuh ba ka skhim 100 sngi ne National Rural Employment Guarantee Scheme (NREGS) kan sdang noh ban treikam ha u bnai Ïaïong u snem ban wan bad ynda la wan kane, kan long ka jingkyrkhuh ïa ka shnong ban ïoh jingmyntoi ki paidbah.
Haba pynpaw ba u la kut jingmut ban trei ïa ka jingdonkam ki paidbah, u Bah Teibor ula ong ba kum u MDC um thiah sngi bad lada ibit u Blei ban kyntiew kyrdan kum u MLA ha 2023, un sa pyrshang ban wanrah shuh ki kam ba kham heh.
Nalor ka madan ïalehkai, ka umbam umdih ruh ka dei kawei kaba donkam eh ki paidbah katei ka shnong, ha kaba u la ïakhun ban pynrung ïa ka skhim Jal Jeevan Mission (JJM) ban sam um sha man ki thliew ïing.
U MLA ka 33-Rambrai Jyrngam konstitwensi u bah Kimfa S Marbaniang, ha ka 28 tarik Nohprah, u la wan ban aiti ïa ka shithi ban iehnoh ïa ka kam kum u MLA ha khmat u Lamphang ka ïingdorbar thawaiñ u bah Metbah Lyngdoh.
Ha ka shithi iehnoh kam MLA, u la ong, “nga wan ban aiti ia ka shithi ban iehnoh ïa ka kam kum u MLA ka 33 – Rambrai Jyrngam konstitwensi, ha ka Meghalaya Legislative Assembly ka ban trei kam naduh ka 28 tarik u Nohprah 2022".
U bah Kimfa u la jop kum u MLA na Rambrai Jyrngam konstitwensi ha u snem 2018 na ka Congress hynrei u la shah sospon noh na ka party na ka bynta 3 snem ha ryngkat ki saw ngut ki MLA ka Congress.
Katkum ka khubor ba la ïoh, u bah Kimfa hadien ba u la iehnoh kum u MLAha ka 28 tarik Nohprah, tang ha ka 29 tarik Nohprah un sa pynïasoh noh ïalade sha ka National People Party (NPP) ha ka jingïalang ka ban long ha ka shnong Rambrai.
Ka Pyndengrei Social and Cultural Sports Club ha ka 26 tarik Nohprah, ka la aiti noh ïa ka ïing sha ka Kong Lucy Sohshang na ka dong Mawkhmahwir jong ka shnong Pyndengrei hadien ba ka Sport Club ka la dep ban pynshna ïa ka.
Kane ka longïing kadei ruh kaba shem jynjar namar kadei ka long ïing jong ka riew kynthei kaba peit hi ïa baroh ki jingdonkam ha ïing bad ïa ki 5 ngut ki khun ba kynthup ïa 3 ngut ki kynthei bad ar ngut ki shynrang hadien ba u kpa jong ka ïing um don shuh.
Na ka liang jong ka Sport Club kala shim ïa kane ka sienjam ban leh isynei ïa katei ka long ïing kum shi bynta jong ka jingrakhe ïa ka jingdap 50 snem jong ka Pyndengrei Social and Cultural Sports Club.
U Sordar ka shnong Pyndengrei u Bah M.
Marwein u la khap ïa u ribon kum ka dak ban aiti noh ïa katei ka ïing sha ka Kong Lucy Sohshang, ha ryngkat ka jingïadonlang ruh u Rangbah Dong Mawkhmahwir, u President bad Secretary ka Sport Club bad kiwei kiwei.
Ka Meghalaya State Karate-Do Association  (MSKDF) ka ba la leit ban ïa shim bynta ha ka 5th National Open Zendokai  Karate Championship kab la pynlong da ka All India  Zendokai Karate-Do Federation (AIZKDF).
Ïa kane ka lympung la sdang naduh ka 21 tarik bad kut pat ha ka 23 tarik Nohprah 2022 ha Nongbah Delhi, Vasudevam School Indoor hall, B-Block, Sector14, Prashant Vihar, New Delhi.
Ki khynnah kiba ka leit ban ïashim bynta ha kane ka lympung ïalehkai ki la ïoh ban wanrah ïa ka jingai khrismas (Christmas Gift) ïa ka jylla Meghalaya  ha kaba ki la ïoh ban khur haduh 56 tylli ki takma ha kaba 26 tylli ki takma ksiar, 20 tylli ki takma rupa bad 10 tylli ki takma rnong.
Ïa Kane ka kynhun ïalehkai la lam khmat da ka kong Anita Songthiang, Baremdor Kharmuti bad u Lameshwa Majaw kum ki Official na ka Jylla.
Lah ban pynpaw hangne ba ka All India  Zendokai Karate-Do Federation (AIZKDF) ka dei ka Karate Style ka ba la dep ithuh da ka Karate India Organization (KIO) kaba la long khlieh da u Hansh Bharat Sharma kum u mentor bad Founder Ka KIO, u Vijay Tiwari President, bad u Sanjeev Kumar Jangra, Secretary General ka KIO kaba long pat ka dkhot ba pura jong ka World Karate  Federation (WKF) kaba la ithuh pat da ka International Olympic Committee (IOC).
Kane ka jingjop ka long shisha ka burom ïa ka jylla hi baroh kawei.
Ka Meghalaya State Karate-Do Association (MSKDF) ka kyrpad ïa ka Meghalaya State Olympic Association (MSOA) ba kan ai noh ïa ka jingithuh kham kloi ïa kane ka seng kaba la dep ithuh mynta da ka Karate India Oranization (KIO), AKF bad World Karate  Federation (WKF) khnang ba ka jingïalehkai Karate ha ka State kan long kaba ïaid beit ïaid ryntih.
Ka jingïaid jong ka por, ka la pynkylla ïa kiei kiei baroh ha ka pyrkhat pyrdaiñ jong u briew khamtam na ka jingroi sted ki jingsted shembuit jong u briew ha kane ka juk mynta ha kaba kiei kiei la shu ïoh suk ha kti, ha ïing ne hangno hangno ba ki briew ki kwah.
Ar phew snem mynshwa, ka jingiapher ka long kaba la palat liam shisha ban ïanujor bad mynta.
Mynshwa, ki nongkyndong ban wan sha Shillong hap ban pyrkhat bunsien naduh ka leit ka wan, ka pisa ka pilaiñ, ka bam ka dih, ka thied ka pet, namar ki kali ki motor ki dang duna, ka jingïasam ne pyntip khubor ruh ka dang shim por namar hap ban leit da ka met, da ka kali bad kumta ter ter.
Ki briew haba ki leh ki hap ban pykhat bha, ban puson bha ïa ka duh ka ïoh, kaba dei kaba lait.
Hynrei mynta plak, ka juk ka la kylla bad ka jingkylla kaba sted tam, ka dei na ka jingshem buit ïa ka mobile, ïa ka TV, lyngba ka kor Internet.
Ki briew kila nang stad, kila nang suk ban ïoh ïa kano kano ka jingtip, ban poi sha kano kano ka jaka, ban thied ïa kano kano kaba ki kwah namar la suk la don lut katba kwah ha kti lajong khlem da donkam shuh ban phah briew ne ban leit sha ïew sha hat lait noh tang ki jait kam ha jaka sor, watla kam pat da biang lada kren sha nongkyndong.
Ki briew kila nang kiew ha ka spah ka phew, ka kamai kajih, watla ki dang bun bah kiba dang duk.
Mano ban mut dur ba na khappud Bangladesh lah bad ïoh ban ïakren thik thik sha Delhi, sha London, bad lah ruh ban ïohi kumba ïakren ha la ïing.
Ka jingstad jong u briew, ka la pynïajan shisha ïa kiei kiei bad khamtam ia ki para briew na kawei ka ri sha kawei.
Ha ka jingshisha, ka jylla Meghalaya ka dang sahdien bha haba peit ïa ka jinglong jingman jong ki briew hynrei kan hap ban ïabeh katkum ka jingtyllun jong ka por namar lada ym leh kumta, kan sa sah marwei shadien.
Hynrei haba phai sha ka kam synshar khadar ha kane ka jylla, ym lah ban pyneh patho ba la iakiew, ba la ïastad, hynrei ka pyni ba ka jingmut jingpyrkhat jong ki briew ka dang sahdien bha haduh katta katta.
Mynshwa, ki nongthaw aiñ ne kita ki nongmihkhmat kum ki MLA, MDC, MP la jied ïa ki briew kiba kynsai, kiba shem-phang, kiba ïar ka jingmut jingpyr-khat, kiba ïohi jngai, kiba khuid, kiba hok.
Hynrei ha kine ki sngi, kam long shuh kumta, bad kane baroh ka dei na ki paidbah.
Haba peit ïa ka jinglong ki nongmih-khmat ha kane ka juk, mynta, ym lah ban len ba ka jingkynnoh ka dei ban leit sha u paidbah, namar ba lada beiñ ïa ki nongmihkhmat, ki paidbah ki dei ban shah kynnoh nyngkong namar ba dei maki, kiba jied kiba pynshong shuki ïa ki.
Kumta, katba ka pyrthei ka nang shai, nang stad, hynrei ka pyrkhat pyrdaiñ pat jong ki briew ka la nang sahdien, ka la nang hiar arsut, bad ka daw baroh, ka long ba ki briew kila ïamareh  ban leit beh ïa ka pisa, haduh ba kim sngewthuh shuh ïalade haei ki don, bad kaei ka jingkitkhlieh.
Ka Meghalaya kan sa leit sha ka lympung jied biang ïa ki MLA ha ka sien kaba khadwei ha u snem 2023 sa tang kumba 2 bnai eiei mynta.
La ïaid khadwei sien ban jied tang ia ka elekshon MLA, MP, bad la palat ïa ki MDC, bad ka la dei ka por ba ki paidbah kin sngew-thuh kham bha kumno ban pyndon-kam ïa ka hok jongki, hynrei lada kim lah ban bat ïa kane ka jingkitkhlieh, ka jingjied MLA ha kane ka elekshon 2023, kan long kumjuh kumba la mad ha kine ki 20 snem ba la leit.
Ka Khasi Students Union (KSU) Diengpasoh Unit, Nonghali Unit bad Mynriang Unit ki ba hap hapoh ka Shnat treikam jong ka Mawryngkneng Circle, ha ka 27 tarik Nohprah ki la pynlong ïa ka “1st Maitshaphrang Literacy Award" ha IB Diengpasoh ban pynkup burom ïa kito ki ba wan sha khmat ha ki eksamin bapher bapher naduh SSLC HSSLC, Degree bad kiwei.
Ha kane ka sngi ka Seng ka la ïoh ban pynkup burom ïa 39 ngut ki khynnah bad samla pule na Mynriang, Nonghali bad Diengpasoh.
Haba kren ha kane ka sngi ka Samla Readeon Nongrum kaba dei ruh ka kongsan ha kane ka sngi ka la kyntu kynpham ïa ki samla pule ba kim dei ban klet ïa ka jaitbynriew ha ba ki la nang lah stad namar teng teng ki khun samla haba ki la stad bunsien ki klet noh ïa ka jaitbynriew.
Ha kane ka sngi la don lang ki nongialam ka KSU Lai Unit Diengpasoh, Unit Nonghali, Unit Mynriang  ki Nongialam KSU Mawryngkneng circle, ki kmie ki kpa lem bad kiwei.
Ka Seng ka kitbok ki riang ruh ïa baroh ki to ki khynnah pule ki ba la ïoh ïa kane ka khusnam ba kin nang trei shitom shuh shuh ha ki jing pule jong ki khnang kin lah ban poi ha ki kyrdan ba sha khmat bad kinlong ki khlur ba phyrnai jong ka ïing ka sem ka imlang Sahlang bad ka jaitbynriew hi baroh kawei.
U Vice President ka AITC Meghalaya uba long ruh u MLA u Zenith M Sangma u la kynnoh ba ha man ki jylla ba ka Bharatiya Janata Party (BJP) ka ïoh ban bat ïa u lakam shynshar ki paid Khristan ki ju mad ïa ka jingshah thombor kaba shyrkhei.
Ka Meghalaya Trinamool Congress ha ka 28 tarik Nohprah, ka la pynpaw ïa ka jingpyrshah halor ka jingbthah ba la pynmih da ka sorkar Assam ba la shynshar da ka BJP halor ka jingpan jingkheiñ ïa ka jingtei ïa ki jingïaseng ba thymmai da ki niam Khristan.
Haba kren sha ki lad pathai khubor, u Zenith u la ong , “ka  BJP ka don ïa ka jingthmu ban wanrah ïa ka jingbym shong suk shnong shngaiñ ha ki paid Khristan ha baroh kawei ka Ri.
Ngi pynrem ïa ka buit leh politik jong ka BJP kaba thmu ban phiah ïa ki niam Khistan ha Assam bad ngi pynrem jur ruh halor ka jingshah thombor ki ïingmane bad ka jingthombor ïa ki nongïalam niam kaba ju jia haman ki jylla ba la shynshar da ka Sorkar BJP".
“Ka Meghalaya TMC kan ym lah ban leh matlah ïa kine ki jingleh arsap  jong ka sorkar  BJP, kumta ngin ïakhun pyrshah ïa kane haduh ban da kut bad ngim lah ban shu peit kai ïa ka Ri baieid jong ngi ba kan shah pynpharia lyngkhot lyngkhai, bad ka jinglaitluid ban bud ïa la ka jingngeit kan shah pynjot, ngi dei ban ïakhun lang pyrshah ïa kane ka jingthmu sniew jong ka BJP ha baroh ki jylla jong ka Ri", u la bynrap.
U Zenith u la ong ruh , “mynta ka sngi, ngi la ïohi ïa ka jingshah pynjulor ki ïingmane ha baroh ki jylla ki ba shynshar ka BJP, ngim pat ju ïoh sngew ba kum kine ki jingshah thombor kin jia ha ki jylla ba don ha ki thaiñ shatei lammihngi, hynrei naduh ba ka sorkar BJP  ka la wan ha ka bor ha Assam, ki jingshah thombor ïa ki Kristan ki la sdang jia, ka BJP ka don ka jingthmu ban pynlong ïa ka mat ba buhrieh jong ka".
“Dang shen ki ïingmane ki la shah pynjulor bad ki nongïalam niam bad ki Pastor ki la shah thombor ha Maharashtra, Karnataka kane ka pawshai ba ki kynhun Kristan ki shah lehbein ha ka BJP", u la bynrap.
Lah ban kdew hangne ba katkum ka jingbthah ba la pynmih da ka Special Branch, Assam Police ka ba la pan ïa ka jingkheiñ halor ka jingdon ki ïingmane ha kine ki khyndiat snem, ka jingdon ki ïingmane, ka jingkylla Khristan ki nongshong shnong ha kine ki 6 bnai , bad halor ki briew ki ba donkti ban pynkylla niam haduh u Nohprah 22.
Hoi kiw! La sdang shongshit ka shnong ka thaw.
Ba la jan u snem ka synshar thymmai.
Hato kane ka kynthup ïa saiñ pyrkhat thymmai? Ngin ïa tyllun bad ka por ne ngin sah hajuh? Kane ka long ka jingkylli.
Ka samoi ba ki nongsaiñ pyrthei kin sdang ban ïa khih ban ioh eiei ha ki san snem.
La mih ki jingpyni nia, ki ba shong nia ne pynbyrngia.
Tang ban paw ha khmat ha ka pyrthei.
Kumta ruh la dei ka por leit khublei kti ha man ki ïing.
Ban ïa sngew shngaiñ ha ka por shon ïa ki shap [vote].
Namarkata nga buh ïa ka jingpyrkhat ha ngi, Kaei ngin kham ïa noh mynta ka kynti? Namar kata to pule bad pyrkhat, ha shwa ba ngin ïa kyrñiom ha ka shongshit saiñ pyrthei.
Ki shalyntem ka por ki batai aiu?Ka jingma kaba don ha ka imlang ka sahlang, ong u C.
S.
Lewis, kim dei kito ki ba ngi ïa kren ïa tai, hynrei ki dei kito ki ba ngi shu ïa mutdur.
Ki shalyntem ka por ki ong ïa ngi ba ngim dei shuh ban mutdur.
Ngi la dei ban ïa kren ïa tai, ki jing pynthame kin jyllei.
Khamtam ba la jan ka aiom jied.
Ka saiñpyrthei mynta ka la ïaid lynti sohpailen.
Kam dei shuh ka jingïakhun ïa ki rukom pyrkhat [battle of ideas].
Ka la ïalam sha ka jingpyni bor.
Kumba la jia ha ka shnong ba nga heh nga san.
Hato La dei ka jingïa khun ki heh ‘saipan? ka lah ban dei ka lah ban duna, tangba kam bakla kumba kynthoh u John Maynard Keynes (Economist).
Shaba theh puk puk shata ka mynsiem ka noh? Ka jingïa pyni bor ka dei ka tamasa? Ka jingïa shut kaba la lhuhbha.
Ka pyn sngew bang ïa ki ba tip.
Ki ba bang ka kam saiñpyrthei.
Kane ka jingthoh ka dei ba da puson janai.
Ym ba shu thoh sngew shong shit, sngew shoh mynsiem.
Hynrei ka dei ka jingthoh ka ba ktah ïa NGI, ym dei tang ïa NGA.
To ngin ïa bishar bin ba bin ban shong syaid ka lawei.
Ngi la donkam ki nong thaw lad? (Policymakers) Namar ka jingplie lad -plie lynti ki long ka bor kaba khring (soft power).
Ka bor khring kaba khlaiñ bha.
Kaba ngim pat da ïa peiphang bha.
Bad pat nang ban pyndonkam.
Ha ka don ka bor ban pynkylla ïa kiei kiei.
Ha ki kyntien jong u Joseph S.
Nye (Soft Power, 2014):“Kaei ka bor khring? Ka dei ka jinglah ban ioh ïa kaei kaba ngi kwah lyngba ki jinglah ban khring ym dei da kaba shu thied dor.
Ka jingkiew ka long kumno ban pynjan bad pynkhring sha ki ïa ka kolshor, ka saiñ pyrthei, bad ki rukom trei kam.
Haba ki rukom trei kam ki pyni ïa ka jinglah ha khmat jong ki wei ban trei kam kham bha, hangta ka bor ba khring ka saphriang ka ïar.
"Ka sorkar ba kheiñ kor shisha ban kyntiew, ka dei ban pyrkhat ïa ki lynti ka ioh ka kot (Economic policy).
Raghuram Rajan u ong, ki rukom trei kam [policies] ki dei ki ba donkam ban btin ïa ka Ri sha ki kyrdan ba shalor jong ka ioh ka kot.
Namar ha ka don ka bor bad ka dei u lakam ban ïalam ïa ka synshar.
Ki riew khraw ki ïa tai barobor ba donkam ïa ki jingtrei ki ba shai ban tip kumno ban jam sha khmat.
Ka jingiohi ba donkam ban don ka rukom trei kam ba janai.
Bad ruh ban lait na ka shah Khñiot ha ki heh spah.
Ka kyntien ka roi ka par mynta i kumba ka la wan tang na ki rynsan ym na ki kam.
Ha ka jingïaid lynti ka jong nga, la ju iohi sngew ka jingud ki nongrep.
Ki ba da trei shitom bha ha ka kam kaba ki trei.
Ki khlem tyngkai shuh ban aiti lut baroh ha kane ka kam.
Phewse, ka jingtynjuh suda ki shem bad ki mad.
Ka jingong, “Lada im ha lyngkha, la iap ha iew.
Lada im ha iew, iap ha lyngkha.
" Balei ka jia kumne? Ka daw tynrai ka dei ka jingbym don ka rukom trei kam kaba shai kaba tikna? (Market Regulations).
Ka kyntien ‘Market’ ka long kaba ïar.
Haba ïa kren ha ka jylli Economics.
Ka dei ka jaka ïa die ïa thied ka bym don ka jingkit khlieh.
Shuh shuh u E.
F.
Suchmacher (Small is beautiful, 1973) u pynkut, baroh ki pyrkhat tang ïalade.
U pynkut da ka kyntien ‘Uneconomic’ ban ong ba ki mahajon kin pynduna dor namar ba ki duk.
Ka dei ka jaka kaba pynïaryngkat ïa ki mar ki mata da ka dor (price).
Nga kwah ban ïa tai tang ha ka jylli ka ïewduh, ki ïew ki hat.
Tangba sngewthamula ban ong ka Ïewduh dei jong u Khasi? Ki malik/ mahajon ki khniot ka ‘bai siew’ ïa kane katai.
Ka dor die ka tad, katba kan da poi ha kti ki nongthied nong pet ka la kiew ar sut.
Ki nongrep ki ioh tang ka bai eit ‘mat.
Kaba ki malik/mahajon ki ioh ka pasoh.
Ka jingphai khmat sha ka sorkar ba don ki policy kan ïarap.
Hajuh ka por, ban ïada na ki jing mushlia ki heh ‘saipan (capitalist)(Hartmut Elsenhasn, Saving Capitalism From The Capitalists).
Ia ka dor ka mur ban lait ka shah khniotpalat pud.
Sa ka wei ka ba pyn duh mynsiem.
Ba ki kali (tourist) na ki wei ki jylla ki ioh kamai.
Lah ban long ba ngim pynleit jingmut ha ki jingtrei (permit).
Lada ym don ka jingteh lakam.
Ka jingduh nong kan wan ïa ka jylla baroh.
Khamtam ha ki jaka jngoh kai pyrthei (Tourism).
Ngi donkam ruh ban kylli katno ki ba myntoi? Kumno ki myntoi ïa ki shnong ki thaw (Rural Economy)? Ne ioh ba ngi shu ïa kmen tang ba ioh bai Parking.
Katba ka pasoh pat la sam ki heh ‘saipan bad ki briew na bar.
Lada ngim lah ban leh eiei halor kane ka phang.
Ka ba kut kan dei ka jong ngi.
Ngi ïa kit ïa ka eit bad ka jaboh.
Katba ki wei ki nang muja; ngi pat nang saja.
Ngi donkam ïa ki policy mynta, kat kum ka jingbatai ka mynnor.
Road Development PolicyNga kwah ban ïa kren ïa ki surok.
Ki surok ki long ki bud lum jong ka jylla? Ka jingkhrew ka jylla namar ba u budlum um lah kyrshan.
Lada u budlum um beit um biang, kumno ngin ïa kyrmen ïa kaba bha? Ngi jied ïa ki MLA ban long ki nong mih khmat jong ngi.
Ba kin ïa kren ïa ki kam ki jong ngi.
Ban ïa thaw ki aiñ, ki lad- ki lynti.
Ha jingshisha pat, ngi iohi ïa u MLA kum u ksiang wanrah surok.
Kane ka dei ka jing pynshad shrieh ha ka system.
I phngiat ding jing kyrmen la don ban lam lynti.
Dang shen ka sorkar ka la pynbna ïa ka Meghalaya Road Maintenance Policy (MRMP).
Ka policy ban peit ïa ki jingjot ki surok.
Ki jingduna ba bun ha kane ka policy.
Kim don jingshai ïa ki jingdonkam kaba shisha ka Jylla.
La dei ka por ban don ki rukom trei kam ba paka.
Ki ban peit ïa ka jingkiew salonsar.
Ym shuh ban da wan wad lad tang na ki MLA.
Lym kumta ngin shuh sha shad shrieh man ka por.
Ka jingjynjar jong phi, ka dei ka kabu ïa kiwei.
Kynmaw mo baroh! Ka shaniah tylli mlon khlem da bishar ka long ka ba ma.
Namar ki ong, ka bor ba khlem teh la kam, ka knieh ruh khlem lah teh lakam (absolute power corrupt absolutely).
Ka jingshaniah ba tang ki MLA (ka thaiñ) ki dei ban shna surok? Ka long kumba ngi ïa thaiñ sohkyrdot.
Don ba tip kumno ban pyllait?Namarkata, ngi donkam ki kyndon aiñ (policy) ban lah ban peit thuh ïa ki jingdonkam.
Ban ym dkoh shiliang ka ioh ka kot.
Peit ïa kaei kaba jia ha ki lad pathai khubor.
Ki jingeh shi khrum ban ba ki surok ki jot rathai.
Putet katno ki MLA ka thaiñ kin lah? Lada ym don ki lad ki ba biang ban leh.
Kam poi shano shano ruh.
Jied ïa ki MLA ki ba dei ban ïa said ïa ka Jylla.
Ngi donkam ki Road Development policy.
Hadien ka National Health Polciy, 2017.
Ka la pynkhih ïa ka jingmut jingpyrkhat ba ngi ruh la donkam.
Katkum ka por ki jingdonkam ki dawa.
Ka khubor ba paw ha ki lad pathai khubor ka Ri (National Media) halor ka Karnataka Medical Bill, 2017.
Ka ba batai shai ïa ki kyndon ïa ki Hospital ban trei kam.
Hooid, Ka don ka jingïa pyrshah naka liang ki Hopsitals shimet.
Ki diengpynkiang lah ban pynbeit ha ka miejjingïa phylliew jingmut.
Ngi hap ban pdiang pat kawei.
Ka long ka lad ban ïada na ka jingpynlong lynti kamai spah ïano re ïano.
Namar ki dor Hospital donkam ban pynbeit ryngkat ka jingtip ka sorkar.
Hateng ka jingkoit jingkhiah ka la long ka daw jong ki jingpynsaja.
Ka dor jong ka koit ka khiah ka long kaba remdor.
Phewse ngi pat lyngai kum kapanshandi.
Ah lano? Ngin ioh kum kane ka policy ha la ka jylla.
Namar ka por ka dawa.
Ki hospital jong ngi ki don ki jingduna ha ki rukom trei.
Ka jingsumar ka don ki jingduna.
La ka long ki dawai ki dashin ne ka dor bai thiah.
Ngi donkam ruh ban ïa kren ïa ki dor hospital.
Teng teng ki hospital ki shim kabu palat ïa ki dor.
Pyn kiew katba mon.
Ngi ki paidbah ngi hap ban sngap.
Namar ka jingdonkam ka pynkbum ïa ki sur.
Hooid ym lah len, ba ki hospital ki la leh ka ba paka eh.
Tangba kim lait naka jingduna.
Ïa Ki jinduna lah ban weng lyngba ki jing ïa tai ka sorkar bad ki bor ba dei.
Ki hospitals ha jylla ki PHCs, CHCs, ki dkoh.
Ha nongkyndong duna dawai, doctors, nurses.
Hato ngim donkam mo ïa kane ban ïa kren.
Ngi donkam ïa ka Meghalaya Health Policy.
La shah shong kulai ka jingstad ha ki sbai ksiar? Ngi ïa khñium ba ka bai skul ka la rem palat.
Tangba lada tad ka bai skul ruh um don ba kwah ban phah.
Ka daw ka dei ba ioh ka dei ka skul bym ler? Katba dang rem, kata ka nang skhem ba kane ka dei ka skul ba pura.
Ba ngin ioh ki khun ki ba stad proh jabieng.
Ka dor ka la rai na bynta jong ngi?Ki skul ki pynkiew ïa la ki bai skul ha la ki nongrim.
La ki skul shimet ne ki skul ba seng da ki niam.
Ha ki shalyntem ka por.
Ka jingstad ka la kylla ka jing jynjar.
Khamtam ïa ki ba dei ban siew bai skul.
Lada ki skul ki pynkiew bai skul katba mon.
Shano jah ka sorkar.
Kan poi ka por ba ym pher shuh na ki ïew mynta (shopping malls).
Ki ba don bad pyni ïa la ki mar ki mata ki ba rem.
Ha ka jingiaid ka por imat kan sa lam shata.
Ki ban dang don khun kin lynga.
Ba ka bai skul ka kham rem ban ïa ka bainong trei.
Ah shano! ko jingstad ko pha don? Ngim ai mynsiem ïa ki khynnah ban pyrkhat ban mutdur.
Ka psychologist Carol Dweck, ka batai ba don ar tylli ki rukom pyrkhat.
Ka jingpyrkhat ba ne kumjuh (fixed mind) bad jingmut jingpyrkhat ka ba khih (growth mind).
Kine ki pynskhem kumno ka rukom pyrkhat ka saiñdur ïa ka la shai.
Kam shong eh katno ngi lah ban bat ïa kaei ba hikai.
Hynrei ka shong ha ka jingnang ban pyndonkam ïa ka bor pyrkhat.
Ban wanrah kaei kaba ki kwah.
Ngi la ïa beh ïa kiei kiei ki ba pyntieng ïa ki ban pule.
Ka jingtieng exam ka dei ka jingmih na kata?Ki nonghikai ki ba hap ban mih bunsien na ka kamra skul ban ïa daw ïa la ki hok.
Ha ki skul/kolej ka kam kat u Hati ka jingioh i dkhiew.
Jia aiu kumne? Hap buh dak jingkylli ïa ki nongrim ba la seng ïa ki.
Ka nongrim ruh ka kylla ne? Ka long ka burom ba ka jylla ka la pyrshang ban don ïa ka State Education Policy.
Ka jingkylli mynta ka lah ne em ban teh lakam? Ngim lah klet pat! Ka sorkar ba sop ka pyrkhat seng [party oriented] kan ym lah ban weng ïa kane.
La julor lut na ba la khura ka jingdonkam.
Ka jing tih ïa ki maw, tong shyiap, tih ïa ki mar poh khyndew ka long ka jingmyntoi.
Haba ka mei mariang ka kyrkhu ïa ngi.
Ka jingkyrkhu ba khlem teh kyndon ka long ka jinglaitlan.
Ka jinglaitlan ka pynmatlah ïa ka lashai.
La kylla ka daw ka jingtim.
Ka dei ynda ha ba ngi ïa kwah rhah, kaba la pynpisa jingmut.
Haduh ba ka lawei kam don dor eiei shuh.
Ïa ki mawiong ngi ïa tih kat shaba don ba lap.
Khlem tip kumno, kaei ban leh? Ki maw na Lum ngi pynpra kat shaba ngi ïa kwah ïa mon.
Ki wah ngi pynjot thiaw, pyntuid ki jaboh ban khuid ka tyngkong, ka kyrpong lade! Ka mat ïa dep shato ban dep kam malade.
Julor lut baroh haba ka rhah ka jubor.
Ka mynnor ka ïathuh ïa ngi shaphang ka ‘Wah Umkhrah’.
Ka jingsngur ka jing khuid ka wah.
Mynta tang ki ummat bad jingbabe.
Ha ka jingbym burom jong ngi ki la kylla ka tngit mynta.
Nga ngeit ngim kwah ban iohi, sngew sa shisien ka jingjot kum ka ‘wah umkhrah’.
Ka mynnor ki ïa jngi, mynta pat ka jingijli.
Kumta ngi donkam ki jingiohi jngai.
Ka sorkar ka dei ban buh kyndon halor kine.
Namar ka kam pynkhuid wah ngam tip haduh katno kan urlong.
Tang ka wei hi te nga tip.
Ka mariang ka la shah bynda.
Don kam ban ïada ïa ka, namar hangta ngi don.
Ka kyntien ‘kiew shaphrang’ (development) ka long ka kyntien kaba baroh ki kren.
Ki ïa kular ïa ka jingkyntiew lada wan ha ka bor.
Ngi ruh namar ba ïa kwah ban ïa kiew ha ka liang baroh.
Ngi ïa pdiang matlah ïa ki jingkular.
Ka ba nga kwah ban pashat hangne ka dei ka jingpynïar ïa ka kyntien.
Ka jingkiew shaphrang (development) bad ka jinglaitluid (freedom) ki ïaid lang.
Katkum ka jingbatai u Amartya Sen (Development As Freedom, 1999):“Ka jingkiew shaphrang (development) lah ban iohi, ne ïa kren hangne, kum ka lynti ban pynïar ïa ka jingmut ba shisha ka jinglaitluid (freedom) kaba ki paidbah ki kmen.
Ka ba peit ïa ka jingdonkam ha ka jing pynlaitluid ïa ki briew naka jing khim jingmut, ha ba ïa nujor ïa ka kyntien kiew shaphrang.
Kam thew tang ïa ka ioh ka kot ka Ri, lane ka jingkiew ka ioh ka kot ki paidbah, lane ka jingdon ki karkhana, lane ka jingdon ki teknoloji.
Ka bor bad jingkiew shaphrang ka shong ha ka mon laitluid ki paidbah.
U paidbah u hap ban jied ïano u kwah ban ai ka ‘Bor’.
Ka jingsynshar paidbah, ka bor ka don ha u Paidbah.
Tangba kim sngewthuh ïa ka bor lade? Ka jingpynthame ka jur haba ngim sngew thuh ïa kane.
Lada ngi bakla ngi la makna.
Ngi donkam pynurlong ïa ka mon paidbah [people’s will].
Hadien sa wan ka mon jong ka saiñpyrthei [political will].
Namar ha NGI dem ka lawei.
Kynmaw ngim vote tang ïa ki kyrtong, hynrei ngi vote ïa la ka lashai.
Ngim dei ban klet, ka jingsynshar ka dei ka jong ngi na bynta jong ngi.
Ngi ‘vote’ ym ban pynjop tang ïa ki kyrtong.
Em, keiñ shwa kum kata ka rukom pyrkhat.
Saiñdur noh ïa ka.
Ngi vote na bynta kaJong Ngi.
Ban synshar ïa ngi da ma ngi.
Ban ïa kiew lang kawei ha ki liang baroh.
Namar kata ngi vote.
Ym shuh na bynta ki seng saiñpyrthei.
To ngi leh na bynta ki khun ki pateng jong ngi.
Nga iohi ïa ka synshar kum ka wei na ki lad ban lait ka klumar.
Ngam ngeit ba ka kyrsum ha ka saiñ pyrthei ka dei ka ahor sniew.
Khlem ka synshar ka khadar ngin ïa klumar.
Ka dei kaba donkam, ka mynnor ruh ka pynskhem ïa kane.
Ngin ïa kynmaw ka dei ka kam ban ïa bha kyllum.
Namarkata ngi donkam lang i wei ïa i wei.
Kane ka long kaba donkam ban da ïa tih ïa thir bha.
Ban kham tip ban kham ngam jylliew ïa kiei kiei baroh.
Ka bor bad ka mon ka dei ka jong ngi.
Shon ha u shap ba pyrkhat ïa NGI.
Kyntang ïa wai, nga ngeitba ki khun ka Ri u Hynñiewtrep, ngin ïai ïa ksaid na bynta ka lawei kaba phyrnai.
Khlem ka lawei ngi la ngam sha thwei.
Jied ym shuh tang da ka jingshong shit.
Kam kynti ïa ka lawei ka jong phi, ka jong ngi.
Wat hapdeng ki tamasa ki ba paw man ki por ha ki lad kot khubor.
Nga ïai don kata ka mynsiem jong ka jingkyrmen.
Namar nga tip haei nga pynshong nongrim ïa la ka jingngeit.
Watla ka dum tlip tlip ka pyrthei; ka pongshai ka pynkynmaw don ka jingkyrmen.
Nga iohi ïa u Jisu Khrist kum u pongshai ha ki jingdum.
Dei ha kane ka nongrim nga ieng.
Namar kata to ngin ïa jied noh na bynta ka lawei jong ngi.
Ngin ïa shon ha ka shap ka lawei.
Ngi dei ka sur sha ka ïing dorbar thaw aiñ.
Ngi ïa pyrta ka jingkylla.
Kane ka dei ka por jong ngi.
Kumba thoh u myllung L.
G.
Shullai:Ko lyer to beh ha ngi,Ko lyer to beh ha ngi;Ko lyer to ïai beh man la ka sngi:Ba ngin ïai bat, ïa la ka Riti,Bad ban im namar ka Ri.
P.
S.
Pule ruh ia ki jingthoh ba bun ha ka ‘saindur’.
www.
saindur.
in.
Ka Pahamrioh Football Club, ka la ïoh ban poi sha ka phainal ha ka lympung ïalehkai phutbol kaba la tip kum ka NPYF Cup Knockout Football Tournament, ha madan phutbol jong ka Byrnihat Sports Association, Byrnihat, kata hadien ba ka la lah ban pynliem noh pyrshah ïa ka Benris FC, ha ka jingïakhun semi phainal kaba la poi sha ka jingïashut Tie Breaker.
Haba phai ha katei ka jingïakhun, ka la long shisha ka jingïakhun kaba ïakhaid bad kaba la pynshongshit eh ïa ki paidbah, ha kaba baroh ki ar-kylla jong katei ka jingïakhun, ki la kut noh ha ka jingïakhaid kaba ym don kiba ïoh ban pynkhihjar.
Haba ka jingïakhun ka la kut noh ha ka jingïakhaid, ki nongpynïaid jong katei ka jingïalehkai, ki la rah noh sha ka jingïashut Tie Breaker bad dei lyngba ka Tie Breaker, ka Pahamrioh FC ka la lah ban pynliem noh pyrshah ïa ka Benris FC bad ban pynthikna ïalade ban rung sha ka phainal ha katei ka lympung.
Lah ruh ban kdew hangne, ba ka kynhun ka ban ïohrah ïa ka nam lahduh ha katei ka lympung, kan khung ïa ka song pisa kaba T.
2 lak bad kaba wan ha ka kyrdan ba-ar kan ïoh ban khur ïa ka song pisa kaba T.
1 lak lem bad kiwei ki khusnam.
Ïa ka phainal jong katei ka lympung, yn pynlong ha ka 31 tarik mynta u bnai, ha kaba ka jingïakhun kan long hapdeng ka Pahamrioh FC pyrshah ïa ka HYC Umling.
Ka shnong Lyngïong kaba don ha ka thaiñ Tyrsad bad Mawphlang kiba ki nongshong shnong ki im da ka rep ka riang bad ka ri jingri kin dang hap mad ïa kiba bun ki jingeh namar kane ka shnong haduh mynta kam pat ïoh ïa ka jingkieng kaba la thmu ban shna da u MLA ba mynshwa u Bah S.
K Sun (Bam Kwai ha Dwar u Blei).
Ban da dei ba la pyndep ïa ka jingshna ïa kane ka jingkieng kine ki nongrep kin jin da la suk shibun ban leit die ïa ki mar rep sha ki ïew ki hat.
Ka shnong Lyngïong ka don kumba 100 tam ei ei ki nongshong shnong bad baroh kidei ki nongrep.
Kane ka shnong ka don kawei na ki shnong jong katei ka thaiñ kaba mad ïa ki jingeh kiba khraw ha ka liang ka rep ka riang.
Kaba nyngkong ka long ba kane ka shnong ka ïoh ban rep tang shisien shisnem kata ruh tang ha ka por lyiur.
Kine ki briew ki ïoh ban rep kynthup u Sohsaw, Kajor, Phan, Muli, Phulkubi, Phankaro bad kiwei kiwei de ki kait jhur.
Hynrei ha ka por tlang kim ïoh ban rep namar ka jingrben palat u thah ha kane ka shnong.
Haba kren bad u Kynjatshai u Rangbah Shnong ka Lyngïong u Bah L.
Marshillong u la ïathuh ba ha ka por lyiur ki briew ki im da ka rep ka riang kum u Phan, Sohsaw, Phankaro bad kiwei de ki hynrei ha ka por tlang kim ju ïoh ban rep namar ba kam long ka mariang.
U la ong ba kane ka shnong ka dang don shibun ki jingduna namar ki briew ha kane ka shnong ki dang bun kiba duk.
U Bah Marshillong u la ong ba namar ka jinglong ka mariang ha ka por tlang kumjuh ki briew ki dang duna ha ka ïoh ka kot bun na ki nongshong shnong ki leit ban bylla sha kylleng ki jaka, kata sha Nongjri, Bhoi bad kylleng ki jaka sor ban pyndap pynbiang la ka ïing ka sem.
U Bah Marshillong u la ong ba kum ka shnong ka donkam shibun ki jingiarap bad ka sorkar ruh ka la dei ka por ban phai khmat sha kane ka thaiñ ban thaw ki lad ki lynti ban ïarap ïa ki.
U la ong ba haduh mynta hi ka jingiarap ba ki la ïoh na ka liang ka sorkar ka dei tang ka skhim 100 sngi lane ka MNREGA.
U la ong ba kawei na ka jingeh ka shnong Lyngïong ki mad kadei ka jingbym don ka jingkieng ban ïaid khamtam ha ka por lyiur ba jur bha u slap.
U la ong ba na ka liang ka shnong na ka por sha ka por ki ju ïakren ban shna ïa kane ka jingkieng namar ha ka por lyiur haba ki leit die jingdie kim ju lait ban leit sor namar ka um ka la tyllup lut ïa ka madan baroh khoit.
“Mynta na ka liang u MLA ba mynshwa u Bah S.
K Sun (Bam Kwai Ha Dwar u Blei) hynrei sniewbok u khlad noh ha ka por ba u dang pyntrei ïa kane ka jingkieng bad ka la sahkut.
Ngi la pyrshang ban wad lad wad lynti hynrei ngim pat shym la ïoh", la ong u Bah Marshillong.
Ha kaba ïadei bad ka surok ruh na ka liang ka shnong ka la pyrshang ban leit wad lad wad lynti hynrei kane ruh kim pat ïoh.
U la ong ba ka kham donkam kyrkieh ka shnong ka donkam kadei ka jingkieng.
“Ngi shem jingeh haduh katta katta namar ka jingkieng ngim pat don bad lada ïoh ïa ka jingkieng ka surok la ïoh beit’, la ong u Bah Marshillong.
U Bah Marshillong u la ong ba kawei ba kane ka shnong ka ïakynduh jingeh kadei ba don ki katto katne ki longkmie ki shah ieh noh ha la u lok  bad ki hap ban pyndap pynbiang ban bsa ïa la ki khun ki kti.
“Ka jingeh ki kynthei ka long bym biang ka bylla bym biang ha ka rep ka riang bad sa ka mariang ka wan lyngshop".
Ha kawei pat ka liang u Secretary Shnong u Bah N.
I Moodi u la ïathuh ba kane ka jingeh ha ka rep ka riang ym dei tang ha kane ka shnong wat ki para marjan kiba hap hapoh kane ka thaiñ.
Hynrei kiwei pat ki shnong ki ïoh ban rep lyngba ki Polyhouse bad na ka liang ka shnong Lyngïong ruh ka la pyrshang na ka tnad ka rep ka riang (Agriculture) kaba don ha Block Mawphlang ka shu kut noh tang ha ka jingiakren kim pat ïoh ei ei haduh mynta.
"Lada don ki ïing kiban ïoh ïa ka Polyhouse kin kham suk".
Ha kaba ïadei bad ka ri jingri u Bah Moodi u la ong ba lyngba ka skhim MNREGA ka la ai jingiarap sha man la ki longiing da ki Syiar, ki Sniang bad kiwei.
U la ong ba mynta ki la son ki katto katne ki longiing kiba im ja na kane ka ri jingri.
Haba kylli halor ka Piggery Mission, u Bah Moodi u la ong ba haduh mynta hi kam pat poi sha kane ka shnong, hynrei la ïohi ba kiwei ki shnong ki la ïoh ka jingmyntoi na kane ka skhim.
“Nga I kane ka shkim ka ai jingiarap haduh kumba T.
20 lak bad ki hap ban don da ka kynhun bad hangne ruh ki Self Help Group (SHG) ki la bun".
U Bah Moodi u la ïathuh ba ka ICAR ka la wan ban sam ki khunsniang, syiar don kiba la ïoh 2 lane 3 tylli na kawei ka ïing, hynrei don katto katne ki ïap noh  bad kane ka ICAR ka wan tang shisien ryngkat bad ki Scientist ban batai.
U la ong ba haduh mynta hi ka shnong ka ïoh jingiarap tang na ka MNREGA hynrei kawei ka jingeh ba ki ïakynduh kum ka shnong ba ki hap phah shna shwa bad sa ai ka pisa hadien.
Haba phai sha ka jingnang jingstad, u Bah Moodi u la ong ba bun na kane ka shnong kiba la nang la stad bad ki ba la ïoh ban trei kum ki pulit, trei kompeni, bad kiwei.
U la ong bay m ju duh man u snem kiban pass 4-5 ngut kiba pass matrik bad klas 12.
Ka jingeh mynshwa kim pat don skul hynrei ki skul la don ki shem jingeh da kawei pat.
U la ong kawei ka skul kadei jong ka Balang Presbyterian ba la 25 snem bad kane ka la long ka jingkyrkhu.
U la ïathuh ba ka don ka skul (Deficit) ba la jan 60 snem bad ki don ka Secondary naduh ka English Medium haduh klas 10 bad ka shnong ka la khmih lynti ban plie noh sa ïa ka klas 10+2.
Haba phai sha ka niam ka rukom, U Bah Moodi u la ong ba na ki 100 tylli ki ïing ka Balang Presbyterian ka don kumba 20 ïing, Balang u Blei ka don kumba 1-2 ïing, ka Balang Katholik ka don kumba 2 ïing bad nangta baroh ki dang don ha ka niam tynrai.
Ka jingïabeiñ ïakhoh, ka jingïakawang nadiang na mon, bad phalup pathar ki nongïalam jong ki seng saiñ  pyrthei ha ka por elekshon ka long kaba jubor haduh katta katta.
Mynta ka kynti, ka thma ktien kam kut tang ki parti kiba don ha ka liangpyrshah hynrei wat kiba ïadon lang ha ka sorkar ruh ki ïakawang para maki.
Ka thma ktien ka kham jur hapdeng ka liangpyrshah jong ka ïingdorbar thawaiñ ka jylla, ka All India Trinamool Congress (AITC) bad ka sorkar Meghalaya Democratic Alliance (MDA) ka lah nang jrong katba nang mih ki sngi katba nang jan ka elekshon.
La ïohi ba u nongaiktien jong ka AITC, u Saket Gokhale u la bteng ban ther pyrshah ïa ka sorkar MDA, ba la ïalam u myntri rangbah ka jylla u Conrad Sangma.
Ha ki khyndiat sngi kiba la dep, u Gokhale u la kam ba u la lap ïa ka jingshisha lyngba ka aiñ RTI, ba ka seng National People’s Party (NPP) kaba ïalam ïa ka sorkar MDA ka la pynkheiñ ïa ka aiñ jong ka Supreme Court namar ka khlem ai jingkheiñ ïa ki jingpynlut jong ka, kiba ka la pynlut na ka bynta ka elekshon MLA ha u snem 2018.
Hynrei u James Sangma uba dei u National Secretary jong ka NPP, u la jubab ba u Gokhale u dei ban da khreh kot lypa ha ïing, ha shuwa ba un ang ka shyntur bad kdew kti ïa kiwei.
Kumba ju long, ka jingïather ïakhyrwit ki seng saiñ pyrthei shwa ka shwa ka elekshon khamtam ba ka la jan, ka ju jia beit namar ba ka dei ka samoi ban pynking ban pynksan nia hakhmat ki paidbah ba kin ngeit ban ai ïa ka jingkyrshan ïa ki.
Ym tang ki seng sain pyrthei kiba ïaktaid nia, hynrei ka rynsan elekshon kaba kham shongshit shisha ka dei ha ki shnong ki thaw, ki ïew ki hat hynrei haduh dpei syndon, ha kaba uwei la uwei pat, kawei ïa kawei pat kila ïapynksan nia ïa la ujong u kyrtong, la kajong ka party ba ki kyrshan bad kumta ter ter.
Na ka daw ka elekshon ka la poi u pud ruh ban ïaphoi ban ïadom sah, ka wanrah ruh ka jingsngewpher niam, sngewpher seng, sngewpher kur, sngewpher ïing, bad ka pynpait pynpra ïa ka shnong ka thaw, bad kane ka la ktah bad pyndkoh ruh ïa ki kam pynroi ha ki shnong ki thaw bad ïa kiba dei hok ban ïoh skhim ruh kila kylla langknia lut ha ka bor pynbuaid ka politik.
Hynrei kaba kham shutia ka long ba katba ki paidbah nongjied ki ïadom kumban ïalympat, ïakyndong kti, ki MLA pat ynda kila jop, kila ïashong lang bad kiwei pat ki MLA na kiwei ki party ban ïathaw sorkar, ban ïasam projek lang bad ki ieh ïa ki paidbah sha madan tang ban bit ban biang ïalade.
Kito ki nongkyrshan kiba jop u kyrtong, ki kmen bym lah ban ong shuh namar ba ki ïoh mon katba kito kiba shah rem u kyrtong ki la kylla long tang ki nongshun ba khraw, kin ym ïoh eiei shuh na u MLA wat lada ka party kaba ki kyrshan ruh ka don lang ban ïathaw sorkar.
Ka jingïatreilang ki MLA jong ki seng saiñ pyrthei ban ïathaw sorkar, ka la pynkmen tang ïa ki MLA katba ki nongkyrshan jong ki party ha ki konstitwensi kiba shah rem ki la shah ñiewbein sharud ha ka kynhun jong u MLA ba jop uba don ha ka liangsynshar, bad ki kam ki jam ha Block la leh baheh bad pynïaid tang ki briew u MLA ba don ha ka sorkar, ban jied ban ai skhim khamtam ki skhim ka sorkar jylla kiba lah ban leh katba mon.
Kane ka jingleh ki nongsynshar, ki briew kiba don ha ka sorkar, ki MLA, ki myntri sorkar, ka la pynrandien ïa ka roi ka san ha ka jylla, bad ka paw ba ki pyrkhat tang ïa ki nongkyrshan ka konstitwensi jong ki ym ia ka jylla ne ka ri.
U President ka Meghalaya Pradesh Congress Committee (MPCC) u Bah Vincent H Pala u la kynnoh ba ka Bharatiya Janata Party (BJP) bad ka National People’s Party (NPP) ki dei ki party ki bym don jinglehraiñ wat ban kular thok ïa u paidbah.
Haba kren bad ki lad pathai khubor, u la ong ba ki jingkular ka BJP, ki dei tang ki jingthok suda namar ba haduh mynta ki khlem lah ban pynurlong ïa la ka jingkular.
“Ha ka por ba ki nongïalam jong ka BJP na Delhi ki la wan sha Shillong, ki la kular ba tang hapoh shibnai kin sa weng noh ïalade na ka sorkar MDA, bad kin sa phah ïa ki jingtohkit bapher bapher, hynrei haduh mynta khlem ïohi eiei", u la ong.
U la bynrap shuh shuh, “kum ki national party kiba heh tam ha ka Ri, kim dei ban shu kular thoh ïa u paidbah ha ka jylla bad kane  ka dei ka jingñiew beiñ ïa ki nongshong shnong ha Meghalaya".
U Bah Pala la ong ba ka BJP ka la kular ruh ha ka mat elekshon (manifesto) jong ka, ba tang hapoh 180 sngi ka jingtih ïa u dewïong kan sa sdang biang hynrei haduh mynta kane khlem ïohi eiei.
“Ka NPP ka la kular ba kan sa thung kam ïa ki samla ha ka jylla hynrei haduh mynta kam don eiei kum kata bad ki paidbah ki dei ban sngewthuh ba ka NPP bad BJP kam lehraiñ ban shu kular thok ïa ki paidbah bad ka NPP, BJP ki dei ki party kiba thok tam ha ka jylla"u la bynrap.
Ha ki ar taiew hadien ba ka India ka la shimti ïa ka G20 Presidency, ka pyrthei ka la sdang ban ïohi ïa ka jinglong jong ka rukom pdiang briew ka India ha ka jinglong– ha kaba kito kiba ngi pdiang ki dei kiba kyntang.
Da ka jingsngew ba ngi don lang kawei ka lawei, ka India ka peit ïa u snem kum ka kabu.
Mynta, ka pyrthei ka mad ïa ki jingeh ki bym pat juïohi mynshuwa hadien ki jingktah jong ka khlam ha kylleng ka pyrthei, ki jingïathut hapdeng ki ri, ka jingma ha kaba ïadei bad ka mariang bad ka jingartatien ha ka ïoh ka kot.
Ha kine ki khyndiat snem ba la dep, bun ka bor ha kylleng ka pyrthei ka la ïaidsha ka jingïada ïa ki jingim briew ha ka por jong ka khlam COVID-19 bad ka jingpynneh ïa ki lad kamai jakpoh hadien kane ka khlam.
Hynrei, katba bun na kine ki jingartatien ki dang ïaineh, ka Presidency ka India ka plié lad ïa ka pyrthei kaba peit ïa ki 4D jong ka de-escalation lane ka jingpynduna ïa ki jingïathut, ka jingpynbun ïa ki kam digital ban wanrah ïa ka roi ka par kaba kham stet, kaba ryntih bad kaba pdiang ïa baroh bad ka jingïaleh na ka bynta ka rukom treikam kaba ryntih na ka bynta ka decarbonisation ne ka jingpynduna ïa ka jingpynmih carbon ban ïaleh pyrshah ïa ka jingkylla ka mariangKa jingong u Myntri Rangbah Duh – “", ha ka jingïakynduh jong u bad u Myntri Rangbah Duh ka Russia ha ka jaka ba long ka Shanghai Cooperation Organisation summit ha u bnai Nailur ka la sawa ha kylleng ka pyrthei.
Kane ka la long ruh ka nongrim jong ka jingai jingkren ka G-20 halor ka jingïathut hapdeng ka Russia bad ka Ukraine.
Ka G-20 ka plié lad ban bteng ïa ka jingpynshlur ïa ka jingpynduna ïa ki jingïathut hapdeng ki ri.
Ki jingïadei ba bun bynta bad ka jingkyntiew ïa kine ki jingïadei kiba don nongrim ha ki kyndon ka dei ka bynta kaba kongsan jong ka jingïadei ka India bad kiwei kiwei ki ri bad ruh ha ka ïoh ka kot.
Ka India ka dei shi bynta jong shibun ki rynsan jong ki ri, bad ha kine baroh, ka la shim ïa la ka bynta ban pynthikna ba ka pyrthei baroh kawei ka long kaba shngain.
Ka la lah ban pynsngew ïa ki jingkhuslai jong ki ri ba dang kiew bad ban pynthikna ba ka don ka jingïada ïa ki jingthmu jong ki.
Lyngba ka G-20 Presidency, ka India ka don ka lad ban long ka jingkieng hapdeng ki ri ba khraw bor bad ki ri kiba kham rit bad kiba dang kiew kiba shaniah ïa ka.
Hapdeng u 2005 bad 2021, ka India ka la lah ban pyllait 415 million ngut ki briew na ka jingduk.
Ha kine ki 8 snem ba la dep, ngi la ïohi ïa ka jingstet ha ki kam pynduna jingduk lyngba ka jingpyndonkam ïa ka teknoloji bad khamtam ki kam digital.
Ha u snem 2014, ka India ka la sdang ïa ka kam ha kaba la plié 500 million tylli ki bank account na ka bynta ki ba duk ba suk, kaba kynthup 260 million ngut ki longkmie, ki bym ïoh lad ban shim bynta ha ki kam bank.
Lyngba ka jingpyndonkam ïa ka kam Digital Identity jong ka India kala long ka Aadhar, bad ka Unified Payment Interface (UPI) la ai jingïarap bad la wanrah ka jingshakri ïa man u briew.
Ha ki snem 1980, u Myntri Rangbah Duh uba rim u la kylli kumno tang 15% (15 ana na ka 1 tyngka) kan poi sha kito kiba dei ban ïoh ïa kane.
Ha u 2020, katba ka ri baroh kawei ka don hapdeng ka khlam, ka India la la lah ban ïada ïa ki lad kamaijakpoh jong kiba duk tam da kaba ai ïa ki jingsiew pisa.
Mynta, ki jingdon jingem digital jong ka India kiba ïadei bad ki rynsan ithuh ïa ki nongshong shnong bad ki rynsan ai jingsiew mardor, kiba heh ka rukom treikam, ki long nuksa ïa ka pyrthei baroh kawei.
Wat hapdeng ka por jong ka jingeh hapdeng ka khlam COVID-19, ka rynsan dawai tika, COWIN ka la ïarap ïa ka India ba kan pynïar ïa ki kam ai dawai tika khlem da don jingeh ban ai palat 2 billion tylli ki dose.
Ki ri ba la kiew bad kito kiba dang kiew ha ka ïoh ka kot ki lah ban pynbud ïa kine ki rukom treikam bad ka India kan ïasam ïa ki jingshem jong ka bad ka pyrthei.
Katba ka ïoh ka kot jong ka India ka dang kiew bad ka India ka kham khraw bor, ka jingdonkam bording jong ka ri ruh kan kiew lang.
Ha u 2015, ha ka COP-21 summit ha Paris, ka India ka la mynjur ba 40% jong ka jingpynmih bording jong ka kan long na ki lad ki bym dei ki fossil fuel shuwa u snem 2030.
La kot ïa kane ka thong ha u Naiwieng 2021 – 10 snem shuwa ka por ba la buh.
Lyngba ka nuksa, ka India ka la pyni ïa ka pyrthei ba ka jingbeh ïa ka roi ka par bad ka jingïada ïa ka mariang ka lah ban ïaid lang khlem da don jingthut hapdeng kine.
Ka India ka la don ka bynta kaba heh ha ka jingkyntiew ïa ki sienjam kiba bun dkhot kum ka International Solar Alliance (ISA).
U Myntri Rangbah Duh, u Narendra Modi u la kren bunsien shaphang ka jingïaleh pyrshah ïa ka jingkylla ka mariang lyngba ka hok ha kaba ïadei bad ka mariang – ka rukom treikam kaba ryntih ha kaba ki jingbahkhlieh ki ïapher ha kaba ki ri ba la kiew ka ïoh ka kot ki ïalam lynti ha ka jingbei tyngka na ka bynta ka mariang bad ka jingïasam ïa ki teknoloji.
Ka India ka don ka jingshaniah ban bteng ïa kane ka jingïakren ha ka G-20 bad ban pynthikna ba baroh ki bah ïa kine ki jingbah khlieh bapher bapher.
Ka India ka la ïasam ïa ki jingsngew bad ki jingstad jong ka bad ka pyrthei.
Ka phang jong ka G-20 Presidency ka India ka long ‘Kawei ka Pyrthei, Kawei ka Longiing, Kawei ka Lawei’ bad kane ka dei kaba ïoh mynsiemna ka jingong ha ka ktien Sanskrit ha ka Maha UpanishadKane ka phang ka ïahap bad ki jingngeit tynrai jong ngi bad ka pyni lynti ruh ïa ka jingbah khlieh lang baroh, ka kam bad ka jingriewspah.
Hapdeng ki 20,000 jait ki ktien bad ki deiriti kiba pher, ka jingsngew jong kawei ka lawei jong ka pyrthei bad ka jingïadei hapdeng ki ri ka long kaba kongsan.
Kaniyan Poongunranar, u nongthoh poitri Tamizh ha ki hajar snem ba 6 BCE u la thoh, “Baroh ki jaka ha kane ka pyrthei ki dei ki nongbah jong ngi bad baroh ki briew ki dei ki bahaiing jong ngi, baroh ki wan na ki juh ki longshuwa".
Kine ki jingsngew ki dei kiba la hiar pateng bad kiba la shong nongrim ha ka jinglong jong ngi.
Mynta ka pyni man ka por kumno ka India ka ïadei bad ka pyrthei.
Ha ki por jong ki jingeh bad hapdeng ka khlam ha kylleng ka pyrthei, lyngba ka prokram, ka India ka la pynbiang kumba 75 million dose ki dawai tika COVID ïa 94 tylli ki ri bad ar tylli ki kynhun ka UN.
Ha ka jingïathut hapdeng ka Russia bad Ukraine, ka Sorkar India ka la wanrah biang ïa 22,500 ngut ki samla pule jong ka ri da kaba pynher liengsuin haduh 90 sien bad ka la pyllait ruh ïa 150 ngut ki briew na kumba 20 tylli ki ri.
Katba ka India ka pdiang ïa ka G20 presidency, ki thong ba ka la buh ïalade ha kine ki 25 snem ban wan kum shi bynta kacan ki long nongrim jong kawei ka lawei jong ka pyrthei bad ka jingriewspah lang.
Ka presidency kaba treikam bad kaba trei na ka bynta ka roi ka par kaba trei na ka bynta ka jingïadei kaba don nongrim ha ki kyndon kaba kyntiew ïa ka jingïasuk hapdeng ki ri, bad ka roi ka par kaba ryntih, kaba pura bad kaba pdiang lang ïa baroh.
Kane baroh ka lah ban urlong.
(Da uu dei u Myntri Sorkar India ba dei khmih ïa ki tnat Culture, Tourism bad Development of Northeastern Region).
U Myntri Rangbah duh ka ri, u Narendra Modi ha ka 23 tarik Nohprah, u la pynïaid ïa ka jingïalang ban peit bniah ïa ka jinglong jingman ka Covid-19 ha ka ri, ka jingpynkhreh na ka bynta ki jingdon jingem ba ïadei bad ki kam ai jingsumar, ka jinglong jingman ka campaign ai tika ha ka ri bad ka jingmih ki jait khñiang jingpang ba thymmai jong ka Covid-19 bad ki jingktah jong ki ïa ka koit ka khiah jong ki briew ha ka ri.
Kane ka jingïalang ka la long namar ka jingkiew kiba ïoh ïa u COVID19 ha katto katne tylli ki ri.
Ka la don ka jingpynshai halor ka jinglong jingman ka Covid-19 ha kylleng ka pyrthei, kynthup ka jingkiew kiba ïoh ïa une u jingpang ha ki ri, da u Secretary, Health bad Dkhot, NITI Aayog.
La ïathuh ïa u Myntri Rangbahduh ba ka India ka sakhi ka jinghiar ki ïoh thymmai sha ka 153 man ka sngi bad ka jingdon ki briew kiba ïoh ïa ka jingpang ha ka man ka taiew ka la hiar sha ka 0.
14% ha ka kut taiew 22 tarik Nohprah 2022.
Hynrei, 5.
9 lak ki case kidei kiba la ïoh jingtip ha kylleng ka pyrthei naduh ki 6 taiew ba la leit.
U Myntri Rangbah duh u la maham pyrshah ka jingkheiñ sting bad kyrpad ban long kiba husiar.
U la ban ba ka Covid kam pat kut bad u la bthah ïa ki ophisar ban pynkhlaiñ ïa ki sienjam jingpeit bniah, khamtam ha ki kad liengsuiñ kiba pynher liengsuiñ shabar ri.
U Myntri Rangbahduh u la ban ka jingdonkam ban pynthikna ïa ki jingdon jingem baroh ban ïada na ka Covid ha baroh ki kyrdan bad ka jingpynkhreh ha ka liang ki tiar ki tar, ki rukom treikam bad ka jingdon ki nongtrei ki ban peit ïa ka kam.
U la ai jingmut ïa ki Jylla ban peit ïa ki jingdonkam ba kyrpang ba ïadei bad ka kam ai jingïada ban pynthikna kajingbiang ki jingdon jingem ha ki hospital, kynthup ki tyndong ai oxygen, ki PSA plant, ki ventilator bad ki nongai jingsumar.
U Myntri Rangbahduh u la bthah ïa ki ophisar ban pynkhlaiñ ka jingleh test bad kumjuh ruh ki sienjam genomic sequencing.
La bthah ïa ki Jylla ban ïasam bun ki nongmuna bad ki INSACOG Genome Sequencing Laboratory (lGSL) na ka bynta ka Genome Sequencing kaba man ka sngi.
Kane ka ïarap ban lap kloi ïa ki jaitkhñiang jingpang ba thymmai, lada ka don ka jinglap ïa ki case ha ka ri bad plie lad ruh ïa ka jingshim ïa ki sienjam na ka bynta ka koit ka khiah jong ki paidbah.
U Myntri Rangbahduh u la kyntu ïa baroh ban bud ïa ki rukom im kiba ïada na u Covid, khamtam ha ka aïom lehkmen ka ban wan ba kynthup ka jingdeng ïa ki mask ha ki jaka paidbah.
U Myntri Rangbahduh u la kyntu ruh ba dei ban pynshlur ban shim ïa ka precaution dose khamtam na ka bynta ki briew ba la rangbah rta bad kiba kham don ha ka jingma.
U Myntri Rangbahduh u la pyntip ba ka jingdon ki dawai, ki tika bad ki jingthiah ha ki hospital kilong kiba biang.
U la ai jingmut ban peitngor man ka por halor ka jingdon jong kine bad ki dor jong ki dawai ba donkam.
Ha kaba ïadei bad ka jingtrei shitom bad ka mynsiem aiti jong ki nongai jingsumar ha kylleng ka pyrthei, u Myntri Rangbah duh u la kyntu ïa ki ba kin bteng ïa kane ka kajuh ka rukom treikam.
Ha kane ka jingïalang la ïadonlang u Amit Shah, Myntri Sorkar pdeng ba dei khmih ïa ka tnat kam pohiing; Dr.
Mansukh Mandaviya, Myntri ka tnat ka koit ka khiah, Jyotiraditya Scindia, Myntri ka tnat Civil Aviation, Dr S.
Jaishankar; Myntri ka tnat External Affairs, u Anurag Thakur, Myntri ka tnat Information and Broadcasting; ka Bharati Pravin Pawar, Myntri khynnah ka tnat ka koit ka khiah, u PK Mishra, Principal Secretary sha u PM, u ParameswaranIyer, CEO, NITI Aayog; Dr.
V K Paul, Member (Health) NITI Aayog; u Rajiv Gauba, Cabinet Secretary; u Amit Khare, Advisor, PMO; u.
A.
K.
Bhalla, Home Secretary; u Rajesh Bhushan, Secretary (HFW); Dr Rajiv Bahl, Secretary (DHR); uArunBaroka, Secretary, Pharmaceuticals (I/C); bad kiwei kiwei ki heh ophisar.
(Loukas 2:10- Hynrei uta u angel u la ong ha ki wat sheptieng naba ha khmih nga wallam ha phi ïa ka khubor babha ka jingkmen bakhraw ka ban long ha ki briew baroh).
Ka Khristmas ka dei ka aiom jong ka jingkmen bad ka jingkyrmen ban pyndonburom bad ban kynmaw ïa ka jingwan longbriew jong u khun u Blei u Jisu Khrist.
Kum ki Khristan haba la wan kane ka aiom ngi pynkhreh pynkhrum naduh ki ïing ki sem ki riam ki beit ki ïingmane bad ngi phah ki jingaikhublei (Greeting Cards) sha kiba ieit ba thoiñ jongngi bad ngi ïa kmen ïa sngewbha la ka long bad ki ba ha ïing ba ha sem ki lok ki jor ki marjan marpa ki parabangeit kumta ter ter.
Kaba sngewsih ba don napdeng jongngi kiba pynlong ïa ka tang kum ka tamasa aiu re ban pynthohbria ïa ka jingkhraw bad ka jingdonbor ka kyrteng u Jisu Khrist u Nongpynim jongngi ban ïalam bakla ïa kita ki bym pat shym la tip bad ithuh ïa u Jisu Khrist bad kaba ishyrkhei haduh katta katta ka long ba don napdeng jong ngi kiba shim kabu ha kaba pynthohbria ïa la jong ka jingim ïa kaei kaba ka ktien u Blei ka khang pyrshah ïa u khun bynriew.
Haba ka aiom Khristmas ka la wan ki bynriew ki pynjam ïa ki sur iaroh lyngba ki jingtem jingput ki pynlong ki jingïalehkai sngewbha ki jingai sngewbha ki jingïabam sngewbha kaba dei katkum kane ka samoi.
Lada kine ki jingleh sngewbha ki long ban ïaroh ïa u Trai balei pat ngi pynjah burom ïa ka tynrai jong ka ïingmane jongngi da kaba ngi buh ïa ka thong jong u bilor ha khmat jongngi, ngi ai khublei ïa ka Khristmas bad ka jingjawsheh nangta bad ka sma jyndem namar ba la shoh ka sngewbha Khristmas.
Kaba kumno ka jubab ngin ai sha kita ki bym pat sngewthuh ïa ka jingmut jong ka bad kumno ngi ïalam bakla ïa ka jingmut jingpyrkhat jong kiba dang khie dang san.
Ki jingpyrkhing la ka long na ka aiñ na ki shnong ki thaw bad na ki kynhun seng bapher bapher ki don kane kam lah da lei lei ban teh lakam lada ma ngi shimet shimet ngim lah ban long kita ki khun bynriew kiba sngewnguh ïa ka khubor kaba la wallam ha ngi.
Ha ki snem bad ki por ba la leit noh baroh ngi iohi ïa ki dak ki shin kiba la ïalam bakla ïa ka jingmut jingpyrkhat jong ki katto katne ki briew kiba dang duna ha ka jingtip bad jingshemphang kaba la pynlong ïa ka daw ba katba nangmih ki sngi ka jinghiran jong kita kiba dang rit ka jingngeit ka la nangtlot nangswai.
Ka jingshim kabu jong ki nonghikai khamtam u nongwei nongar ha kine ki aiom ha ka ri jongngi ka long kaba la ktah jur haduh katta katta khamtam ïa u kup shiliang sem shiliang ki rangli ki juki bad katno tam ïa ki khunswet khun shempap.
Hynrei ka long ka burom ïa ki seng trei mon sngewbha kiba la ju noh u synniang jong ki sha kiba kum kine ki khun ki hajar naduh ki shado ki shadia ki khunswet khun shempap ki rangli juki da ki jingai sngewbha kaba ki don kat lah ka bor jong ki.
Kine ki dei ki sngi kiba ki jingjynjar jong u khun bynriew ki la nang tap ïa ka long rynieng jong u bad ka jingkwah rhah ïa ka bym dei ka hok ka la ker tawiar ïa ka jingmut jingpyrkhat jong u ngi iohsngew ïa ki khubor jong ki nongtuh nongthiem ki bym salia shuh namar ba la dei ki sngi ki ïa jong ki nongsiew nongtda kim man salia shuh wat ban jrong ki kti ki kjat kham bunsien hi u briew uba leh ïa kane ka kam u dei uba sngewthuh bha ïa ka jingmut jong ka ynnai ïa kren ïa u bym tip eiei namar kaei kaba u leh ka dei tang ka jingkwah brai ka doh jong u.
Hato ka jingwan longbriew jong u khun u Blei bad ka jingleh sngewbha ha kane ka sngi jong u ka long ne em kaba la ïalam bakla bad kaba pynsngewthuh bakla ïa kiwei pat namar kim shym long kita ki briew kiba sngewthuh ba la kha ïa u ha ka jinglong rit bad jinglong duk (Loukas 2:7) ka ong kumne “Te ka la kha ïa u khun uba nyngkong jong ka bad ka la sop ïa u da ki jaiñsop bad ka la pynthiah ïa u ha ka shyngoid naba ym don jaka ïa ki ha ka ïing basa.
Kum ki paid riewngeit Khristan to ngin rakhe ïa ka Khristmas da ka mynsiem ba shitrhem ba ngin wanrah ka jingkylla bad ngin wallam ïa ka khubor jingsuk sha ki paid bynriew baroh.
Kumba ka ri bad ka jaidbynriew jongngi ka dei ka jaidbynriew tipbriew tipblei to ngin pyndonburom ïa kane ka sngi bad kane ka aiom kum ka jingkyrmen ban pynkyntang ïa la ka jingim jingman sha uta uba dei ban ioh ïa ka jingïaroh uba la kyrkhu bad pynwandur ïa kane ka pyrthei kumne mynta.
Ngin long kita kiba iehnoh ïa ki jingkwah brai ka doh ngin ym ailad ba kiwei kin tuklar ïa ka jingim shimet jongngi hynrei ba ngin long kita kiba skhem nalade.
Lada kine baroh ki synshar ha ka jingim jongngi iwei pa iwei to tip ka khubor ba ngi pynsaphriang sha kiwei kiba donkam ïa ka jingsngewthuh bad ka jingpynshai kan long kaba dap biang ha baroh salonsar bad kaba la kyrkhu ha ki jaidbynriew baroh.
“.
:Ka phlim Khasi, ba la tip kyrteng ka “Shukor", ka dei ka phlim ba la shna bad thoh da Ïai K Nongrum bad la dep pyni lyngkot ïa katei ka phlim myn ha ka 16 tarik, Nohprah 2022.
La pynmih ïa katei ka phlim da u R K Sayo, la shim bynta da ki khlur ak phlim ka Khasi, kynthup ïa Pyllaitmitre Lypon, Ibadamut Kurbah, Lucy Wahlang, Keebor Kurbah, Micky Lyngdoh, Ibaniewkor L Mawnai, Birbol Basaiamoit, David Kharkongor, Jestar Nongbet bad Nangteibok Warjri.
La rwai bad thaw ïa ki jingrwai jong katei ka phlim da u Anthony Khyriem bad u Director Of Photography(DOP) & Editor, dei u Brightly Mynsong.
:Ka phlim “Ka Juk Return", kaba dei ka bynta ba ar jong ka phlim “Ka Juk" ba la dep pyni mynta u snem, shen, yn sa pyllait paidbah noh.
Ha katei ka phlim, la shim bynta da ki tyngshop bad ki puron ka Khasi, kynthup ïa ka Ibañiewkor Lyngdoh Mawnai Keebor Kurbah bad kiwei kiwei.
La pynmih ïa katei ka phlim da ka kompeni Kamrils Films Production ha ka jingïatreilang bad ka kompeni Lamjingshai Production.
La thoh bad shna ïa katei ka phlim da u Ïai K.
Nongrum bad la treilang da ka studio jong u nongshna phlim, u Kit Rina Nongrum.
Ka Seng Hill State People Democratic Party (HSPDP) Youth Wing ha ka 23 tarik u bnai Nohprah 2022 ka la lah ban aiti ïa ka ïing kaba ki la dep ban pynshna na ka bynta kawei ka longïing kaba mad ïa ka jingduk, jingkyrduh ha ka ïoh ka kot kaba don 6 ngut ki khun ryngkat ka kmie bad u kpa bad ka bym don mano mano ruh ban kyrshan lem ïa ki.
Kane ka longïing ka dei jong ka kong Histobi Ryntathiang na ka dong Mawsithew jong ka shnong Mawblei Eastern West Khasi Hills District bad kaba hap ruh hapoh jong ka Mawthadraishan Konstitwensi.
Ka seng ka la leh isnei ia katei ka longing hadien ba ki la ïohi da la ki jong ki khmat ba katei ka longïing ki shong ki sah haka ïing ka bajot rathai  kaba tang shi kamra rit ka bala shu shan lyngba u dieng bah bad ka longïing ka bym shym la ïoh jingkyrshan lem nano nano ruh.
Ha katei ka sngi, ka seng kum ka dak jong ka jingaiti ïa katei ka ïing ka la ïoh ban khap ia u ribon lyngba u kyrtong jong ka seng na Mawthadraishan konstitwensi u bah shakliar warjri ha ryngkat ka jingïadonlang u president ka youth Wing u bah Sandondor Ryntathiang, u General secretary u bah Michael Thongni ki dkhot jong ka seng u rangbah dong lem bad ki paidbah kiba sah ha Marjan jong katei ka ïing.
U President jong ka HSPDP Youth Wing u bah  Sandondor Ryntathiang ha ka jingkren jong u ula ai khublei ïa ki nongkitkam kiba la don kti lang ha ka jingthmu ka jong u bad khamtam eh ïa u rangbah dong uba la ïarap lang ban lah pyndep ban thaw ïa katei ka ïing.
U bah Ryntathiang ula ong ruh ba ka thong jong ka youth wing naduh ba la thaw ïaka ka long ban kner ïa ki kti ban ai ka jingiarap sha ki lanot bad sha ki longïing ha kylleng ki jaka kiba don hapoh ka jylla na ka bynta ki longïing kiba duk kiba kyrduh kiba khlem ïoh kano kano ka jingiarap ne ka jingkyrshan na kiwei, ula bynrap shuh shuh ba “Ka ïing ka sem ka pyni ïa ka dur ka dar ka ïing ka pyni ïa ka jinglong kaba bha jong ki briew bad kam myntoi ban don ka ïing paki dulan lada ka don ka bamsap ka bam pong ka tuh ka thiem kam don ka suk ka saiñ  ïa kiba don ka ïing paki dulan hynrei ka long ka bneng pat ïa kiba sah ha ïing trep haba ka don ka suk ka saiñ bad haba kmen ka mynsiem".
ula ong ruh ba lyngba kane ka ïing kan wanrah ruh ïa ka dur kaba phuh mut phuh mat na ka bynta jong ki bad ka ban ïada ruh ïa ki na u slap ka lyer bad na ka jingshit jong ka sngi bad na kiwei pat ki jingeh kiba ki ju mad ha ki por kiba la leit noh.
Katba u bah Shakliar Warjri ula ai khublei ïa u President jong ka youth wing  halor ka jingtrei shitom ka jong u ha kaba u la ïalam lynti bad uba la kloi ban ïarap ïa katei ka longïing ban pynurlong ïa ka jingthrang ka jong u ban ai ka jingiarap bad kine baroh kila urlong mynta na ka daw ka jingtreishitom kaba khlem duh jingkyrmen.
U la ong ruh ba kum ki nongïalam kidei ban  nang ïai bteng ïa kane ka kam ka ban long ka jingkyrkhu na ka bynta jong kiwei pat kiba donkam ïa ka jingiarap bad ula ong ruh ba kane ka jingaiti noh ïa kane ka ïing ha kane ka sngi ka long kum ka jingai sngewbha khristmas na ka liang jong ka seng ïa ka longing jong ka kong H.
Ryntathiang.
:Ha kane ka video, la dep pyni ba kine ki lai tylli ki official video ki la poi haduh 10 + million tam ki nongpeitkai.
Kum ka jingpyntip, ba nyngkong dei ka jingrwai “Ka por samla" kaba rwai da u Arman Dishir bad ka Andrina Kharsyiemïong, kaba la shna da u K.
K.
Garod, katba ki nongshim bynta ha katei ka jingrwai ki long u Arman Dishir bad ka Bari Mawlong.
Katei ka jingrwai ka poi kumba 10 million ngut ki nongpeitkai.
Kaba ar pat dei ka jingrwai “Ka daw", u nongshna ïa katei ka phlim dei u K.
K.
Garod, katba u nongpynmih ïa katei ka phlim dei u Yomaing Garod bad ki nongshim bynta ha katei ka jingrwai dei u Phira bad ka Wanri Pyngrope, katba la rwai ïa katei ka jingrwai da u Ram Suchiang bad ka Balasiewdor Ryntathiang.
U nongthaw ïa katei ka jingrwai dei u J.
Phira Mawa, ïa ka music arrangement la shimti da u Ram Suchiang bad vocal recording dei u Augustine Kurbah bad kane ka jingrwai ka poi haduh kumba 12 million ngut ki nongpeitkai.
Kaba lai pat ka jingrwai ka dei “Nadien Ngan Bud", ka nongshna ïa katei ka jingrwai dei ka Ibasuklin Lyngdoh, la pynmih da ka kompeni Kores L.
J.
Film Studio Nongpoh bad la shim bynta da ki tyngshop bad ki puron ka Khasi, u Chirup Lanky Marweiñ, Laweibakordor Marweiñ, suporting aktor dei u Donkupar Shadap, Elfie Gratia Marweiñ, Wallambok Marweiñ, Rijied Khymdeit, u music director jong kane ka jingrwai dei u Precious Khongbah, ki nongrwai ha katei ka jingrwai dei u Kitboklang Thabah, Kores Marweiñ, Iba Warbah, Trishika Maring bad ki nongpeitkai ïa katei ka jingrwai ki poi haduh 15 million ngut.
Man ka por ba la wan ka san snem elekshon, ki shnong ki thaw, ki seng ki kynhun, ki kynhun bapher bapher, ki riew shimet ruh kila shongshit beit shaid namar ba la wan ka mana ïoh ei kaban ïalam sha ka jingsepei.
Ka jingïalang ban ot ribon, ban tan pyrda ïa ki maw kyrteng wat kiba shu shna da ki dieng ruh, ki mih man ka sngi watla ka kam ka dang don sha rngai, tip lano kan urlong ne em tangba ka jing-sawa ka jingthab kti kaba jur bha bad ki jingrwai ba syiang bha kin pynshong shit beit thoiñ thoiñ ïa ki paidbah bapli kiba shisur shidur ha ka buit ki politi-shian.
Ki jingïalehkai balai phew jait kiba mih kum ki tit lyïur hynrei kaba sngew lyngngoh ka long wat ha ki jaka ne ki konstitwensi  ha sor kiba shim ba ki dei kiba la nang la stad ym tang ha ka pule puthi hynrei ha ka pyrkhat pyrdaiñ hynrei kim da pher than ha kum kane ka por.
Ban kren ïa ka jingshisha kine ki tamasa kim don jingmut eiei ïa ki paidbah lait na kaba pynlut ïa ka por, bad ban pynsngewbha ïa ki briew ba uta u kyrtong u la leh bha hynrei ka dei tang ka jingpynbna paidbah ban khring ïa ki briew kiba klet biej.
Watla kam don jingkhang eiei ban leh ïa kum kine hynrei kane ka la long kaba bakla, namar ba ka la pynklet noh ïa ki paidbah na kaba pynleit ne thew ïa ki mat kiba donkam shisha ban kyntiew ïa ka longbriew manbriew, ka imlang sahlang.
Toi, ha ka jingshisha, ki seng saiñ pyrthei bad ki kyrtong ki dei ban don ka nongrim ba ka la dei ka por ha kum kane ka kynti, ba kin sangeh ban pynlut por ban pyrkhat ïa ki kam tamasa kum kine kiban shu pynlali ïa ki paidbah hynrei ki dei ban pynlong ïa ki jingpynshai, ki jingpyn sngewthuh ba ka la dei ka por ban klet ïa kiei kiei khyndiat ban phai khmat ban pynleit jingmut na bynta ki mat kiba kongsan ka jaitbynriew.
Ka la dei ka por ïa ki paidbah ban sait noh ïa ka jingsop sohpailen, ka jingsop sohpring ki jabieng ha kum kane ka por ban jied ïa ki nongïalam da kaba shu mutdur bad ïa kijuh ki briew wat saw ne haduh san sien haba ka jylla ka nang ngam pynban arsut, hynrei la dei ban pyrkhat thymmai noh ban jied ïa ki nongïalam (MLA) da kiwei kiba thymmai, kiba don ka jingïohi jngai, kiba khuid, ki mat treikam kiba shai, kiba pynmyn-toi ia ki paidbah, ym ban shu sngew tynnad ha ki skhim shi-sien san snem ban ïoh bai sngi ban leit thep vote.
Ka dei ruh ka por ba ki paidbah kim dei ban ngop ha ki nongpynngop (agent) jong ki MLA kiba pynsngaid kpoh ïalade, katba ïa ki paidbah ki pashat da ki shyieng ha ka por elekshon.
Kine ki nongpyn-ngop ki kynrei bha ha man ki konsitwensi kiba long kum ki nongïasaid thma lem ïa u MLA ne u kyrtong jongki, namar ba kila ïoh khawai dawai baroh san snem bad u MLA.
Ki paidbah ki dei ban jied pyrshah ïa ki nongmihkhmat kiba kput ïa u paidbah, kiba leh shiliang, kiba pynpait pynpra ïa ka shnong ka thaw bad ka jaitbynriew.
Ka jingkylla ka wan lada u paidbah u dei ka jingkylla.
U Myntri ka tnad PHE uba dei u MLA ka Mawkyrwat u Bah Renikton Lyngdoh Tongkhar ha ka 22 tarik Nohprah, u la plie ïa ka Civil Hospital ba 100 jingthiah ha CHC Mawkyrwat ha ka jingïadonlang u Bah Pius Marwein, M.
L.
A Ranikor kum u Symbud Kongsan, u S.
Kumar, I.
A.
S, Principal Secretary Health & Family Welfare Kong C.
Kharkongor, I.
A.
S, Deputy Commissioner ka South West Khasi Hills District bad kiwei kiwei kiba shah dkhot sngewbha ha kane ka sngi.
Haba kren kum u kongsan, u Bah Renikton u la pynpaw ïa ka jingkmen kaba khraw ha kaba la ïoh ban plie noh ïa kane ka hospital kaba ha ka jinglut baroh ka la kot sha ka T.
