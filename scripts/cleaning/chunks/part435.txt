“Kata kein ka la biang bha.
Naduh mynno nga la khmih lynti, u Hep u dei u briew ba donburom don akor,  ba bha, u mih ruh na ka iing badonburom nangno phin ioh kum ka iing i Bah Shanbor bad i Kong Lumspah hangne ha shnong jong ngi.
Nga hi te nga kmen palat.
Ieh lashai ynda ka la khie ngan sa iakren bha bad ka" la ong u Kpa.
“To sa iakren hi phi lashai nga shu ong kumta" la pynkut ktien ka Men Kmie.
“Ka Lydia kaba nang sngap siar na shiliang ka jingthiah ka la kmen ka mynsiem.
Kumta ka la hun bad ka la thiah noh ruh.
“Nga ngeit kumjuh kan jia ia u Hep, namar kumba nga iohi ba ki pdiang bad burom ia nga haba nga leit ha iing jong ki, kumta ruh ngam artatien ba kin suk kin hun ba ngan long ka pyrsa kurim jong ki" la kren ka Lydia marwei marwei ha jingthiah.
“Ka por ka la miet kumta ruh ka Lydia wat hapdeng ki jingpyrkhat ba bun rukom shaphang ka jingiadei bad la u baieid ka iohthiah noh jai.
Hadien ba la tip ia kane ka jingjia baroh arliang iing ki la iasuk.
Na ka liang u Maheh uba la kmen palat u la kut jingmut ban leit iakynduh shuwa para Kpa ban iakren ia ka kam.
Ha ka step kaba bud u mih na iing ha ka por phra baje bad u pynbeit la ki kjat ban leit sha iing u Bah Shanbor u Kpa jong u Hep.
“Kumno phi long ?" la kylli nyngkong u Maheh marsien rung ha phyllaw u Bah Shanbor  “Nga biang nga khlain kumne…" la ong u Bah Shanbor  “Khublei phi la wan mih hi.
Toi nga la pyrkhat ban wan mih sha iing jong phi, namar nga la sngew biej ba u khun u la iathuh ia ka bajia" la phai ktien u Bah Shanbor.
“Nga ruh nga la wan mih noh na kata ka daw kein.
" la ong sa u Maheh.
Hadien kata ki la ia shongkai ha kamra heh.
Ki sdang ruh ban pur khana shaphang kata ka kam tang para rangbah.
Kham shiphang haba la wanrah sha, bud sa i Kmie u Hep ban bteng ka iakren halor kata hi ka kam.
“Ngin leh kumno shuh Maheh, ngi na iing te ngi la sngew biej bha namar phi lah ioh hi, um pat don kamai eiei da ei kein u bsa khun bsa kti.
Kaba eh" la kren bynniaw u Kpa u Hep.
“Hooid, kein tangba ym lei lei phi kata, ih un sa sngewthuh hi tharai.
Ngi pat ngi sngew synei namar ngi long ka iing baduk bakyrduh u khun jong phi pat uba wan na kane ka iing kaba kham biang kham bit.
Tangba wei haba ki la iamon ia ieid ngam artatien ba kin ia biang beit hi" la pynpaw sa u Maheh.
“To ieh kat kaba jia.
Na ka bynta ban wan buh ngin sa ia pynbeit hadien mo.
" la ong biang u Kpa u Hep.
“Hooid ym lei lei, ieh ngin sa nang iakren" la ong sa u Maheh.
Kumta hi hadien shiphang arphang ba la ioh iashai lut kiei kiei u Maheh, Kpa ka Lydia u sa mih noh nangta bran u pynbeit noh la ki kjat sha la iing.
Haba la poi ha iing u Kpa ka Lydia u la iathuh lut ia kiei kiei ha la ka lok bad ruh baroh arngut ki la ia ong ba kin pdiang beit kat kaba jia, da kaba ngeit skhem ba ka longiing ka khun kan bha kan miat.
Hadien ba la dep bam ki sa ia mih noh ban leit sha lum baroh arngut hi.
Hadien ba ki la mih na iing, ka Lydia ruh ka la sdang ban trei la ka kam ka jam.
Katba ka dang bunkam kumne kyndit ka iohsngew ba don ba bat nadien jong ka bad ynda ka peit da u baied pynban u la poi ha iing jong ka.
“Phi la wan…?" Ka la kren  “Hooid kein.
" U la jubab  “Ngam juh shuh ban sah ha iing marwei nga la kwah ban wan sah ryngkat noh bad phi.
" La ong u Hep  “Hep nga iohsngew ba kin da hap ban wan on ia phi shane na iing jong phi.
Nga sngew kumba ki dang ia pynbeit hapdeng i Pa jong nga bad jong phi.
Ap ia kata ka por.
" la pynsngew ka Lydia.
U Hep u la shong bhek hajan jong ka bad u la sdang ban syrpud syrpai ia ka.
“Hep nga hi nga kmen ka mynsiem shisha haba phi wan mih kumne, nga ngeit phi ruh.
" la pynpaw ka Lydia bad ka tan ia u kham syndah bad ka.
“Te haba nga la dei u tnga jong phi te, ka la dei hok ba phin sngew kumta.
" la ong u Hep  “Phin dih sha shuwa ?" la kylli ka Lydia  “Ap, ka sha ka wan ba ar, ia ngin leit thiah jah thait shuwa.
" la ong u Hep.
Shillong: U bah Erwin K.
Syiem Sutnga u la ai ka jingpynbna lyngba ki lad pathai khubor ba kan don ka jingialang paidbah mynta ka sngi ha ka ophis Maroda kaba hajan madan heh Mawlai Phudmawrie naduh ka por 10 baje mynstep ha kaba yn iakren halor ka mat, ka jingthaw sorkar trai ri bad ka jingshet kylla ki MLA HSPDP.
Kumta da kane ka kyrwoh khubor la khot bad wer sngewbha ia baroh ki paradoh parasnam ban ia beh sha kane ka jingialang kaba dei ruh ka kam iap kam im jong ka ri bad ka jaitbynriew.
Ha kawei pat ka khubor, ka Hynniewtrep Youth Council (HYC) ka la phah ia ka kyrwoh khubor jong ka lyngba ki lad pathai khubor, ba kan pynlong ia ka jingialang paidbah mynta ka sngi ha Motphran ban pynrem ia ki arngutki MLA ka HSPSP, kata u Shakliar Warjri bad u Methodious Dkhar na ka daw ka jingbym iasnoh ka jong ki bad ki party Riewlum khlem ka NPP ha ka ban thaw ia ka sorkar kaba thymmai.
Ha kane ka jingialang kan don ruh ka jingthang tyngshop ban dawa ba ki dei ban weng noh ia ka shithi jingkyrshan ka jong ki ia ka seng NPP.
Da kane ka kyrwoh, ka seng HYC ka wer ia baroh ki paidbah kiba don ka jingsngewkhia ia ka iap ka im jong ka ri bad ka jaitbynriew ban sngewbha ban ia wan khnang ha ka por 1 baje nohphai sngi ha Motphran.
Wat ai lad ia ka Npp namar ba ka sniew palat kam don jingpyrkhat eiei ia u paidbah.
Shillong: Ka seng Hill State Peoples Democratic Party (HSPDP) lyngba ka kyrwoh na u President bah K.
P Pangniang bad u Secretary Bah Panbor L Ryntathiang, ki la pynshai bad phah shithi sha u President jong ka National People Party (NPP) u Conrad Kongkal Sangma, haba iadei bad ka jingleit ai jingkyrshan, jong ki ar ngut ki MLA kiba dang jop thymmai na ka party HSPDP, kata u bah Shakliar Warjri ba la jop na Mawthadrishan constituency bad u bah Methodius Dkhar ba lajop na Mawshynrut constituency, ia ka sorkar ban lam khmat da ka NPP.
Ki nongialam ba ha khmat jong ka parti HSPDP, ha ka jingpyllait khubor ka jong ki, ki la iathuh ba da kaba burom, na ka liang jong ka parti HSPDP kam shem la aibor satia ia ki arngut ki MLA ki jong ka ba kin leit kyrshan ia ka sorkar ban ialam da ka NPP, ha kaba ki MLA ki jong ka parti u bah Methodius Dkhar bad u bah Shakliar Warjri, ki la leit ai jing-kyrshan, katkum ki khubor ba la iohi ha ki lad pathai khubor.
Ka parti kam don bynta eiei ruh em haba iadei bad katei ka bynta bad ka parti hi kam ai jingkyrshan satia ia ka parti ka jong phi, kumta lah kyrpad ba kin shim khia ba ki weng noh ia ka jingkyrshan jong ka parti kan long naduh mynta ka 3 tarik Lber 2023.
Shillong:Ka National Peoples Party (NPP) ha ka jingialam jong u Conrad kongkal Sangma, ka lah ban wanphai biang ban ialam ia ka sorkar jylla, hadien ka jingioh jingkyrshan na ki ar ngut ki MLA ka BJP, ar ngut ki MLA ka HSPDP bad ar ngut ki MLA shimet.
Kine ki MLA na ka HSPDP ba kynthup ia u bah Shakliar Warjri MLA ka Mawthadraishan constituency bad u bah Methodius Dkhar MLA ka Mawshynrut constituency, ha ryngkat bad u Remington G Momin u MLA shimet na Rambrai-jyrngam constituency, ki la phah ia ka shithi ban ai jingkyrshan sha u Conrad Sangma, nongialam jong ka NPP ha ka janmiet jong ka sngi-thohdieng.
Ka jing wan ai jingkyrshan jong kine ki MLA ka la pynlong ia ka parti NPP ha ka jingialam jong u Conrad Sangma ban ioh haduh 32 ngut ki MLA ba ai ka jingkyrshan, kaba la long ruh ka number ba skhem bad ba paka bha ban thaw sorkar.
Shwa kane, u Conrad Kongkal Sangma u la leit ban kynduh ia u lat jong ka jylla Meghalaya, u Phagu Chauhan ha Raj bhavan ban iehnoh ia ka kam kum u Myntri Rangbah jong ka sorkar ba ha shwa bad ban kam ruh ban thaw noh ia ka sorkar ba thymmai ha ka jingialam jong ka NPP.
Ha katei ka por ka NPP ka la ioh tang kumba 29 ngut ki MLA, hynrei hadien ka jingkyrshan jong ki arngut ki MLA ka HSPDP bad u wei u MLA shimet ka NPP ha ka jingialam jong u Conrad Kongkal Sangma kum u Myntri Rangbah u ban sa bam smai ha ka 7tarik lber 2023, na ka bynta ban bteng ia ka kam kum u Myntri Rangbah jong ka jylla ha ka sien kaba ar bad ka kynhun myntri ruh kin bam smai lang ha katei ka sngi.
La ioh khubor ba u Myntri Rangbah jong ka ri, u Narendra Modi bad u Home Minister u Amit Shah, ki lah ban ia don lang ha ka jing pyntian smai ia u myntri rangbah ba thymmai jong bad ka kynhun myntri bathymmai jong ka jylla Meghalaya.
La shet kiba jop ha kyrteng ma HopingSep ei ban pynjop kum ia kine ki nongshet kylla.
Ka BJP kan trei ïa la ki kam buit sian jong ka lyngba ka sorkar ba ka ïatreilang.
To,ngin ïa kyrmen ba tang U Blei hi uban pynlait ïa ngi na ki jingma la ha ka liang ka niam ne ha ka jinglong ‘ritpaid jong ngi.
Shillong:Ka jingkulmar ka la mih ha Mairang, hadien ba ki paidbah kiba la dom bad bitar ,ki la sdang ban kawang maw bad thang ia ki katto katne ki kali ki ba don shabar jong ka ophis treikam u Deputy Commissioner ka Eastern West Khasi Hills District, tang hadien katto katne por ba la kut ka jingñiew ia ki vote MLA, ha ka janmiet jong ka sngi palei ha kaba uwei u briew u la duh ei ia la ka jingim na ka jingkulmar bad pynjot pynpra.
Ka jingjia ka la jia hadien ba la dep pynbna ia ki vote ba la dep ban ñiew, kaba lah buh ia ki paidbah ha ka jing bym sngewhun, ha kaba ki la kynnoh ruh ba ka la don ka jingleh thok.
Katkum ki jingioh lum ba la tip, la iathuh ba ki nongkyrshan jong ka parti Congress ki la ialum lang ha khmat ophis treikam jong u Deputy commissioner ka Eastern West Khasi hills District, hadien ba la pynbna ia u kyrtong jong ka parti UDP na Mairang Constituency,u bah Metbah Lyngdoh kum u nongjop, ka la pynlong ia ki ba bun ba kin ym lah ngeit bad bitar ki nongkyrshan jong ka Congress ,ki la kynnoh ba u Returning officer u la pynbna ia ka resol ka bym dei.
Ka jingkulmar ka la sdang bad ki paidbah ki la sdang kawang maw, thang ia ki kali, ba la buh ha bar jong ka ophis u DC Mairang, ha kaba ki pulit ki la wan ban pynthanda bad siat kuli sha ki nongiakhih pyrshah.
Ka section 144 CrPC lah pynjari ha baroh ki bynta jong ka Eastern West Khasi Hills District.
Ia u briew ba iap bad ka daw jong ka jingiap ym pat lah satia ban tip.
Shillong:Ka National Peoples Party (NPP), ka la jop da 26ngut ki MLA, ha kane ka kynti kaba mynta, katba ka UDP, ka jop 11ngut, nangta ka Congress bad ka TMC, mar 5ngut, ka BJP 2ngut, ka HSPDP 2 ngut, ka PDF 2 ngut, ka VPP 4ngut bad ki dkhot shimet arngut.
Kat haduh ka por, ba thoh ia kane ka khubor, kam pat shai satia, ia ka seng ka ban thaw sorkar, wat la ka don ka jing iakren, ba ka NPP, kan lah ban iatreilang bad ka BJP lem bad ki katto katne ki MLA shimet ne ki seng sain pyrthei.
U Conrad Sangma, nongialam ba heh duh jong ka NPP, ula telephone ia U Amit Shah, myntri korbar ri ka sorkar India, na ka bynta ban pan jingkyrshan na ka seng BJP, ha kaba thaw ia ka sorkar thymmai ha ka jylla.
U Himanta Biswa Sarma, myntri rangbah ka Assam,a u thoh ha ka twitter jongu, ba U Conrad Sangma, ula telephone ia u Amit Shah, myntri korbar ri, ha kaba ula pan ia ka jingkitbok jongu Shah, na ka bynta ka sorkar thymmai, kaba ka NPP, kan thaw ha ka jylla.
U Conrad, ula iakynduh hynnin ka sngi, ia U Sarma ha Guwahati, ha kaba ki la iakren halor ka jing iatreilang ka NPP bad ka BJP, ha kane ka sorkar thymmai.
Kiwei pat ki lad khubor, ki iathuh ba ka NPP, ka lah ban thaw sorkar synrop bad ka BJP, HSPDP, PDF lem bad ki 2ngut ki MLA shimet.
U Conrad Sangma, nongialam ba heh duh jong ka seng NPP, un leit iakynduh ia u Lat mynta ka sngi, ha ka por 11baje mynstep, na ka bynta ban kam, ban thaw sorkar ha Meghalaya.
Ka NPP,BJP KI DEI BAN KHOT thaw SORKAR LANG IAKA HSPDP,PDF BAD ki Independent khnang ban Ioh IAKA SORKAR BA SKHEM BAD NEH  5 sem PURA.
Shillong:Ka la mih ka jingkulmar, mynhynnin ka sngi ha Sohra, hadien ka jingshah rem jong ka kyrtong ka NPP na Shella ka Kong Grace Mary Kharpuri ha u kyrtong UDP Balajied Kupar Synrem.
La iathuh ba ki nongkyrshan ka kong Grace, ki la lun maw ia ka ophis SDO Civil Sub Division bad ka iingbishar ba thymmai.
Ym tang katta, la iathuh ba ki la wiang ding ruh ia ka khlaw, kaba don hajan katei ka ophis, mynta ka janmiet.
Ki nongkyrshan ki la sdang kawang maw ia ki pulit bad CRPF bad ia ki nongtrei, kiba don hapoh ophis.
Ki pulit bad ki CRP, ki la hap ban kynshait um bad siat lyer pynsatkhmat, ban pynpra ia kitei ki briew, kiba tawiar ia ka ophis jong U SDO Civil Sub Division, ong ka khubor.
Kiwei ki lad khubor, ki iathuh, ba ka don ka jingkulmar ha Mairang ruh, mynta ka miet, hadien ba ki nong kyrshan jong ka seng Congress, ki dawa, ba dei ban niew biang ia ki vote.
Ha ka jingialeh, U Bah Metbah Lyngdoh, kyrtong jong ka seng UDP, ula jop, ia U bah Batskhem Ryntathiang, da 155 vote.
Ka jingklumar ha Sohra CIVIL SUB DIVISION Ka dei naki daw ki jing bymshai haki rukom jingpynbna iaki jingioh vote jong ki kyrtong nongjop jong ka 26 shella.
Nongpoh:Na ki 5 tylli ki konstitwensi kiba don ha Ri Bhoi, ka National People’s Party ka la ioh ban khur 2 seat, kata na Jirang bad Umroi, ka Congress ka la jop na Umsning bad Mawhati, katba ha Nongpoh la khur da ka United Democratic Party (UDP).
Ha Nongpoh Constituency, u Bah Mayralborn Syiem, uba la ieng na ka UDP la jop hadien ba u la ioh ban khur haduh 14940, katba ka Kong Rona Khymdeit, kyrtong ka Congress, ka la khur 8254 vote bad ka la wan ha ka kyrdan ba-ar, katba ia ka kyrdan balai la wan da ka Kong Macdalyne S.
Mawlong, kyrtong ka NPP bad ka la khur 7446 vote.
Ha Umsning Constituency, ka jingiakhun ka la long hapdeng ki lai ngut, hynrei ka namjop ka la leit sha u Dr.
Celestine Lyngdoh, kyrtong ka Congress, uba la khur haduh 9907 vote, u Bah Sunshine Makri kyrtong ka UDP, u la wan ha ka kyrdan ba-ar bad uba la khur 8743 vote, katba ia ka kyrdan balai la ioh da u Bah Jason S.
Mawlong, MLA barim ka Umsning bad uba dei u kyrtong ka NPP, ha kaba u la ioh 7945 vote.
Haba phai pat sha ka jingiakhun ha Jirang Constituency, u Bah Sosthenes Sohtun, kyrtong ka NPP, u la jop na katei ka Konstitwensi, hadien ba u la khur 12690, katba u Bah Adrian L.
Mylliem, kyrtong ka Congress, u la ioh khur tang 11067 vote, hynrei kiwei pat ki kyrtong kim lah iakot bad kitei ki arngut.
Ha Mawhati Constituency, u Bah Charles Marngar, kyrtong ka Congress bad uba dei ruh MDC ka Mawhati, u la ioh ban khur haduh 13273 bad uba la lah ban pynliem noh ia u Bah Shemphang Lyngdoh, kyrtong ka NPP, uba la wan ha ka kyrdan ba-ar bad khur tang 8029 vote.
Katba haba phai sha Umroi Constituency, u Bah George B.
Lyngdoh, kyrtong ka TMC, u la ioh 12311 bad uba la shah pynrem noh ha u Damanbait Lamare, kyrtong ka NPP, uba la ioh 13943.
Shillong:U nongïalam ba Rangbah jong ka seng Voice of the people’s party (VPP) u Bah Ardent Miller Basaïawmoit uba la long ruh mynta u MLA ka Nongkrem Konstitwensi u la kren da kaba shai ba ka seng VPP kan ym ïatreilang satia bad ka NPP, namar naduh shwa ban ïakhun ïa ka ilekshon ka NPP ka la shah kynnoh ba la jur palat ka bamsap.
Ïa katei u la kren sha ki lad pathai khubor hadien ba la pynbna jop bad jop haduh 4 ngut ki kyrtong jong ka seng VPP.
“Kane ka jingjop ka long ka lynti kaba eh kaba ngi ïakhun khlem pynlut pisa, kane kadei ka jingthmu jong u Blei, kane kadei ka jingthrang jong ki paidbah ban wanrah jingkylla," ong u Bah Ardent.
U la ba watla ka VPP ka la ïoh ban mih tang khyndiat por ban pynkhreh ban ïakhun ïa ka ilekshon, hynrei ki paidbah ki la pyni ba ki ieid ïa ka seng bad khamtam eh ïa ki nongrim kiba ka seng ka la buh kata ban ïoh ka synshar khadar kaba khuid kaba suba, u pud u sam, ka kyrduh kam, ban rat dyngkhong ïa ka bamsap bad kiwei.
“Ka la long tang hapoh 3 taïew namar ka jingslem ban ïoh ïa ka registration bad ban ïoh ïa ka shap, hynrei namar ki kam phylla U Blei bad ka jingieid jingkyrshan ratbah ki paidbah ki la pynjop ïa ka VPP kumba 4 ngut," u la ong.
Haba bynrap biang ba ka VPP kan ym ïatreilang satia bad ka NPP, u Bah Ardent ula ong, “Ngin ym ïatreilang bad ka NPP, bad ïa mynta ngim pat ong la ngin don sha ka liang synshar ne pyrshah hynrei na ka bynta jong ngi ngim lei lei la ngi don ha kano kano ka liang.
"Haba kylli biang haba ïadei bad ka jingïatreilang bad ka NPP utei u nongïalam ka VPP u la ong, “Kumno ym khmih lynti ban ïatreilang bad ka NPP haba bun ki jingkynnoh bamsap, ym don jingtohkit, bad ïano ngin kyrshan ngin sa peit kiei kita ki kynhun kiba donkam ka jingkyrshan jong ngi bad kita ki kynhun kiba donkam ïa ka jingkyrshan jong ka VPP kidei ban mynjur ïa ki nongrim bad ki mat bad kino kino kiba pdiang ïa ki mat ka VPP, ngin sa shim ka rai.
"U la ruh ba ka VPP ka kwah ban ïohi ba ki seng riewlum kin ïalam ïa ka sorkar.
Haba kylli la u sngew kumno ba ka VPP ka khlem pynïeng kyrtong ha baroh ki Konstitwensi u Bah Ardent ula ong, “Ngim babe ba ngi khlem lah ban pynïeng ha baroh ki Konstitwensi, ka por ruh ka long tang lai taïew ban pynkhreh ïa ka ilekshon.
Ka jingslem ban ïoh ïa ka registration bad symbol ka la ktah ba ngi khlem jop bun seat.
"Haba kylli la ka jingrwai u Prah kadei ka daw bah ba la pynkhih win ïa ka ilekshon ka VPP u Bah Ardent ula ong, “Ka jingrwai kan ym pynkhih lada ka party kam don la ka nongrim, ka jingwan ka jingrwai ka la nang ïarap pynwandur ïa ka nongrim jong ka party, bad kumba long mynta kiba bun ki kyrtong kiba la phone ban ïaleh noh ïa ka MDC na ka VPP hynrei ka seng jong ngi kamdei kaba shu pdiang ruma hynrei ngin hap peit kiba kumno bad da kano ka lynti yn ïaid.
"Haba kylli shaphang ka jingkynnoh ba ïa ka VPP la bei tyngka da ka AITC, na ka liang u Bah Ardent ula ong, “Lada kiwei ki party kim lah shuh ban poi sha ka thong ki kynnoh bun jait, ki pynthohbria, ki la shu kynthoh, bad kane kadei ruh tang ka nia ilekshon kiba mih na ki party ba la rim.
Halor ka jingkylli pat la ka VPP kan pynïeng kyrtong ne em napoh Sohïong Konstitwensi u Bah Ardent ula ong, “Haba ïadei bad ka Sohïong ngin sa peit ïa ki rule jong ka tnat Election Commission ka India kumno ka pynïaid.
".
Shillong: Ka seng BJP, ka la mynjur ban ai jingkyrshan ia ka sorkar NPP, ban ialam da U Conrad K Sangma.
U Bah Ernest Mawrie, President jong ka seng BJP, ha ka jylla, ula phah ia ka shithi mynta ka sngi, sha U Conrad K Sangma, ban pyni, ba katei ka seng, ka ai jingkyrshan ia ka sorkar, ban thaw da ka seng NPP.
Shillong: Katkum ki jingiohlum jingtip hadien ka jing dep ñiew ia ki vote ka lah ban don ka jingiakulmar ha ka shnong Sahsniang bad ka la ruh ban poi sha kiwei pat ki bynta jong ka thaiñ kaba lah ban wanrah ia ka jingduh ia ki jaka puta wat ka jingim jong ki briew ruh, kaba lah ban wanrah ruh ia ka jing pynkheiñ ia ki ain,kumta ki bor pyniaid distrik ki la pynbna da ka korphiw khnang ba kan wanrah ia ka shong suk shong shngaiñ bad ban teh lehkam ia ka jingkulmar ha kitei ki bynta.
Kumta,katkum ka bor ba la dep ban bynshet,ka section 144 CrPc la pynjari da u Bah B.
S Soliya IAS District Magistrate jong ka West jaintia hill district ban pyntreikam ia ka korphiw ha ka shnong sahsniang naduh ba la pynbna haduh ban da pynbna da kumwei pat.
Shillong:Hadien ba ki paitbah ka jylla, ki la pyndep hok ia la ka jong ka kamram ban thep ïa ka vote ha ka 27 tarik mynta u bnai ban jied ia ki nong mihkhmat ba thymmai sha Iing Dorbar Thaw Aiñ ka jylla, mynta ki paitbah, ki la kwah dik dik ban tip ia ka sngi ñiew vote ban ap ïa ka result kaba thikna lashai ka 2 tarik Lber 2023.
Na ka liang u nonglum khubor u Rupang, ula twat jingmut ïa ka sur u paitbah hapoh iewduh na bynta kane ka jingjied jong ki ia ki nongmihkhmat.
Ki katto katne ngut ki longkmie longkpa, haba kylli, ki la jubab ba baroh shikatta, ki la mad ïa ka kane ka sorkar MDA kam shym don ka jingpynhun ïa ki paitbah, lada phai ha ki 2 snem jong ka jing wan lynshop jong u Corona.
Ki la pynpaw ba kum ki paitbah, ki da kwah ban iohi noh ia ka sorkar kaba thymmai ban wanrah ïa ka synshar ka khadar kaba pynwandur ïa ka Jaitbynbriew bad ïa ka jylla hi baroh kawei.
Shuh shuh haba kylli ïano ki paitbah ki ibit ban long myntri rangbah ka jylla, ki la jubab da kaba ong “Ngi la ngiah ia u Jaitbynbriew Garo ban long myntri ngi kwah da u Khasi khamtam ki da pynpaw ia ka kata ka kyrteng kiba da thrang ban long myntri rangbah bad ka da sawa ïa u president ka VPP u Bah Ardent Miller Basaiawmoit, ban long u myntri rangbah ka jylla.
hooid, ka dei , lah ngiah ia ki garo bym lah ban pyn iaid bad bym lah ban mih sha khmat ha ka ri khasi,jaintia Jong ngiTangba ka jing biej jong ki khasi jong ngi la palad ia u sniang, ki ong kila ngiah ia u garo npp hynrei ha sngi niew vote jop bun tam u garo hi npp, peit sha garo seh wat tang shi seat ruh kim ju jop party khasi jong ngi kim ju ioh.
Ko ki sniang.
Katta ruh kim pat sngewthuh, sa kumno kein ngin ong.
Shillong:Ka riew kynthei kaba na nong kyndong, na shnong Lyndem kaba hap ha Pynursla Block, ka kong Delina Khong dup ka la shah jied kum ka dkhot jong ka National Com mission for Women (NCW).
Kane ka jingshah thung ka Kong Delina, ka dei ka burom ia ka jaitbynriew bad ka jylla Meghalaya khamtam ia ka thain riwar mihngi.
Ka kong Delina kaba dei ka khun jong u bah E.
Khongthah bad Kong D.
khongdup, ka dei ka riew trei mon sngewbha kaba la pyndep ia ka jingpule kum ka nongiasaid ain, LLB, LLM.
Ka la shah thung kum ka dkhot ka Commission ha ka 28 tarik u Rymphang 2023 na bynta lai snem hapoh ka jinglong Chairperson ka Rekha Sharma.
Ka la sdang ia ka kam jongka mynta ka sngi ha ophis ka NCW ha New Delhi.
Ka la pule 14 snem shabar na jylla ha Maharashtra, Nashik bad ha Pune shwa ba kan wan phai ban trei mon sngewbha jar jar ha kane ka jylla.
Kiwei pat kiba shah thung ki long ka Mamta Kumari bad ka Khusboo Sundar.
Ka por ka long na bynta lai snem.
Shillong:Ka Dorbar mang tyngka jong ka KHADC ka la pdiang ïa ka kaiphod ba la wanrah da u EM ka tnat Elaka haba ïadei bad ka jingjied Syiem pura hapoh ka Hima Mylliem, Mylliem Syiemship.
Haba wanrah ïa ka kaiphod hapoh ka Ïing Dorbar Mang tyngka ha ka sngi Balang u EM Elaka u Bah Jambor War u la ïathuh ba na ka daw ka jingieh noh jong u Syiem ba la shah pynsangeh kam shi por u Paiem Latho Manik Syiem na ka daw jong ka jingbym khlaiñ ka met ka phad bad jinglong tymmen ka EC KHADC hadien ba la pyrkhat bha ka la thung noh shwa da u Acting Syiem uba dei mynta u Ainam Manik Syiem.
“Halor ka jingthylli jong ka kam Syiem ka Hima bad hadien ba la dep pynkhreh pura ïa ka thup kyrteng ki nongjied kaba ha ka 11.
01.
2023 u Returning Officer u la khot thep kyrteng ïa ki briew kiba dei hok ban ïeng kum ki kyrtong ban shah jied kum u Syiem pura ka Hima Mylliem.
Ki la don 5 ngut kiba la jubab ïa katei ka jingkhot kiba kynthup ïa u Bah Samran Sing Syiem, u Bah Pynshailang Syiem, u Bah Banteilang Syiem, u Bah Ainam Manik Syiem bad u Bah Mansan Manik Syiem ha kaba la pdiang ruh ïa ki kot ki sla," ïathuh u EM Elaka.
Ha ka kaiphod u EM Elaka u la ïathuh ba ïa ka ilekshon la pynlong ha ka 20.
02.
23 hapoh Conference Hall KHADC.
Na ki 41 ngut ki nongjied, 31 na ki nongjied ki la wan thep vote bad ïa ka jingmih (Result) la pynbna hi ha kajuh ka Sngi.
“Hadien ba la dep ñiew ïa ki vote hadien ka ilekshon la shem ba u Bah Samran Sing Syiem u khlem ïoh vote, u Bah Pynshailang Syiem ruh u khlem ïoh vote, U Bah Banteilang Syiem ruh u khlem ïoh vote eiei, u Bah Mansan Manik Syiem ruh u khlem ïoh vote eiei bad tang u Bah Ainam Manik Syiem uba la jop ïa ka ilekshon da 31 ngut kiba wan thep vote," ïathuh u EM Elaka.
U la ong ba ka EC hapoh ka kyndon 5 ka Khasi Hills Autonomous District (Appointment and Succession of Syiem, Deputy Syiem, Electors and Rangbah Shnong jong ka Mylliem Syiemship) Act, 2007, ka Council ka la mynjur bad thung ïa u Bah Ainam Manik Syiem uba la shah jied khlem da don kiba ïaleh pyrshah ban long u Syiem ba pura shyrta jingim, hapoh ka Hima Mylliem.
Shillong: U Bah Matthew Beyond Star Kurbah, kyrtong jong ka seng UDP, ula jop, na Mawphlang Constituency, da kaba u ioh 6,596, katba U Bah Auspicious L Mawphlang, na ka PDF, u wan ba ar, da kaba u ioh 6,481 vote.
Shillong:U Myntri rangbah ka jylla, u Conrad K Sangma, u la ong ba ka sorkar kan sa wad da kiwei ki lad, kat kum ki kyndon ha ka tnad pule puthi ban iarap ia ki nonghikai contractual, hynrei ban thepkam biang ia ki kan ym lah.
Haba ia kren bad ki lad pathai khubor, na ka liang u Myntri rangbah u la ong “Ki nonghikai Contract, ki dei ki ba la shu thung shipor, tang na ka bynta 58 sngi bad ia kane la pynjlan bad ka jingpyniaid ban thung noh da ki nonghikai kiba pura ka la iaid shakhmat".
“Ki don na kine ki nonghikai contract ki la apply biang bad ki la ioh biang ia ki kam jong ki, hynrei ki don pat kiba khlem ioh shuh na ka jingheh ka snem jong ki"u la bynrap.
U myntri rangbah u la iathuh “Ki don 13, 000 ngut ki nonghikai kiba la dep ban jied bad ban thung pura noh ia ki, bad ha kaba ia dei bad ki nonghikai contract kiba khlem ioh shuh ka kam ngim lah ban kular ia ki ban ai kam biang, namar ka kam ka dei kam contract".
U la bynrap “Lada don kano kano ka lad ka lynti kaba ka sorkar ka lah ban ia rap da kaba bud ia ki kyndon ha ka tnad, ngi lah ban leh ia kata hynrei ban thep kam beit ngin ym lah".
Lah ban kdew hangne ba ki nonghikai contractual, kiba la duh ia ka kam ki dang bteng haduh mynta ia ka jingshong kyllain myngngor, hajan Civil hospital.
Ki  MLA ba thymmai jong ka Meghalaya Legislative Assembly na ki constituency na Khasi & Jaintia ki long kumne harum:-jop ka npp ne bjp na dalu.
sngew bha pynshai,namar ha khubor jong phi mih ba jop npp na daluJop ka NPPka BJP ka jop tang ha Pynthorumkhrah bad South Shillong (2 seats).
Shillong:Ka sorkar jylla, mynhynnin ka sngi, ka la thaw ia lai tylli ki komiti, na ka bynta ban shimti ia ka kam pynbeit pud ha Langpih, West Khasi Hills, Borduar, Nongwah Mawtamur, Deshdoomreach, Block II ha Ribhoi District, Block I, Psiar, Khanduli ha West Jaintia hills District.
Na bynta ka Ri Bhoi, la jied ia U bah Prestone Tynsong, Deputy Chief Minister i/c Public Works (Roa ds), etc.
kum u Chairperson, katba ki dkhot, ki long U Ma Dasakhiatbha Lamare, Minister i/c Transport, etc, Bah Mayralborn Syiem, MLA Nongpoh Constituency, Bah Jambor War, Executive Member, KHADC (Elaka), Bah Rangkynsai Kharbuki, MDC, Umroi KHADC, De puty Commissioner, Ri Bhoi District Member Convenor.
Ha West Khasi Hills, la jied ia U Bah Renikton L.
Tongkhar, Minister i/c PHE etc, kum u Chairperson, katba ki dkhot, ki long U bah Macmillan Byrsat MLA Nongstoin Constituency, U bah Kimfa S.
Marbaniang, MLA Rambrai Jyrngam, U bah Gigur Myrthong, Deputy CEM, KHADC, Bah Banjop Pyngrope, MDC, Rambrai Jyrngam, Deputy Commissioner, West Khasi Hills District Member Convenor.
Ha West Jaintia hills, la jied ia U bah Sniawbhalang Dhar, Minister i/c Urban Affairs, etc.
kum u Chairperson, katba ki dkhot, ki long U Ma Lahkmen Rymbui, Minister i/c Home, Comingone Ymbon, MLA, Raliang Constituency, Ma Nujorki Sungoh, MLA, Mowkaiaw Constituency, Ma Thombor Shiwat, CEM, JHADC, Deputy Commissioner, West Jaintia Hills District Member Convenor.
Ha ka kyndon kaba la bthah ia kitei ki lai tylli ki regional komiti, ba kin trei kam, la kynthup, ba kin iatrei lang bad ka regional committee kaba la thaw da ka sorkar Assam, nangta, ba kin peit bniah ia ki kyrteng jong ki shnong, ba la kam da ka sorkar Meghalaya, lem bad ki kyrteng jong ki shnong, kiba don ha ka thup jong ki kyrteng shnong jong ka Assam; nangta ban peit ia ka geographical location jong kitei ki shnong bad ki jaka ba ki ia don marjan; ban peit ia ka jingdon ki nongshong shnong, katba kum ka census lem bad ka jinglong jaitbynriew jongki; nangta ban thaw ia ka register lane ka public asset register ha ki shnong, ba la buh da ki ar tylli ki sorkar jylla; nangta ban leit jngoh sha man la ki shnong bad iakren bad kito ki trai shnong, kiba don ha kitei ki jaka, ba kynthup ia ki dkhot jong ki Autonomous District Council bad kiwei de ki trai shnong, ban sngewthuh shaphang ka jinglong jong kane ka jaka; ban shim jingkhein ia ki jaka kiba iajan bad ka jingbam por ka iaid ka ieng, sha ki jaka trei kam jong ka sorkar lane ki administrative unit bad la ai bor ruh ia ki komiti, ba kin pynrung dkhot shuh, lada ki sngew donkam.
La bthah ruh ia ki dkhot jong ki komiti, ba kin leit jngoh ia kitei ki jaka, ha ka jing ia mynjur lang bad ki briew kiba na Assam bad ba kin ai ia ka kaiphod hapoh 45 sngi, naduh ba pynmih ia kane ka jingpynbna paidbah bad ka kaiphod, kan long halor ka jingleit jngoh ia kitei ki shnong bad nangta ka jingdon ka jingiadei kaba naduh ki por barim, ka jinglong ki jaitbynriew kiba shong ha kitei ki jaka, ka jingsuk ka leit ka wan sha ki jaka trei kam jong ka sorkar, ka jingdon ki jaka ia leit ia wan kiba marjan bad ka jingsngew jongki, halor u pud u sam bad ka jingsngew suk jong ki nongshong khappud.
Shillong:Ka Ïingkashari Meghalaya High Court ha ka sngi Nyng kong, ka la bthah ïa ka Sorkar Jylla ban wan rah ïa ka plan kaba paka na ka bynta ban shah tih noh ïa u dewïong hapoh ka Jylla.
“Ka Sorkar Jylla ka lah ban wan rah ïa ka plan kaba paka ban shah tih dewïong noh ha Jylla halor ka jingbud ryntih ïa ki kyndon jong ka MMDR Act, 1957," ong ka Full Bench ba la khlieh da u Chief Justice Sanjib Banerjee ha ka hukum ba la pyn mih haba shong bishar ïa ka PIL.
Ka Ïingkashari ka la bthah ruh ïa ka Sorkar Jylla ban wanrah ïa ka plan ba pura ha ka ban lilam bad kit noh ïa palat 31.
26 MT u dewïong ba la dep tih bad ba lum thup ha kylleng ki jaka jong ka Jylla.
“Ïa kane ka plan ban lilam bad kit ïa u dewïong dei ban wanrah ha ka sien shong bishar ïa kane ka mukotduma.
Ka jingbishar ïa kane ka kam kan long biang hadien lai taïew," ka la ong.
Ka hukum ka ong ba ha ka sien ba nyngkong, u Justice BP Katakey ula aiti ïa ka interim report ba hynriew kaba kdew ba khatduh ka Jylla ka la shim ïa ki sienjam kiba biang bad ba ihun kaba lah ban long ka jingïarap ban lah die lut ïa u dewïong ha shwa ba kut jong u snem 2023.
Ka kaiphod ka la ong ruh ba u Secretary ka Tnat Mining & Geology ka Jylla Meghalaya lem bad ki Nongmihkhmat ka Coal India Limited ki la aiti ha u Justice Katakey ba ka jingshim rai ba khatduh ïa ka plan thymmai ban kit bad lilam ïa u dewïong ba la dep kheiñ bad pynshisha, yn lah ban pyndep noh hapoh ka shi taïew.
Kane ka kaiphod ka kren ruh halor ka jingpyndep ïa ki jingpynshisha bad jingshim jingkheiñ ïa u dewïong ba don ha ki 24 tylli ki jaka ba la kdew ha ki interim report ba lai jong ka 23 tarik Jymmang, 2023, laitnoh ki artylli ki jaka ha West Khasi Hills District.
Kane ka kaiphod ba hynriew ka kdew ruh ïa u dewïong ba tih beaiñ ba 92,269.
43 MT, uba don hapoh ka jingbishar katkum ka Mines & Minerals (Development and Regulation) Act, 1957.
Ha kajuh ka por ka Ïingkashari ka la hukum ïa ka Sorkar ba kan siew ïa ka bainong ba T.
2 lak sha u Justice Katakey.
Ka Ïing Kashari ka la buh ban bishar biang ïa kane ka kam ha ka 18 tarik u Risaw.
Shillong:U Myntri Rangbah ka jylla u Conrad K Sangma, u la ong ba ki khun sniang kiba la iap ha kine ki sngi, kim dei kiba la iap, namar ba ki don ka jingpang, hynrei dei na ka daw ba la wanrah ia ki bun bun sngi da ka kali.
Lah ban kdew hangne ba don na ki khun sniang, kiba la sam da ka sorkar MDA lyngba ka skim Rural Backyard Piggery, ki la iap noh tang katto katne sngi, hadien ba la sam sha ki nongioh jingmyntoi.
Haba kylli u Myntri rangbah u la ong “Kam dei ba kine ki khun sniang ki don jing pang, hynrei ka jingiap jong ki, ka dei na ka daw ba kine ki khun sniang ki hap shong ha ki kali ar lai sngi haba wanrah ia ki, na kiwei ki jylla".
“Ka jingwanrah ia ki khun sniang ka long da ki hajar tylli bad ka lah ban don kum kane ka jingjia bad kine ki sniang kiba la iap ki dei na mar ba ki la shong kali da ki bun sngi bad kin ym lah ban kiar na kane, namar ba ym lah ban phikir iwei pa iwei"u la bynrap.
U Myntri rangbah u la ong “Ka don ka jingiap jong ki khunsniang, hynrei kam dei na ka jingioh, pang hynrei dei ba la wanrah ia ki, ha ki kali bad haba don ka kaiphot ba ki khun sniang ki la iap, ngi la kular ia ki nongioh jingmyntoi ba ngin sam biang ia ki da kiwei".
According to PCA Act 1960, who ever responsible for the death of these pigglets should receive punishment, 3 years jail term or 25000 fine or bothnga ruh kwah khun sniang.
Nongpoh: Kawei ka Karkhana jri kaba la tip kum ka Resource Rubber Pvt Ltd bad kaba don ha shnong 11mer Mawsmai, ka la pluh kynsan, mynhynnin ka sngi bad kaba la wanrah ia ka jingduh nong kaba khraw eh ia u trai katei ka Karkhana, namar ka jingjulor ka la poi sha ki phew lak tyngka.
La ong ba katei ka jingjia, ka la jia mynta ka step ha ka por 7:30 baje eiei, ha kaba la ong ba khlem da tip na kano kano ka daw, hynrei ka la shu kem ding kynsaw bad kaba la pur stet bha sha kiwei ki bynta katei ka Karkhana.
Haba la ioh ia katei ka jingtip ba pluhding, ki Pulit pynlip ding na Meghalaya bad Assam, ba kin leit mar mar, kiba la lah ban pynlip noh ia ka ding ban pur sha kiwei pat ki jaka.
La ong ruh ba ha katei ka jingjia pluhding, la don kumba 4 ton ka jri ki la kylla dpei, hynrei shu donbok ba ha katei ka jingjia, ka shu julor tang ha katei ka Karkhana, hynrei kam shym la don kano kano ka jingjia ba sngewsih ne mynsaw briew.
Nongpoh:Kawei ka kynthei kaba dang 19 snem bad kaba la tip kum ka Nisha Nongbet, ka la khlad noh na sla pyrthei, kata hadien ba ka la shah dung da ka Tari ha uwei u briew, uba la tip kum u Bir Bahadur Thapa.
Katei ka jingjia shah dung tari ia katei ka kynthei, ka la jia ha ka por 10 baje eiei mynstep, ha kaba ka la shah dung tari bad khlad syndon, ka dei ha ka por mynsngi mynshai bad kaba dei ruh ka surok shnong kaba bun ki briew kiba iaid ba ieng, namar ka dei ka jaka kaba ha pdeng shnong.
Ka jingtip kaba la iohlum, la ong ba utei u runar tang mar ia dep leh ia katei ka kam pyntriem, u la phet noh na katei ka jaka, ha kaba watla ki la don ki briew shnong, ki la pyrshang beh ia u, hynrei u la lait phet na kti ki paidbah.
Hynrei kham hadien, haba ki paidbah ki la pyntip sha ki Pulit ka Nongpoh bad na ka jingiarap ki paidbah, la ong ba ki Pulit ki la ioh ban kem noh ia utei u runar bad mynta u dang don hapdeng ka jingshah tohkit.
Haba iadei bad ka jingiadei hapdeng utei u briew bad katei ka kynthei, la ong ba ki la don ka jingiadei mynta la kumba 5 bnai eiei, hynrei haba iadei bad katei kaba la jia shah pyniap, ym pat lah ban tip ia ka daw bad ka jingtohkit kan dang iaid shakhmat.
jah dait haba ioh bar jyllaDei kane kata ka jingbiej mynder….
watla katta ruh nga pynpaw kajingsngewlem iaka…RipNaka por shaka por ngi  la ju  ong kiar  na kaba ioh khyllah jait hynrei kim ju ngeit, haba kwah jah kwah, biang beit.
En ong shuh kumno kein ia kaba la dep jia, satang ban ong ia kiwei pat ban kiar raimaw rai dieng nangne shakhmat.
Ha kane ka taiew ba la dep,ki khubor ki saphriang shaid ba u Deputy Chief Minister ka Meghalaya u la kop bad kyrhuh la kat u ‘laren ha ki lad pathai khubor pyrshah ia u nongaiktien ne national spokesperson jong ka TMC, u Saket Gokale.
Ka jingiakop ka la mih naduh ki bnai ba la dep ba utei u Gokhale u la wohkjat pyrshah ia ki kam umdum kane ka sorkar ha ki liang baroh naduh ka jingbym iaid beit iaid ryntih ha ka scheme Smart city,ki kam kyllain ha MeECL,etc.
Na ka liang u Deputy Chief Minister da ka jingsngew rem bad sngew tip eh,u la dumok tyngeh ia utei u nongai ktien ka TMC bad kop syndon ba lada u kwah shisha kum u riewshlur u dei ban wan iakren bad wan iatai nia ha Shillong.
Hynrei,utei u nongaiktien ka TMC ruh u la pdiang sngewbha bad kohnguh shisha kumba kwah u Deputy Chief Minister bad u la ai jingmut ban pynlong ha ki taiew ba nyngkong jong u bnai Risaw 2022 ha kano kano ka sngi bad ka por ba u Deputy Chief Minister u lait por.
Utei u nongialam u la long ruh uba la kloi(ready) bad pynkhreh ban ia pyni nia tangba u ai jingmut pat ba dei ban leh hakhmat ka jingsakhi lang ki lad pathai khubor bad ki nongpeit ne nongsngap lang.
Ki paidbah kylleng ka state ki la ia shongshit shisha ban ioh peit bad bishar ia ki jingshisha mano ba dei bad mano ba lait.
Phewse! Ka jingkren kyllain jalbi u Deputy Chief Minister ka la pynpulom bad kylla kamkai noh katei ka kam shisha.
"Kito ki briew kiba ju khein ‘riewkai bad khawpud ia kiwei,ki kylla ‘riewkai bad khawpud pynban ia lade" Ha ki ri kiba la shai bad iaid shakhmat,ki nongsynshar bad ki candidate kim ju donkam leit canvas shuh sha u paidbah hynrei ki paidbah ki shu ia peit bad sngap ban bishar ia ka jingstad bad jingtbit jongki nongialam lyngba ka jingiatai nia ba la pyni ha ki Tv ne ki lad pathai khubor(media).
Hynrei,ka jingkren kyllain jylbi u Deputy Chief Minister ka la pynduh mynsiem noh ia ki paidbah kiba la angnud ban sngap shisha ia ki jingshisha baroh.
Kane ka jingleh ka ktah mationg ym tang ia ka sorkar MDA,ka party ba ki don hynrei ka phalang bad kyrtoh kylla ruh ia ka burom ka ijot bad ia ka jinglong jong ki briew kiba shong ha kane ka state jongngi hakhmat ki briew kiba don shabar jong kiwei pat ki state ka ri India.
Kumno kiwei ki briew kiba don shabar ka state Meghalaya kin ong ne pyrkhat ia ki briew ka Meghalaya? Ka jingkylla ktien ban iakren sha ki kam party pynban ka paw biej hakhmat ki paidbah.
Haba u briew u kwah ban iakren ia ki rukom treikam jong ka sorkar, mynta pat kwah ia tainia kylla sha ka kam jong ka party NPP.
Hynrei,kaba kham pynglyngngoh shuh shuh ia ki paidbah ka dei ka jingkwah pynban u State President jong ka NPP uba long ruh u MP ka Meghalaya sha Rayja Sabha ban ia kop tainia pynban ma u hakhmat u paidbah.
Ha ka jingshisha,ia u MP la jied khnang ba un leit iatai nia ha dorbar bah ha parliament, la ka long ka Lok Sabha ne Rajya Sabha.
Ki paidbah ki kham kwah bad angnud ban iohi bad sakhi ia ka jingtbit u MP jongngi ban iasaid bad tainia ha Parliament halor ki mat kiba ktah ia ka ri bad ka jaitbynriew kum ka ILP,ka jingpynrung ia ka ktien Khasi ha ka kyrnit kaba phra,ka border problems,ki jaka shipai(defence land) ha Shillong nalor bun kiwei pat.
Kam don jingmut ba kat u MP un wan iatai nia pynban bad ngi u luk u lak,u paidbah u paidkar.
Shillong:U Myntri rangbah ka jylla u Conrad K Sangma, u la kyrngah ban pyndam noh ia ka Gaming Act , kaba la wanrah da ka sorkar Meghalaya Democratic Alliance (MDA) kumba la dawa da kiba bun ki sengbhalang ha ka jylla.
Haba ia kren bad ki lad pathai khubor, na ka liang u Myntrirangbah u la ong “Ka jingwanrah ia ka Gaming Act ka long namar ba ki don ki jingialehkai khalai kiba la pyntreikam khlem kano kano ka laisen, ia kine donkam ban tehlakam kat kum ka ain (regulate).
U la bynrap “Ha kane ka ain ban tehlakam la khang ruh ia ki trai jylla ba kin ioh ban shim bynta ha kine ki kam khalai bad kane kan long ban khang lad ia ki samla trai jylla ban lehkai ha ki kam khalai bad kane ka dei ka jingkwah jong baroh".
“Ngim lah ban pyndam noh ia ka Gaming Act, namar ba kane ka dei ka act ka ban tehlakam kat kum ka ain ia ka jingialehkai khalai kaba la don lupa bad ban buh kyndon ia ki briew"la ong u Myntri rangbah ka jylla.
U la bynrap shuh shuh “Ha kaba ia dei bad ka jingwanrah ia ka kam khalai ba thymmai, ka sorkar kan ym iaid shakhmat ia kane tad haduh ba ngi la dep ia syllok bha bad ki briew ba don bynta lang (stakeholder).
U Myntri rangbah u la kdew ruh “ka Gaming Act 2022, ka dei ka act ka ba la pdiang da baroh ki MLA jong ka ingdorbar thawain bad ka sorkar kan ym treh ban pyndam noh ia ka.
Shillong:U MDC ka Mawkynrew Constituency u bah Martle Mukhim, u la ong ba ka party HSPDP kan trei shitom ban pyndap biang ia ki MLA jong ki ha kane ka election 2023 bad u ruh un long uwei na u kyrtong jong ka party, u ban iakhun ia ka election na Mawkyn rew Constituency.
Haba ia kren bad u Rupang u bah Mukhim u la ong “Nga dei u briew u ba la don ha kane ka lyngkha la bun bun snem la ha ka rem ne ka jop bad ngam lah ban jngai na ki paidbah bad bun kiba ong ba mynta khlem pisa, khlem bai seng kam long shuh ban ia khun election, hynrei nga pat nga ngeit ba ka pisa kam donkam, namar ba ka dang dei ka Ri tip briew tip Blei".
U la bynrap “Wat la ha u snem 2018, nga la shah rem bad ha u snem 2019, haba nga la iakhun ia ka election MDC bad tang ka pisa kaba siew ia ka jing lut MLA, ym pat dep ka la wan biang sa ka election MDC bad nga sngewthuh ba ngam don eiei bad nga iohi pat ba ki briew ki don ryngkat bad nga namar ba nga don ia ka nongrm kaba biang".
“Na ka bynta ka election 2023 ki briew ha ki thain Constituency naduh u snem 2021 ki nongkyrshan jong nga ki la pynkhreh bad ki la rai ban pynieng biang ia nga"la ong u bah Mukhim.
Ha ba kylli u la ong “Ka party HSPDP kan trei shimtom kumba pyndap ia ka um kaba la lut na u khiew, kane ka thew ba wat la ngim don MLA shuh hynrei ha u snem 2023 ngin trei shitom ban pyndap biang, ngam tip katno ngut ki MLA kin leit sha kiwei ki party hynrei lada ki mih na ka party ka dei ka jingsngew jong ki shimet ym na ka daw ba ka party HSPDP kam don nongrim kum kiwei".
U la ong ruh “Ka party riewlum jong ngi (HSPDP) kam ju sngewtynad ban ialeh dakait than kum ba leh kiwei ki party bad kam nud ban shu tam kti tam kjat kum kiwei ka party, kumta ka long ka party ka bym don eiei bad ngi don tang ka nongrim bad ka mynsiem jong ka party".
U la ong ruh “Ka sorkar MDA ka dei kawei na ki sorkar ka ba riewspah tam na baroh ki sorkar ha ka jylla, hynrei ka dei ruh ka sorkar kaba duk tam ban iarap ia ki briew bad haba nga ong kumta kaba mut ba kam lah tang ban ai tulop ia ki nonghikai ia ki aganwadi ki kam barit barit ki duh tulop".
“Hangne ia ka khajna jong ka jylla la kit lut da ki katto katne ki briew bad kine ki briew ki lah ban long ki ba riewspah tam ha ka jylla hynrei ban riewspah tang 15 -20 ngut kam myntoi eiei ia ki nongshong shnong, donkam ban rah ia ka roi ka par sha baroh" u la bynrap.
“Ha kaba ia dei bad ka jingduk jingriewspah ka jylla kum ba ka long mynta nga long u briew u ba la don slem tam ha kane ka kam shynshar bad ngi long kum ki nongkhrong bad wat ki ba ioh na ka sorkar India ngim lah pyndonkam bad ban pynmih lei ka khajna lade ngam iohi shuh namar ba ka sorkar ka long ka ba duk ban iarap"ula ong.
U bah Mukhim u la bynrap ruh “Ka jingmih ki nongmihkhmat na la ki jong ki party bad pyniasoh tang ha kawei ka party mynta ka dei namar ba kane ka party ka bun pisa, ym ba ka don ia ka nongrim ka ba biang, bad kane ka dei tang ban pynkhlain ia ka jingbamsap ka ba jur namar ki peit tang ban im ka met lajong bad ha ki nongkyndong ka jingkyrduh ka ba shyrkhei bha".
Mawkyrwat:U nongialam jong ka liang pyrshah ha iing dorbar jylla, uba long ruh ha kajuh ka por u nongialam jong ka All India Trinamool Congress, u la maham ia ki paid bah jong ka Maw kyrwat bad ka jylla hi baroh kawei, ba kim dei ban biej ia ki parti ba shu pynbiej tang ha ki por elekshon.
U la ong ruh ba ki parti ba don ha ka sorkar kum ka UDP,HSPDP,NPP, kin sa kynnoh iwei ia iwei da lah jan elek shon, katba ki klet pat ia ki kam kiba ki la leh bad ka kamram ba u paidbah u la bynshet ha ki.
U la kyntu ia ki paidbah ba kin kyr shan ia u kyrtong ka AITC.
Ha kawei pat ka liang u Dr Mukul, u la ong ba ka jingong jong u Bah Prestone, ba ki pynbiej man ka san snem, katba ki paidbah ruh ki biej ka dei kaei kaei kaba lyngngoh, ba kumno kat symbud myntri rangbah, u dang nud ban kren kum kita ki kyntien bad u Dr Mukul u la kyntu ban kiar ia kiba shu thok shu jler na ka por sha ka por.
Mawkyrwat:Ka Seng sain pyrthei All india Trinamool Congress, kawei na ki Seng kaba lah khohreh bha ban pynkhreh ia ka elek shon 2023, myn ha ka sngi saitjain ka 24tarik Nailur 2022, ki nong ialam ki jong ka, ki la hiar sha Mawkyrwat ban plie ia ka ophis treikam bad ban pyn skhem ruh ia u kyrtong jong ka party na katei ka konstitwensi, ha kaba u Bah Sounder strong Cajee u ba lah long teng ki nongialam barim jong ka Seng treimon sngewbha jong ka jylla Meghalaya, ka Federation of Khasi Jaintia and Garo people (FKJGP) un long u kyrtong bad la pynskhem ruh da ki nongialam rangbah jong ka party Meghalaya state unit, ba kynthup ia U Bah Charles Pyngrope, President AITC Meghalaya, U Dr Mukul Sangma, nongialam jong ka liang pyrshah hapoh dorbar jylla, U bah James Lyngdoh bad kiwei kiwei ki nongialam.
Kum ban shu pynkynmaw ba u Bah Cajee, u la iakhun ruh iaka 2018 elekshon na ka ticket jong ka Seng National People’s party na South Shillong kontitwensi.
Ki paidbah, kiba don ha katei ka jingialang, ki long kumba 8000 ngut ki nongkyrshan.
Haba kren ha kane ka sngi da ka mynsiem ba sngewkhia bad lung mynsiem u Bah Cajee u la ong “Ba un sa kner ia ki jingiarap sha ki paidbah,wat lada ka kti jongnga ka lyngkot, hynrei ki samla bad ki long kmie jong ka kontitwensi bad ka party kin iarap bad pynkhlain.
U Bah Cajee u la ther ruh ia ka sorkar jylla, ba kiba bun na ki nongshong shnong ha ka jylla ki dei ki nongrep, hynrei ka sorkar kam lah pat ban iada ia ka jingshah khñiot bein jongki ha ki nongkhaïi, u iathuh ruh ia ka dor ki jingbam jingdih kiba lah kiew dor palat ha kine ki sngi.
U la ai ka jingiaroh ia u Dr Mukul Sangma, ba u la wanrah distrik ia ka thain Mawkyrwat, kum ka South west khasi hills district ha u snem 2012.
Ha ka jingkren jong u Dr mukul sangma, u la rwai ia ka jingrwai niam how great though art, lane me long ba khraw bad u la ther ruh ia ka jingbymlah ka sorkar ban thungkam thung jam pura ha kiba bun ki tnat sorkar, ka jingiohnong tang ki briew bad ki myntri kiba don haka sorkar, ka jing bymthungkam ia ka sorkar bad khang ia ki skul; ka jingibein ia ki asha bad ki nongtrei aganwadi, ka jingduna ki jingiarap ia ki briew ba duna dkhot met bad u pud u sam bad ka Assam, ha kaba u nongialam jong ka party u la pashat sha ki paidbah ha kane ka sngi.
U Dr Mukul u la ong ba ka sorkar ka kwah ban pynbeit ia u pud u Sam da kaba ai ei ia ki jaka jongngi sha Assam, kiba la hiar pateng ha ngi, haba ia ka sorkar la pynlong da u paidbah ban iada bad pynbha ia u paidbah, hynrei u paidbah u hap ban iakhun pyrshah ia ka sorkar la jong khnang ban im.
Ngi dei ki niam Khasi niam Tynrai ngim dei ki niam Hindu.
Ban lada ki trai ri trai muluk ne ki indigenous people kin kren kumtei ia ki kynhun Brahmin katta ki lah pynsum ia ki maw da ka dud ban pynkhuid ia ka jingkynthoh jong ngi.
Hato ki nongialam Niam tynrai jong ngi pat ki nud ne em ban pynshai bad ai jubab ba ngi dei ka jaitbynriew ba mane hala ka jing ka jingngeit bad ngim ia syriem eiei bad kaei ba ki RSS ki pynphriang.
Ne ki nongialam mynta ki kham kor ka pisa ban sa ioh ban ia ka nongrim.
Shillong:U khliehduh jong ka sengniam ki Hindu u Mohan Bhagwat, u la ong ba ka jinghikai niam hindu kam dei satia ka niam, hynrei ka la long kum ka Kolshor namar la sdang iakane naduh hyndai hynthai ku long kumah wat ha duh kine ki sngi ka hiar pateng na u kñi u kong ha ki khun ki pyrsa na kawei ka pateng sha kawei pat.
U la ong ruh ba baroh u nong shongshnong jong ka Ri India u dei u Hindu.
Une u khliehduh duh jong ka Seng Rashtriya Swayamsevak Sangh (RSS) u la kren ia kane ha Shillong.
“Da ngi iakren shaphang ka jinglong ki riewngeit hindu ne ka hindutva ka jingmut ban pynneh pynsah ia ka niam hindu, u la ong ba ngi khlem kren tang ia kawei ka kynhun niam, hynrei na ka bynta jongki hindu man u wei pa u wei u nong shongshnong u dei bad ki shim beit ba u dei hi u hindu bad ka thymmei ki hindu ka dei beit ka lynti jongka jingim bad ka Kolshor" la ong shuh u ne u heh RSS.
U la ong shuh ba ka India ka la hikai ia ki ri ka pyrthei ia ki lynnong jong ka jingim briew bad ban pdiang ruh ia shibun kiwei pat ki jaitbynriew na kiwei pat ki niam.
Ban kren kum kine ki kyntien ha Shillong ka dei ka jingkheiñ bieij bad kheiñsnep jong u ia ki tribal kiba don la ka niam ka dustur.
Nga ngeit ula tip bha ia ka jylla  meghalaya na kata ka daw ula kren khnang ia kane.
Kum ia une u jait briew ym dei ban shah ne pdiang ia u sha meghalaya.
Shyiang khlia ke ma m shyiang khlia u pa toh ta u lah batai m chah ne I state jong I.
Ka temple kaba lai.
Ne ka third temple kan long ka temple kaba lai ba ki Jiw ne Israel kila thrang dikdik ban ioh pynieng noh ia ka temple ha Temple mount ha Jerusalem.
To ngin ia peit ban leh aiu ia kane ka Temple?Ha ka jingshisha hi ki Israel ki la juh don la arsien ki temple.
Ia kine ki temple la hokum da u Blei ban thaw iaki haki por mynba rimmynba u Blei u dangpdiang iaka jingpyntrei kam daka snam ki mrad ban ai jingknia ia u Blei haki por ka Testament barim,lane ka jutang barim(old covenant).
La ju tip ia kita ki Temple kum ka temple u Solomon bad ka temple u Herod.
Hynrei ia kine ki temple la pynjot noh iaki mynba ki khun Israel kila sakma na u Blei,I aka temple kaba ar la pynjot noh ha u snem70AD.
Dei naduh uto hi u snem ba ki Israel kim don temple shuh ban mane ia u Blei ne ban ai jingknia jingainguh.
(sacrifices).
Ha kita ki temple mynba rim u Blei u dang pdiang iaka snam ki mrad ban long ka jingkhuid ia u batngit n aka pop ka sang, ba ki khun Israel kila leh.
Ha kato ka por ki paid Israel ki hap ban iaid hapoh ka hokum uMOses bad u Moses u hukum haki Israel kat iakaba u Blei ula kren ha u.
Kumta ha kata ka por,u Blei ula kren ha u.
Moses bad ha u Aron u da ong- kane ka rukom jong ka hokum ia kaba u Trai ula hokum u da ong-To kren haki khun Israel ba kin wallam ha me iaka Masi LUD SAW BATLEM(red heifer)ha kaba ymdon jingduna bad ha kaba ym shym la buh iaka jwar( lyngkor) mynno mynno ruh haka.
kitab jingkhein19:1-2.
Da ka snam jong kane ka masi yn synreit sha khmat kata bernakl hynniew sien.
jingkhein19:4.
Kane ka long kat kum ka hokum kaba rim ka jungtang ka testament kaba rimha ri Israel kein.
Kaei kaba jia?Ki khun Israel haduh kine ki sngi ki dang ngeit haka jutang ka hokum bad ki ain u Moses kein bad ki dang ngeit haka rukom ki kpa tymmen jong ki hyndai ban ai jingknia da ka snam ki mrad.
La ong ba kine ki jait masi kham niar ban shem iaki naduh ki hajar ki snam.
HYnrei mynta kila shem iaki ba kum kine ki jait masi haki katto katne ki bynta ka pyrthei bad la pynpoi iaki mynta ha Israel.
Kine ki masi saw ki la don mynta ha Jerusalem.
Te kaei pat kaba ki Israel ki donkam kyrkieh mynta?Ki la don eh iaka temple kaba lai ban ai jingknia da kine ki mrad kum ba u Moses bad u Aron ula hukum iaki ban leh hyndai.
Mynta ngi ia kren ia kata ka temple kaba lai.
Lada iaki masi saw la leh ban ioh hato shim por slem ba ki Israel kin ioh pynieng Temple?Kane ka long ka jingkylli kaba khraw tam bad kaba pylla.
Namar haduh mynta long kumba 1052snem mynta ki Jiw ki la mane Blei khlem ka temple, bad lola dei hok ban ioh iaka temple balai hari lajong.
Kane baroh ka sah haki kti ba donbor jong u Blei lad aula thmu ban pyndep noh iakita kipor ki ia(age).
Namar ba tang shu lah ban pynieng iaka temple kaba lai ka temple kaba ka hukum kalong na u soitan Lucifer, kata ka mut kan sdang artat kata ka por jong ka shitaiiew ne 7snem ba jynjar tam iaka pyrthei,Balei?Namar u soitan un shong ma u haka por ba mar shiteng jong kata ka shitaiew ne 7snem ki ba khadduh.
Ia kaba u Daniel u ong kumne : “Bad shitaiew un(soitan) un pyllong iaka jutang ba shkem bad kiba bun hamar kaba shiteng kata ka taiew un pynduh noh ia kata ka jingknia (daki ne ki masi lud red heifer) bad ia kata ka jingainguh bam".
“This king will make a seven years treaty with the people, but after half that time, he will break his pledge and stop the Jews from all their sacrifices and their offering".
Daniel 9:27.
Kaba mut ba ki Isarel kin ioh ban ai jingknia tang 3snem shiteng hapoh kata ka temple da kita ki masi batlem bad iaka 3snem shiteng kaba sah, u soitan un leit shong ma u pat haka ta ka temple kaba lai bad un leh ia lade kum u Blei kat haduh ba un shong hakata ka temple ha Jerusalem u da leh Blei ialade.
2Thessloni2:4.
Dei hangne kein u soitan un synshar 3snem shiteng ia kane ka pyrthei ba un ioh pynurlong noh iaka jing kwah long Blei jong u naduh la slem bah ha kaba u ong- Ngan,ngan,ngan, ngan.
Isaiah14:14.
Ngi im haki sngi khadduh tam namar kata “suk uta uba pule,kita iba ioh sngew iaki ktien jong kane ka jingiathuhlypa ,kiba sumar ia kita kiei kiei ruh iakiba la thoh haka- KATA KA IA KA LA JAN".
jingpynpaw1:3.
Kumta ka temple kaba lai ka long ka dak sha pyrthei ba kaba kut ki ia kala poi (the end of the age is here)Amen.
Naduh ka sngi ba une u nongthoh u la wanrah da ka Adjournment Motion ha ka sngi khatduhjong ka Dorbar Synrai, ha kaba khlem lah ban pyntyllun ia ka jingїathir jingmut halor ka RosterSystem namar ka jingbym kyrshan ki para nongthaw aiñ, nga la ioh shibun ki jingkylli habaiadei bad kaei ba nga kwah ban pynpaw hakhmat ka Iing Dorbar Thawaiñ.
Te khnang banpynshai їa ki ba bun nga shim їa kane ka lad jingpynshai lyngba ka kot khubor.
Nga kyrpad їa ki nongpule ba kin їaishah bad nga namar kane ka long ka sien ba nyngkong banga thoh artikl, bad nga la lah ban leh їa kane lyngba ka jingai mynsiem bad jingkyrshan jongki paralok kiba sngew ba їa ka mat ba kongsan ba nga khlem lah ban buh hakhmat ka IingDorbar ha kato ka sngi ba kam dei ban jah.
Ka jingїakren ba la buh hakhmat ka Їing DorbarHa ki kynta Kylli Jingkylli ha ka 15 tarik Nailur, nga la buh ka Starred Question ia ka Sorkarba ka Reservation Policy ba kumno la pyntreikam mynta la 50 snem, bad ka jubab ba la ai kalong “ka Reservation Policy la pyntreikam ban thung ha ki kam ba lait (vacancies) kumba lapynbna (advertised) ha ki kyrwoh laitkam (recruitment)".
Katkum katei ka jingpynshai ba la ai da u Myntri Rangbah u ba dei peit ruh їa ka tnad Personnel,ka la pynlong їanga ban kylli ba hato їa ka nongrim jong ka Reservation Policy la bud janai daka Roster System, ne ka don ka jingialait hangne hangtai.
U Lamphang ka Їing Dorbar Thawain u la pdiang їa ka Resolution ba nga wanrah halor kaphang Roster System, hynrei namar ka jingkhim ka por khlem lah ban shim їa ka Resolutionha ka por Private Member Business; bad ngam don lad da kumwei pat lait tang ban wanrah daka Motion for Adjournment ban їatai halor katei ka phang ba donkam eh na ka bynta u paidbahka jylla.
Kaei kaba nga la pynkhreh ban kren ka long halor ‘Ka jingpyntreikam їa ka Roster System badka jingїapher kynsan ha ka bhah thung kam їa ki candidate ba na ka jaitbynriew’, hynrei namarba їa ka Adjournment Motion khlem lah ban pyntyllun ha ka Їing Dorbar, nga la ioh banmaitphang tang kyndiat na ki bynta ba shakhmat ba nga la thoh.
Te ha kane ka artikl nga shim ia ka lad ban pynpaw їa kaei kaba nga la pynkhreh ban їathir haЇing Dorbar Thawain, da ka jingkyrmen ba kane ka jingsngewthuh jong nga ha kaba їadei badka Reservation Policy kan ai jingmyntoi їa kiwei kiba kwah ban tip bniah їa ka jingbakla ha kaRoster System.
“Shuwa u bnai Їaiong mynta u snem, ka kyntien ‘Roster System’ kam pat don ha ki jingmutjingpyrkhat jongngi.
Hynrei kynsan ka mih haba iaidei bad ka Hukum ka Їing Kashari ka Jylla,bad hadien kata la saphriang ha ki lad pathai khubor bad ha ki jingїakren sharum shaneng.
Kipaidbah ka jylla ki la kwah tip kaei kane ka ‘Roster System’ bad kumno kan ktah їa ka mat bala don lypa ki jingbymhun ha ka Reservation Policy?Ka la wanrah ruh ia ki riew pyrkhat ban ai jingmut halor katei ka phang, bad namar bym donka jingpynshai ba pura, u paidbah pat u phai ban kylli nangne nangtai, ba kynthup ruh kajingkdew kti їa katto katne napdeng jongngi ki ba ju kren paidbah halor ka Reservation Policy.
Hapdeng kine ki jingbymshai, la mih ar tylli ki jingpynbna ha u bnai Jymmang bad Jylliew.
Kita ki long, kawei – ka Office Memorandum lane ka OM jong ka Personnel Department halorka Maintenance of Reservation Roster; bad ba-ar – ka kyrwoh laitkam banyngkong, ha kaba lapaw shynna ba ka tarajur ka bhah thungkam ka noh shiliang їa kawei pat ka kynhun jaitbynriew.
Ka jingsyier ia ka jingnoh shiliang ka la lah don lypa ha ki jingmut jingpyrkhat jongngi habangi pule їa ka OM, hynrei ka jingsyier ka la kylla long sha ka jingkyndit kumba їuh tdong bseinhadien ka jingmih ka kyrwoh laitkam banyngkong.
Ban shu ong lyngkot, ka la pynshoh tyndepїangi ban sngewthuh їa ka hok jingїaryngkat ka bhah їohkam їohjam.
Dei hangne ba ki samla wadkam ka jaitbynriew ki sdang ban kylli bniah їa ka Roster System,bad sdang ruh ban duh jingshaniah їa ka jingthmu ka Sorkar haba pyntreikam ia ka RosterSystem khlem da don ka jingїaphylliew jingmut lem bad kito kiba shah ktah.
Kum u nongmihkhmat, ka dei ka kamram jongnga ban peit їa ka jingeh ki samla wadkam hapohka constituency jongnga; bad haba iohsngew їa ka jingud jongki nga hap ban tih bniah ban tipba hato don hangno re hangno mo ka jingdkoh ha ka Roster System, bad ia kaba nga lap ngakwah ban iathuh hangne –Ka OM jong ka 10 tarik Jymmang 2022, kaba buh їa ki kyndon ban pyntreikam їa ka RosterSystem, ka long kaba ibiang hala ka rukom, hynrei kam long kaba biang pat haba їanujor badka Reservation Policy ba la pynshong aiñ da ka OM jong ka 12 tarik Kyllalyngkot 1972.
To ngin їa pule їa ka jingbthah ‘A’ jong ka OM ka 10 tarik Jymmang 2022 kaba kren halor kamat ‘Quantum of Reservation’, bad ka thoh kumne – “ka Reservation jong ki post na ka byntaki Scheduled Tribe bad Scheduled Caste kan long katkum ka Resolution No.
PER 222/71/138ka 12 tarik Kyllalyngkot 1972".
Mynta ngan pule sa їa ka Resolution No.
PER 222/71/138 ka 12 tarik Kyllalyngkot 1972, badngan leit beit sha ka bynta ba thoh kumne –a) Kan don ka reservation ba 40% ha ka jinglait kam na ka bynta ki Khasi bad Jaintia;b) Kan don ka reservation ba 40% ha ka jinglait kam na ka bynta ki Garo.
Haba pule їa kitei ki artylli ki OM, kam long ka basuk ban iohi; hynrei haba pule bniah ngi lapba ka OM jong u snem 2022 ka kren shaphang ka Reservation ha ki kam (posts), hynrei ka OMjong u snem 1972 kam thoh їa ka Resolution halor ka Reservation ha ki kam, hynrei kaReservation halor ka jinglait kam (vacancies).
Nga thikna ba lada ngi pynleit jingmut bha ngi lah ban pynїapher їa ka jingsngewthuh hapdengka ‘posts’ bad ‘vacancies’, bad nga ngeit ba ka pynshai їa kaei kaba nga ong shaphang ka OMjong u 2022 ba ka ialait bad ka OM jong u 1972… Te ka Reservation Policy ba ngi la donnaduh u snem 1972, ka dei ka Reservation of Vacancies, bad dei tang ha ka OM jong u snem2022 ba ka policy ka la kylla long sha ka Reservation of Posts.
"Ka jingphaidien lyngkot ban sngewthuhHadien ba nga la їoh pynpaw kumto, nga kwah ban pynkynmaw khyndiat halor ka DorbarMangtyngka jong ka Їing Dorbar Thawain kaba ha u bnai Lber mynta u snem.
Nga la wanrahїa ka Resolution halor ka phang State Reservation Policy ba lah dei por ban peit bniah badpynthymmai їa katei ka policy barim, kumjuh ruh nga la pynshai ba ka OM ba kyrshan їa kateika policy ka bakla їaidlait їa ka Census demographics.
Tang shibnai hadien ka Dorbar Mangtyngka, ka Їing Kashari badonburom jong ka JyllaMeghalaya ka la pynmih їa ka Hukum ha kaba їadei bad kawei ka Writ Petition ba la wanrahha u snem ba la dep, kaba їadei bad ka jingujor їa ka jingpynkhreh Gradation List na ka byntaban pynkiew kyrdan їa ki ophisar ha kawei na ki ophis tnat Sorkar, bad kaba їatyngkhuh badka Job Reservation Policy jong ka Jylla; ha kaba la їathuh ia ka Їing Kashari ba ym don RosterSystem hapoh ka Jylla bad ki Nongbishar badonburom ki la hap ban kylli kumno la pyntreikamїa ka Reservation Policy khlem ka Roster.
Ngan ym ngam jylliew halor katei ka Hukum ka Їing Kashari, ne ka Hukum kaba bud halor kasuo moto PIL ba їadei bad ka jingpynkreh їa ka Roster.
Ngan leit beit sha ka OM jong kaPersonnel Department, kata ka OM jong ka 10 tarik u Jymmang 2022 kaba їadei bad kaMaintenance of Reservation Roster.
Kane ka OM ka dei ka dak pyni ba ka Sorkar ka la bud ryntih їa ki artylli ki Hukum jong kaЇing Kashari, bad ha ka jingshem barit jongnga pat nga lap ba ka dei pynban ka nongrim bakumno ki samla wadkam ka jaitbynriew mynta kynsan kynsan ki duh noh їa ka hok kajingїaryngkat ha ka bhah їohkam їohjam ha ki ophis ka Sorkar Jylla, bad ngam shu kren їa kanetang ha ka theory.
Peit їa u kyrwoh ba la pynmih da ka MPSC ha ka 9 tarik Nailur ban pynbeit їa ka jingpynbnalaitkam ba їadei bad 59 tylli ki post.
Kumjuh ruh їa u kyrwoh ba la pynmih shitaїew hadienkata ban pynbeit їa ka jingpynbna laitkam ba їadei bad 121 tylli ki post.
Ngi їohi shai kdarhangto ba ka tarajur ka bhah thungkam ka noh shiliang їa kawei pat ka kynhun jaitbynriew.
Hato ngi lah mo ban shu sngap jar їa kane ka jingshah ktah beiñ ha ka Roster System kaba lapynduh jingkyrmen їa ki samla nongthep kam ka jaitbynriew?La pynduh jingkyrmen khlem ka jingbakla jongki, hynrei tang namar ka jingbud їa kaReservation Roster katkum ka jingbtah jong ka OM ba thymmai.
Ka jingpyntreikam їa ka StateJob Reservation Policy shimiet shimiet ka la kylla ktien na ka reservation ba їadei bad ka‘vacancy’ sha ka reservation ba iadei bad ka ‘post’.
Ka jingkylli ba kongsan mynta ka long, mano ba la ai jingbit ban pynkylla їa ka ReservationPolicy? Hato lah mo khlem da pynkylla thymmai їa ka OM ba na shuwa duh? … Ha nga tekane ka jingkhih phaloh ka long kum ka jingwiang ding ba ma.
Hato ka Sorkar ka la pyrkhat ne em ba kane ka lah ban wanrah jingdom jingbitar їa u paidbahnamar ka jingpynkylla syndet їa ka hok ka jingїaryngkat ka bhah їohkam їohjam hapdeng kikynhun jaitbynriew ba kham bun jong ka jylla, khlem da shim їa ka jingai jingmut nejingmynjur jong u paidbah ba shah kthah? … Ka Sorkar kam lah ban shu leh katba ka mon.
Ym dei tang kawei ka Roster, hynrei arKa don ruh sa kawei ka mat ha kaba їadei bad ka OM ka 10 tarik u Jymmang 2022, ba bun kibriew lehse kim pat tip; ba kane ka OM ka buh kyndon ym tang їa kawei ka Roster System,hynrei artylli.
Kawei ka Roster System na ka bynta ki post ha ki Directorate ne Head Office, ha kaba ka bhahthungkam la mang 40:40 percent na ka bynta ar kynhun ki jaitbynriew jong ka jylla; bad kaRoster System ba-ar ka long їa ki post ha ki District office ha kaba ka bhah thungkam la mang80 percent kynthup lang їa baroh ar kynhun, hynrei da kaba kham ailad їa ki ‘Local’ ba shongba sah ha kato ka District.
Phewse kane ka kyntien ‘Local’ kan sa wanrah ka jingkulmar ba thymmai, namar mynta la 50snem ka jingioh Jylla ka la wanrah ruh їa ka jingtuid ki kynhun jaitbynriew bapher kiba wanwadkam wadjam, bad ka District kam long shuh u pud u sam tang jong kawei ka kynhunjaitbynriew.
Kumta wat katba nga dang thoh їa kane ka artikl, ki ophis DC ha ki District bapher bapher kila nang їaid shaid shaid ka jinghikai bad ai jingbthah kumno ban pynkhreh їa ka ReservationRoster ha man la ki ophis Sorkar ka Jylla.
Ñiuma lada ngi kwah ne ngim kwah ka jingkylla, ka jingdkoh jong ka Roster System ka ap kajingma їa ka jaitbynriew, bad їa ka issue Reservation Policy ym lah ban shu niat sharud nesngap ar.
Ka don kawei ka pharshi ha ktien nongwei shaphang ka thring kaba thep їala ka khlieh hakyndew, kaba kdew ba ka long kaba i thamula ban shu pyrkhat ba ka pyrthei kan sah umdumhaba ngi rieh na ka jingshisha … Ngim lah ban don kum kata ka jinglong.
Da shisha keiñ ngi dei ban thir bad thew sani bha їa ki rukom pyrkhat bapher halor ka issue,bad ngi dei ban peit bniah їa ka daw tynrai ka jingїalait hapdeng ka Reservation Policy bad kaRoster System.
Ha kaba ngi leh kumta, ngin kynmaw ruh ba ka lawei jong ki khun samlawadkam ka jaitbynriew ka shong beit ha ki kti jong ki nongmihkhmat ba ngi la jied.
Jingjrong kane ka artikl : 2,110 kyntien(Shaphang u nongthoh: Bah Adelbert Nongrum u dei u MLA ka 17 North Shillong)Wat lada phim ioh iatai ia kane na ka bynta ka Jing myntoi ka ri hapoh assembly ruh tharai baroh kito ki MLA tuh kin sa shah rem kput ha kane ka samoi ka ban sa wan.
Ym tang ka 17 North Shillong constituency ba donkam ia phi hynrei ha baroh shityllup ka bri hynñiiew trep, donbok phin jop biang khnang phin ioh pyndep iaki Kam ba dang sahteng naka bynta ka jait bynriew Jong ngi.
Da kaba burom eh iaphi nyngkong bahrit kat kum ka jingiohi jong nga la da pyndonkam beit thick kat kum ka reservation, ka jingduhnong hi nyngkong kan leit sha u khasi, dei na kane daw ba u champion u pynkhih ia kane.
Haoid, nakane ka daw kien kaba la pynlong iaki dkhar bar jylla kiba bun kin ioh kam hapoh ka jylla jong ngi.
Haka jingshisha ngi dei ban ai 90% iaki briew hapoh ka jylla bad 10% iaki briew nabar ka jylla khnang baki briew hapoh ka jylla jong ngi ki ioh kam.
Ng tang shu iohi ia kane ka article Ng tip ba ia kane la thoh da u bah Albert nongrum, All the best for you sir, tang ma ph marwei ba ieng shisha ban ialeh ban pynduh iaki jingma kiba ap iaka lawei naka bynta ka kam ka jam ia ki khun Samla wad lada ki Wei ki members jong ka Assembly kim kyrshan ia ph ruh ngi khmih lynti ba u Blei in iarap ia ph sir, wad duh jingkyrmen.
Dei ban don noh ka jingpynshai paitbah halor Kane ka mat ba u pait ka ri khasi kin kyndit bynriew ha u 23.
Nga ngeit lada ka noh sha ki khasi ki garo ki la khih paitbah hynrei ki jong ngi ki sngap jar jar.
Nga isih kito ki party NPP bad ki nongbud jong ka kiba pynmih ka jingkynnoh ba bun jait ia u nongmihkhmat ba shlur jong ngi bah Adelbert kyrmen phin iaijop.
Ka long kaba Jew slew ha kine ki sngi ba la dep khylliap.
Ki la Don 5 tylli ki hati khlaw kiba la iaid pawang katba mon.
Napdeng Jong ki uwei uba dei u hati shynrang u la iaid sahuh marwei katba 4 tylli ki kynthei ki ia iaid lang.
Ka jingiaid lynti jongki ka la pynjot ia ki jingthung jingtep.
Ki khyllem Kai ia ki diengkait bam ia ki diengkait katba mon.
Tang na ki dien jat jongki ruh la jhor lypa te lada sa ban jynrat lei te haduh katno yn ia mutdur.
Ngi shu sngewburom ba tang shu iohsngew briew ki dang burom ba ki kynriah noh kham pajih.
Kane ka pynkynmaw ia ki por Jong ka mynnor.
Ha ka snem 1965 ki la 4 Hali ki hati khlaw hapoh Shnong Dirang,Maharam Syiemship.
Ki la thmu ban pynjot ia kawei ka pata kiad Jong u Dusing Nongrem bad Jong ka Diensimai Thongni.
Ngi sngewkmen bad lait mynsaw ba la lap ba iohsngew noh shuwa ba kin pynjot/ lied.
Ki trai ki la mih ban tbeh da ki prew ding bad kynriah harud nong.
Tang shai mynstep la pyrta Shnong da u Sordar u ( L) Hormu Syiemlieh ban leit beh shong.
Ki la hiar arsut sha Tbanlangjrong,ki paitbah Kim shym la aili bad phet kham jngai.
Ha Kum kane ka khep la leit buh jingjhor hapoh Block Mawkyrwat ban wan siat.
Ka jingwan siat 3 sien ha ki por ba iapher ka la kham Aram.
Kam shym la neh slem ki la wan biang bad wan siat biang haduh 3 sienHa kane ka khep ym Don suloi siat hati hynrei la shu jot ei kha ma kha ki mar rep Jong ki NongrepChi kyndupShri G.
Singh SyiemliehVill Nongkdait NongtwahBPO NongnahPO Mawkyrwat 793114South West Khasi Hills.
Shillong:U Director General Of Police (DGP ) jong ka jylla Meghalaya, u Lajja Ram Bishnoi, mynta ka sngi u la iathuh ba da ka jingtrei shitom ki pulit ha ka jylla, ha kine ki saw bnai la ioh ban kem ia u drug u ba shongdor haduh 18.
33 klur, 48 tylli ki case la dep ban register hapoh ka Narcotic Drugs and Psychotropic Substances (NDPS) Act bad 134 ngut ki briew kiba la shah kem ha ka jingsuba donkti ban khaii drug.
Haba kren bad ki lad pathai khubor, na ka liang u DGP jong ka jylla u la iathuh “Ha kine ki saw bnai, naduh u bnai jylliew haduh Nailur, ka tnad pulit ka la trei shitom ban pynduh jait noh ia u drug na ka jylla Meghalaya bad tang hapdeng ka saw bnai ki pulit jong ka jylla ka la ioh kurup ia u Heroin u ba khia 3kg62 gram, 4500 kg u kanja, 150 gram u opium, 145 tylli ki dawai jyrhoh, 11,900 ki dawai table, bad kine baroh ki dei ki ba shongdor T.
18.
33 klur lyngba ka jingtrei shitom jong ki pulit na ka District, ki Anti- Narcotic Task Force (ANTF)bad ka Special Branch".
U DGP u la iathuh ruh “Na ki nongkhaii drug la ioh kurup ruh ia ka pisa ka ba long T.
24.
22 lak bad ha kine ki saw bnai la register ia ki 48 tylli ki case hapoh ka NDPS Act bad la ioh ruh ban kem ia ki 134 ngut ki briew kiba la donkti ban khaii drug bad na kine ki 134 ngut ki briew kiba la shah kem, 125 ngut ki dei ki shynrang bad 9 ngut ki dei ki kynthei".
U la ong “Na kine 134 ngut ki briew kiba la shah kem ,5 ngut ki dei kiba la ju shah kem teng ha ka jingdonkti ha kiwei pat ki kam beain bad na kine 123 ngut ki dei kiba shong basah ha ka jylla Meghalaya bad 11 ngut ki dei na kiwei ki jylla ki ba kynthup na Assam,Manipur bad Arunachal Pradesh"u la bynrap ruh “Kane ka paw shai ba kine ki nongkhaii drug ki ia treilang bad kiwei ki nongkhaii drug na kiwei pat ki jylla".
U Bishnoi u la kdew ruh “Na ki 12 tylli ki District ha jylla Meghalaya, ia u drug la ju pyniaid iew bha ha ki 8 tylli ki District kaba kynthup ha East Khasi Hills District,West Khasi Hills District, South West Khasi Hills District, East Jaintia Hills District, West Jaintia Hill District , RiBhoi District, West Garo Hills District bad ka South Garo Hills District".
U la bynrap “Na kine, 48 tylli ki case ba la dep register ha kine ki saw bnai 50 % ki dei ki case ba la ujor tang hapoh ka East Khasi Hills District, ka ba bud ha West Garo Hill Tura, East Jaintia Hills District Khliehriat, Ribhoi bad West Jaintia Hills District “.
U la ong ruh “Ki District ki bym don ki case ba la ujor hapoh ka NDPS ka dei ka Eastern West Kkhasi Hill District Mairang, East Garo Hills Willamnagar, North Garo Hills Rusugalpara bad South West Garo hill Ampati"u la bynrap “Ha ka jylla ki don 76 tylli ki police station bad na kine 18 tylli ki police station kiba la ujor ia ki case hapoh ka MDPS kiba ngi donkam bha ban peit ngor bha, khnang ban lah ban pynduh jait ia ka jingkhaii drug ha ka jylla".
U la iathuh ruh “Hynnin ka sngi, na ka liang ki pulit ha Esat Khasi hill ki la pynlong ia ka jingkhynra ia ka jaka ha Mawlai bad ki jaka ba mar jan baroh shimiet bad ki la ioh kurup ia u 319 gram u heroin,15 cannabis, 7 tylli mobile bad T.
4.
5 lak ka pisa bad ha ka sngi shwa kane ki pulit ki la ioh kurup 64 gram herion, 5 tylli ki mobile, kawei ka kali bad T.
10,000 ka pisa.
Ha kine ki ar sngi tang ha East Khasi Hills,ki pulit ki la ioh kurup ia 400 gram u heroin, 2 tylli ki bike, kawei ka kali bad pisa ka ba la kot sha ka T.
5.
5 lak".
U DGP u la iathuh ruh ba lyngba ka jingtrei shitom ki pulit ha ka jylla, ki la ioh ruh ban kem ia ki briew ki ba don bynta ha ka tuh kali bad ha kine ki saw bnai ki la ioh ruh ban kurup ia ki 31 tylli ki kali ba shah tuh, kiba kyntup ia ki kali ba heh bad barit,90 tylli ki mobile phone kiba remdor bad ki tiar pynmynsaw.
U la ong “Ha kine ki saw bnai ngi la ioh ruh ban kem ia ki nongtuh bike,ki bike ki dei ki ba la shah tuh na Tura bad Shillong bad kiwei na Assam bad ha kine saw bnai la ioh ban kurup haduh 141 tylli ki bike ba shah tuh bad kem ruh ia ki 61 ngut ki ba donkti ban tuh bike bad la register 19 tylli ki case".
Nongpoh:Haba pyrshah ia ka dor kaba la buh da ki nongpyniaid ka Mahatma Gandhi University (MGU) kaba don ha Byrnihat, kiba la oh dor haduh T.
28 hajar na ka bynta ban ioh ia ki syrnot kiba donkam, kiba kyn thup kum ki Combine mark sheet, Migration certificate bad ki Provisional certificates.
Myn hynnin ka sngi ki dkhot ka KSU MGU Unit, ki la mih shakhmat ban pynlong ia ka jingiakhih ha phyllaw jong katei ka skulbah bad ban dawa na katei ka skulbah ba ka dei ban pynduna na katei ka dor kaba ki la buh.
Shipor ka la don ka jingiania kaba jur bha hapdeng kitei ki dkhot ka KSU pyrshah ia ki nongpyniaid jong katei ka skulbah, ha kaba ki dkhot ka KSU ki la dawa beit na kitei ki nongpyniaid ba ki dei ban pynhiar na ka dor kaba ki la buh.
Ha ka jingiania kaba jur, ki nongialam ka MGU ki la hap ban pyndem hakhmat ki KSU MGU Unit bad kata ka la jia ba kitei ki heh ka MGU, ki la hap ban sngap ia ka jingdawa ki KSU, kiba la dawa ban pynhiar dor na ka bynta ka jingai ia ki syrnot na ka T.
28 hajar sha ka T.
8 hajar.
Lah ruh ban ba ka nongrim kaba la pynlong ia ki KSU, ba kin iakhih pyrshah ha phyllaw ka MGU, ka dei hadien ba ki la ioh lum ia ki jingud jingnam na ki samla pule ka Mahatma Gandhi University (MGU) halor ka jingsiew rem kaba la palat liam jong ki bor katei ka skulbah kaba la oh dor haduh 28 hajar tyngka tang ban ioh ia ki syrnot kiba donkam kum ka Combine mark sheet, Migration certificate bad ki Provisional certificates.
Shillong:U Director General of Police (DGP), u L R Bishnoi, ha ka jingiakynduh bad ki lad pathai khubor mynta ka sngi, u la iathuh halor ka jingkynnoh ba don ka jingpyndonkam bakla ia ki kali da uwei na ki ophisar pulit “Ka tnad pulit ka la dep ban ai ka kyrwoh jingujor bad ki kot ki sla sha ka tnad kam pohing bad halor kane ka bynta ka tnad ka dang bishar kat kum ka kaiphot kaba ngi la dep aiti".
Halor ka Tactical Team-I kaba donkti ban siat iap ia u bah Cheristerfield Thang khiew u la ong “Ka Sor kar ka la dep ban shim rai ba kan pan jingshai na kine ki pulit kiba kynthup ha ka Tactical Team I bad ynda ki la dep aiti ka jingpynshai yn sa lah ban shim rai halor jong ki".
Halor ka jingjia ha District Jowai Jail, u DGP u la ong “Ki pulit ki la shim khia, halor ka jing lait phet ki koidi na Jowai District Jail, ia uwei na ki koidi u ba la laitphet bad u la shah kem biang bad mynta la rah sha Williamnagar Jail.
U la bynrap “Hadien ka jingjia, ki 6 ngut ki koidi na Jowai District jail nga la phah ia ki ophisar ba kin leit ban jurip ia kane ka jail ha kaba ki la shem ba bun na ki CCTV kim trei kam bad mynta ngi la buh kham bun ki pulit ban pahara, ngi la rai ban buh ia ki bording ha ki jaka bym don bulb light bad kiwei pat namar ba ki pulit ki lap ia ka jingdonkti ki katto katne ki briew ban lait phet kine ki koidi mynta kine baroh la kem ia ki".
Halor ka jingpynrung kam pulit u DGP u la ong “Ka jingpynsangeh ban pynrung kam ia ki pulit, ka dei na ka jingbthah ka High court na ka daw bym pat lah pynbiang ia ka Roster System, hynrei, mynta ngi la dep ban aiti ia ka Roster system ha ka Constable UB bad AB, ka kaiphot ka la dep phah sha ka tnad kampohing bad nangne kin sa phah sha ka tnad Personal bad kane ka tnad kan sa pynmih ia ka notification bad lada ka Roster System ka ba la dep phah ki la pdiang bad tad hadien kane ka tnad pulit kan sa lah ban khot ia ka interview",u la bynrap ruh “Hapoh mynta u snem kin pynlong noh ia ka jingpynrung kam ia ki samla ha ka jylla bad la buh thong ba ha shwa u Nohprah lane Kyllalyngkot ngin sdang noh ia ka jingai jinghikai".
Halor ka jingjur ka jingdheng kali, u DGP u la ong “Ka sorkar ka la dep ban shim shibun ki sienjam bad bun kiei kiei ki ban sa pyntrei kam bad mynta hi, ngi la ithuh ia ki jaka ba ju jur ka jingdheng kali bad ngi la kyrpad ia ka sorkar ba kan ai bun ki Homeguard na ka sorkar “.
Halor ka jingdon ka jingkhaii dewiong u DGP u la ong “Ka don ka monitoring Committee ban peitngor ia ka jingkhaii dewiong, bad ngi la pyndonkam ia ki drone ban tehlakam ia kane ka jingtoh dewiong beain, hynrei kam long kaba suk ban lah ban tehlakam da kaba suk namar ka jingduna ki pulit hynrei da don ka jingujor ki pulit ki shim khia".
Ha ba kylli halor ka jingdon ki pulit ha surok NH6, u DGP u la ong “Ki pulit kim don ka Police Cheking point ha surok, hynrei ka don tang ka Patrol point bad ki shong ha ki nakas, bad ki khynra ia ki kali lada don kano kano ka jingtip halor ki kam beainm hynrei lada don kano kano ka jingkynthoh kaba biang ki nongshongshnong ki lah ban ujor ngin sa shim khia".
Halor ka jingkynnoh ba ia ka Tura Medical College la pyndonkam da ki kynhun lehnoh u DGP u la ong “Hadien ba la rah ia kane ka mat hapoh ka ingdorbar, nga la phone ia u Superintendent of Police ka West Garo Hills, ha ka ba u SP ka WGH u la leit ban jurip bad pynthikna ba kane kam dei ka ba shisha “.
Nongpoh: Katba ka lyer ilekshon ka la nangshongshit ha baroh ki konstitwensi ha Ri Bhoi, hynrei na kaei kaba long ha Umsning, la iohi ba bun na ki nongialam ka NPP, ki la mih noh na ka NPP, da kaba leit pyniasoh noh ialade sha kiwei pat ki Party, ha kaba kawei na ki sakhi kaba shai eh, ka dei halor ka jingmih noh ki 4 ngut ki nongkitkam ba hakhmat ka Party bad kiba la leit ban pyniasoh noh ialade sha ka Hills State People’s Democratic Party (HSPDP), da ka jingthmu ban kyrshan pura ia u Bah Primson Makdoh, uba long kum kyrtong ka HSPDP na Umsning Constituency ha kane ka ilekshon 2023.
Kitei ki nongialam ka NPP bad kiba la leit ban pyniasoh noh ialade sha ka HSPDP, ki kynthup ia u Bah Tarson Nongkseh, Working President ka NPP Umsning, nangta u Bah Ribok Kharpran, President Youth Wing Umsning, u Bah Donbor Marbanniang Organizing Secretary, u Bah SP Nongbet, Treasurer lem bad shibun ngut kiwei pat, kiba dei ki nongkyrshan ka NPP ha Umsning.
Ia kitei ki nongialam ka NPP ha ryngkat bad ki nongkyrshan, la pdiang sngewbha ia ki da u Bah KP Pangniang, President ka HSPDP, ha ryngkat ka jingdon u Bah Martle N.
Mukhim, MDC Mawkynrew Constituency, u Bah PB.
Sylliang, President ka HSPDP Ri Bhoi, u Bah Primson Makdoh lem bad shibun kiwei pat ki nongialam ka HSPDP bad nongkyrshan jong ka.
Ha katei ka sngi, kaba la pdiang burom ia kitei ki nongialam ka NPP kiba la pyniasoh ialade sha ka HSPDP, ka Party ka la ioh ruh ban plie ia ka ophis treikam kaba thymmai kaba don ha shnong Umjarasi, Ri Bhoi.
Shillong:U Zenith Sangma, MLA bad uba dei u nongialam jong ka seng All India Trinamool Congress, u kren sngewkhia jur, halor ka jinglong jingman jong ka tnat bor ding ha ka jylla bad ula pynsngew ba ha ka dorbar mang pisa jong ka jylla, la iathuh ha iing dorbar, ba ka jinglut kaba man u bnai jong katei ka tnat MeECL, ka long T.
135klur, katba ka jingioh kamai jong katei ka tnat, ka long tang T.
71klur; nangta ha ka dorbar synrai kaba dang shu kut, u myntri bor ding, u iathuh ba ka jinglut kaba shibnai ka long T.
150klur, katba ka jing ioh kamai ka long mar shiteng lane T.
75klur.
U Zenith, kumta u kylli, ba mano ban bei ia katei ka pisa kaba duna, kaba long T.
75klur ha ka shibnai lane T.
900klur ha ka shisnem.
U Zenith, u ong shuh shuh, ba kine ki briew, kiba don ha ka bor, ki pynlong ia ka MeECL, kum ka masi khem dud, da ka jingmut, ban ioh bam tuh na katei ka tnat sam bor ding.
La ong shuh shuh, ba ka jingiai shim ram, ka dang iai bteng shi bteng bad ka pisa jong u paidbah kaba kot sha ka T.
617klur, ka la shu ngam ha kane ka corporation bad mynta kane ka tnat, ka la tlot bor tyngeh bad kam lah shuh ban kyrshan dalade hi.
U Zenith, u kynnoh rub ba kane ka sorkar, ka thied bor ding kaba shongdor haduh T.
12 shi unit bad kata ruh, ka dei kaba khlem ka jingioh jingmynjur, na ka tnat MSERC.
Ym tang katta, la kynnoh shuh shuh ia ka jingailad ia ka UGO billing, kaba la pyniaid da ka software, ha kaba ia u nongthaw bill, ym shym la pyntip paidbah satia.
Kane ka sorkar MDA jong U Conrad Sangma, ka la bam tuh lut na baroh ki tnat ka sorkar jylla, ha kaba ka BJP, ka UDP bad kiwei ki seng trai ri, ki ia don bynta lang ban nang aibor ia kane ka sorkar, ba kan lute ia ka pisa paidbah bad U Zenith, u dawa namarkata na u myntri rangbah bad na u symbud myntri rangbah, ba kin ai da ka kot lieh, khlem pynslem halor ka jingtrei kam kane ka tnat.
Lada ki department kum ka PHE ka ba haduh mynta kam pat da don kata ka jingsiew bai um na u paidbah ka danglah ban buh bun ki nongtrei bad kam da don kata ka jingsah ram….
Hynrei balei ia ka tnad bording kaba lah siew ruh da ki paidbah nongpyndonkam ia ka bording ka don ram bad ki nongtrei ruh ki duna bha sha kiba bun ki jaka….
Kane ka pynlong ia u paid nongpyndonkam ban artatien ia ka rukom pyniaid ha ka tnad bording….
Nongpoh:Haba kyrshan ia ka jingsngew ki paidbah, kiba la pynpaw ia ka jingpyrshah kaba jur halor ka jingthmu ka sorkar ban wanrah ia ki Casino ne ki ktem ‘Khalai’ ha Ri Bhoi, u Bah Bah Sosthenes Sohtun, MLA Jirang, u la phah jingthoh sha u Conrad K.
Sangma, Myntri Rangbah ka sorkar jylla, na ka bynta ban kyntu ia u ba u dei ban pynduh pyndam noh ia ka jingthmu ban wanrah ia katei ka ktem ‘Khalai’ ha Ri Bhoi.
Ha ka dorkhas kaba u MLA Jirang u la phah sha u Myntri Rangbah, u la pynpaw ba ka nongrim kaba la pynlong ia u ba un shimkhia bad ban phah phah jingthoh, ka dei namar ba baroh kitei ki jaka ba ka sorkar ka la thmu ban buh ktem ‘Khalai’, ki dei kiba hap ha Jirang Constituency bad kiba hap hapoh ka Raid Marwet ha Ri Bhoi.
Katei ka jingthoh ka la kdew ruh, ba la jan baroh ki paidbah ki pyrshah ia katei ka ktem ‘Khalai’, la ka long na ki paidbah kiba hap hapoh ka konstitwensi jong u, na Distrik bad jylla hi baroh kawei, ki pyrshah jur ia katei ka ktem ‘Khalai’ bad dei halor katei ka nongrim, kaba la pynlong ia utei u MLA Jirang ba un don ha ka liang ki paidbah bad ruh ban pyrshah beit ia katei ka ktem ‘Khalai’.
Ha kajuh ruh ka por u MLA Jirang, u la pynpaw ba katei ka jingthmu ka sorkar ban buh ia kitei ki ktem ‘Khalai’, ka la ktah shikatdei eh ia ka jingsngew ki paidbah ka thain bad ha ka Konstitwensi hi baroh kawei.
Kumta na ka liang utei u MLA, u la buh ka kyrpad ia u Myntri Rangbah ka sorkar jylla, ba u dei ban pynmih noh da ka jingthoh bad ka ban pynpaw shai ba ia katei ka ktem khalai yn pynduh pyndom noh, khnang ba kan pynsuk noh ia ka mynsiem ki paidbah, kiba la mih na ka por sha ka por ban pyrshah ia katei ka ktem ‘Khalai’.
balei um pyrshah ha assembly ha ki taiaw ba la dep kam kai sudaKsan rympei rem dorbar ine i MLA jong ngi.
Shillong:U Superintendent of Police (City), u bah Vivek Syiem u la ong ba ka tnad ka dang ap ia ki sabut sakhi na u bah Disparsing Rani halor ka jingkynnoh ba ki pulit ki ai stiker thok bad shim pisa T.
10,000.
U bah Syiem u la ong “Ka dei ka jingkynnoh ka bym don nongrim namar ngi la khot ia u bah Disparsing Rani bad ia ki dkhot ka Taxi Driver association ban tip ka jingshisha, hynrei ki khlem lah ban pynshi sha ia kane ka jing kynnoh".
“Kumba ngi la iohi ba u bah Rani, u la kynnoh ha ki lad pathai khubor halor ka jingshim pisa ki pulit 10,000 na ka bynta ka stiker bad halor kane ngi la phah ba u dei ban wanrah ia ki sabut bad mynta ngi dang ap ka jubab"u la bynrap.
U bah Syiem u la ong “Halor ki sticker thok, ngi la ioh ban kem 3 tylli ki kali kiba pyndonkam ia ki sticker thok kiba ki la shna hi bad ki khlem siew eiei iano iano ruh “.
“Halor ka jingkynnoh, ngi la dep kylli na baroh, hynrei kim lah ban pynshihsa ia kane bad nga kyrpad na ki briew ruh lada ki tip ba don ki pulit ba donkti ban shim pisa T.
10,000 na ka bynta ki sticker, kin wan sha khmat bad ki sabut" u la bynrap.
Ka jing im ha pyrthei ka iaid beit ban ai jingshakri ia kiwei.
Haka jingshisha ka kam jong ngi, ka thong jongngi bad ki jingtrei jingngi ka tawiar sawdong iaki jingthrang jingngi ban shakri ia kiwei.
Ban shakri ka pyni ba ngi phikir iaki bad ka jingphikir ka pyni ba ngi burom iaki.
Kynmaw baka jingshakri hok iakiwei kadei ka atiar ba hakhmat eh ban don burom.
Kawei naki jingwadbniah bala thoh da u Sir William James ka ong iakaba dei ba ki briew kiba leh ei ei kaba bha ki ap khmih lynti ban don ba ai khublei ne iaroh iaki, te ban ai jingiaroh kadei ka lynti kaba biangtam ban pynshisha ba ki leh iaka badei.
Haba kiwei ki leh ei ei kiba ai jingmyntoi iaphi lane ban ong ei ei kaba lah ban iarap iaphi, phi dei ban ai khublei ne pyrto iaki jinglehbha jongki, kane kan wanrah burom shi katdei eh iaphi bad iakiwei ruh de.
Teng teng haba phi leh bha iakiwei bad kim patiaw ne niewkor ban ai khublei iaphi, kane kam pher, ka shu dei tang ka jingsngew kaba don hangi, kam da donkam eh ban ioh jingiaroh man ka por hynrei kham bunsien haba lehbha ia kiwei, kiwei ruh ki dei ban sngewthuh ban ai khublei ka donkam khnang ban burom iwei ia iwei pat.
Shillong:Ki samla pule jong ka Khasi Student Union (KSU) NEHU unit, mynhynnin ka sngi, ki la pynlong ka jing iakhih ban shong kyllaiñ myngngor, ha khmat ka ophis trei kam jong u Vice Chancellor, halor ki mat jingdawa kiba bun, bad kiba iadei bad ka bha ka miat, na ka bynta ki khynnah pule.
Na ka liang jongki khynnah pule, ki la ong ba kane ka jingiakhih kam dei kaba nyngkong, hyn rei ka dei kaba la slem bad ki la phah ruh da ki jingthoh lah bun sien sha u VC ban pynlong ia ka jingia kren, hynrei kim ju ioh ban iakynduh ia u ban iakren halor ki mat jingdawa.
Da ka jingbi tar, mynta ka sngi, ki la khang tala syndon ia ka ophis treikam jong u VC ban ym shah ba u VC un rung hapoh ophis khlem da pat iakren.
Hadien ba u VC ula wan poi ha ophis ula ong ba balei ki khang tala ia ka ophis khlem kano kano ka jingkynjoh ktien bad u la pyni bor ruh artad hakhmat jong ki khynnah pule,ba kin plie ia ka ophis bad yn sa iakren pat hadien kata, hynrei na ka liang jongki khynnah pule kim shym la ngeit bad la iapoi ka jingia pyni nia hapdeng jong u VC bad ki khynnah pule NEHU.
Haka jingiakren bad ki lad pathai khubor, u bah Shibaitlang Rymbai, General Secretary jongka KSU NEHU, ula ong ba ka jingdawa jong ka seng ki samla pule ka long halor ba ki bor ba pyniaid ia kane ka skul bah, kin pynbiang ia ki bus kiba leit shaw bad ruh ban leit on ia ki samla pule bad pyndap pynbiang ia ki post jongki nonghikai kiba thylli ba suda hapoh hostel, ban thung noh da u Vice Chancellor da u khasi paka, bad kiwei kiwei de ki jingdawa bad lada u VC u dang sngap mynthi, ia kine ki jingdawa ka jingiakhih jong ki samla pule kan sa nangjur shuh shuh.
Shuh shuh u la ong, ba na ka liang jong u VC u la kular ba un sa ai da ka kot jingthoh lashai ka sngi ban pynurlong bad ban buddien ia ka jingdawa jongki, ula bynrap.
Shillong:Ka central puja committee ka la buh ka jingkyrpad ia ki tnat sorkar bapher bapher jong ka jylla ba kin ai ka jingiatreilang, ha kane ka Durga Puja ban wan bad kan long ruh kaba ai jing myntoi bad iarap ia ki paid riewngeit hindu ha ka jylla khamtam lei ha Shillong.
Ka central puja committee ka la buh ka jingkyrpad ia ka ophis jong ka Deputy commissioner jong ka East khasi hills, ba da ka jingbthah ka jongka ban shah ba ki bus saw (SPTS)kin iaid ha Shillong haduh ka por 11baje mynmiet, naduh ka 2tarik haduh 4tarik jong u bnai Risaw 2022, ha ki katto katne ki jaka ba la jied da central puja committee bad ha Shillong hi baroh kawei.
Ki la buh ruh ka jingkyrpad lyngba u Secretary jong ka MUDA lyngba u superintendent of police jong ka East khasi hills district ban plie ia baroh ki parking lot ne jaka ieng kali kum ha police bazar,Polo,Luckier Road bad kiwei kiwei ki jaka haduh 11baje ha ki tarik 2 bad 4 Risaw.
Ka central puja committee ka lah kyrpad ruh ia ka Tnat public works department (PWD) ban pynbha ia ki katto katne ki surok ba sniew ban siangrong bad pynbha.
La kyrpad ruh ia ka tnat MeECL Shillong division, Muncipal ba kin ym pynjah iaki bording electric bad pynbha ruh ia ki katto katne ki Street light ki bym shym la trei kam bad sniew, ym tang ha ka por puja, hynrei wat hadien ka puja ruh.
Ka central puja committee ka la iathuh, ba katkum ka jingialang ba lah dep lah shim ruh ia ka rai ba la shim da ka committee bad ki bor distrik ki puja mandai kin pyndonkam da ki close circuit television (CCTV), ki tdem pynlip ding, ki first-aid box bad ki jaka bret ñiut habaroh ki puja mandal.
Ka central puja committee ka iathuh ruh ba kan buh ruh kumba 100ngut ki volunteer ha ki Puja mandal ryngkat ka jingtrei lang bad ki pulit jong ka nongbah Shillong.
Kumno Da u nong Wei u nud ban dawa.
Kane kam dei ka state jong ki Hindu, Hooid ngi burom ia ka constitution jong ka ri, hynrei ki ba halor bad ki ba bat ia ka ain kin shim ia ka rai ba u bar jylla um dei ban ioh rung Pathar ha poh ka jylla jong ngi.
Nongpoh:Ka jingthmu jong ki nongialam bad ki dkhot ka Hynniewtrep Indigenous Territorial Organization (HITO), ban leit tur sha ophis u Syiem ka Raid Marwet kaba don ha Baridua, ka la pulom noh, kata hadien ba ki la shah khang lynti noh ha ki bor pyniaid Distrik ka Ri Bhoi ha Byrnihat.
Haba kitei ki nongialam bad dkhot ka HITO, ki la shah khang lynti noh ha ki Pulit ha Byrnihat, ka la don ka thma ktien kaba jur bha ha katei ka por bad kaba la pynlong ia kitei ki HITO, ba kin shong hapdeng surok bad kaba la wanrah ia ka jingsahkut kali ha surokbah NH-6.
Hadien kata, ka la don ka jingiakren hapdeng ki nongialam jong ka HITO lem bad ki bor pyniaid Distrik ka Ri Bhoi, ha kaba ki la ailad ia kitei ki HITO ba kin shu leitphai na 14mer bad ban pynlong jingialang pat ha Byrnihat.
Lyngba katei ka jingialang, la ai jingkren da u Bah Donbok Dkhar, President ka HITO, uba la ther tyngeh ia kane ka sorkar MDA, kaba la lamkhmat da ka NPP bad ki kyrteng kiba la shah ther eh ha katei ka sngi, ka dei ka kyrteng jong u Conrad K.
Sangma bad u Bah Prestone Tynsong.
Nongpoh: Ki nongialam ha ryngkat dkhot jong 4 tylli ki kynhun sengbhalang ha Ri Bhoi, kiba kynthup ia ka HANM, RBYO, MPUF bad MPSO, mynta ka sngi, ki la hiar sha Khanapara, na ka bynta ban leit jurip ia ka Casino ne ka ktem ‘Khalai’, kaba ka sorkar ka la thmu ban pynieng ha katei ka jaka, hynrei ha katei ka sngi, ki la shu ioh ban shong ha jaka ban rung ha katei ka ktem ‘Khalai’, hynrei kim iohlah ban leit peit shapor, namar la don kawei ka khyrdop nar kaba skhem bha.
Ha katei katei ka sngi, kaba kitei ki nongialam bad ki dkhot jong kitei ki seng ki la hair sha katei ka jaka, la iohi ba u Bah George B.
Lyngdoh, MLA Umroi, u la leit ban ai mynsiem ia kitei ki nongiakhih pyrshah ktem ‘Khalai’, ha kaba u la pynshlur ruh ym tang ia ki, hynrei ia kiwei ruh, ba ki dei ban pyrshah beit ia ka ktem ‘Khalai’ namar kan sa wanrah jingjot ia kiba bun ki samla ym tang hapoh ka Distrik, hynrei ha ka jylla hi baroh kawei.
U Bah George B.
Lyngdoh, haba batai halor ki Casino ne ki ktem ‘Khalai’ ha Ri Bhoi, u la ong, ba kumba ka long mynta, ka sorkar jylla, ka la dep ban ai licence sha 3 ngut ki briew ban pyniaid ia ki Casino ne ki ktem ‘Khalai’ hapoh ka jylla bad ia kata ka long katkum ka Dorbar Synrai kaba dang shu dep shen.
Haba batai sani, utei u MLA na Umroi, u la ong ba la ai License sha kitei ki 3 ngut ki briew, ka dei ruh katkum ka Ain kaba la tip kum ka Meghalaya Regulation Gaming Law jong u snem 2021, namar ha katei ka Ain ka kren ha ki lai tylli ki bynta, kata ka long ban wanrah ia ka (Physical Location) ne ki jaka ki ban ithuh kum ki ktem ‘Khalai’ ne ki Casino bad kaba la kdew ba ka sorkar ka lah ban ai license sha kino kino ki briew, kiba kwah bad kiba lah ban buh ia ki ktem ‘Khalai’.
Shuh shuh, u Bah George B.
Lyngdoh, u pynpaw ruh ba katei ka Ain ka kren ruh halor ka ‘Online Gambling’, kaba dei ka ‘Khalai’ lyngba ki mobile bad ruh ka (Online Betting), kaba mut ba ki briew ki lah ban iathong pisa ha ki jingialehkai kum ka Kriket, Football lem bad kiwei kiwei ki jait jingialehkai hapoh ka jylla.
Ka jingpyrshah mynta, kam dei shuh tang ia ka Casino, hynrei ka jingpyrshah kaba kham donkam ka long ban weng noh ia katei ka Ain, namar tang ka Casino ka dei kaba ki paidbah ki la pyrshah lypa, kumta ka jingkyntu ka long ban peit lem ia kitei kiwei kiba don ha kitei ka Ain, kiba ailad ia ka (Online Gambling) bad ka (Online Betting), namar lyngba kitei ka lah ban wanrah ia ka jingjot ia kiba bun ngut ki khun samla, namar ki lah ban lehkai ‘Khalai’ tang lyngba ki Mobile, la pynpaw u Bah George B.
Lyngdoh.
Kane ka jingthmu ka sorkar ban lum khajna da kaba wanrah ia katei ka ktem ‘Khalai’, ka dei kaba la bakla shikatdei eh bad kaba bad kaba la ktah ia ka jylla hi baroh kawei, namar ki la pyndonkam ia katei ka kam ‘Khalai’ ha ka kyrteng ban wanrah ia ka khajna ne ban pyniohnong ia ka jylla, hynrei ka jingshisha ka long ba wat ia ka khajna kaba mih la ka jong ka jylla, kim nang ban pyndonkam.
Ka nuksa kaba shai eh halor ka jingbym nang ka sorkar ban pyndonkam ia ka khajna kaba mih na ka jylla, ka dei ha u snem 2019-2020, ha kaba ka sorkar ka ka la pynsepei ia ka pisa kumba T.
1200 klur tam ka pisa, ba ka sorkar ka la shu pyllait ei, namar ba kam shym la lum khajna ha ka rukom kaba dei bad kaba la wanrah ia ka jingduhnong kaba khraw eh ia ka jylla bad lada jia ba ki thmu wanrah khajna lyngba kata ka ktem ‘Khalai’, hato ka sorkar kan lah ban pyniaid ia kata ka khajna, u la bynrap.
Nongpoh:Mynhynnin ka sngi, ka la don ka jingialang hapdeng ki nongialam ka Executive Committee jong ka UDP Mawhati Circle lem bad ki heh nongialam ka UDP Ri Bhoi, ha kaba lyngba katei ka jingialang, ki la shim ia ka rai ban pynieng ia u Bah Baiahunlang Makdoh, ba un long kum u kyrtong ka UDP ha kane ka ilekshon 2023.
Haba iadei bad katei ka jingpynbna ia ka kyrteng u Bah Baiahunlang Makdoh, kum u kyrtong ka UDP na Mawhati Constituency, ka dei hadien ba ki la ioh ia ki kaiphod na ka komiti, kaba la phah kyrpang ban leit twat jingmut na ki paidbah kiba hap hapoh ka Mawhati Constituency, namar katkum ka jingsngew ki paidbah, ki kwah eh bad thrang ba u Bah Baiahunlang Makdoh, un ioh ia ka tiket na ka UDP ban iakahun na Mawhati.
Ha katei ka jingialang bad kaba la pynskhem syndon ia ka tiket sha u Bah Baiahunlang Makdoh, la donlang da u Bah Donbok Khymdeit, President ka UDP ha Ri Bhoi, u Bah Michael Kharhunai, Secretary ka District, u Bah Lasting Syiem, Secretary ka UDP Mawhati Circle lem bad kiwei kiwei ki nongialam jong ka party.
Shillong:U nongaiktien bad u nongialam jong ka Trinamool Congress, U Saket S Gokhale, uba dei u nongaiktien jong ka Seng Trinamool Congress, u la iakob ia u symbud myntri Rangbah jongka jylla Meghalaya, uba dei ruh U Vice President jongka National People’s party uba mihkhmat ia ka 27 Pynursla Legislative assembly (ST) ba un mih shakhmat ban iatainia ha kiba bun ki mat jongka roi ka par bad u la jer kyrteng ruh ia ki matm kum ka ka smart City project, ka jinghap u dome jong ka Assembly bad kiwei kiwei.
Katkum ki khubor na ka social media jong ka all india Trinamool Congress Meghalaya, ka la iathuh ba ka jingiatainia kan dei beit markhmat bad u symbud myntri Rangbah jongka jylla Meghalaya.
Ki khubor ki la iathuh, ba u Gokhale un sa wan jngoh ia ka jylla ha ka taiew ba nyngkong jong u bnai Risaw bad kumta u Gokhale u la phah da ka shithi sha u Bah Prestone, la u long ne em u ba la pynkhreh ban ia tai nia.
Ka dorbar Lok Sabha, kam shym la lah ban treikam mynta ka sngi, haba ki liang pyrshah, ki la ia ieng hi shriak, ban dawa na u lamphang dorbar, ba U Narendra Modi, myntri rangbahduh, u dei ban kren halor ka jing ia umsnam ha Manipur.
Ka liang synshar, ka kynnoh, ba ki liang pyrshah, ki kwah ban khanglad ia ka jingiaid beit jong ka iing dorbar, wat la na ka liang jong ka sorkar, lyngba U Amit Shah, myntri kam poh iing, ki la mynjur ban iakren ha ka iing dorbar halor katei ka jingjia bad nangta, sa ka jingpyntip kaba shai, halor ka jinglong jingman ha Manipur.
Mynta ka sngi, ha shwa ka jingsdang ka Lok Sabbha, la iathuh ba U Narendra Modi, ula iakren ia ka Sonia Gandhi, ha kaba ula kylli shaphang ka jingthut ka liengsuin jongka bad ba ka hap hiar khyndew ha Bhopal; hynrei ka jubab, kaba ka Sonia, ka ai ka long ba kam don eiei satia, ka jingthut ia ka jingleit jongki, hynrei ka kwah, ba U Narendra Modi, un iakren halor ka jing ia umsnam ha Manipur, ha kaba ula jubab, da kaba ong “To, ngan sa peit".
Mynta ka step, U Narendra Modi, myntri rangbahduh ka Ri, ula kren pynrem halor ka jinglaw lyngkhuid ia ki arngut ki kynthei ha Manipur bad mar kumta hi, ula shah nion tyngeh, ha ka seng Congress, ha kaba U Jairam Ramesh, uba dei U General Secretary ka seng Congress, ula nion tyngeh, ia U Narendra Modi, da kaba u ong  “too little, too late" lane ka jingleh kaba shidana bad kaba la slem palat bad u ong shuh “tang ka ktien, kam phuitler eiei shuh satia" lane  “mere words won’t do anymore" bad ula ong ba U Modi, ula shu sngap mynthi, ha ki 1,800 kynta ba ladep, katba mynta pat, ula kren tang 30 sekhon halor ka jing ia umsnam ha Manipur.
“Hadien 1,800kynta ka jingsngap mynthi, u myntri rangbahduh, ula kren mynta ka sngi, ia ka Manipur, tangba tang 30 sekhon.
Ym tang katta, U Modi, ula kren pyllaitmet ialade, halor ka jingjia ha Manipur, da kaba u pyni, ia ka jingshah leh beijot ki kynthei, ha kiwei de ki jylla, ba la synshar da kiwei ki seng sain pyrthei, kumba ka la jia ha  MP, UP and Gujarat," ong U Ramesh, ha ka jingthoh jongu, ha ka twitter.
“Kane ka la slem palat bad tang ka ktien, kam seisoh eiei shuh satia.
Ka kam, ka dei ban kren kham jam ban ia ka ktien" ong U  Jairam Ramesh bad ula ong shuh shuh, ba U Modi bad u Amit Shah, myntri kam poh iing, kim lait satia na ka jingbah khlieh jongki, halor kane ka jing ia umsnam ha Manipur.
U Modi, mynta ka sngi, u ong ba ka jingjia ha Manipur, ka la pynlehrain ia ki 140ngut ki nong India bad ka dei, ka bym lah satia ban map da lei lei ruh bad katei ka dei ka jingkren jongu, ia ka jingshah law lyngkhuit jong ki arngut ki kynthei, kaba la pyni paidbah ha ki social media, hynnin ka sngi.
U Modi, ula kynthoh ruh ia ki jylla, ba synshar ka Congress, kum ka  Rajasthan bad ka Chhattisgarh bad u da kyntu, ia baroh ki myntri rangbah jong ki jylla, ba kin ai jingshngain ia ki kynthei.
Ha ka jingkren jong U Ramesh, ula ong shuh shuh, ba ha ki jylla ba synshar ka Congress, ia kiba kum kitei ki riew runar, la kem hapoh 24 kynta, katba ha Manipur, ka shimpor, haduh 15 sngi, tang ban ujor ejahar bad nangta, ka shimpor haduh 64 sngi, ia U Biren Singh, myntri rangbah ka Manipur, ba un ioh kem ia kitei ki nongleh beijot ia ki kynthei, ong shuh U Ramesh.
“U myntri rangbah ka Manipur, u dei ban hiar shuki mardor.
Ka  INDIA (ka kynhun ki liang pyrshah) kan iai bteng, ban dawa ia ka jubab kaba shai, ba kan mih ka jingshisha, halor kane ka jing ia umsnam.
Ka video kaba la ar bnai mynshwa bad kaba la law lymbuid ia arngut ki kynthei bad ba la pyniaid paidbah, ka la pynmih ka jingpyrshah ha kylleng ka Ri India mynta ka sngi.
La iathuh, ba katei ka dei ka video, kaba la jia, ha ka 4tarik Jymmang 2023, ha kaba la pynlaw lyngkhuid ia ki arngut ki kynthei bad nangta, la pyniaid paidbah, ia kitei ki kynthei, ha kaba la ker sawdong da ki shynrang suda.
Kam kut tang katta, la iathuh ba ia kawei ka kynthei, la bat tnga jubor, ha katei hi ka sngi  bad sa u hynmen jong katei ka kynthei, ula shah pyniap, tang namar, ba u leit ban pyllait ia katei ka jingshah leh beijot ka para jongu.
Katei ka dei ka jingjia, kaba jia, ha ka por, ba ka dang shu sdang ka jingiakynad hapdeng ki Kuki pyrshah ia ki Meitei, ha ka jylla Manipur.
Ka Supreme Court, mynta ka sngi, ka ther tyngeh ia ka sorkar India bad kumjuh ia ka sorkar Manipur, ha kaba ka la kynnoh, da kaba ong, ba ka dei ka jingjia, kaba pynpang mynsiem shikatdei bad ka la ong, ba katei ka dei ka jingpynkhein kaba jubor ia ki kyndon ain jong ka Ri India bad ka Supreme Court, ka ong “Lada ka sorkar kam leh eiei, ngin leh hi mangi", da kaba maham, ba katei ka kam, kan leit biang sha kashari, ha ka 28tarik Naitung 2023, ong U Chief Justice ka Supreme Court.
Ka Supreme Court, ka dawa ia ka jingbishar, kaba mardor  bad ba kan pyntip sha ka Supreme Court, ia ka rai kaba ki la dep shim, halor katei ka phang.
“Ngin ailad shipor, ia ka sorkar, ba kan rai halor katei ka kam bad lada kam leh eiei, ngin sa leh hi mangi" ong u nongbishar.
“Ka jingpyndonkam ia ki kynthei, kum ka tiar ialehkai, ka long ka bym dei satia ban pdiang, da lei lei ruh.
Nga sngewthuh shai, ba ka kashari, ka dei ban tip, ia ki rai kiba la shim bad ki jingpynshitom, ia kiba kum kitei ki jingleh.
Kaei kaba la pyni ha ki media bad ki dur ki dar, ka pyni, ba ka la don ka jingpynkhein ain, kaba palat than" ong u Chief Justice, U  D Y Chandrachud.
Shillong:Ka Myntri bad Nongaiktien ka Sorkar Jylla, ka Kong Ampareen Lyngdoh ha ka sngi Ba-ar, ka la ong ba ki Sengbhalang kiba pyrshah ïa ka jingpynïasoh lynti rel ha Ri-lum Khasi bad Jaiñtia, ki dei ban leit sha Mendipathar Railway Station bad ban pynlong ïa ka jingwadbniah la ka lynti rel ka la wanrah ïa ka jingrung kyrthep ki bar jylla, ka don ne em ka jingduhnong ne ïohnong.
Katkum ka jingong jong ka Myntri, ka lynti rel ka la wanrah ïa shibun ki jingmyntoi ïa ki paidbah ka Ri-lum Garo bad ma ka hi, kam pat ju ïohsngew ïa kano kano ka jingrung kyrthep ki mynder.
Ka la bynrap ba kino kino ki kam ba ka Sorkar ka shim rai, kim dei satia ki ban long pyrshah ïa u paidbah.
Hynrei, ka Kong Ampareen ka la ban jur halor ka jingeh ban pynïasoh lynti rel, namar ka jingduna ki jaka madan bad ba bun ki dei ki jaka lum.
“Ngi don ïa ki jaka kiba long ranab lum.
La kan long kaba seisoh ne em kan dei kaei kaei kaba ngin hap ban ïohi.
Ka mat hangne ka long ba baroh ki kam ki don ïa ki minus bad ba long pyrshah beit (negative).
Ha man ka por ba ka Sorkar ka pyrkhat ïa kaei kaba bha, mih ki jingpyrshah na ki paidbah," ka la ong.
“Hooid, yn ym don ki Sorkar ki ban jam shakhmat bad leh ïa kiei kiba pyrshah da u paidbah namar ngi don hangne ban synshar na ka bynta ka jingmyntoi u paidbah.
Balei ba ngin ïaid pyrshah ïa ka mon u paidbah," ka la bynrap.
Don kiba pyrshah tang ban ioh nong shimet, don ruh kiba ngeit biet, hynrei kan sa don ka por lada  kwah eh ruh yn ym ioh shuh.
bala shynshar ka bieit bad ka ana.
Shillong:U Nehtinsat Haokip, u samla 21 snem na New Zalen phai, uba la mynsaw ha ka jingshah ther kuli ha Kangvai, Churachand pur District myn ha ka 7 tarik Naitung, la wan kitnoh ïa u sha NEIG RIHMS, Shillong da ka jingïarap ka Central YMA ha Mizoram.
U Haokip u dei u khun jong u Kanmang Haokip bad ïa une u samla la shimkhia da ka Shillong YMA, ba kan ai peit ïa ka jingsumar haduh da u ïoh pat ïa ka jingkoit.
Katkum ka khubor, ha ka 7 tarik Naitung, ki nongshong shnong ka Zalenphai kaba jngai kumba 1 km na Kangvai, ki la leit ban ïarap ïa ki para riewlum ha Kangvai, namar ka jinghiar thma ki Meitei.
U Nehtinsat Haokip u dei uwei napdeng kiba shah ther kuli ha ki Meitei bad ki kuli ki la shei ïa u.
Ïa une u samla la kit mar mar sha Lamka Hospital.
Ha ka jingtohkit la lap ba ki don lai tylli ki kuli ha ka met jong u, kata ha ka kti ka diang, ka shadem bad ha u tor.
Ki nongïalam ka Indigenous Tribals Leader Forum (ITLF) ki la phah shithi sha ka Central YMA ban kyrpad ban ai jingïarap lem bad kumta la pynkynriah noh ïa u sha Aizawl Civil Hospital, ha kaba ki doktor nangtei ki la phah kynriah noh mar mar sha NEIGRIHMS, ba un ïoh ïa ka jingsumar ba paka.
Ka Central YMA ka pyntip ba ka la pynbiang ïa ka ticket liengsuiñ ïa u Nehtinsat Haokip bad ïa u Kni Nehlen Haokip ba kin wan sha Shillong lem bad ka song pisa ba T.
30000 kum ka jingïarap.
Shillong:Ka Myntri ba khmih ia ka tnat Aiñ ha ka Jylla, ka Dr Mazel Ampareen Lyngdoh, ka la ong ba ka Inner Line Permit (ILP) ka dei ka kam jong ka Sorkar India bad na ka bynta ban pyntreikam ia ka ILP, donkam ban ioh ia ka jingmynjur na ka Sorkar pdeng.
Haba kylli halor ka jingkren jong u Bah Prestone, sha ki nongialam ka HYC, ba ka kynhun Myntri kan leit sha Delhi ban buddien ia ka jingdawa ILP, na ka liang ka Dr Ampareen kaba dei ruh ka nongaiktien jong ka Sorkar MDA-II, ka la ong ba ia kane yn dang hap ban ap ia ka jingpynsngew jong u Myntri Rangbah uba don mynta ha Delhi ban iakren ia kane ka kam.
Ha kajuh ka por ka Myntri, ka la ong ba ka Sorkar kam kwah ban pynsahteng sah ia kane ka kam, bad ki paidbah kim dei ban sngew ba ka Sorkar ka la shu pynpjah ia kane ka kam, bad ki paidbah ki hap ban tip ia ka jingshisha ba ha ka synshar ar Sorkar ki don shibun ki kyndon ba hap ban bud.
Ha kaba iadei bad ka jingdawa ban ithuh noh ia ka ktien Khasi hapoh ka Khyrnit kaba Phra jong ka Riti Synshar, ka Kong Ampareen ka la ong ba ka donkam ka jingiatreilang, namar ba kumba ka long mynta kiba bun kiwei ki jylla ki dang ap ha u lain ban ioh jingithuh ia ka ktien ka jong ki.
Ha kaba iadei bad ka jingpynpaw jong ka Khasi Authors’ Society (KAS) ba ka Sorkar kam shim khia satia ia kane ka kam, ka Myntri ka la ong ba kam iahap ban kynnoh ba ka Sorkar ka khlem shim khia.
Ka la ong shuh shuh ba ka KAS kam lah ban leh hi ne leit iakren hi halor kane ka phang sha Delhi, pynban ka KAS ka la dei ban ai ka jingiatreilang bad ka Sorkar.
Halor ka jingshah thngan ka jingdawa ban pynlong ia ka Tura kum ka nongbah jong ka Jylla Meghalaya ha ka aïom tlang ka la jur bha, da ka jingshong shah thngan da ki dkhot ka A’chik Conscious Holistically Integrated Krima (ACHIK) kam shym la ioh iaka jingpdiang na ka sorkar jylla.
Ka Dr M Ampareen Lyngdoh ka la ong ba kum kane ka jingdawa kam long kaba bha ban ai, bad ka nongbah jong ka Jylla ka dei beit tang ha Shillong.
Ka la ong ba kum kine ki jingdawa ym dei ban pynshlur ne ailad, namar ban don kata ka Nongbah man la ki jaka ha manla ki samoi kam long kaba bha, bad kan bakla ka rukum synshar khaddar.
Ka la ong shuh shuh ba ka Sorkar ka la buh ban thaw khnang bun tylli ki block ban pynjan ia ka synshar khaddar sha ki paidbah.
Ha kawei ka liang ka Kong Ampareen, ka la iathuh ruh ba u Myntri rangbah ka Jylla, u Conrad K Sangma un sa iakynduh ban iakren bad ki dkhot ka ACHIK ha ka 24 tarik mynta u bnai.
Haba kylli halor ka jingkren jong u Bah Prestone, sha ki nongialam ka HYC, ba ka kynhun Myntri kan leit sha Delhi ban buddien ia ka jingdawa ILP, na ka liang ka Dr Ampareen kaba dei ruh ka nongaiktien jong ka Sorkar MDA-II, ka la ong ba ia kane yn dang hap ban ap ia ka jingpynsngew jong u Myntri Rangbah uba don mynta ha Delhi ban iakren ia kane ka kam.
Ha kajuh ka por ka Myntri, ka la ong ba ka Sorkar kam kwah ban pynsahteng sah ia kane ka kam, bad ki paidbah kim dei ban sngew ba ka Sorkar ka la shu pynpjah ia kane ka kam, bad ki paidbah ki hap ban tip ia ka jingshisha ba ha ka synshar ar Sorkar ki don shibun ki kyndon ba hap ban bud.
Ha kaba iadei bad ka jingdawa ban ithuh noh ia ka ktien Khasi hapoh ka Khyrnit kaba Phra jong ka Riti Synshar, ka Kong Ampareen ka la ong ba ka donkam ka jingiatreilang, namar ba kumba ka long mynta kiba bun kiwei ki jylla ki dang ap ha u lain ban ioh jingithuh ia ka ktien ka jong ki.
Ha kaba iadei bad ka jingpynpaw jong ka Khasi Authors’ Society (KAS) ba ka Sorkar kam shim khia satia ia kane ka kam, ka Myntri ka la ong ba kam iahap ban kynnoh ba ka Sorkar ka khlem shim khia.
Ka la ong shuh shuh ba ka KAS kam lah ban leh hi ne leit iakren hi halor kane ka phang sha Delhi, pynban ka KAS ka la dei ban ai ka jingiatreilang bad ka Sorkar.
Halor ka jingshah thngan ka jingdawa ban pynlong ia ka Tura kum ka nongbah jong ka Jylla Meghalaya ha ka aïom tlang ka la jur bha, da ka jingshong shah thngan da ki dkhot ka A’chik Conscious Holistically Integrated Krima (ACHIK) kam shym la ioh iaka jingpdiang na ka sorkar jylla.
Ka Dr M Ampareen Lyngdoh ka la ong ba kum kane ka jingdawa kam long kaba bha ban ai, bad ka nongbah jong ka Jylla ka dei beit tang ha Shillong.
Ka la ong ba kum kine ki jingdawa ym dei ban pynshlur ne ailad, namar ban don kata ka Nongbah man la ki jaka ha manla ki samoi kam long kaba bha, bad kan bakla ka rukum synshar khaddar.
Ka la ong shuh shuh ba ka Sorkar ka la buh ban thaw khnang bun tylli ki block ban pynjan ia ka synshar khaddar sha ki paidbah.
Shillong:Ka leit ka wan ka la long kaba pangmet bha ban iaid na Shillong sha Dawki namar ka jingjot ka surok ka la long kaba jubor naduh narum Laitlyngkot ter ter shaduh Dawki.
Ha ka jingshi sha kane ka dei ka surok bah NH44, kaba la dep ban sdang pynheh na duh Umshyrpi shaduh Dawki hynrei ka la sah khongreng namar ba baroh ki kompeni kiba la ioh ban trei ki la phet lut bad kane ka surok ka la dep ban pyntwa ia ki lum ha kiba bun ki jaka, ka jingkhoh ia ka rong barim, ka la nang sniew shuh na ka jingther u slap ha kane ka aiom lyiur.
Ha ka jingiaid lynti u nongthoh khubor mynta ka sngi, la shem ba kane ka surok ka la sniew bad mih thliew bad khohruh khohram lut lynter taid.
Ym tang ba ka dei ka surok kaba iaid da ki hajar tylli ki kali nongwankai, ki kali kamai, hynrei da ki spah tylli ki trok kit maw kila mareh man ka minit ban leit pynhap sha Bangladesh.
Kumba la ioh jingtip kane ka surok kan nang sah shrah kumto namar ba mynta ka National Highways and Infrastructure Development Corporation Limited (NHIDCL) ka la pynkhreh ban khot tender biang, bad la sngewthuh ba ka buh thong ban pyndep kan long haduh 2026.
Ha ka jingshisha, ka sorkar ka la buh thong ban pyndep ha u 2024 hynrei ka la iakynduh mawsiang hadien ba la ieh jyndat bad phet noh ki kompeni.
Kaba kham sngew kyndit ka long ba katei ka surok kaba bun ka bynta ka dei ha ka konstitwensi kaba mihkhmat u Symbud Myntri Rangbah ka jylla uba dei peit ruh ia ka tnad PWD.
Ia kane ka surok la bei pisa ka Japan International Corporation Agency (JICA) ha ka jinglut kaba T.
1377.
5 klur.
Ia kane ka surok kaba don 90 km naduh Umsyrpi haduh Dawki la phiah ha ki saw bynta ha kaba baroh ka sorkar ka hap ban khot tender biang na ka jingieh jyndat noh ki kompeni ba la aiti ban leh iaka kam.
New Delhi: Ka National Democratic Alliance (NDA), ka shong jingialang mynhynnin ka sngi, ha kaba ki don 38 tylli ki seng sain pyrthei, kiba shim bynta ha katei ka jingialang, katba kum ka list, kaba la pynmih bad sam paidbah mynta ka janmiet.
Na Meghalaya, la kam, ba kiba shim bynta ha katei ka jing ialang, ki long ka Natio nal Peoples Party (NPP), nangta, la kynthup ruh ia ka United Democratic Party (UDP) bad ka Hill State Peoples Democratic Party (HSPDP).
Ka jingialang jong ka NDA, ka dei hadien, ka jingshong jingialang jong ki 26 tylli ki seng sain pyrthei, ba kynthup ia ki seng trai ri, na ki jylla bapher ka India, kaba long mynta ka sngi ha Bengaluru.
Bha ban pyntroin ia ka Cong bamsap.
Shillong:Ki pulit pynïaid kali ha nongbah Shillong kiba dei peitngor ïa ka ïaid ka ïeng u paidbah ban tehlakam ia ka jingpynkheiñ ia ki kyndon aiñ, mynhynnin ka sngi, ka 18 tarik u Naitung 2023, ki la ioh bat ia kawei na ki kali kamai na Shillong sha Umsning, kaba don ia u registration number ML 10 C 5814, namar ka jingtah ïit ïong kaba rben haduh 100 percent.
Ki pulit ka Lumdiengjri Police Station, ki la daiñ kuna ruh ia u nongniah jong katei ka kali bad la khoh noh mar mar ia ka plastic ïong kaba la tah ha katei ka kali.
Lah ban kdew ba dang shen ka East Khasi Hills District Police ka la bthah ba kan ai challan ia ki kali kiba pynkheiñ ia ki kyndon aiñ 92 bad 100 jong ka Central Motor Vehicle Rules, 1989 bad katkum ka section 177 jong ka MV Act yn tar bad khoh ia ki ïit ba tah plastic ïong.
Ki pulit ym tang katta, hynrei ki la pyrkhing ruh ia ka jingtah ïit ïong jong ki kali, hadien ba ka ophis jong u Superintendent Of Police East Khasi Hills District, ka la maham tyngeh ba kim dei satia ban tah ïit ïong ia ki ïit kali, namar ka long pyrshah ia ka aiñ.
I ma da la leh shlur u driver biej.
Shillong:Ka seng United Democratic Party (UDP) ka la pynshai ba kam dei ka dkhot jong ka shatri National Demo cratic Alliance (NDA) bad kam don bynta ha ka NDA hynrei ka la leit sha ka jing ialang ha ka jingshah khot.
Haba pynshai halor kane, u general secretary ka UDP u Dr.
Jemino Mawthoh mynta ka sngi, u la ong, “Kum u General Secretary jong ka UDP, nga kwah ban pynpaw hangne ba ngim iadon bynta eiei ruh em bad ka NDA.
Ngim dei ruh ka alliance jong ka NDA".
U la ong ba ka jingshah khot jingialang ia ki seng trai ri ha ka NDA ha ki por ba la leit ka dei tang shisien ha ka shatri ka Northeast Democratic Alliance (NEDA).
“Ka jingshah khot jingialang jong ki seng riewlum ha ki por ba ka leit noh ka long tang shisien hapoh ka shatri jong ka Northeast Democratic Alliance (NEDA) ban iakren halor ki kam pynroi ha Northeast", la ong u General Secretary ka UDP.
Ha kajuh ka por, u la ong ba kum u nongkitkam ka parti, u kwah ban pynshai ba ka nongrim jong ki seng riewlum ka iapher bad ka nongrim jong ka NDA.
“Hynrei nga kwah ban pynshai hangne ba kam don kano kano ka synjuk ne alliance bad ka NDA.
Ka nongrim (ideology) jong ki party riewlum ka iapher bad ka nongrim jong ka NDA", la bynrap u Dr.
Jemino.
Lah ban kdew ba ka BJP ka la thaw ia ka NDA da kaba synrop lang ia ki seng sain pyrthei kiba pyrshah ia ka kynhun kaba ialam ka Congress ka United Progressive Alliance (UPA) ha ki snem ba la leit bad ha thain shatei lammihngi ka la thaw ia ka North East Democratic Alliance (NEDA).
Ka ktien te em, katba ka dud ki iadih lang.
Shillong:Ka myntri bad nongaiktien ka Sorkar Jylla, ka kong Ampareen Lyngdoh ha ka sngi ba-ar, ka la pynpaw ba ka jingdawa Winter Capital jong ka A’chik Conscious Holis tically Integrated Krima (AC HIK) kaba dang ïashah jingit mynta ha Tura, ka dei ka bym ïahab satia ban mynjur, namar ka nong bah hi ka dei ka Shil long.
“Ha nga shimet nga sngew ba ym dei ban sngap ïa kum kine ki jingdawa.
Lada mih ki jingdawa wanrah ïa ka Winter Capital shatei, wanrah ïa ka Spring Capital hangne, wanrah ïa ka Summer Capital sha kiwei ki jaka, baroh kiei kiei kin sa ïaid bakla lut.
"Ka ong, “Ka Meghalaya ka dei ka Jylla kaba don ïa ki District bapher bapher, bad lada man ki District ki dawa ban ai ïa ngi kata, ai ïa ngi kata, kan long kaba eh ïa ka Sorkar ban pynïaid ïa ki kam ki jam.
"Ka Kong Ampareen, ka la kdew ba ka jingpynkha jong ka Sorkar ïa ki C&RD Block ha kylleng ki jaka ka dei kawei na ki sienjam ban rah shajan ïa ka jingshakri ka Sorkar sha u paidbah.
Ka la pyntip ba u Myntri Rangbah, un sa ïakynduh ïa ka ACHIK ha ka 24 tarik Naitung, ha ka jingleit jong u sha Ri-lum Garo.
La sngewdei ban kyntu jur ia ki para khun-u-Hynniew-Trep baroh phar ban ieng tylli lang baroh ban ai ka jingkyrshan tylli tyllan ia ka jingdawa jong ki Jaintia Durbar na ka bynta ka “Khasi-Jaintia State" lane “Ka Hynniew-Trep State" kaba long ka kyrteng kaba kdup lut ia u Khasi u Pnar (Jaintia), u Bhoi, u War, u Maram bad Lyngngam ia kaba la pdiang da baroh ki Riewstad bad Riewshemphang jong ka jaid bynriew jong ngi kum u Soso Tham bad kiwei kiwei naduh ka por hyndai hynthai ba ka jaid bynriew hynniewtrep bad ki pateng jong ka kin lait noh phar na ka jingshah niewbein bad na ka jingshah longmraw ha kiwei pat ki jaidbynriew kiba kham duna ban ia ngi ha ka liang ka jingbun paid bad ha ka jingnang jingstad.
Kam myntoi shuh kata ka jingdawa ban pynkylla thymmai ia ka bhah thungkam thungjam bad pule puthi namar ngi la iohi shai kdar naduh ba sdang ioh Meghalaya ba ki Garo kim shym la lah ban pyndap wat tang 20% na ka bhah jong ki kaba long 40% hynrei da lei lei ruh kim shah ban pyndap ne thep da ki khun u Hynniewtrep ha ki jaka ba kim lah ban pyndap.
Nalor ba kim lah ban pyndap ia kata ka bhah (40%) jong ki haduh mynta mynne ki dawa sa ia kata ka ‘Roster System’ ban khanglad syndon ia ki khun samla Hynniew Trep ban ioh kam ioh jam bad ban ioh leit pule Medical, Engineering bad kiwei kiwei ki lain jingpule.
Ngi iohi shai kdar ruh ba ym dei tang ba ngi duh lad ha ka iohkam iohjam bad pule puthi, hynrei ngi duhnong ruh haduh katta katta ha ka liang ka roi ka par namar ba ngi shah teh mraw bad shah synshar ha ki Garo, kumta ki rah lut khoit ia ka spah ka phew jong ka jylla Meghalaya sha Ri lum Garo.
Lano kin sdang ia kata ka Medical College ha Shillong, katba ha Tura ki la jan dep tei.
Ka khlein bad dohmet dohkshong baroh ki la rah lut sha Garo, ki ieh ha ngi ki khun u Hynniewtrep tang ka dohshyieng bad doh satar suda.
Ngi iohi ruh ba kata ka jingdawa ban pynkylla thymmai ia ka bhah thung kam thung jam bad pule puthi kam shym rung sha ki shkor jong ki Garo bad ki da pyrshah tyngeh bad kin nym shah hi ruh lano lano ban pynkylla thymmai ia ka Reservation Policy hapoh ka State Meghalaya katba ngi dang ia don lang ha kajuh ka jylla namar ngi shah synshar bad shah pyniaid ha ki naduh ba sdang ioh Meghalaya.
Kumta ka la biang eh ka por ba ki khun u Hynniew trep kin ia tylli mlon ban mih noh sha madan ne sha surok da ki lak lak ngut ban dawa noh da ka Hynniew Trep State kumba la sdang da ka Jaintia Durbar bad dei tang kane ka lad ka ban pynlait phar ia ngi na ki jingeh baroh phar kiba ngi iakynduh naduh ba ioh Meghalaya haduh mynta.
Ym dei shuh ban shah shkor ne ailad ia ki Nonglilam bad iingkhong shalyngmat, ki khwan myntoi shimet ba kin pynbiej tang ba kin jop election, ban ioh shuki Minister, bad ban die mraw ia la ka Ri bad ka jaidbynriew lajong.
Ki pynkhihwin ia ki paidbah tang shipor shipor khnang ba kin ioh ki envelop kiba heh ba heh na ki Nongialam jong ka jaidbynriew Garo kiba bat bad pyniaid katba ki mon ia ka Sorkar Jylla namar ba ki ieit hok ia la ka jaid bynriew.
Shano kata ka Expert’s Committee bad lano kan treikam bad kan neh haduh katno por ne kan shu jah rngai kumba jah bun bun tylli ki Committee ka sorkar u Conrad Sangma kiba shu jah khlem da pyndep ia la ki jong ki kamram.
Ki Nongmihkhmat Garo ki ieit ia la ka Ri Garo bad ka jaid bynriew lajong haduh katta katta, namar kata ki thied da ki phew bad spah klur ia ki Nongmihkhmat Hynniew Trep na ka bynta ka jingmyntoi jong ka jaid bynriew lajong.
Na ka bynta ka jingmyntoi ka jaid bynriew Garo, ki Nongmihkhmat jong ki baroh 24 ne 25 – 26 ngut katba ki don kin ieng tylli kawei khlem khein la ki don ha kano kano ka Party lane la ki don ha ka liang synshar ne liang pyrshah na ka bynta ka jingmyntoi jong ka jaid bynriew lajong ki ia long kawei.
Ka Jylla Meghalaya ka la palat ia ka 50 snem ha kaba ngi iadon lang ma ngi ki khun u Hynniew Trep bad ka jaid bynriew Achik ne Garo kiba don bun ki jingiapher ha ka Riti-Dustur bad kiwei kiwei ki rukom.
Kum ki jaid bynriew Riewlum jong ka North East India ngi la don hapoh ka sorkar Assam tang kumba 20 snem tam ei ei bad dei tang namar ba ka sorkar Assam ka thmu ban pynrung ia ka ktien Assamese hapoh ki Ophis bad jaka treikam ha ka Sorkar baroh ba sa ieng tylli ki paidbah Hynniew Trep ban ioh la ka jong ka Jylla ba kyrpang ka long pynban kumba ong, “Na ka Nar ha u Dek".
Ngi iohi mynta ba ki Garo ki ialeh ban pynkylla ia ki bynta ka Bri u Hynniew Trep sha ka Rilum Garo.
Bun bun ruh ki longkmie Hynniew Trep kiba shong kurim ia ki shynrang Garo ki hap ban kylla jaid Garo noh ha ryngkat bad ki khun ki kti jong ki.
Ngi iohi ruh ba la bun ki Assembly Constituency kiba don hapoh ka Bri u Hynniew Trep la wan ialeh election da ki jaid bynriew Garo bad la don ruh kiba jop bad long MLA ne Nongmihkhmat da ki Garo hapoh ka Bri u Hynniew Trep ngim dei shuh ban iaid matlah, ngi la dei ban kyndit thiah noh ym ban shah kynoi shuh ha ki Nonglilam bad ki Nongdie mraw ia la ka Ri bad ka jaid bynriew baieit jong ngi.
Kaei kaba la leh bakla da ki Nongmihkhmat Hynniew Trep ha ka por ba ioh ia ka Jylla Meghalaya, ngi dei ban pynbeit mynta mar mar ym dei shuh ban dang buhteng.
Ngi iohi ruh ba ym dei tang ki Jylla Riewlum kum ki Naga, Mizoram, Meghalaya bad kiwei kiwei kiba pait na ka Jylla Assam hynrei bun bun ki Jylla shapoh ka Metbah India ruh kiba pait bad mih ar ne lai tylli tang ha kawei ka Jylla kaba rim.
Kumta ka por ka la biang bha ia ka Jylla Meghalaya ban pait ne phiah noh sha ki Ar tylli ki Jylla kata sha ka Hynniew Trep State bad Achik/Garo State.
Kynmaw ko ki khun u Hynniew Trep ba katba ngi dang sah lang bad ki jaidbynriew Garo, ka jaidbynriew Hynniew Trep jong ngi ka nang ring sdot bad im jyllai jyrwit namar ngim shym ioh ia ki Nongialam jaid bynriew, ngi dang ioh tang ki Nonglilam Ri bad jaidbynriew naduh ba ioh Meghalaya haduh mynta katba ka jaidbynrew Garo pat naduh ba sdang haduh mynta ka ioh da ki nongialam kiba paka bad ba da ieit shisha ia la ka Ri bad ka jaidbynriew lajong.
Lada kum ka jaidbynriew Hynniew Trep kaba shah synshar ha ka jaid bynriew Assamese tang kumba 20 snem tam ei ei balei ngin shah synshar pat ha ka jaidbynriew Garo da palat 50 snem ei ei.
Ngi la dei ban kyndit bynriew noh ban ieng ialeh kloi noh bran bran ban ioh da la ka jong ka jylla Hynniew Trep ym dei shuh ban buh teng ne pynslem ieng joit noh mynta mynta namar katba nang slem ngin nang ngam bad nang hap ha ka jingjynjar trah.
Ynda la ioh ia ka Jylla Hynniew Trep lajong ngi dei ruh ban kynmaw shuwa ia u pud u sam uba biang katkum ba la buh bad la pruid dak da u Ni u Kong bad ki kpa tymmen naduh hyndai hynthai.
Ngim dei ban duh ei wat tang shi ksai ne shi in chi ka jaka ne khyndew ka shyiap jong ngi.
Kumjuh ruh ynda la ioh ka jylla lajong ngi dei ban pyrthuh bud ia ka rukom jong ki Manipur (Kuki) ba yn nym shah ban pynrung Schedule Tribe ia kano kano ka jaid bynriew bym dei Hynniew Trep hapoh ka jylla Hynniew Trep jong ngi bad ngim dei ruh ban ailad ia ki ban ieng ialeh election napoh ka Bri u Hynniew Trep jong ngi, kino kino ki bym dei ki khun u Hynniew Trep haba ki shong ki sah hapoh ka Bri u Hynniew Trep kim dei ban long trai ne long kynrad kin dei beit tang ki nongbylla bad nongtrei jong ngi.
Ha ka liang u pud u sam mynta katba ngi dang iadon lang hapoh ka Jylla Meghalaya ngim dei shuh ban shah ia u Conrad ne iano iano ban pynbeit katba ki mon ma ki, lada don mano mano ba tam pud ne kyntur pud, dei ban pyrthuh bud ia ki jait bynriew Naga bad Mizo ban ialeh ia la ka jong ka hok ym dei shuh ban shu ia bun tang ka ktien la dei ban leh beit beit da ka kam shlur kumba leh ki Naga bad Mizo.
Na ka Liang jong nga kum u nong shong shnong jong ka‘Bri U Hynñiewtrep’nga ngeit skem ba ka jingdawa(KHASI JAIÑTIA STATE/HYNÑIEWTREP STATE)lakajong kala dei hi ban dawa ym ba ngi pyrta tang ha ki ladpathai khubor lane ki (media) bad sa kawei nga kwah ban pyn kynmaw hangne ngim dei ruh ban klet iaki to ki briew ba sah ha poh(Eastjaiñtia) ki bymdei khasi pnar,ba wan sah la slem bah bad mynta ki la long trai shi siendon hangtei nga kwah ban kyntiew ruh ba ynda ngi la ioh ia ka jylla lakajong ngi dei ban leh eiei iaki tei ki briew ba sah hangtei.
Ng sngèwdei eh ban dawa Hynñiew Trep State,,,, kaba nga kham I shon khmat eh ka long lada ng ioh State lajong,,,, ki jaidbynriew bym dei Hynñiew Trep ki hap ban mih,,, eg: Garo,Karbi, Bengali, bad kiwei² lait noh kito ki ba trei sorkar,,, Ki garo ba ioh kam hapoh k bri u Hynñiew Trep ruh ki hap ban leit phai,, eg.
Police,MCS,IAS, Teacher,Staff,etc,,,,ki hap lut ban leit shala ka jylla,,, hangta te,,, ngin sa iohi ia ka jaidbynriew jong ngi kaba phyrnai,,,,,,.
Nongstoin: U Deputy Commissioner ka West Khasi Hills District, ha ka kyrwoh khubor ba la pyllait mynta ka sngi, u la pyntip ba kum ka jingbud ryntih ia ka hukum kaba la pynmih da ka Iingbishar High Court badonburom ka Jylla Meghalaya, ki bor synshar District bad ka tnat Pulit ki la trei shitom bad shim ia ki lad ki lynti kiba pyrkhing bha ban tehlakam ia ka jingtreikam be-ain jong ki karkhana sain dewiong hapoh jong ka District.
Bad da ka jingtreishitom jong ki Executive Magistrate bad ki bor Pulit, ha ka 16 bad 17 tarik u Nohprah 2022 la pynlong ia ka jingkhynra ia kitei ki karkhana sain dewiong be-ain bad la ioh ban khangdam haduh 57 tylli.
Hapdeng u bnai Rymphang haduh Iaiong 2023, la ioh ban pynpra noh ia ki jaka shet bad ki pipe kiba pyniasnoh bad ki atoskhana jong kitei ki karkhana sain dewiong be-ain bad ban pyntikna ba kim lah shuh ban dang treikam.
Kum shibynta ban pyntikna halor ka jingdon kti jong kito ki briew kiba donkti ban pyntreikam ia kine ki karkhana sain dewion be-ain, da kaba bud ryntih ia ki kyndon jong ka ain, la rejistar case hapoh Shallang Police Stationlyngba ka PS CaseNo.
39(12)2022U/S188/34/379/120BIPC R/w Sec 15 Environment(Protection)Act, Sec 3 ExplosiveSubstances Act bad Sec 51(1) BenamiTransaction (Prohibition) Act, 2016.
Halor kane, la ioh sabut ia ka jingdonkti jong shibun ngut ki briew bad haduh mynta la iohkem haduh 6 ngut naki, kiba kynthup ia u Youdishthra Bham na Assam, u AshishArya, na Guwahati,Assam, u Khrawbok Rongrin na Shallang, u HopefulNongtdu na Rymbai Synrang, East Jaintia Hills, u Yaman Bansal, na Beltola, Guwahati, Assam bad u Eras Dkhar na Nongstoin, West Khasi Hills.
Katba dang ap ia ka kaiphot na ka Committee kaba khein ba diah halor u dewiong (Audit Committee on Source of Coal) kaba la thung da ka Sorkar Jylla,naduh ka 19 tarik u Jymmang haduh mynta, la dep ban khang haduh saw tylli ki kharkhana kiba don ia ki kot ki sla kiba biang (valid CTE, CTO) kiba kynthup ia ka M/s Shemphang Riangshiang,Pyndeng Jalong, Doranggri,Shallang, M/s Rilyngngam cokeIndustries, KyllonMathei, Shallang, M/sM.
D.
Coke Industries bad M/s Carbochem India kiba don ha ka shnong Nongdakong,Shallang.
Hadien ba la ioh jingmynjur na ka Sorkar Jylla hapoh ka jingialam bad jingkhmih jong u Bah H.
K.
Thabah, MCS, Addl.
Deputy Commissioner, I/c Mawshynrut Civil Sub-Division la thaw ia ka kawei ka kynhun kaba kynthup ia ki Gazetted Police Officer, Meghalaya State Pollution Control Board, Commerce bad Industries na ka bynta ban pynpra bad pynbthei noh ia ki Atoskhana jong ki 57 tylli ki karkhana sain dewiong be-ain kiba la shna khlem ka CTE kaba biang bad ia kane la sdang naduh ka 8 tarik u Naitung 2023 bad kat haduh ka 15 tarik u Naitung 2023, haduh 13 tylli ki Atoskhana jong kitei ki karkhana sain dewiong be-ain kiba don ha Nonglangpar (Kyllonmathei) kiba don ha ki co-ordinate (i) 25.
5220613, 90.
9035105 (ii) 25.
5224573, 90.
8992605 (iii) 25.
5201515, 90.
9032912 (iv) 25.
5185800, 90.
9041877 (v) 25.
5174384, 90.
9062416 (vi) 25.
5128946, 90.
9028738 (vii) 25.
5138295, 90.
9038863 (viii) 25.
5146504,90.
9051718 (ix) 25.
5146671, 90.
9067402 (x) 25.
5177594, 90.
9006992 (xi) 25.
5191951,90.
9023759 (xii) 25.
5214483, 90.
9009416 bad (xiii) 25.
5212888, 90.
8993075 la dep ban pynbthei bad ban pynpra noh iaki.
Kane ka jingpynbthei bad jingpynpra ia kitei ki Atoskhana jong kitei ki karkhana sain dewiong be-ain kan dang bteng bad la buh thong ban pyndep hapoh 30 sngi kaba la sdang treikam naduh ka 7 tarik u Naitung, 2023.
Na ka bynta ka bha ka miat bad ka suk ka sain jong u paidbah, la pynjari ia ka hukum hapoh ka kyndon 144CrPC kaba la pynmih ha ka 11.
07.
2023 ban khang pyrshah ia ka iaid ka ieng jong ki paidbah ne kino kino ki kynhun ha ka radius ka ba 1 km na ka jaka ba don kitei ki karkhana sain dewiong be-ain bad la bthah ruh ia ki paidbah ba kin iatreilang bad ki bor synshar District katba kane ka kam ka dang iaid, bynrap shuh shuh U Deputy Commissioner.
Ka goitre ka dei ka jingheh kaba pher jong u thyroid gland.
Kadei kawei na ki jingshitom ha u thyroid kaba kynrei bha bad kam dei kaba ma.
La khot ruh ia ka kum ka jingshitom na ka jingduna ia ka iodine namar ka jingduna jong ka iodine haka met kadei ka daw kaba pynlong bha ia ka jingpang goitre.
Ki thyroid gland ki at, kiba lah ban pynat ia u ryndang ne ia ka voice box (larynx).
Ki dak jingpang ba paw jong ka goitre ki dei ka jyrhoh,set ryndang, shem jingeh ban nguid bad ring mynsiem ba ka jingat kaba lah ban iohi ha trai jong u ryndang.
Ka jingheh jong ki thyroid gland ka dei na ka jingduna jong ka iodine, na ka jingpang Garvey’s ,jingpang Hashimoto’s , multimodular goitre, solitary thyroid nodules, thyroid cancer bad tyrha.
Ia ka goitre lah ban ioh ha kano kano ka rta bad ha ki katto katne ki case ka lah ban don ruh naduh ka por ba kha.
Ka hypothyroidism ne hyperthyroidism kine ruh ki dei kiba pynlong ia ka goitre, ha kaba lah ban wallam ia ka jinghiar ha ka jongkhia, sngewthait, sngewdukhi mynsiem bad thut thiah.
“Ia mynta, ki don kumba 1.
5 billion ki briew ha India kiba lap baki don iaka jingpang goitre.
Bunsien ka jingleit shim dawai kadei ka jubab naka bynta ka goitre.
Hynrei kumno lada iathuh haphi baki don shibun ki bynta kiba pher bapher ha kaba phi lah ban sumar hi iaka goitre.
Kine ki jingsumar kidei kiba suk , pynban ki jingsumar hi ha ing kiba treikam bha ban sumar iaka goitre.
Ha ka sngi, kaba ar jong ka jing iakynduh jong ki seng sain pyrthei bapher ka India, kiba kham bun, kiba dei ki seng trai ri, ki la rai ban thaw ia ka kynhun synrop, kaba thymmai, kaba ki ai kyrteng Indian National Developmental Inclusive Alliance (INDIA) bad katei ka dei ka thong, ban ia pyni bor, pyrshah ia ka  BJP bad ka kynhun jongka, ka National Democratic Alliance (NDA), ha ka elekshon MP 2024.
Kitei ki 26 tylli ki seng sain pyrthei, ki la iakynduh ruh hynnin ka miet, ban ia bam ja miet ha  Bengaluru, ha shwa ba kan don ka jingialang kaba pura mynta ka sngi.
Kane ka dei ka jingialang, ha ka sien kaba ar, ha kaba ki la pynkhreh, ban ia pyni bor bad ka seng BJP.
Ka Priyanka Chaturvedi, ka nongialam jong ka Shiv Sena (UBT), ka thoh ha ka twitter jongka, ban pynbna ia katei ka rai jong ki seng sain pyrthei bapher, da kaba ka ong ruh  “Team INDIA and Team NDA" bad nangta ka ong shuh shuh  “So 2024 will be.
Team INDIA Vs Team NDA.
Chak De, INDIA!"Hadien katei ka jingialang, ki nongialam liang pyrshah, ki la ai ruh ia ka kyrwoh, kaba ki la ia mynjur lang, ha kaba ki la rai ban ai sha u paidlang ka Ri, ia ki mat treikam ba khampher, halor ka sain pyrthei, ka imlang sahlang bad ka ioh ka kot ruh kumjuh.
“Ki 26tylli ki seng sain pyrthei ka India, ki la rai ban iada ia ka jinglong jong ka India, katba kum ki jingthoh jong ka riti synshar ri" ong ki 26 tylli ki seng sain pyrthei.
Ki liang pyrshah, ki ther tyngeh ia ka seng BJP, halor ki jingbymler treikam jongka, ha ki liang bapher bapher bad ka da ther tyngeh ruh, ia ka jingbymler jongka,  ban teh lakam ia ka jing iakynad ha Manipur bad ka jingpyndonkam bakla ia ki tnat treikam bapher jong ka sorkar India.
“Ngi sngewkhia jur, ia ka jingduh jong ki mynsiem ba kordor, kaba la pynjot thiaw ia ka Manipur.
Ka jingsngap jar jong u myntri rangbahduh ka dei kaba pynkyndit bad ka bym juh jia hi ruh" ong shuh ka khubor.
Nongpoh:Ka kynhun ki samla na Ri Bhoi hapoh ka jingialam u Bah Jason Lennox Nongrum, mynhynnin ka sngi ki la suit la shor bad pynskhem ia kawei ka seng ba thymmai ha Ri Bhoi bad kaba la tip kum ka Ri Bhoi Peoples’ Council (RBPC).
Ia katei ka seng thymmai, la suit bad shor ha Parish Hall Nongpoh, ha kaba la sakhi da ka jingdon ki riew rangbah na Them Ri Bhoi, kiba kynthup ia u Bah R.
R Kynsai Makdoh, CEM barim ka KHADC, u Bah Pluster Syiem, uwei na heh ophisar pulit barim ka jylla, u Bah Najim Kharmalki, President ka Western Ri Bhoi Dorbar, u Bah Augustine Wahlang lem bad shibun kiwei ki riew rangbah.
Lyngba jong katei ka sngi, la pynlait paidbah ruh ia ka shap (Logo) bad kumjuh ruh ka kyntien phira, ‘Tylli Lang, Ngin Tur shaphrang’ ia kaba la pynlait da u Bah R.
R Kynsai Makdoh.
Bad ha katei ka sngi, la iohi ruh ba ki don shibun ngut ki samla na Ri Bhoi, ki la rung ban pyniasoh sha katei ka seng thymmai.
Haba kren ha katei ka u Bah Jayson Lennox Nongrum, uba long kum u Convener bad u ban sa shimti kum u President jong katei ka seng, u la ong ba ka daw kaba la pynlong ban seng ïa kane ka seng, ka dei halor ka nongrim ba dang don shibun ki mat ki jura ba kum ki samla ka District ki hap ban trei na ka bynta ka jingdonkam ban kyntiew ïa kane ka District.
Imphal:Ka seng United Naga Council (UNC) ka la pynremjur ia ka jing shah pyniap jong kawei ka long kmie Naga bad ki la dawa ruh ba ka sorkar jylla ka dei ban thung da ka jingtohkit bad ban kem ia kiba donkti.
Ha ka 15 tarik naitung ka briew ba la tip kyrteng kum ka Lucy Merem, khun jong u Thoukal Merem, na ka shnog Narum kaba hap ha chandel District ka la shah rah da ka bor ha ki kynthei ba la tip kum ki Meira Paibis, ha kaba kine ki kynthei ki la aiti sha ka seng kaikhlaw ba thymmai ba la tip kum ka Arambai Tenggol, kaba la mih na ka jing ia umsnam ha jylla Manipur, ha kaba ka la shah pyniap hadien ba ki la tip ba ka dei ka longkmie Naga.
“Ngim lah satia ban mutdur ba ka seng kaba la kam ba ka dei ka ban tbeh jingshai na bynta ka jingsuk kan donkti ha ki kam pyniap briew.
Ka UNC ka la pynremjur ia ki kam riewkhlaw ba ki la leh ia ki Naga ba shida wat hadien ba ki la tip ba ki dei ki Naga" ong ka kyrwoh.
Naduh ba ka la don ka jing ia umsnam hapdeng ki Meitei bad ki Kuki, ki Naga ki pynpaw bad kyntu barabor ba ka jing suk ka dei ban don ha kaba ki ïeng skhem ruh ia kane hduh kaba kut.
Ki katto katne ki kynhun, kiba pyrshang ban wanrah ia ka jingiakulmar, wat la na ka liang ki Naga ki long kiba iaishah, kine ki kynhun ki dei ki kynhun kiba dang tlot, kiba donkti ban pynjot pynpra ia ki ïing ki sem ha ki bun ki bynta ha kane ka jingiakulmar.
Ka sorkar jylla ka dei ban thaw noh kloi ia ka komiti bad ban kem ia kito kiba donkti, kynthup ia ki Meira Paibis, kiba ia sylla lang ha kane ka kam sniew, ha kaba dei ban pynshitom katkum ki kyndon aiñ ia kiba donkti ban pyniap ia ka para Naga, katkum ka customary law jong ki Naga.
Ka seng jong ki Meitei ba la tip kum ka Meitei civil society organisation ka dei ban shim ka jingkitkhlieh, namar ka dei kaba don bynta ha ka jing shah pyniap bein jong ka Lucy Merem, ka jingpakhang Shnog ba 12 kynta yn pynlong ha ki bynta ba shong ba sah da ki Naga ha jylla Manipur, ka por pakhang Shnong kan long naduh ka 6.
00 mynstep haduh 6.
00 baje janmiet jong ka 17 tarik naitung, ha kaba la ai por ruh 48 kynta ia ka sorkar jylla, ba kan shimkhia haba iadei bad kane ka jingdawa.
Shillong:Ka jingiaid ka jingshah thngan ka seng ACHIK ka la iaid sha ka san sngi kynthih ban dawa nongbah tlang ha Tura bad ban phaidien ia ka jing pyntreikam ia ka Roster system ka Reservation Policy.
Ka ACHIK ka la ioh ia ka jingkyrshan na ki sengbhalang ba pher bapher na rilum Garo.
Ka jingshah thngan ka la khring ia ki paidbah ban ai jing kyrshan kaba la pyn long ha pyrshah ka Mini Secretariat ha Tura.
Dang shen u Balkarin Ch Marak, u Co- Chairman ka Garo land State Move ment Committee, ula sdang tlot ha kane ka jing shah thngan.
Katkum ka jing tip, kawei ka nurse na Dakopgre Sub Centre ka la poi ha kane ka janmiet ban peit ia ka jingkoit jingkhiah jong u Balkarin Ch.
Marak.
Hynrei kaba sngewsih ka long ba kam don kano kano ka jingleh eiei na ka bor district ne na ka sorkar.
Kane ka la buh ia u dak jingkylli halor ka jingbym pushe ban phah khubor eiei halor kane.
Nongkhlaw:U myntri rangbah ka jylla u Conrad K Sangma, ula kynmaw burom ia u syiem Tirot Sing Syiem ha ka jingialang ia ka lyng khuh sngi iap ba 188 jong u syiem ka Hima Nongkhlaw mynhynnin ka sngi.
Ha ka jing ialang kaba la slap ha madan ha Nongkhlaw, u Conrad ula ong ba ha ka jingim jong u, ka jingrwai jong ki khynnah skul mynhynnin ka sngi ka dei kaba kham kyrpang tam khamtam kiba ieng ban rwai khlem riej ia u slap.
“Nga sngew kmen ba ka Hima Nongkhlaw kala rakhe ja ka sngi Tirot Sing man ka sn em bad dei ban bteng ia kane man u snem", la ong u Conrad.
Hynrei kaba kham kongsan tam ban ai burom ia u nongialam u nongialeh ka dej ban bud ia ki dienjat jongu.
“U Tirot Sing u dei u riew ialeh ban iada ia ka jaitbynriew ban ialeh pyrshah ia ka bor ba khraw ka Hima Bilat kaba biang nadong shadong.
Wat la um don eiei ka bor kum ki phareng, hynrei u ieng ban ialeh pyrshah bad kane ka pyni kumno ka histori ka la kynmaw burom ia u.
Ka pateng ka dei ban bud ia ki dienjat jong u", u la ong.
U la ong ba ki ADC ki dei ban leh ia ka jingwad bniah ia ki histori jong ki nongialam ka jaitbynriew.
Wat la ngi don ka spah ha ka histori hynrei kam don ki kot ki sla kiba buh ne kynshew ia ki", la ong u Myntri Rangbah.
U la ong ba u Tirot Sing ula shong ka krem, ki tiar ba u pyndonkam ban ialeh pyrshah ia ki phareng, hynrei kum kine ruh kim don satia ha ka jingthoh bad kane ka long kaba donkam ban leh khnang ba ki pateng kin tip kumno ki ialeh thma ha kitei ki por.
“Nga kyntu ia ki District Council ba kin iatreilang bad ka tnad Arts and Culture ban lum ban lang ban wad bniah ia ki jinglong jongki ha kito ki por", la ong u Myntri Rangbah.
Ha kajuh ka por ula ong ba namar ba u hap leit kynduh ia u Myntri Rangbahduh ka ri u Narendra Modi lashai, un hap ban mih kloi, wat la u kwah ban sakhi ia ki prokram mynta ka sngi.
Ula kyntu ruh ia ki samla, ki seng samla ban shim kabu na ka skhim YESS Meghalaya ban kyntiew ia ki sap ki phong jongki.
Ula kyntu ba ia ki jingrwai, jingshad yn pynlong ym tang ha Nongkhlaw hynrei dei ban kit sha Jaintia Hills, sha Garo Hills ruh.
Halor ka jingdawa ka Hima Nongkhlaw, ula kular ban pynbeit ia ka kyrteng U Tirot Sing Syiemlieh.
U la kular ruh ban shim khia ban wanrah ia ka Science bad Commerce stream nor ka Arts kaba la don lypa ha Tirot Sing Higher Secondary Nongkhlaw.
Ula pan ia ka jinglut ban shna ia ka madan Tirot Sing Memorial Stadium kum ka madan ialehkai kaba pura, khnang ba ka sorkar kan leh ia kaba donkam.
Shuh shuh u Conrad ula ong ruh ba ka surok na Mairang sha Ranigodown ka long kaba donkam ha kaba ka sorkar kan pynbha ia ka kor internet ban kyntiew ia ka ioh ka kot.
Nongpoh:Ki la don kumba 75 ngut ki samla pule na Ri Bhoi bad kiba la wan shakhmat ha ki kyrdan pule bapher bapher, mynta ka sngi ki la shah pynkup burom ha ka Khasi Student Union, North Khasi Hills District Unit bad kitei kiba la shah pynkup burom ki la iohpdiang ia kata ka khusnam kaba la tip Fr.
Sylvanus Sngi Lyngdoh Maitshaphrang Academic Excellence Award 2023.
Lyngba jong katei ka sngi, ba ka KSU ka la pynlong ia katei ka prokram pynkup burom ha District Library Nongpoh, ha kaba la sakhi da ka jingdon Bah Shemphanglang L.
Mawphlang, Vice-President barim ka KSU Sengkmie, nangta u samla Pynshaiborlang Rani, u Bah Ferdynanld Kharkamni, President KSU, NKHD, Samla James Mawphniang, Secretary KSU NKHD lem bad shibun ki riew rangbah bad ki nonghikai.
Lah ruh ban kdew hangne, ba kane ka khusnam ba ka KSU ka pynkup burom sha ki samla pule ha Ri Bhoi, ka la dei ha ka sien ba-ar, ha kaba ka KSU ka la pynkup burom ia baroh kito ki samla kiba la wan shakhmat ha ki jingpule bapher bapher, ki kynthup naduh ha ka kyrdan SSLC, HSSLC, Degree bad shaduh ka kyrdan Phd.
Haba la rung ha dukan sha ki la jied ban shong ha ki jaka ba kham kyndong.
U Peter u la iakren bad uta u briew ha kata ka rukom ba un iathuh hok ia kaba kaba jia ha u.
Uta u rangbah u iathuh ba u sngewsih jur namar ba u la kum pynhap ka pisa bai bylla kumba Rs.
10,000/- tyngka bad um don shuh wat tang ka bai kali ruh ban leit thied rneng ia la ki khun.
U Peter kum u samla uba bha mynsiem u la ai mynsiem ia uta u rangbah ba um dei ban sngewsih namar un iarap noh ma u ia ka bai kali bad ka bai rneng ki khun jong u.
Haba ki la dep dihsha u Peter u la ai Rs.
1000/- tyngka ia uta u rangbah.
Uta u briew u la ai khublei bad kyrkhu kyrdoh ia u Peter ba un khiah krat bad ba un nang kiew ha ki kam ki jingtrei jong u.
U Peter u la ong ia uta u rangbah ba ym lei lei na ka bynta kane hynrei u kmen eh toi ba u la lah ban iarap ia kiba donkam shisha.
Ki la mih noh na ka dukan sha bad ki la leit na kajong kajong ka lynti.
Kata ka jingiakynduh ka la pynrangbah ia ki jingmut jingpyrkhat u Peter ba un sngewthuh ba haba iohi iano iano ba mad kum kata ka jingeh ym dei ban tyngkai ban pynnoh jingiarap katba lah ei.
U Peter u ngeit ba u Blei un sngewbha ia ka jingleh jong u ban ia kaba khlem leh.
Ynda la poi ha iing u la buh ia ka scooty ha ka jaka ba ju buh bad rung ha iing shetja.
“Balei phi slem khun mynta ka sngi?" la kylli ka kmie“Ka don ka daw phi mei" u jubab.
“Nga iakynduh bad uwei u briew uba ngam pat ju ithuh hynrei uta u briew u peit beit sha nga bad haba peit ia uta u briew nga isynei i kumba don kaei kaei kaba jia ha u.
Nga la pynsangeh la ka scooty bad nga la wer dihsha.
Ha dukan sha nga la kylli ia u ia ka daw bad u iathuh ba u la kum pynhap ka pisa bai bylla kumba Rs.
10,000/- tyngka, imat ka dei ha ka kali kaba wan na jaka bylla jong u.
Ka mynsiem ka pluh da ka jingiatip lem ia u.
Nga la ai sha ia u bad nga ai bai kali Rs.
1000/- tyngka.
Te, uta u briew u da kyrkhu kyrdoh ia nga da ka ktien don burom jong u phi mei" la ithuh u Peter ha la ka kmie.
“Nga kmen khun ba phi don kum kata ka mynsiem wat dang ha kane ka karta jong phi" pynpaw ka kmie“Ngi hap don phi mei namar u Blei un sa sngewsih lada ngam leh" ong u Peter“Ka dei khun" mynjur ka kmieUta u Rangbah ynda u la poi ha iing u la ithuh ha la ka menkmie ia kaba la jia baroh.
Ka menkmie jong u ka dap da ka jingsngewnguh ia u nongiarap bad ka leit ban ong kumne.
“Pleng dang don u briew uba bha ha kane ka pyrthei pyut"“Don iwei ar eh kmie napdeng ki hajar ngut" bynrap u menkpa“Tangba phi hap ban pynphai noh ynda phi iakynduh ia u" ai jingmut ka menkmie“Hooid, kein yn sa ai ynda la ioh pisa" ong u menkpa’“Phi dang kynmaw dur hi kpa?" buh jingkylli ka menkmie“Balei ngam kynmaw haba nga la iohi markhmat" kren pynthikna u menkpa“Ki khynnah samla ba dang kylla dur te jynjar phi" ong ka menkmie.
“Uto u samla u dei u briew uba leh rit bad uba riam shi sur shi dur phi kmie ym dei kum kine ki khynnah mynta kiba thylli suda lili pen pen ki jingmut jingpyrkhat kaba tipbriew tipblei hynrei la shong kulai da ka bud tynneng khlem jabieng.
Don kum kine kiba long shisha ka jingban khia ia ki kmie ki kpa khamtam kiba duk ba raitoi" kren kynthoh tyngeh u menkpa uba la kham iohi lut ia kiei kiei“Khlem lait te kpa ka jingong jong phi.
Phi iohi bad kynmaw em ia ito i para marjan jong ngi kiba shem shisha kum kata ka apot" mynjur ka menkmie.
“Imat la duna ka jingpynshongnia ha ka bor jabieng jong ki ba la thynnian beit tang da ki rongphong shisngi bad suki suki kan sa synshar ha ka jingim jong ki kat haduh ba la thap pynngam pynban sha ki thymmei jingsniew.
Dei hangne ba ong ba hap sngewthuh la ka bor jinglah, la ka kyrdan, la ka tyllong jingioh bad la ka longing" kren niew tang u menkpa“To lah biang phi kpa lah sngewthuh hi wei shisien ba ki khun ki nang ban jied paralok kata la thikna ba kin bha bad kin nang iai bha shuh shuh ynda ki la mir jingmuit lang.
Imat uta u samla uba phi iakynduh u dei shisha uba sngewthuh bad pyrkhat la ka jingim" ong ka menkmie.
“Ki khun donburom hangno phin lap mynta ka por.
Tang uto shisha u samla uba sngewlem ia nga ha kato ka sngi.
Ngan iai kitbok bad ngan iai kyrkhu ia u watla u dei tang u riew shisngi hynrei ka jingleh jong u ka ktah shisha ia nga kum u riew rangbah" ong u menkpa.
“To to lah biang kyrmen phin sa iakynduh pat ha kawei ka sngi" ong ka menkmieU kti kynta u la kdew 10 baje bad la dei ka por thiah.
Ki la pynlip ia ka light bad thiah noh.
Ka step tlang ka long shisha kaba khriat bad khlem ka shawla te ym lah ban shong slem khamtam ha ki jaka ba khriat.
Kat shaba dei ki kjat sngi la iabeh shata ban ioh syaid sngi.
Kane ka aiom lut phut ka neh kumba 2 bnai tam ei ei.
Ha uba don ba em ka dei ka por ban pynpaw spah bad ha uba duk pat ka dei ka por sa tang ban shu ud lynter bad ban phong da ki jain rim tang ban kyrda ialade na ka lyer tlang.
Shillong: U Bah Banteidor Lyngdoh, jong ka seng PDF, ula jop ia ka Mawkynrew Constituency, da 413 vote; U Rupa M Marak, jong ka seng AITC, ula pynliem ia U James K Sangma, jong ka seng NPP, da 7 vote.
U James, u ioh 15,612 vote, katba U Rupa, u ioh 15,619 vote.
U Bah Prestone Tynsong, jong ka seng NPP, ula jop ia ka Pynursla Constituency.
Ka kong Ampareen Lyngdoh, na ka seng NPP, ka jop ia ka East Shillong Constituency.
U Bah Metbah Lyngdoh, na ka seng UDP, u jop ia ka Mairang Constituency, U Bah AL Hek, na ka seng BJP, u jop ia ka Pynthorumkhrah Constituency.
