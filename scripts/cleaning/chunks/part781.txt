Shillong: Mynta ka sngi ka 1 tarik u Lber 2021, ka All Meghalaya Government Lower Primary Contractual Teachers Association, ki la pynlong ia ka jingshah thngan kaba khlem pud sngi ha Nongbah Shillong, tad haduh ba ka Sorkar Jylla kan da khot iakren ia ki, hadien ba kine ki kynhun nonghikai ki la sngewthuh ba kin sa shah weng noh na ka kam hikai skul, hadien ba ka Sorkar Jylla, ka la nang iaid shakhmat ban pynkhreh ia ka interview na ka bynta ki samla pule kiba la dep ia ka eksamin jong ka Meghalaya Teachers Eligibility Test.
Kumta na ka liang kitei ki kynhun nonghikai ban pynsngew ia ka Sorkar Jylla ia ka jingkyrpad ka jong ki, ba kan dang iai pynjlan ia ka kam hikai skul ka jong ki, dang shen ka la pynlong ruh ia ka jingia iaid rally na madan Iewrynghep Laitumkhrah bad la pynkut pat ha madan Malki.
Ki kynhun nonghikai kiba la kren sha ki lad pathai khubor ki la ong ba na ka liang jong ki, ki da kyrpad jur na ka Sorkar jylla ba kan don lang ka jingsngewsynei na ka bynta kitei ki nonghikai kiba la hikai da ki phew snem mynta, khamtam lei lei haba ka rta jong kiba bun ki nonghikai ki la long kiba la palat ban ia ka snem kaba katei ka eksamin MTET ka pan bad shuh shuh ki la ong ruh ba lada ka sorkar ka leh da katei ka kam ia ki, kan ktah shi kat dei eh, namar ki hap ban peit ia la ka iing ka sem.
Shillong: Ki dkhot ka Youth Congress jong ka Pyndengrei Primary Unit, kiba long ki nongkyrshan ba radbah eh jong ka seng Congress, na kane ka thaiñ ki la leit ban pyniasoh noh dang shen kum ki dkhot kiba pura jong ka seng saiñ pyrthei ka National People’s Party(NPP) Nongstoiñ Konstitwensi.
Kine ki dkhot ka Youth Congress kiba la wan ban pyniasnoh bad ka NPP ki don kumba 22 ngut bad la pdiang sngewbha ia ki da u Bah Macmillan Byrsat uba dei u nongmihkhmat jong ka Nongstoiñ konstitwensi bad uba dei ruh u President jong ka NPP Nongstoiñ Block ha ryngkat ka jingsakhi lang jong ki dkhot bad ki nongialam jong ka NPP Nongstoiñ.
Kine ki nongialam ka seng Congress kiba la pyniasnoh ialade bad ka seng NPP ki kynthup ia u President jong ka Youth Congress Pyndengrei Primary Unit u Bah Kynsaibor Kharbani, u Bah Bessta John Lyngkhoi uba dei u Secretary lem bad ki 20 ngut ki dkhot.
Na ka liang u Bah Macmillan, haba ai jingkren ha katei ka jingpdiang sngewbha ia kitei ki 22 ngut ki dkhot u la ong ba ka jingkhang jong ka seng NPP ka iai plie beit baroh 24 kynta bad kum ka seng ka donkam ban iatreilang na ka bynta ka bha ka miat jong ka konstitwensi bad na bynta ka jylla ruh kumjuh.
Ka tyllong khubor ba la pyllait paitbah sha Press da u Bah Hopestandard Myrthong ka iathuh ba u la ai da ka Dorkhast ryngkat ki jingai jingmut sha u Prime Minister halor ka jingjhulum jong ka Mid Day Meal bad u la iathuh ba u la ai lynter ki jingthoh sha ka Sorkar Jylla ryngkat ki jingai jingmut, hynrei ym ioh ka jubab kaba sngewhun kumta u la shim pat sa kawei ka sinjam ban pyntip noh sha u Prime Minister jong ka Ri khnang ba un tuklar lem ba ka Mid Day Meal kan poi beit sha ki khynnah skul kumba la mang.
Ka Sorkar India hapoh jingialam jong u Prime Minister jong ka Congress u P.
V.
Narasimha Roa ka la peit bniah ba ki khynnah skul ba duk ruh kin ioh ban bam ja sngi kum ki khun ki heh ki hain kane ka jingthmu ka long shisha kaba bha hynrei haba pyntrei kam pat ka don shibun ki thliew pei naduh ka FCI shaduh ki Whole seller, nangta sa poi sha skul bad mynta lei lei naduh u August 2020 ym ioh khaw shuh katba kito ki skul ba don jingiadei bad ki Politician te ki ioh beit kumta ka bam sngi ba dei ban ioh man ka sngi ioh tang lano re bad kane kam don jingmut ban pyntreikam ia kane ka Scheme sha ki skul bad baroh ki skul  ki shem kumjuh kumba shem ma nga hynrei ki shu kren tang halade khlem pynpaw paitbah namarkata ia kane ka Scheme MDM dei ban pynkylla noh da kum wei pat namar ka Sorkar India ka la khein lypa uwei u khynnah un bam 200 lane 250 gram bad ka bai jhur 2 lane 3 tyngka uwei u khynnah shi sngi.
Kumta lada khein lang ia ka bai khaw bad ka bai jhur shi sngi shi sngi ka Sorkar India kan thied khaw thied jhur noh na ki kmie ki kpa bad ia katei ka jinglut yn phah transfer direct sha ki Bank Account jong ki khynnah skul te ka bam sap kan khuid plain ha ka jingiadei bad ka Mid Day Meal bad ka kamram jong ki kmie ki kpa ka long ban phah rah tiffin ia la ki khun namar ka pisa bai bam sngi kan sa poi sha ka Bank Account jong ki khun jong ki.
Kumta, kum u wei napdeng ki nongialam barim jong ki school Association nga da kyrpad ia baroh ba kim sngewbha ban ai jingkyrshan lem khnang ban wanrah ia ka Mid Day Meal kum kawei na ki scheme kaba khuid ba suba bad kan da long shisha kata ka Direct Funding bad ban khang lad noh ia kane ka jingtrei kyllain ne ka bamsap bam ja sngi bad nga da kyrpad ia ki Press ba kin ai jaka lem ia kane ka jingthoh.
Khliehriat (Pamrapaithlu): Ha ka 27 tarik Rymphang 2021 kata ha ka sngi Saitjain ka SEIÑKHYNROO KHYLLOOD KATHOLIK BALANG PAMRA PAITHLU (SKKKBPP) ka la pynlong ia ka awareness programme halor ka phang “Interpreneurship" ka lad sengkam sengjam, bad ban ἳeng ha la ki jong ki kjat khamtam ha kum kane ka por kyrduh kam duh jam, ha ka jingiatrei lang jong ka office jong ka District Planning Office.
Ka long ruh ka sngi kaba khraw na ka bynta ka Seiῆ ha kaba ka la ἳoh ruh ban pynher ia ka lama jong ka seng ha ka jingdap arphew snem jong ka.
Ha kane ka jingpynher ia ka lama jong ka seng la leh ha shwa ban sdang ka awareness programme da I Rangbah Shnong I ma Leningstar Rymbai I ba long I kongsan ha kane ka program.
Ha ka jingkren jong I kongsan I da iaroh ia ka seng kaba l kynjoh sha ka maw mer kaba la arphew snem bad kaba la pynlong ia kum ka tei ka programme kaba lah ban ai jingmyntoi khamtam ia ki khun samla.
La ioh ruh ia ka jingkren na I ma Robin Dkhar iba long I sumbud kongsan bad ruh ka jingkren na I Rangbah balang katholik pamrapaithlu I ma Cornilius Dkhar.
Ia ki kyntien pdiangburom la ai da I samla Nehki Rymbai I ba long I President jong ka SKKKBPP.
La ioh ia ka jingshad pdiangburom na ki samla jong ka seng, bad ka shad pynshongshit na ki khun samla jong ka Sein Raj Tuber Pamrapaithlu.
Ia ka programme la pyniaid da I samla Chibormi Siangshai.
I ma Wilhelmon Shylla, ADPM, DPMU (CLLMP) Khliehriat iba long I resource person ha kane ka sngi, I la kren ha ka tei ka phang “Enterpreneurship" ba kum kino ki jait kam kiba ngi dei ban seng kaba lah ban ioh jingmyntoi, ym ban shaniah tang ha ki kam sorkar, I la ban jur ban seng ki kam shi met , bad ban peit kum kino ki jait kam ban seng kat kum ki thaw ne jaka, ne kat kum ki ἳew ki hat.
I la ban shuh shuh ban long kiba trei minot, ym dei ban long kiba jaituh ne jaipdeh.
Bad kum ki samla ruh dei ban long kiba minot ha ki jingpule.
Ngi dei ban pule kot ym tang ki kot ba ngi ioh jnghikai ha skul ne kolej, hynrei ngi dei ban pule ἳa ki kot kiba myntoi, bad kiba pynἳar ἳa ki jingmut jingpyrkhat, bad kiba pynithuh ia ki ei kiba dong sawdong jong ngi, ia ki ei kiba jia ha kane ka pyrthei ba ngi shong ngi sah.
Ha kaba khatduh, i pynkut da kaba ai lad ia ki nongiashim bynta ban buh katto katne ki jingkylli ne pan jingmut halor ka tei ka mat.
Ki la don ki katto kattne ki samla kiba buh jingkylli ruh ia ka ei kaba kim pat sngewthuh.
Kane ka awareness ka la long ka jingmyntoi ia ki spah kiba la iashim bynta ha kane ka sngi.
La pynkut da ki kyntien sngewnguh bad ki kyntien khublei ba la ai da I samla Aiti Siangshai I ba dei I General Scretary jong ka seng.
Ïa ka program la pynἳaid bha da kaba bud ia ki SOP jong ka sorkar, da kaba pyndonkam ia ki face mask, sanitiser bad social distancing.
Ka long ka sngi kaba phuh ba phieng bad kaba I shingkun.
Shillong: Kan long kaei kaei kaba sngew thamula ban tip ba watla ka Sanad kadei ban kut ha ka 5 tarik une u bnai Rymphang, hynrei na ka liang ki katto katne ki dkhot ka Executive Committee jong ka Dorbar shnong Nongrim Sadew, khlem ka jingtip jong kiwei pat ki 6 ngut ki dkhot ka Committee bad kiwei pat kiba bun kynthup ïa ki paidbah, ki la leh donbor da kaba shu jied hi ïa u Rangbah Shnong u barim ban bat biang ïa ka samoi treikam jong u snem 2021.
Ïa katei ka jingleh donbor la ïathuh da uwei na ki dkhot ka Executive Committee u Bah Dwastar Marbaniang, ha ka kyrwoh khubor.
U la ong ba kitei ki dkhot ka komiti kiba jied ïa u Rangbah Shnong khlem ka jingtip jong kiba bun balang, ki la pynlong hi ïa ka Dorbar ha ka 20.
01.
2021.
“Ki lah aidaw ba na ka daw jong u Covid 19 ym lah ban pynlong Dorbar kumta ki lah rai ban khot Dorbar jied Rangbah Shnong khlem da ïa phylliew jingmut lang bad kiwei pat ki dkhot ka komiti bad kam shym don ruh ka jingpyrta shnong kumba juleh haba khot pynlong Dorbar," ong u Bah Marbaniang.
U la ïathuh ruh ba ka Sanad trei kam u Rangbah Shnong barim, kata u Bah Alphonse S.
Kharkongor, kam pat kut hynrei ki la pynkheiñ ïa ki aiñ shnong da kaba ki lah jied Rangbah Shnong ha u Kyllalyngkot ha ka jaka ban jied ha u bnai Rymphang kaba dei ban long kumba ju long.
“Kumba 6 ngut ki dkhot ka komiti kynthup kiwei pat, kumjuh ki paidbah nongshong shnong kim tip eiei, kiba jied ruh dei ki Tymmen Basan, ki Rangbah Balang kynthup kiwei ruh kiba don kumba 10 ngut eiei, ha ka jingshisha haba jied Rangbah Shnong dei ban da khot da ka Dorbar Bah, hynrei ki la shu shim ïa ka rai ban shu pynskhem biang ïa u Rangbah Shnong barim u Bah Alphonse S.
Marbaniang kum u Rangbah Shnong ba thymmai na ka bynta ka samoi treikam jong u snem 2021," bynrap biang u Bah Marbaniang.
U la ïathuh ruh ba ha ka jingshisha ka Sanad kan dei ban kut ha u bnai Rymphang mynta u snem, hynrei ki la pynthymmai lypa ha u Kyllalyngkot.
“Na ka liang ki dkhot ka komiti ki kyrpad ïa u Paiem Ainam Manik Syiem, Acting Syiem ka Hima Mylliem ban pynsangeh shwa ïa ka jingai Sanad kat bym pat ïa pynbeit ïa katei ka kam leh donbor," ong u Bah Marbaniang.
Caption: Ki kyrteng ki 10 ngut kiba lah jied Rangbah Shnong.
“Balei phi da wanrah katne katne pat?" Balei phim die ei sha shnong" la kren donburom ka lok u Kni.
“To seh shim yn leh aiu tengkhat tengkhat ruh.
Phim ioh mad jingbam nongkyndong toi.
Lada ym sngew nang shet sa kylli na i kpa ka Queency" la ong ka kmie u Bhalang.
Hadien ba ki la shongkai kumba 4 kyntien kwai ei ei, u kti kynta u pyni ba lah jan dap 2 baje janmiet.
Ka kmie ka Queen ka la pynbor ba kin sah miet hynrei kine arngut shi tymmen ki pynpaw bym long sah namar ba ki shu ieh ia u Ksan ban peit para.
Sa kawei ruh ba ka dei ka sngi saitjain la shitom palat eh ban sah.
“Phi wat ju khuslai shaphang u Bhalang.
Itynnad ba u tip sngi bad kohnguh sneng palat.
Ngi lei ngi sngew shngain na i namar u kpa ka Queen u bym ju don thikna ha iing bad wan iing pat ynda la miet" la ong ka kmie ka Queen.
“Nga sngewtynnad palat ba u long kumta.
Nga kwah ruh ba un pas man la ka snem ba phin ym lut ja eh" la ong ka kmie u Bhalang bad ka rkhie long kumba kren biria.
“Bhalang, peit shane khun da iai leh tip sngi bad minot thop ba phin jop.
Kohnguh, burom ia u Kni, ia ka Nia wat ju ialang bad ki khynnah runar.
Teng teng ka sor ka hikai tangba wat ju shah pynshoi.
Kano kano ka jingdonkam da iathuh bad pan hok na u Kni bad ka Nia ho.
Shim kane ka pisa T300 sa thied sopti ne kano kano kaba me sngew donkam.
“Sa leh kumta mo khun, wat ju saitlah ne leh lyndet na u Kni bad ka Nia “ la ban sa u kpa.
U Bhalang u lang ummat ha ka khmat i kum ban iam katba u dang peit ia la ki kmie ki kpa kiba dang mih na phalor ban leit noh.
Ki la bat da ka taxi bad tang shiphang ki la poi ha stan.
Ki thied rneng sha shnong da ka doh masi 3 kilo ban dap 4 miet bad ki jingbam dihsha.
Ki poi iing ha ka por 7:30 mynmiet.
U Ksan u la lynga namar ki wan slem palat.
Tang shu poi ha iing ki para lem bad u Ksan ki kylli nyngkong eh ia u Bhalang.
Ka kmie ka iathuh kumba ka iohi.
Kaba phylla ka long ba kita ki para ruh ki kwah shong sor pynban.
U kpa u la ong ia ki ba kin iai shah bad iai ap ynda la ioh lad ne iohkam u Bhalang.
Ka jingbym mlien ban shong kali jngai ka la pynlong ia ki ban shohsamthiah bad shohthait ka met.
Kumta tang shiphang ki la siangthiah ha madan da u shylliah plastik bad iathiah lang khrui shi khun.
Katba ka kmie ka dang kynoi bad pynthiah ia kita ki khunrit , u kpa u la kren kumne – “Nga iohi ia u Bhalang u sngaid u plung ka met bad phad bad ki sopti phong jong u ruh kiba itynnad – ka pyni ba ki dei kiba rem.
Ban ianujor ia kiba sah ha sor bad ma ngi shane te ym iahap shuh phi kmie u Ksan.
Peit myne ba ngi iaid lynti sha iing i kynum.
wow! ka iingbah iingsan ha ka itynnad.
Kawei ka iing kam duna ia kawei ne ar tylli ki kali ha phyllaw.
Shisien ba la khot ka sor te ka sor phi.
Lada shu long hi kumjuh kum ha nongkyndong kam rat da ioh ia ka kyrteng sor".
Ka kmie u Ksan ka la kren kumne pat – “To ieh ha ka jingialam bad jingkdup jong ka por ngi ruh ngin sa long kumto hadien habud bad kata ruh ka shong eh ha kine ki khun.
Namar lada ma ngi ki kmie ki kpa ngi pyrkhat bha katno katno ruh hynrei ki khun kin long ki nongpynurlong bad hangta kein sa ong ka ktien – ki khun ki pynphong pansngiat ia ki kmie ki kpa.
Tangba ki khun kiba nang ba stad ka pher shibun na kito ki bym nang bym stad.
Ki kham shalak bad ki shlur ban trei ia kano kano ka kam ban pynmyntoi khamtam bad ka Bank.
To ngin thiah noh nga la shoh palat ka khmat ba la thait".
Shillong:Ka Deputy Commissioner jong ka East Khasi Hills District ka kong Isawanda Laloo, ka la iathuh ba ka jingpynjari ia ka curfew miet, ka dang bteng haduh kine ki sngi kaba sdang naduh ka por 11 baje mynmied bad kut haduh ka 5 baje mynstep.
Haba iakren badka Deputy Commissioner jong ka EKHD, ka kong Isawanda Laloo ka la iathuh ba ka jingpynjari ia ka curfew miet ka dei na ka bynta ban ailad ia ki truck ba kin iaid, namar ba ki hap iaid lyngba ka sor Shillong.
“Ka jingpynjari khnang ia ka curfew miet, ka dei namar ba ki truck ki dang donkam ban iaid lyngba ka sor Shillong namar ka jingshna ia ka jingkieng dwar ksuid ym pat la ban pyndep," ka la ong.
Ka la ong ruh ba kane ka jingshah ban iaid ia ki truck ha ka por ba pynjari ka curfew miet ka dei ruh ban ym don ka jingpynthut ia ka leit ka wan jong u paidbah bad ruh ban iada na ka jingia tyngkhuh kali (accident).
Haba phai sha ka jingshah iaid ia ki truck ha ka por mynmiet, ki ba ha ka shimiet shimiet da ki phew hajar tylli ki truck ki ba iaid lyngba ka jingkieng Damsite ka buh jingma shikatdei ia kane ka jingkieng ka ba la don 60 snem tam mynta.
Kat kum ki kot ki sla kiba la ioh na ki nongniah truck ka pawshai ba kine ki truck ki kit ia ka jingkhia kaba long 30 MT, hynrei ka ba kham syier ban peit pat ka long ba ki kali ki iaid bun tylli ha ka juh ka por bad kane ka ba long pyrshah ia ka hukum jong ka ingkashari kaba la pynmih ia ka jingbthah ban iada ia kane ka jingkieng damsite.
Ha kawei ka liang haba peit mynta, ym shem la don shuh ki bor ba dei peit ban pyniaid lane ban teh lakam ia ka jingiaid mon jong kine ki truck ha kane ka jingkieng damsite.
Kane ka pawshai ba ki bor ba dei khmih ia kane ka jingkieng Damsite kim shem la shim khia ban peitngor ia ki truck ki ba iaid lyngba kane ka jingkieng bad kane ka buh jingma ka ba khraw ia kane ka jingkieng kaba long ka budlum ba pyniasoh ia ka nongbah Shillong bad kiwei ki jylla ha ki don sha ki dong shatei lammihngi.
Shillong:Ha ka jingialang ban kynmaw burom ia ka lyngkhuh sngi iap ba nyngkong jong u samla rangbah u Lurshai Hynniewta, kaba la long mynta ka sngi ka 28 tarik u Rymphang 2021 hapoh Ichamati, na ka liang u President ka Federation of Khasi Jaintia and Garo People(FKJGP), u Bah Wellbirth Rani haba ai jingkren ha kane ka jingialang u la ong ba haba don kano kano ka jingjia, ki dkhot jong ki sengbhalang ki shah kem beit kloi kloi kum ha ki snem ba la leit ba ka jaitbynriew ka dang iakhih Inner Line Permit(ILP), la shu kem beit ia ki dkhot jong ka KSU bad ka FKJGP bad la shu thep beit ia ki shapoh ki along jong ka Tura bad ka Williamnagar, la pynmih ia ki dur jong ki dkhot kiba la shah kem ha ki kotkhubor ban ong ba ki la ngat ha ka aiñ Meghalaya Prevention Detention Act (MPDA) bad la pynbna ruh ban set ia kine ki dkhot da ki snem hapoh along, hynrei u la ong ba kaba lyngngoh haduh mynta ka long ba ym pat iohi ba ka Sorkar kan thep pat ia kito kiba donkti ban pyniap ia u Bah Lurshai hapoh along, ban pynmih ia ki dur jong ki ha ki kotkhubor bad ban pynngat ia ki ha ka aiñ MPDA.
U Bah Wellbirth u la buh jingkylli ia ka Sorkar, da kaba u ong, “Balei ia ki dkhot jong ki sengbhalang phi sted palat ban rah ia ki shapoh along jong ka Tura bad Williamnagar bad pynngat MPDA? Balei ngi dei ki briew kiba kumno? Balei phi da ri kyrpang pat ia kiwei ki jaitbynriew bad phi klet ia la ka jong ka doh ka snam? Hato phi shong ha ka bor synshar ban peit ia ki doh ki snam lane ban peit iano?"U Bah Wellbirth u la ong ruh, “Kum ki sengbhalang ngi hap ban pynkhlaiñ ia la ka tyrpeng, ia la ki kti ki kjat ki jong ngi, ia ka bor met ka bor pyrkhat ka jong ngi namar ngi tip ba lada ki sengbhalang kim ieng hi, nym don ba kren bad nym don ba peit mano mano ruh".
Shuh shuh u Bah Wellbirth, u la ong ba dang ha kine ki sngi la iohi ba la kem noh ia ki dkhot jong ki sengbhalang bad marsyn ioh kem la thad ia ki dur jong ki hapoh kotkhubor, hynrei ia kiwei kiba thombor ia u doh u snam u jong ngi pat haduh mynta ngim tip satia la leh aiu ia ki bad kane ka jingleh ka jong ki ka la pynsngewsih shikatdei eh.
U la ong ruh ba ka jingiakhih ILP kan dang iaid shakhmat bad ka seng hi kan nym kynran dien bad kan nang pynjur ia ki jingiakhih bad lyngba ka jingkhlad noh jong u Bahrit Lurshai ha ka kti jong ki riewthrang snam kiba la pynkhreh lypa ban shim ia ka jingim jong ki samla ka ri kiba don ha ka jingialang ha kato ka sngi ka seng kan nym randien da lei lei ruh.
Nongpoh:Hynnin ka miet sngi Saitjain, ki briew na kawei ka kynhun kaba la tip kum ka National People for Animal bad ka Go Gyan Foundation, ki la lah ban bat haduh 10 tylli ki trok kit masi, kiba thmu ban shalan sha Meghalaya lyngba ka Iew Masi kaba ha Baridua, Ri Bhoi District.
Ka khana halor ka jingioh bat ia kitei ki 10 tylli, ka dei hadien ba kitei ki briew na kitei ar-kynhun, ki la iohbat shwa ia kawei ka trok kit masi kaba don ia u number ML-10-C-5592 bad kaba la kit haduh 24 tylli ki masi, kumta haba ki la bat ia katei ka trok, kaba thmu ban shalan sha Shillong, ki la lap ba kam don ia ki kot ki sla kiba biang, ka la pynlong ia ki ba kin bat noh ia katei ka trok, da kaba kynnoh ba ka la pynkhein ia ki kyndon Ain haba iadei bad ka rukom ban shalan ia ki mrad.
Tang mar ia iohbat ia katei ka trok, katei ka kynhun kaba la ialam da ka Joshine Antoney lem bad kiwei, ki la leit sa sha Iew masi kaba don ha Baridua bad hangtei ki la lap sa 10 ki trok kit masi kiba la kit palat ia 371 tylli ki masi, na ka bynta ban shalan sha kiwei ki jaka bapher bapher.
Hadien ba la iohkem ia kitei ki trok kit masi bad kaba katei ka kynhun ka shem ba ki la pynkhein bad halor katei ka kam shalan beain ia ki masi, ka Joshine Antoney, ka la kynnoh ba ka lah ban don ka kam lehthok da u Doktor mrad uba peit ia ki masi ha katei ka Iew, namar u ai ka Medical report kaba biang wat ia kito ki masi kiba don jingshitom.
Mar ia lap ia katei ka jingthmu ban shalan beain ia ki masi bad kaba long pyrshah katkum ki kyndon ain, katei ka Joshine Antoney, ka la pyntip sha ki Pulit ka Meghalaya bad Assam, na ka bynta ban kim shimkhia bad ban leit khynra ia ka Iew masi kaba don ha Baridua.
Haba iadei bad katei ka jingshalan beain ia ki Masi khlem da bud ryntih ia ki kyndon Ain, ka Joshine Antoney ka la ujor da ka ejahar ha Khanapara Police Station, pyrshah ia kiba la don bynta ha katei ka kam beain bad ha kajuh ruh ka por, ka la kyntu ia ki heh pulit ka jylla ba ki dei ban peit pyrman bha halor ka ne ka jingkit tuh ia ki masi, namar da ki hajar tylli ki masi shi sngi ki mih na katei ka Iew kaba don ha Baridua bad bun na ki masi ki leit sha sha Bangladesh, ong ka Joshine Antoney.
Ka Joshine Antoney, ka la ong ruh ba ka jingshalan beian ia masi ka la dei lupa ka jingpynkhein ia ka kyndon ain kaba iadei bad ki rukom shalan ia ki mrad bad haba iadei bad ka jingkit masi ka dei tang 6 tylli ha kawei ka trok, hynrei na kaei kaba la lap ia ka rukom shalan masi na katei ka Iew, ka long ba ki trok ki kit haduh 26 tylli ha kawei ka kali bad katei kan ktah eh ia ki mrad.
Shillong:Ha ka 26 tarik u Rymphang 2021, ka Joint Action Committee of Passenger Vehicles Mairang Civil Sub Division, ka la pynbna ba naduh ka 1 tarik u Lber 2021, ka seng kan pyntreikam noh ia ka dor bai shong kali bathymmai, kumba la bthah da ka Sorkar ha baroh kawei ka Mairang Civil Sub Division, kata katkum ka jingpynbna ba la pyllait da ka Sorkar ha ka 13 tarik u Kyllalyngkot 2020.
Shuh shuh ka seng ka la ong ba nalor ba ki kali ki la shim ia ka dor bathymmai ba la pynbeit da ka Sorkar, ki hap ban thep passenger ruh kat kum ka jaka ba dei ban shong(capacity), kata 2 ngut na bynta ki autorickshaw, 4 ngut na ka bynta ki local taksi, 5 ngut na ka bynta ki tourist bad 7 ngut tam na ka bynta ki sumo.
Ka dor bai shongkali na ka bynta ki autorickshaw kan long 14 tyngka na ka bynta ka 1 kilomitar bad 6 tyngka man la ki kilomitar kiba bud, ka dor bai shong kali na ka bynta ki local taksi pat kan long 26 tyngka na ka bynta ka 1 kilomitar bad 13 tyngka man la ki kilomitar kiba bud, katba ka dor bai shong kali na bynta ki tourist kan long 18 tyngka man la ka 1 kilomitar bad ia ki sumo pat ka dor bai shong kali kan long 2.
05 shi khlieh briew man la ka 1 kilomitar.
U Bah Isaia War, u ba dei u Secretary jong ka seng JACP Mairang, u la pyntip ia kane ka dor bai shong kali thymmai ha Mairang, ha kaba Ki local taksi kiba mih na Mairang sha Nongkhlaw kiba thep sawngut ki passenger kan long 60 tyngka marwei, ki local taksi kiba leit sha Kynshi kiba thep sawngut ki passenger kan long 60 tyngka marwei, kiba leit sha Bynther kiba thep sawngut ki passenger kan long 16 tyngka marwei, kiba leit sha Mawnai kiba thep sawngut ki passenger kan long 32 tyngka marwei, kiba leit sha Laitdom kiba thep sawngnut ki passenger kan long 32 tyngka marwei, kiba leit sha Langtor kiba thep sawngut ki passenger kan long 32 tyngka marwei, kiba leit sha Maroid kiba thep sawngut ki passenger kan long 49 tyngka marwei, kiba leit sha Nongshillong kiba thep sawngut ki passenger kan long 87 tyngka marwei, kiba leit na Mairang sha Myriaw kiba thep sawngut ki passenger kan long 91 tyngka marwei, kiba leit na Mairang sha Sohiong kiba thep sawngut ki passenger kan long 60 tyngka marwei, kiba leit na Mairang sha Nongthliew kiba thep sawngut ki passenger kan long 81 tyngka marwei, kiba leit na Mairang sha Kynrut kiba thep sawngut ki passenger kan long 123 tyngka marwei, kiba leit na Mairang sha Dongki Ingding kiba thep sawngut ki passenger kan long 113 tyngka marwei.
Ki kali tourist kiba mih na Mairang sha Shillong bad Nongstoin kan long 151 tyngka marwei, ki maxi ki sumo kiba mih na Mairang sha Shillong bad Nongstoin kan long 86 tyngka marwei, ki max ki sumo kiba mih na Mairang sha Kynrut kan long 74 tyngka marwei, ki max ki sumo kiba mih na Mairang sha Dongki Ingding kan long 70 tyngka marwei.
Na ka liang ka seng JAC ka kyrpad ia ki nongniah kali baroh ba kin sdang noh ia kane naduh ka 1 tarik u Lber 2021 khnang ban bud beit katkum ka jing pynbna, kaba la pynmih na ka Sorkar bad lada kino kino kiba thep tam ia kane bad ki shim ia kato ka dor ba la buh, ka JAC ka hap ban shim ia ka jingkitkhlieh ban shim kam ia kito ki kali bad ka lah ruh ban ujor, shaduh ki bor kiba halor ban pynduh ruh ia ka permit ka jong ki.
Shillong: Ka jinglehkai ba myn ha ka sngi saitjain jong ka Vijay Hazare Trophy ha Chennai, ha ka jingioh half century jong uwei u samla uba na Nongpoh u Rohit Shah ka la pynkiew sha ka lynti ka jingjop ia ka Meghalaya da 8 wicket pyrshah ia ka Arunachal Pradesh kaba hapoh kane ka kynhun.
U Shah uba la mih nyngkong na ka liang ki nongtied u la lah ban kamai 70 run da 84 bol haba ka Meghalaya ka la ioh 157/2 hapoh ka 28.
5 over hadien ba ka la pyrkhing bha ia ka Arunachal tang da 153 bad pynliem lut ia baroh ki wicket ha ka inning kaba nyngkong, u Chengkam Sangma uba la mih madan nyngkong ha kane ka tournament u la ioh 3/21.
Nalor jong u, kiwei pat ki nongkawang bol kiba la pynkhyllem wicket na ka bynta ka Meghalaya ki long u Sanjay Yadav (2/30), Ravi Teja (1/13), Aditya Singhania (1/24) bad u Abhay Negi (1/37).
Ha ka jingbeh thong jong u Shah u la ioh ban thlieh 8 tylli ki 4 bad u Yogesh Tiwari 28 run da 25 ball kaba la buh da 47 na ka bynta u wicket ba nyngkong.
U Lerry Sangma u la pynkamai shuh sa 12 bad u Ravi Teja 32 ba la iaineh haduh kaba kut hadien ba ka Meghalaya ka la leit phai da ka jingjop da 8 wicket bad pynsah sa 21.
1 over.
Shillong:  Ka Ri Bhoi bad ka South Garo Hills ki la jop ia ki match jong ka Meghalaya Cricket Association’s Inter-District U-23 Men’s Cricket Tournament kaba la long myn ha ka sngi saitjain ba la dep.
Ka Ri Bhoi ka la lah ban pynliem noh ia ka East Jaintia Hills hapoh ka inning bad da 69 run hapoh ka zone 1 ba la ialeh ha Nongpoh, katba ka South Garo Hills ka la jop da 8 wicket pyrshah ia ka South West Khasi Hills ba la pynlong ha Mendi pathar ha ka Zone 2.
Haba la bteng ia ka sngi ba ar na ka 36/2 ha ka inning kaba 2, ka EJH ka dang long dang 145 run shadien na ka jingioh tied bol biang jong ka Ri Bhoi.
Ha kaba kut ka EJH ka poi tang 112 da ka jing khyl lem lut jong baroh ki wicket hadien ka jingleitphai noh jong u Passang Sherpa (24) bad u Bharat Subba (22) kiba la kot sha ka run kaba mar 20 khlieh.
Ki nongkawang bol kiba ka lehbha ki long u Ram Gurung (3/16) bad u Vicky Kumar (3/22) kiba la ioh mait mar 3 wicket.
U Gurung u la pynkut ia ka jinglehkai da 9/41 hadien ka jingioh 6/25 ha ka inning kaba nyngkong.
Shillong: Ka Thangbuli SW SAC, ka la rung phainal, ha ka 20th Riwar Cp invitation football tournament, ba la pyniaid da ka Bakur social welfare sports club ha madan Bakur, ha ka 25tarik Rymphang 2021, da kaba ka jop ia ka Shkenpyrsit sc da 2 la 1.
Ha ka minit ba 10 ka Shkenpyrsit ka la ioh ban pynkhih nyngkong ia ka jar.
Ia ka goal la thep da u Kynsai Lhuid bad ha ka minit ba 36, ka Thangbuli ka la ioh ban pynphai, ha kaba ia ka goal la thep da u Medi Pohleng.
Ha ka minute ba 57, ka Thangbuli ka la ioh sa shi goal, ha kaba ia ka goal la thep da u Raikut buam.
Ka jingialehkai semi final ba ar, kan long ha ka 01 tarik Lber, ha pdeng ka Pyrdiwah sc vs Syndai ha ka por 2.
30 bad ka final, kan long ha ka 13tarik Lber, por 2 pm.
Shillong: Ha ka 27 tarik ka seng hynñiewtrep youth council (HYC) Narpuh circle hapoh ka jingialam u president bah Keldrim Sumer bad u General secretary bah Albinus lyngdoh bad ha ka jingiadon lang ki dkhot baroh, ki la leit khang ia ka Amrit cement karkhana shna dewbilat kaba don ha ka shnong Amlaper elaka Rymbai east jaiñtia hills; hadien,  ba ka seng la ioh ujor na ki nong trei jong katei hi ka company, ba kane ka company kam pat pyntrei kam ia ka bai nongsngi (minimum wage act) kat kum ba la buh da ka sorkar jylla.
Ha katei ka jingleit hiar ka seng ha katei ka company ban khang gate ka seng ka la leh kumba ju leh da kaba phah mih shabar bad pynsangeh ia ki nongtrei ka office jong ka, baroh ki department.
Hadien kumba 3 kynta eiei ba ka seng ka la khang gate ia ka tei ka company la wan poi pat ki heh katei ka company bad ha ka jingiakren bad u Pawan Kumar, uwei na ki heh hakatei ka company ki la iakren pynbeit bad kohnguh mardor iaki jingdawa ka seng ban pyntrei kam hok ia ka minimum wage act, hynrei u pawan la ong ba u la pan por tang shisngi ne ar sngi, ban leh ia kaba ka  seng ka la bthah.
Hadien kata ka seng ka la shah biang ban plie ia katei ka company bad haka juh ka por ka seng ka la dawa ruh ba dei ban pynrung kam shisyndon ia u wei na ki ba marjan shnong bad katei ka company, ba u la dep apply da ki bun bnai,  hynrei  katei ka company ka la shu phah ap,  pynkut ka kyrwoh khubor na u publicity secretary ka seng samla pyndap Syiemlieh.
U President jong ka seng Assam Jatiya Parishad (AJP), U Lurin Jyoti Gogoi, u la shah hiar thma mynta ka sngi, ha ki nongtrei jong ka seng BJP.
Katei ka jingjia, ka dei ha Kalag kaba ha Baghjani, ha Nalbari District jong ka Assam bad ka jaka ka dei ha  Barkhetri Assembly constituency.
La iathuh ba ka kali, U  Lurin Jyoti Gogoi, ka la shah khang lynti bad shah lun maw ha ki nongtrei jong ka seng BJP bad kitei ki dei ki nong kyrshan jong U Narayan Deka, uba dei U MLA jong ka seng BJP, na katei ka Constituency.
La ialam ia katei ka jinghiar thma, da U  Upar Borbhag bad U Mintu Kalita, ong ka khubor.
U Lurin Jyoti Gogoi, u ong ba kane kam dei satia kaba pyn lyngngoh ia u, ba kaba kum kane kan jia, namar ba kane ka dei ka jingleh, kaba la ju khmih lynti bha na katei ka seng sain pyrthei.
Jowai: Haduh 36 ngut ki briew ki ba la iap ki dang wan bylla 100 sngi ha ka shnong Mukroh ka ba don ha Laskein C&RD Block West Jaintia Hills District.
Nalor kine ki 36 ngut kiba la iap 17 ngut pat ki dei ki ba don jingduna ha ki dkhot met ki bym lah satia ban trei kum ki nongbylla 100 sngi.
Shuh shuh la iathuh ba don ki nongshong shnong ki bym ju poi shnong ki ba la sah sha ki wei pat ki shnong hynrei ki dang paw kyrteng thik thik ha ki thup ki nongtrei bylla.
Kane ka long ka jinglap lyngba ka RTI ka ba la pan jingtip na ka ophis u BDO jong ka Laskein C&RD Block da ki 5 ngut ki nongshong shnong jong ka shnong Mukroh.
Kitei ki 5 ngut ki la pan RTI naduh u snem 2017-18 bad haduh 2019-20 hadien ba ki la don ka jing suba jur ba ka don ka jingpyndonkam bakla u Secretary ka VEC ia katei ka skim MGNREGS.
La ong ba u Secretary ka VEC u Ma Hamboide Summer u ba dei ruh u Rangbah Shnong jong katei ka shnong la 5 snem kynthih mynta naduh 2015.
“Ha ka jingshisha ngim ju shah ban long Secretary VEC da u Rangbah Shnong, hynrei namar ba u la bat ia ka tei ka kam shwa ba un long kum u Rangbah Shnong bad la ailad ia u ban bat katto katne por khnang ba un ioh pyndep ia ki jingtrei kiba dangsah la ong ki rangbah na katei ka shnong".
Kitei ki rangbah ki la bynrap shuh shuh ba kane ka dei ka bamsap kaba heh bha ha katei ka shnong jong ki bad ki la shim ia ka rai mynta ka sngi saitjain da ka jing iasoi kyrteng lang jong u paidbah ba kin sa leit mudui ia kane sha ki bor District ba kin shim khia ban bishar ia katei ka kam jong u Secretary khnang ba yn lap ia ka jingshisha baroh halor katei ka kam bamsap jong u.
Ki lai ngut ki MDC jong ka BJP na JHADC Jowai ki la ong ba u Minister jong ka Education & District Council Affairs Bah Lahkmen Rymbui u la pynduh jingkyrmen ia ki samla pule ka jylla da kaba kren sha ki lad pathai khubor ban bud ia ki nuksa jong ka JHADC Jowai ban pynduh kreh ha ki ADC, tang namar ba ka JHADC kam lah ban siew tulop, ha ka jingshisha kum u minister un iarap ban thaw ki lad ki lynti ban pyni ia ki ADC ba kin pynioh kam ioh jam ia ki samla bad ba kin pyndonkam hok ia kino kino ki jingiohlum khajna khnang ba kin lah ban pyntyllun ia ki kam hapoh ADC bad ban pyllait ia ka bhah (Share) jong ki ADC ha ka por ka ba biang na ka bynta ba kin lah ban siew ia ka tulop jong ki nongtrei pynban nalor ba ka sorkar jylla mynta kam pyllait tiska ia ka bhah (Share) jong ki ADC ryngkat bad ka jingiaroh ia ki kam jong ka JHADC kaba la dep rai lyngba ka Resolution ha ing dorbar ban pynduh kreh haduh 800 ngut ki nongtrei ka JHADC kiba don mynta kumba 1800 tam eiei bad ban pynpoi ia ka jingdon ki nongtrei ha JHADC tang 1000 ngut kane ka jingkren jong une u minister ka long kum ka jingpynduh jingkyrmen ia ki samla pule jong ka jylla namar ba ka JHADC lada ka Executive Committee ka pyndonkam hok ia ki bor ki iktiar kiba la pynkhamti ha ki District Council kam eh ia ka council ban siew tulop ia ki nongtrei khamtam eh ka JHADC Jowai kaba ngi tip baroh shi katta ka long ka ba riewspah tam hynrei ka jing phiel jong ka Executive Committee hapoh ka jinglamkhmat jong u CEM T Chiwat ka la pyllong syndon ia ki nongtrei ka JHADC ban duh tulop mynta la shi snem pura.
Lada kiwei kin bud ia ki nuksa ka JHADC Jowai wat ki department jong ka sorkar jylla ruh bun ki ban hap khang namar kumba ngi iohi sha ki lad pathai khubor bun ki nongtrei ki hap ban mih sha surok ban dawa ia ka hok jong ki (tulop) kum ki nongtrei jong ka tnat MeECL, ki nonghikai SSA, ki nongtrei 108 ki nongtrei jong ka MCCL bad kiwei kiwei.
Ym lah ban len lada kane ka Executive Committee kaba mynta ka pyndonkam hok ia ka bor jong ka kan ioh shibun ki khajna na ki mar ki mata kiba mih napoh Rilum Jaintia hynrei kane ka Executive Committee kam shem la lah ban leh eiei ka ban pyn myntoi ia ka council hynrei ka la leh ia ki eiei ki eiei kiba ktah ia u duk u rangli kumba la rai ban buh ia ki check gate jong ki Dolloi ha man la ki Elaka ban khrong ia ki mar rep kiba mih na ki paidbah kiba kamai shiphew arphew, bad katba ia ki cement factory ki coke factory kiba kamai da ki crore shi sngi kiba don hapoh Rilum Jaintia ki shu lait ei na ki ain jong ka JHADC Jowai.
Ngi kyntu ia u Minister ba dei peit ia ka District Council Affair bah Lahkmen Rymbui ban phah ia ka Executive Committee jong ka JHADC ba kan pyndonkam hok ia ki bor jong ka na ka bynta kine ki cement factory coke factory kiba kamai da ki crore tyngka shi sngi da kaba iaid lait ia ki kyndon ka JHADC don ruh ki factory ki khlem siew wat tang ia ka renewal fees jong ki ngi kyntu ia u Minister ban phah khang ia kum kine ki factory lada kim lah ban bud ia ki kyndon bala iateh bad ka JHADC.
Kam long kaba bha ba ka Executive Committee jong ka JHADC kan ong ba ym lah ban siew tulop ia ki nongtrei katba ki jingdon jingem napoh ka District jong ngi pat la ai lad ban bam ei katba mon khlem da bud ia ki ain jong ka council.
Nongpoh: Ki paidbah kiba don da ki spah ngut na ki shnong bapher bapher hapoh ka Raid Madan Kyrden ha Ri Bhoi, ki la bitar eh kata hadien ba ki la shah shet shukor ha kawei ka briew kaba trei kum ka Business Correspondence ha CSP Nongthymmai Raid Madan Kyrdem kaba hap hapoh ka Meghalaya Rural Bank, Bhoirymbong Branch.
Ha ka jingialang ban pyrshah halor ka jingshah lehbein ha katei ka Nongtrei, hynnin ka sngi Saitjain, kiba bun ngut ki Longkmie ki la pynlong ia ka jingialang ha shnong Nongthymmai Kyrdem bad kata ka long ban pynpaw ia ka jingpyrshah kaba jur halor ka jingshah lehbein ha katei ka briew, namar ka pisa kaba ki kynshew bad thep ha katei ka Bank ka la jah lut bad wat ka passbook ki khlem ioh satia.
Ha katei ka sngi, ki la don da ki spah ngut bad haba sngap na ka jingiathuh kitei ki briew, kiba bun ki dei ki Longkmie, ki la iathuh ba haba khein kyllum baroh ka pisa kaba la jah, ka la kot sha ki phew Lak, namar don kiba la poi ka jingthep pisa haduh T.
4 lak, don kiba da ki phew hajar bad da ki hajar tyngka, hynrei kiba bun na kitei ki briew kim ioh ban bat ha kti ia ki Passbook bad don ruh kiba la iathuh ba katei ka briew kaba trei ha katei ka Bank, ka la dep ban sei tuh khlem ka jingtip ki trai.
Ka long ruh kaba sngewlyngoh ban iohi ha katei ka sngi, namar la jan baroh na ki Receipt Slip kaba la bat da kitei ki longkmie kaba ki la ioh ha ka por ba kit hep pisa ha ka Bank, ha kaba la iohi ba kim don ia kata ka jingshah shon shap ha ka Seal jong ka MRB, hynrei, hynrei la shu iohi tang ia ka tarik bad ka pisa kaba ki thep hapoh katei ka Bank, kata lyngba katei ka briew, kaba ki la kynnoh ruh ba ka la leh buittuh pyrshah ia ki.
Haba iadei bad katei ka jingeh kaba la iakynduh da ki paidbah na ki shnong kiba hap hapoh ka Raid Madan Kyrdem, u Bah Amberlight Masharing Asst.
Secretary ka Raid Madan Kyrdem, u la ong ba ka jingleh da katei ka nongtrei jong ka bank ka la pynbitar eh ia ki paidbah kiba la pyrshang ban kynshew pisa hapoh katei ka Bank.
Namarkata, kum uwei na kiba peit ia ka bha ka miat hapoh ka Raid, ngi dawa na katei ka Bank ba ka dei ban pynphai noh baroh ia ki passbook bad ka pisa kaba ki paidbah, ki la leit ban thep hapoh katei ka Bank, lym kumta kum ki nongialam ka Raid kim banse ban shim da kiwei pat ki lad ki lynti kiba kham tyngeh, u la bynrap.
Shillong: Halor ka jingrai jong ka sorkar jylla, ban siew ei ia ka khajna jong ki heh ophisar Indian Administrative Service (IAS), ka ban poi ka jinglut kaba  haduh T.
1.
45 klur ha ka shisnem; na ka liang jong ka MLA jong ka East Shillong, ka Dr.
Ampareen Lyngdoh ka la pynpaw ia ka jingsngewlyngngoh, halor kane ka rai jong ka sorkar jylla ba kumno ka lah ban map ia ka income tax namar ka dei hapoh ka jingpeit jong ka sorkar India bad kiba lait na ka ban siew ia ka income tax ki dei tang ki riewlum.
Ha ka jingiakren bad ka Kong Ampareen, ka la pynpaw, ba ka long kaei kaei kaba sngewlyngngoh, ban iohi ha ki kot khubor ia ka jingkam jong ka sorkar jylla ba ka la ai jingbit ban pynphai kylliang ia ka income tax kaba  khlem pat siew da ki ophisar kiba trei ha ka jylla jong ngi.
Ka income tax ia baroh ki nongshong shnong jong ka ri India ka dei kaba la pynbit pynbiang da ka sorkar kmie ba kin siew ia ka income tax la ki trei kano kano ka jait kam.
“Kiba ioh ia kata ka jingpyllait na ka jingsiew income tax dei tang kita ki tribal bad ki schedule caste.
Te kaba nyngkong ka jingkylli kaba nga hap ban kylli ka long ba hato ia ka sorkar la lah mo ba kan map ia ka income tax kaba la lum da ka sorkar kmie, te kata shuwa ka jingkylli kaba  ngi hap ban kylli  ia kane ka sorkar", ong ka Kong Ampareen.
“Halor ka jingkren jong u Symbud myntri rangbah u ong ba la pynkhamti,  lyngba ka  jingbthah ba la phah da ka tnad ka pla tyngka (finance department) jong ka sorkar India.
Te ia kata ngi hap hi ban ia wad haei ka don kata ka jingbthah (notification) bad kaei ba kata ka notification ka ong, nga tharai ba ki paidbah ki donkam ban tip, namar kumba ngi iohi ba ki ophisar kata ki IAS ngim tip ruh katno ngut ki don bad ngim tip ruh katno ka khajna ki hap ban siew shikhlieh" ong ka kong Ampareen.
Te ba ka sorkar ka hap ban bei shisnem kynthih 1.
45 klur na ka bynta kita ki heh sorkar kiba la ioh lypa ka tulop kaba bun bha ban weng noh ia kata ka income tax bad ba ka sorkar jylla ba kan sei ne kan bei ia kata ka pisa na ka pla tyngka lajong ngam pat da sngewthuh bha kumno kin pyniaid.
Ki ong 95 persen jong kita ki ram ka sorkar jylla ka jong ngi ne sah ram kita ki heh sorkar.
“Kaba ngi donkam ban peit ha kane ka jingpynmih lad pathai khubor jong ka sorkar ka long ba ka sorkar ruh ka lah rai ba ia ki ophisar kiba dei ki trai muluk kiba shah transfer sha kiwei pat ki jylla kum ha Delhi ne Kolkata ne Mumbai ki jaka ba ngi don ia ka Meghalaya House wat da ki tribal ruh ki hap ban siew income tax.
Te ngim pat tip shai na ka bynta kine ki jait ophisar sa  katno ka sorkar jylla ka hap ban bei.
Te ka long kaba lyngngoh ba ia kita ki tribal kiba hap leit trei shabar kim pat katno ngut ki don bad kim pat tip sa katno dang hap ban bei na ka  pla tyngka jong ka sorkar jong ngi manla u snem" bynrap ka Kong AmpareenSa kawei kaba mih ka jingkylli hangne ha kaba ka sorkar ka ong ba kita ki senior IAS ophisar, te hato kin map lut ia baroh ki income tax jong kine ki ophisar, ne dang don shuh sa kawei ka bynta jong kane ka jingmap noh ia kata ka income tax jong kine ki nongtrei sorkar kiba la ioh lypa ia ka jingsiew kaba heh kaba ym lah ban ia nujor bad bym lah shuh ban pyrkhat.
Ki don bun jait ki nonghikai, kum ki nonghikai SSA bad kiwei kiwei ki kynhun jong ki nonghikai  kiba iai ap ban ioh ia ka tulop kaba dei ka hok jong ki ban ioh.
Ka kong Amparee, ka ong ruh ba lada peit ia kine ki nongtrei jong ka 108 ne EMRI kito ruh ki la iai teh, ia kita ki lama iong bad iai iakhih khlem pep ia ka kam ka jong ki namar ki dei ki nongtrei kiba trei ia ki kam ba kyrkieh bad lada ki pan na ka sorkar ba kan pyllait noh ia ki na ka jingpyniaid jong ka kompani shimet; hynrei ia kata ruh ka sorkar ka ong ba kam don pisa.
“Te nga, nga sngew ba ka finance department jong ka sorkar India ka phah ia ka notification aiu kaba bthah ia ka sorkar jylla, kan long ka bakla shibun lada ka sorkar jylla kam ai jingtip ia ngi da kaba pura wat la ngim don ha ka sorkar.
Balei ba hap ban mushlia da ka sorkar jylla ia ka income tax jong u nongtrei sorkar jong ka ri jong ka sorkar India.
Namar ia ka income tax ka dei ia baroh kiba trei ha ka ri baroh kawei bad ngin iai  ap ia ka sorkar ba kan pynshai halor kane ka bynta" ong shuh shuh ka Kong Ampareen.
Ka ong ruh ba lada ka mih ka jingkynnoh ba ka congress ka kwah ban pynkylla politic ia baroh ka kam bad ki rai ba shim ka sorkar; hynrei ka Congress ka dei tang kata ka sur u paidbah kaba nud ban kylli ia ka sorkar ia kine ki jingkylli namar ha ka por ba ka Congress ka don ha ka bor ka la don kaba kum kane ka jingai jingmut hynrei ka sngew ba ym donkam ban ia peit than namar ki dang bun ki jingduna jong ka jylla ki dang bun kita ki kam sah teng ba dei ban siew sha ki nongtrei casual, kiba trei master roll ha ki kyrdan bapher bapher.
Ha uba ioh yn nang ai shuh shuh; ha it’s uba duk pat, wat ia kaba u la ioh ruh, yn shim noh.
Shillong: Ha kaba iadei bad ka jingshna jong ka sorkar Assam ia ka transit camp hapoh u pud u sam jong ka jylla Meghalaya ha Khanapara bad halor ka jingsngap mynthi jong ka sorkar MDA halor kane ka bynta, u MLA jong ka Nongpoh u Bah Mayralborn Syiem u la ong ba yn sa rah ia kane ka phang hapoh ka iing dorbar ka ban sa wan.
Haba kren bad ki lad pathai khubor u bah Syiem u la ong ba katei ka kam ka dei kaba donkam bha ha kaba na ka liang jong ka Ri Bhoi Congress District Committee ka la shim khia ia ka kam bad ki la ia kynduh ia ki bor pyniaid jong ka District Council namar kane ka dei hapoh ka jingpeit jong ka District Council kata ka KHADC.
Te ha ka 23 tarik u Nohprah u snem ba la leit, ka KHADC ka la thoh sha u Chief Secretary jong ka Assam ban pynsangeh ia ka kam, tangba ka sorkar Assam ka khlem sngap te ka dei hi ka sorkar jylla ban leh eiei halor katei ka kam.
“Ngi la iakren bad ki dang ong ba kin set up ia ka jingwad bniah na ka ophis jong ka Deputy Commissioner (DC) ha kaba na ka liang jong ka DC ophis ka la dep ban aiti ia ka kaiphot ba ong ba ka jaka ka dang dei hi jong ka sorkar jylla hynrei ka sorkar kam pat leh eiei kat haduh mynta ka dang sngap kumto hi" ong u Bah Mayralborn.
Shuh shuh u ong “Ha ka sien shong dorbar ngin sa rah ia kane ka phang ha kane na ka liang  jong  nga ngan sa rah ia kane ka mat ha ka iing dorbar thawain jong ka jylla namar ka jingthmu jong ngi ka long ba ka sorkar jylla ka dei ban pynsangeh syndon ia katei ka jingtei namar ka jaka ka dang hap hapoh u pud u sam jong ka jylla jong ngi".
Ha kaba iadei pat bad ka jingsngap jar jong ka sorkar jylla halor ka jingkyntur pud jong ka Assam, u Bah Mayralborn u la ong ba ka sorkar kam shim khia halor kane ka bynta namar naduh u  2018 kat haduh mynta kam pat don ka jingiakren na ka liang jong ki myntri rangbah jong kine ki ar jylla bad kaba don kat haduh mynta ka don tang shisien ka jingiakren na ka liang jong ki chief secretary.
“Haba iakren hi ia u pud u sam ba yn phah da ki DC ki SP ka kam kan nym poi shano shano ka sorkar Assam haba ka don kano ka kam ki wan beit da ki heh sorkar kiba don ia ka bor te na ka liang jongn ka sorkar jylla kam da shim khia eh halor kane ka bynta ym kum ka sorkar Assam" bynrap u Bah Mayralborn.
U ong ruh ba ki paidbah ki kwah ba ka sorkar kan shim khia namar ki la iakren bad ki bor sorkar, hynrei ki ong ban ap haduh ka elekshon ha Assam kan da dep te na kawei ka elekshon sha kawei pat la shu buh teng ia ka kam, ka jingkwah ka long ban leh kloi khamtam ba katei ka jingtei ka Assam ha Khanapara ka long kaba donkam kyrkieh ban pynsangeh kham kloi namar ba mar shi kam na kato ka jaka ka don ruh ka jaka ba ka KHADC ka la thung ia u mawbynna uba long ka dak ba ka jaka ka dei jong ka jylla Meghalaya.
Shillong: U Lyngdoh Sad (Archbishop) Ka Jyllaniambah Shillong U Most.
Rev Victor Lyngdoh u la pynrem jur ïa ka jingshah thombor bad shah hiar thma ki nongbylla ha Umoid, South West Khasi Hills haduh ba uwei u la khlad noh bad kumba 8 ngut kiwei pat ki la mynsaw jur.
Ha ka kyrwoh khubor, U Lyngdoh Sad u la pynpaw ïa ka jingsngewsih halor katei ka jingjia.
U la ong ba ka Balang Katholik ka lah buh ïa ka St.
Xavier’ College na ka bynta ban kyntiew ïa ka pule puthi ha ka thaiñ.
U Lyngdoh Sad u la ong ruh ba u donlang bad ka rai jong ki bor pynïaid ka kolej ban sangeh shwa ïa ka jingtrei tat haduh ban da poi sha ka jingïapynbeit halor katei ka kam.
Lah ban kdew ba kumba 5 ngut ki briew ki la shah kem halor ka jingkynnoh donkti halor katei ka jingjia bad ka jingtohkit ka dang ïaid shaphrang.
Ha kawei pat ka liang U Lyngdoh Sad u la pynpaw ïa ka jingsngewnguh ïa ka Sorkar bad ki bor pynïaid Shnong halor ki jingkloi jong ki ban shimkhia bad ban ïarap lem halor katei ka kam.
Shillong:U MLA ka Khun Hynniewtrep National Awakening Movement (KHNAM) u Bah Adelbert Nongrum, hynnin ka sngi u la kyntu ia ki nongshong shnong ba ki dei ban kham phikir ia la ki jong ki ksew da kaba leit ban pynrung kyrteng ia ki ha ka tnad Shillong Municipal Board (SMB).
Kane ka jingkyntu u Bah Adelbert ka long hadien ba la mih ka jingpynbna na ka tnad Municipal haba iadei bad ka jingdonkam ban pynrung kyrteng ia ki ksew da ki trai khnang ban lah ban ithuh uno u ksew surok bad uno uba don trai lyngba ki ‘Dog Tag’.
“Ki nongshong shnong ki dei ban phikir la ki jong ki ksew ki ba dei hok jong ki trai bad ban buh ki ‘Tag’ ha ki ryndang jong ki lyngba ka municipal ba kyn leit mardor ban pynrung kyrteng la ki jong ki Ksew," la ong u Bah Adelbert.
U la ong ruh ba ki ksew ki bym don ki ‘Tag’, ka municipal kadei ban leh kloi ban leh la ka kamram ka ba tyneh khnang ban nym long ka jingma ka jingmynsaw, ka jingsyier ia ki kyllung khynnah khnang ban nym long ka jingma ia ka imlang sahlang.
“Kumba long mynta bun ki ksew kiba ioh iaid laitlan ha surok ym tip kim dei ki ksew khlem trai lane ki dei ki ksew ba don trai bad kane ka buh jingma ia ki paidbah nongiaid lynti khamtam ha ki por mynmiet," u la ong.
Ka jingshai ka pyrthei mynta ki sngi te ki ksew ruh hap thep vote ,bad Bala riewspah palat jylla Meghalaya ym donkam shuh ban leh bha ia ki briew ,hap leh bha sa bad ia u ksew ,.
lajan dei ka por ba u ksew u dei u ba jalor….
Ka kyntien “politic" hangne kam thew ia ki “party" їaleh elekshon ne kam mut tang ka jingїaleh elekshon, wat la kane ka long kaba kongsan ha ka synshar paidbah.
Kam mut ruh ka jingїaleh “politic" ban їakhem umkhi ne kyllan umphniang ia ki pung kti jongno re lymne ka “politic" jyllud khohwah.
Hynrei ka thong ka long ban ngam ha ka thwei jong ka spah snem ba nyngkong bad ban їathir-їatai bad sei madan ia ki nongrim ba ka Balang ne ka Kynhun Bathymmai ka їeng ha katei ka juk.
Katba ka kyntien “economic" ka thew ia ka їoh ka kot bad ka kamai kajih.
Ha ka spah snem ba nyngkong ka “politic" ka dei ka їap ka im jong ka Balang, ki nongbud u Jisu Khrist ki hap ban їakhun bad їaksaid ban im bad ban bteng ia ka jingїalap ia ka khubor babha bad ia ki kam ba u Jisu u la leh (Markos 1:15).
Ka kitab Ki Kam Ki Apostol ka їathuhkhana shaphang ka jingsdang bad jingїaid lynti ka Balang kum ka kynhun bathymmai.
Kane ka Kynhun Bathymmai ka im bad treikam ha ka pyrthei Palestine bad Hima Rom.
Ka Khubor Babha ka dei ka sur bad ka saiῆpyrkhat bathymmai kaba kren shaphang ka jinglaitluid bad ka jingim ba dap kyrhai.
Ki nongthoh komentari ki batai ba ka jingim ba dap kyrhai ka dei ka jingim kaba biang nadong shadong, kaba biang ka ja ka dohkha, ka kamai kajih, ka mariang babha bad ki saw aїom ki bud ryntih khlem bakla, ka dei ka jingim ha ka Ri kaba suk, ba shngaiῆ bad ba khiah krat (Їoannis 10:10).
Їa ka jingim ba dap kyrhai lah ban їoh tang ha ka Ri ba laitluid bad u Jisu u la shah halor ka diengphna na ka bynta ka jingim ba dap kyrhai.
Kane ka dei ka “politic" jong u Jisu bad ka Balang ka bteng ia ki kam ba radbah jong U.
Ha kaba sdang ka Kynhun Bathymmai ka dei kaba rit bad napdeng ki hajar kiba bud ia u Jisu Khrist ki sah sa tang kumba ar spah ngut, wat ki synran kiba jan tam ki la leit phai biang sha la ki shnong bad ki kam hadien ba u Jisu u la shah kem bad shah sahnarphna.
Kane ka kynhun kaba tang ar spah ngut ka la im hapdeng ka jingsheptieng bad la їathuh ba ki la shu ia im burieh bad bunsien ki nongїalam jong ka ki la set kut їalade bad phetrieh na kawei ka jaka sha kawei pat.
Ka Kynhun Bathymmai ka san bad treikam, ka їakhun bad їaksaid hapoh artylli ki jylli.
Kawei ka dei ka imlang-sahlang jong ki Jiw, ka imlang sahlang kaba kyntait ia ki kynthei, kaba ῆiewpoh ia ki nongsamaria bad kaba “kheiῆ їalade kum ka Jaitbynriew kaba kyrpang".
Ka imlang sahlang ha Palestine ha ka spah snem ba nyngkong lah ban pule ia ka ha ka dur jong u mot pyramid; na trai duh ki don ki riewmadan- kum ki nongtong dohkha, ki mraw, ki nongbylla sngi, kiba pang ῆiangthohlieh bad ha kliar ki don ki Kaisar ka Hima Rom, ki Lat bad ki myntri.
Nangta bud sa ki Lyngdoh niam bad ki Nongbishar, katba hapdeng ki don ki Sadusi, ki Pharisi bad ki Nongthoh.
Ki don ruh ki Nongkhaїi, ki Nongkhrong khajna bad ki shakri jong ka Hima.
Kumne la phiah kyrdan ia ka imlang sahlang ha ki kyrdan bapher bad ym lah ban len ba ka don ka jingῆiew beiῆ ia ki parabriew da kiba donbor.
Ha ki Jiw ka Temple ka dei ka bynta ba kongsan jong ka Jaitbynriew.
Ka kot Temple-Criticism In Mark’s Gospel jong u Sam P Mathew, ka pynpaw ba ka Temple ha Jerusalem kam dei tang ka jaka mane Blei, hynrei ka dei ka pdeng jong ka synshar-khadar bad ka їoh ka kot.
Shuh shuh ka Temple ha Jerusalem ka dei ka shnat kaba riewspah tam bad ka Temple ka lum ym tang ki jingainguh thang, hynrei ki khajna, ka jingai kawei na ka shiphew, ki jingai sngewbha bad kiwei de.
Hoid, ia ki khajna ba la lum la pynїaid bad mang ban shna ia ki “aqueduct" ne nur um, ki kynroh, ki jingtei bad jingpynitynnat ia ka Nongbah Jerusalem.
Ha kajuh ka por pat, ka Temple kam don satia ia ka rukom treikam kaba shai kumno ban pynїaid bad pyndonkam ia ka khajna na ka bynta ki jingdonkam ba kongsan jong ki nongshong shnong, khamtam eh na ka bynta kiba duk ba kyrduh.
Kumta la shu pynsyrwa kai ia ka spah jong ka Temple ha ki rong bad ki tamasa.
Ka khaїi ka pateng ha Jerusalem ka khih bad tyllun ha ka jylli jong ka Temple bad ka Temple ka treikam ruh kum ka jaka kynshew pisa ne “bank".
Kumta ki Jiw kiba riewspah ki ju thep pisa ha ka Temple bad ai ram sha ki briew.
Ha ka spah snem ba nyngkong ka Temple ka їoh ia ka jingkyrshan na ki Kaisar ka Hima Rom kiba ai bor ia ki Lyngdoh niam ban lum ia ki jingainguh bad khrong ia ki khajna.
Ka dei ka Sorkar Rom kaba thung ia ki Lyngdoh niam bad ki Lat jong ka ki ju bat bad pynїaid ia ki khajna bad ia ka їoh ka kot jong ka Temple.
Katkum ka Gospel u Markos ka paw ba ka don ka jingkhῆoit beiῆ ia ki briew, khamtam ia kiba duk, da ki khajna kiba pher.
U Sam P Mathew u kdew ia ki katto katne ki bynta kiba pynpaw ba u Jisu u pynrem bad bitar halor ka jingban khia bad jingban beiῆ ia ki briew da ki khajna- Wei, u Jisu u kynthoh tyngeh ia ki jinghikai jong ki pharisi ban sangeh ai jingїarap ia ki kmie ki kpa namar ba dei ban ai sha ka Temple ne sha u Blei.
(Markos 7:9-13) Kaba ar, u Jisu u pynpaw ka jingsngewkhia halor ka jingai jong ka riewkynthei.
U Jisu um shym їaroh ia ka riewkynthei, hynrei u sngewdiaw bad pynrem ia ka jingban beiῆ halor ki riewkynthei, ki tymmen bad kiba duk da ki khajna kiba khia.
(Markos 12:44-45) Kaba lai, u Jisu hapoh ka Temple u pynkylla khongpong ia ki miej jong ki nongїapeiῆ pisa bad beh shabar ia kito kiba їadie-їathied.
Kane ka jingjia ka pynpaw ba u Jisu u їeng pyrshah ia ka jingban beiῆ ia ki briew da ki khajna bad u pynrem jur ia ka їoh ka kot kaba lah shilliang (Markos 11:15-19).
Kawei pat ka dei ka jylli synshar, ha ka spah snem ba nyngkong ka Hima Rom bad ki Kaisar ki synshar donbor ia ka Ri Palestine.
Ki Lyngdoh niam, ki Nongbishar, ki Sadusi, ki Pharisi, ki Nongthoh bad kiwei ki bakhraw ki la die ia la ka mynsiem sha ki Kaisar bad kim kheiῆ snep ia ki para nongshong shnong kiba im ha ka jingjynjar bad jingkordit.
Ki leh mynleh bad hikai shaphang ka niam ne ka hukum, tangba kim nud pat ban їeng pyrshah ia ki Kaisar kiba kam ba ki dei ki Blei bad kiba pynbor ia ki briew ban mane Blei ia ki.
Ka Hima Rom ka khῆoit beiῆ ia ki nongshong shnong da ki khajna bad ki musur kiba heh.
Ki Kaisar ki kurup bad knieh jubor ia ka khyndew ka shyiap, ki thang ia ki shnong, ki thangim ia ki briew, ki set byndi, ki thep ha krem ki sing bad ki pynїap dusmon khlem daw, khlem nongrim ia ki nongshong shnong.
Ha ka spah snem ba nyngkong, ka Balang wat la ka long ka kynhun kaba rit, pynban ka im ban bteng ia ki kam jong U Jisu bad ban їalap ia ka khubor babha.
Ka Balang ka ai sha ka pyrthei Palestine ia ka sur bad ka saiῆpyrkhat bathymmai.
Kane ka sur bad ka saiῆpyrkhat bathymmai ki khring bad ai jingkyrmen ia ki briew bad la їathuh ba u Petros u la pynїasoh haduh lai hajar ngut tang ha kawei ka jingїalang (Ki Kam 2).
Ka Balang ne Kynhun Bathymmai ka la leh shibun ki kam ba radbah, kawei ka long ha khmat ka khyrdop jong ka Temple ha Jerusalem, u Petros bad Їoannis ki la pynkhiah ia u nongkhrong uba dkoh (Ki Kam 3:6).
Kane kam dei tang ka khana shaphang ka jingpynkhiah, hynrei ka dei ruh ka jingkob bad jingїeng pyrshah ia ka Nongbah Jerusalem kaba lah shilliang bad ka bym don shuh ka mynsiem їatiplem.
U Petros ym dei tang ba u pynkhiah, hynrei u ai biang ha u nongkhrong ia ka jingim ba pura.
Une u nongkhrong u la long uwei na ki hajar ngut ki phetwir ne kiba la kylla phetwir ha ka por ba synshar ki Kaisar bad u la long nongwei ha la ka jong ka Ri, um don їing, um don khyndew bad um don kam, hynrei u la shu khrong bad im na ki jingai isynei ki briew.
Da kane ka kambah u Petros bad Їoannis ki ai ka khubor kaba shai kdar sha ka Nongbah Jerusalem ba une u nongkhrong u don ka hok ban im pura kum kiwei.
Ka Kynhun Bathymmai ka tyrwa ruh sha ka pyrthei Palestine ia ka “economic policy" ne ka jingpynїaid ia ka їoh ka kot ka bym lah shilliang.
Ka Kynhun Bathymmai ka wanrah ia ka “economic policy" ha ka dur kaba shai ba uwei pa uwei ne kawei pa kawei ki nongshong shnong kin im ka jingim ba dap kyrhai.
Ka kitab Ki Kam Ki Apostol ka dei ka dulir kaba khraw jong ka Balang naduh ka spah snem ba nyngkong bad la aiti pateng ia kane ka dulir ha ngi mynta kiba im ha ka juk “neo liberal" bad “market economy".
Kane ka dulir ka hikai ban їa-imlang bad їa-san lang ryntih, ban їa-bit bad їa-biang lang ha ka їoh ka kot, ka bam ka sa, ka koit ka khiah bad ka jingim ka dei ban biang nadong shadong na ka bynta uwei pa uwei bad kawei pa kawei- “Ka kynhun ki riewngeit ka la long ha kawei ka jingmut bad kawei ka mynsiem.
Ym don uba ong kano kano ka jingdon jong u ba ka long ka jong u hi, hynrei baroh ki la їasam iwei ia iwei pat ia kaei kaei kaba ki la don" (Ki Kam 4:32).
Ngi im ha ka spah snem ba arphew wei, ka juk “neo-liberal" bad “market economy"- ka synshar paidbah ka don ha ka jingma bakhraw, ka kamai, ka їoh ka kot ki nongshong shnong ka tan bad hiran shikatdei.
Nalor ka jingduk, ban sa ka jingkyrduh kam, wat lada don ki kam ban trei ruh katno pat ka bai bylla sngi? Hato ki nongbylla sngi ki їoh mo ka bai bylla kaba biang ne kata ka “living ne minimum wage wage?" ba ki lah ban im ka jingim ba dap kyrhai.
Ngi ngeit ha u Blei uba khraw bad uba kyrkhu kyrhai ia baroh, katba ki nongtrei pat ki їoh bai bylla tang shi dana.
La donkam ban їatai halor kane ka phang, “Maximum God versus Minimum Wage".
Ki jingeh ha ka liang ka їoh ka kot ne ka kamai kajih ha kane ka juk kim dei kiba wan jia kynsan mynta, hynrei shi spah sanphew phra snem mynshuwa u riewstad ka Ri Bilat, u John Ruskin u la dep їatai bad їathuhlypa ha ka kot jong u, Unto This Last ha ka snem 1862.
U John Ruskin lyngba ki jingthoh u kynthoh bad pynrem jur ia ka “political economy" jong ka spah snem ba khatkhyndai.
Katkum u John Ruskin, ka spah ne ka lum spah ka dei ka bynta jong ka synshar hok bad ka bishar hok.
Ym lah ban lum spah da kaba pynїap ne pynduk ia kiwei bad їa ka spah lah ban lum tang katkum ki nongrim tynrai-ka tipbriew tipblei bad ka jingїatiplem.
Ym lah ban tei ne pynroi ia ka spah jong ka Ri da ki lad ki ban kyntiew tang ia ka spah jong ki katto katne ngut, hynrei lah ban pynroi bad pynkhraw ia ka spah jong ka Ri da kaba їasambynta lang sha baroh ki nongshong shnong.
Shi spah sanphew phra snem mynshuwa u John Ruskin u tyrwa kumne- “ban pynїaid hok ia ka trei ka ktah, ka khaїi pateng, ban ῆiewkor ia ki nongtrei-nongbylla sngi bad ai ia ki hok jong ki.
Ki briew ki dei ban im ha ka jingkmen bad jingshngaῆ.
Ki thma ne jingїaleh thma ki dei ki kam bymman bad ka lyer, ka um bad ka khyndew ki dei ki hok tynrai jong u khunbynriew bad kiwei ki jingthaw bad namarkata dei ban їada ia ki na ka jingpynjulor ki kharkhana bad kiwei pat ki kor ki bor".
Ngi la їoh pateng ia ka dulir na ka Balang naduh ka spah snem ba nyngkong bad kane ka dulir ka kdew shai- “Naba ym don uwei ne kawei ruh kaba kyrduh hapdeng jong ki" (Ki Kam 4:34)Amen.
Shillong:Ka Deputy Commissioner, East Khasi Hills, Shillong, ka pynmih ia ka jing pyntip, ba ki don bun ki bym shym la bat shuh ia ki kyndon jing mana, na ka jingpang khlam covid 19.
Ka DC, ka ong ba tad ynda haba yn pyndep ia ka injekshon ia 90 percent, kam pat long satia kaba shngain bad la bthah, ban long kiba iada ialade, haba don ha ki jaka paidbah.
La bthah ba ki paidbah, kin bud ia ki kyndon ba la buh da ka tnat ka koit ka khiah bad kumjuh ki bor pyniaid jong ki seng bapher, ki Principal ha ki skul, ki kolej, ki Rangbah Shnong bad kiwei ba kin pyntrei kam ia ki kyndon bad la ong shuh shuh ba kiba pynkhein ain, kin shah pynshitom, katba kum ki kyndon jong ka Disaster Management Act and the Meghalaya Epidemic Diseases, Covid-19 Regulations 2020.
Shillong: U  Dr.
W.
R.
Kharlukhi,  uba dei u dkhot ka Rajya Sabha bad uba dei ruh U President ba mynta ka  National People’s Party, Meghalaya, ula shah jied biang kum U President jong katei ka seng ha ka Jylla.
U Marcuise N Marak, uba dei u nongkren jong ka seng NPP, u iathuh ba ka elekshon President, kaba dei ban long ha ka 3tarik Lber 2021, kan nym long shuh, kumba la pynbeit kham mynshwa.
Kaba kut ki rta, kam mut ia ka rta briew jong no jong no.
Hynrei kaba kut ki Rta (the end of age) jong ka pateng bynriew baroh ha ka pyrthei kein.
U Jisu u ong – “kane ka pateng bynriew (Israel) kan ym leit noh (ne kan ym doh noh na sla pyrthei), tad ynda la pyndep ia kiei kiei baroh.
Mathaios 24:34.
Kine kiei kiei baroh, ka thew ia ka “Shitaiew kaba khadduh, ne ki snem ba dang sah na ka bynta u bynriew ha pyrthei shityllup, ba la ong ha u Daniel 9:27.
Ka jaid bynriew Israel kan ymleit noh na sla pyrthei wat lada la pyrshang ban pynjah rngai ia ka da kiba bun ki nong synshar  ki Ri ka pyrthei khamtam da ki Ri Arab, kiba long ki nong shun jong ka, ki ong – ia ngin pynduh bad sar ia ki na sla ka pyrthei, hynrei kim lah.
La pynshitom bein bad pyniap ia kane ka jaid bynriew khamtam ha ka por u Adolf Hitler la pyniap haduh 60 lakh ngut ki Israel.
(1939 AD – 1945 AD).
Ka mut baka pyrthei kan ym pat wai, hynrei ki Rta ne ki ia (age) jong ka ki la jan poi ha kaba kut, bad ka long mynta hi duna 6000 snem kaba mut dang duna 9 sngi ha u Blei.
Petros 3:8.
Kumta kaba kut ki Rta ka la jan kein.
Ban pyndep ia kiei kiei baroh.
Mathaios 24:34.
Ka long ban pyndep hapoh kita ki 7 snem kein ia kaba u Daniel u ong “ka shitaiew kaba khadduh eh.
Daniel 9:27.
Ka jaid bynriew Israel kan ym leit noh ne kan ym jah noh na sla pyrthei lane ka pyrthei kan  ym pat wai tad ynda la pyndep ia kita ki por jong ki jing jynjar bah ki por jong ki 7 ki jingpyndait (seventh seals) ba la thoh ha ka kitab Jingpynpaw 6:1-7.
Bad ka por jong ka jingsdang jong kita ki por ka long tad ynda la pynieng pat ia ka Temple Balai ha Jerusalem.
Ka jingpynieng pat ia ka Temple Balai ha Jerusalem kan long ka DAK kaba shai kdar sha ka pyrthei ba la sdang ki por jynjar bah (great tribulation) haka pyrthei baroh kawei.
Ka pyrthei ka ap khmih ia kata.
Bad yn sdang ia kata dei da ka jingiateh jutang jingsuk (peace Treaty) hapdeng ka Israel, ki Hima Arab, bad u Mrad khlaw (u Briew ka pop).
2Thessoloni 2:4.
Kumta kaba kut ki Rta kan jia tang shu mih ka hukum ban pynieng noh ia ka Temple Balai ha Jerusalem ne tang shu sdang kita ki 7 snem ne ka shitaiew kaba khadduh ba la ong ha u Daniel 9:27.
Ka lynti jong kaba kut ki Rta (end of the age) kadon mynta lyngba ka New World order kaba synshar ia ka pyrthei ba mynta, da ka spah (riches), ka bor (Power) bad ka Burom (Fame) pyrthei bad ia kine kiei kiei la pyniaid da ki bor u bymman na lyndet ban pynpoi sha ka thong ban pynurlong iaka sorkar pyrthei lane ka one world government kane kan long ka hukum bakhraw ia ka pyrthei (greatest order on Earth), kaba thew ia ka jingkwah long blei jong u Lucifer la slem bah ban synshar halor kane ka pyrthei.
Kumta un shynshar tang 3 snem shiteng.
Daniel 9:27.
Kumta na kine kiei kiei baroh kiba ngi iohi, ba kaba kut ki Rta (end of the age) jong kane ka pateng bynriew ka long hajan, ka pyrthei kam yn pat wai, hynrei ki rta ne ki ia ki la jan ban kut noh, kat kum ki jing jia na ki jingiathuhlypa ka ktien u Blei (bible).
Ka bneng bad ka khyndew kin leit noh hynrei ki ktien jong nga, kin ym leit noh satia.
Mathaios 24:35.
Kaba kut ki rta ka la jan.
“To phin ka jingpynim.
2 Petros 3:15.
Shillong:Mynta lah da kiba bun tylli ki snem ki paidbah ne ki nongshong shnong na ki thaiñ nongkyndong, kynthup ruh kiba na sor ki hap ban mad ka jingeh bad ka jingsyrtok tang mar ïapoi hapoh Ïew Mawlong namar ka jingktieh palat ka surok.
Katei ka surok ka dei kaba kaba don bha kiba die shana ne die doh syiar, haba manla ka sngi baroh shisngi katei ka surok ka shu ktieh beit tang na ka daw ka jinglait ki pipe um bad ka jingtuid ka um nala na kadaw jong ka jingset ki jaboh jakhlia ha ki nala.
Katei ka jingset ne sahkut ki jaboh kiba wan tuid na ki thaiñ jong ki basa napoh Ïewduh ka la wanrah ka jingshah set ka nala ha katei ka thaiñ ïew Mawlong kaba lah wanrah ka jingktieh bad ba shu jhieh um beit katei ka surok manla ka sngi.
Kiba bun ki paidbah bad ki nongshong shnong kiba ju ïaid na katei ka surok manla ka por kiba pynpaw ka jingkhñium bad pynpaw jingdom namar ka jingktieh palat katei ka surok.
Ki la ong ruh ba kumno ki bor bahalor ki ju ïohi ïa katei ka jingeh bad jingsyrtok jong ki paidbah kaba ki mad manla ka sngi na ka daw jong ka jingktieh palat katei ka surok.
Lah ban ong ba ka jinglait jong ki pipe um bad ka jingset jaboh ki nala ka lah long ki daw bah ba katei ka surok ka ktieh beit mynta lah bun tylli ki snem bad lah ïohi ruh ba lehse ym ju don ruh kiba shim khia ban peit ban pynbha ïa katei ka jaka.
La shem ruh ba nalor ka ktieh ki paidbah ki hap ruh ban mad ïa ki thliew kiba lang umktieh jaboh nalor ka jingsma kaba mih napoh ka nala heh kaba don ha katei hi ka surok kaba lah wanrah ka jingeh shibun ïa ki paidbah khamtam ki khyllung khynnah.
Halor kane ka bynta lah donkam ïa ka Hima Mylliem ban shim khia halor ki nala kiba set jaboh ha katei ka jaka bad ba dei ban maham tyngeh ruh ïa kiba ju mlien ban pyntuid jaboh me bret jaboh na ki dukan lane kiba ïaid ba wan thied napoh Ïewduh kiba bret jaboh pathar, kynthup ruh ïa ka Shillong Munipal Board ba kin pynbha ïa ki pipe um bad ban pynshitom da kaba tyngeh ïa kiba ju mlien ban pynlait ne kiba ju phut ïa ki pipe um.
Shillong:Ka KSU Khanduli, Umshangiar unit, ha ka 20tarik Rym phang,2021, ka lap ba don kawei ka jingtrei Washing Platform ba shah pyn julor ha ki kyn hun Karbi bad police Assam ba la ialam da u Agustin Hanse ba na ka shnong Tahpat West Karbi Anglong.
Haba kylli na u secretary VEC Mukoi ram u ong ba katei ka project kaba don ia u Work Code: 2101 009051/WC/8843 ka dei ka jingtrei na ka bynta u snem 2018-2019, bad la pynjulor ia ka ha ka 14tarik Lber,2019.
Ka seng ka sngewkhia halor ka jingleh sting jong ka sorkar jylla ia katei ka shnong.
Kumta ka KSU Khanduli-Umshangiar unit ka kyrpad ia ka sorkar jylla ban shimkhia ban ia kren bad ka sorkar Assam ban lait na kano kano ka jingthut ha kaba iadei bad ka jinpyntrei ia ki scheme bapher bapher ha katei ka shnong.
Ka Assam ka kwah pynkhie thma para nong India,ngi hap pyrkhat bha iakane namar kan buh jingeh iaka pateng ban wan.
Nongpoh:U Bah Dasakhiatbha Lamare, myntri ka sorkar jylla bad uba dei ruh u MLA ka Mawhati, hynnin ka sngi u la leit ban buh Mawnongrim, na ka bynta ban tei ia ka surok rong kaba 5.
20 km na shnong Umshiaw sha Untangling, kaba la ioh ia ka jingpynmang pisa kaba T.
5 klur tam.
Kiba la donlang ha katei ka sngi ki kynthup ia u Bah S.
Kyndiah, SE,PWD(Roads) Shillong, u Bah R.
Kharkongngor, EE, PWD Road Umsning Division, u Raja Brahma, BDO Um sning C&RD Block, u P.
Lyngdoh Rangbah shnong Umshiaw lem bad shibun ngut kiwei pat.
Haba iadei bad katei ka sngi buh Mawnongrim, u Dasakhiatbha Lamare, u la ong ba ka jingioh ban buh ia utei u Mawnongrim, ka la long kum shibynta ban pynurlong ia ka jingthrang jong u ban pynioh surok sha kito ki shnong kiba donkam surok hapoh ka Mawhati Constituency bad uba la ong ruh ba ki lynti ban pyniasoh lyngba ki surok rong ki long kiba donkam eh bad kaba long shisha ka jingmyntoi na bynta ki paid ba bun balang.
Halor katei ka surok kaba sa shna shen na Umshiaw sha Umtangling, ka long shisha ka jingmyntoi kaba khraw eh ia ki paid jong bun tylli ki shnong kiba don ha katei ka thain, namar ynda la dep katei ka surok kan pynmyntoi ia kiba bun ki shnong bad khamtan na bynta kito kiba kiba donkam ban leit sha Umroi ne Shillong, ha kaba kim da donkam shuh ban iaid lyngba ka Umsning, hynrei ki lah ban iaid lyngba katei ka surok, kaba kham pynjan bad pynkloi ha ka leit ka wan.
Ia katei ka surok yn sa shna noh shen bad yn pyndep hapoh 2 snem, ha kajuh ruh ka por u MLA ka mawhati, u la kyntu ia ki paid na ka shnong Umshiaw bad Umtangling ba kin ai ka jingiatreilang bad ki nongpyntrei ia katei ka surok, khnang ba yn lah ban pyndep ha ka por ba biang bad kaba yn ioh jingmyntoi ia ki paid ha katei ka thain hi baroh kawei.
Shillong:U nongialam ka Revolution “Iada la ka Ri " u bah Ardent Miller Basaiawmoit, u la ong ba ka jaid bynriew ka donkam kyrkieh ia kane ka Revolution ban wanrah ia ka jingkylla bad wanrah ia ka jingiatylli.
“Ki paidbah ki dei ban don ka jingsngewthuh ban jied ia ki nongmihkhmat ki ban leit sha ka Iing Dorbar Thawain.
Donkam ban iohi ia kiba trei shitom ki bym lehrain ban trei," ong u bah Ardent haba kren myn hynnin ka sngi.
Kumba 200 duna ngut ki paidbah na kylleng ka jaka kynthup kynthei bad shynrang ki la mih shakhmat ban iasoh ialade bad ka ‘Revolution Iada la Ka Ri’.
Ha kane ka sngi ki don kumba 53 ngut kiba la shah pynbam smai, kaba long ha madan heh Mawlai.
U nongialam ka Revolution u bah Ardent u la ong, “Kane ka Revolution kan pynkhlain ia ka jingialap ia ka Clean Politics namar ba don kiba pynsngewthuh bakla ia ka politik ban theh um pjah ban ialam bakla ia ki paidbah," ula bynrap “Ha ngi ka Politik ka dei ka bor kaba khuid ba suba kaba ieng na bynta ki paidbah ym na bynta ki nongsynshar.
Ka bor ban pyrkhat ia ki samla pule, ki briew kiba sengkam sengjam, ka bor ban pynriewspah ia ka ri bad kata ka spah kan leit sha baroh ki nongshong shnong.
"U bah Ardent u la ong ba ka dei ka kamram jong ngi ban pynshai sha ki briew kiba sngewthuh bakla shaphang ka politik, namar ka kam synshar khadar ka dei ba la buh ryntih da u Blei.
" Ha Ri America haba shim smai ban shimti kum u President la pynsmai na ka Bible khnang ba kin trei hok ia ki paidbah.
"“Nga kwah ba ki dkhot ka Revolution kin nym shah ialam bakla bad yn nym shah theh um pjah namar ba yn nym don ba lah ban khang lada phi kwah ban synshar hok ia ki paidbah".
Shuh shuh u la ong ba lada la khlain kane ka jingiakhih lyngba ka Revolution hap ban pynkohnguh ia ka sorkar India ba kan ai ia ka Art-371 bad ia ka Inner Line Permit.
Ha ki hynriew bnai ynda la ioh ia ka jingkyrshan na u paidbah bad ynda la don ia ki nongkyrshan kiba khlain, yn sa lum lang ia ka jingialang ban sa shim ia ka rai ban pynsngew sha ka sorkar jylla ne ka sorkar India.
“Dei mangi ki ban dawa na ka sorkar India ia kaei kaba ngi kwah, ym ba ka sorkar India kan wan ban batai ia ngi namar kan nym tip ia ka jingkwah jong ngi.
Namar ngi tip kaei ka 6th Scheduled bad kaei ka jingiapher bad ka Art-371 bad dei namar kane ka daw, ngim pat don ia ki kyndon ain ba khlain ban thaw ain shisha na bynta ka bit ka biang bad na bynta ka jaidbynriew.
"“Kiwei ki bym sngewthuh ia ka Art-371 ki lah ban ong ba ym donkam, hynrei ngi donkam ia kane ka Artikel namar ba ka long kyrpang ia ka jaidbynriew lada dei ia ka bor shnong yn nym don ba lah ban kyntait lada thaw ia ka ain lyngba ka Art-371 kaba long ba tang u trai jaka u lah ban shong ha ka Dorbar namar ba la don ki bym dei na ka jaibynriew khasi ki ia shong dorbar lang," ong u nongialam ka Revolution Iada La ka Ri u bah Ardent.
U la ong ba lada kiwei ki jaibynriew, ki la ioh ban iashong dorbar, kam don jingmut ban iakren eiei bad ka phang pdeng ba kane ka Revolution ka kwah ia ka Art-371 namar ba ka 6th Scheduled kam lah ban ai ia kata.
New Delhi:Ka Election Commission jong ka India, mynta ka sngi, ka la pynbna ia ki elekshon dorbar jylla, ha West Bengal, Assam, Tamil Nadu, Kerala bad Pudu cherry.
Ka jingthep vote, ha kitei ki saw tylli ki jylla bad kawei ka jylla rit, kan long hapdeng ka 27tarik Lber haduh ka 29tarik Iaiong 2021.
Ka jingniew ia ki vote jong kitei ki elekshon ha baroh kitei ki jylla, kan long ha ka 2tarik Jymmang 2021.
Ka jingthep vote ha Tamil Nadu, Kerala bad Puducherry, kan long kaba tang shisngi, katba ha West Bengal bad ha Assam, kan long haduh phra sien bad lai sien kynthih.
U Chief Election Commissioner, U Sunil Arora, u iathuh ba kin don 18.
68 klur ngut, ki ban thep vote, na bynta ki 824 ngut ki nongmihkhmat bad ha ki 2.
7lak tylli ki jaka thep vote bapher.
Ka West Bengal, kan jied ia 294 ngut ki dkhot ha ki phra bynta ki sngi thep vote.
Ki don 68ngut ki dkhot ki ban jied ha na ka thup ki Scheduled Caste bad 16 na ki Scheduled Tribe.
Ka jingthep vote ba nyngkong, kan long ha ka 27tarik Lber bad kaba khadduh, kan long ha ka 27tarik Iaiong 2021.
Ka Assam, kan jied ia ki 126 ngut ki dkhot jong ka iing dorbar jylla, ha ki lai tylli ki khep, ka ban sdang naduh ka 27tarik Lber 2021.
Ka elekshon, ban jied ia 234 ngut ki dkhot ka iing dorbar ha Tamil Nadu, kan long 6tarik Iaiong 2021.
Ka Kerala, kan jied ia ki 140ngut ki MLA jongka, ha ka 6tarik Iaiong 2021 bad ka elekshon sha ka iing dorbar kaba 30ngut ha Puducherry, kan long ha ka 6tarik Iaiong 2021.
Shillong: Ha ka jing ialehkai   ka Inter-District U-23 Cricket Tournament kaba la pynlong ha Nongpoh, ka Ri Bhoi ka la ioh ban synshar ia ka pitch da kaba pynlong ia ka East Jaintia Hills ban hap ban bteng biang ia ka jinglehkai da ka jingsahdien jong ka, da 145 run.
Ha kajuh ka por ka la long kumjuh ha ka jinglehkai ha Mendipathar ha kaba ka South Garo Hills kaba la lamkhmat ia ka South West Khasi Hills da 34 run hadien ka jingkut noh jong ka inning kaba nyngkong na ka bynta kine ki arliang.
Ha ka Zone 1, ka Ri Bhoi ka la jop ia ka toss bad jied ban tied bol shuwa bad ka la lah ban kamai 244 bad khyllem lut baroh ki wicket, ha kaba u Bibek Powdel u la kamai haduh 120 da 99 bol, katba u Laxman Gurung u la lah ban kyrshan ia ka kynhun jong u da 42 run.
Na ka liang ka EJH u Saroj Raut u la long uwei na ki nongkawang bol ba biang tam da kaba ioh (6/64).
Ka Ri Bhoi ruh kumjuh ka don la u nongkawang uba tbit uba la ioh mait 6 ngut kata u Ram Gurung (6/25), bad da kane la buh noh sharud ia ka EJH da 63, kaba la pynduna da 181.
U Peter Sangma u dei u nongkamai ba hakhlieh duh jong ka EJH ha ka inning kaba nynkong jong ka da 17.
Ha kaba kut jong ka sngi ka East Jaintia ka long dang 36/2, ha kaba sa kumba 145 run ka long shadien jong ka Ri Bhoi.
Haba phai sha ka Zone 2, ka South West Khasi Hills ka la ioh lad ban jied shuwa da kaba tied bol hynrei la pyn sangeh noh hadien ba ka la kamai 140/9 namar ka jingleitphai noh uwei u nongtied na ka daw ka jingshitom.
8 ngut ki nongtied jong ka SWKH ki la lah ban kamai 10 run shakhmat, hynrei uba la ioh bun eh na ki u dei u Pyntngenlang Lyngdoh da tang 26 run.
U Chengsrang S Marak na ka liang pyrshah u la ioh 3/28.
U Jopborlang Lyng doh na SWKH u la lehkai bha ha ka kylla step jong ka jinglehkai ha kaba u la ioh 5/28, katba u Shan borlang Dkhar u ioh 3/38.
Hynrei na ka liang ki nongtied jong ka SGH ki la ioh lad ban kamai bha wat hapdeng ka jing khyllem lut jong baroh ki wicket da kaba ioh 174, kaba la pynlong ia ka Garo Hills ba kan lam khmat da 34.
U Gideon Marak bad u Richard N Sangma ki la ioh ban kamai mar 32 run.
Nongpoh:Shi bynta na ka jingrakhe ia ka Road Safety Week, ki Pulit pyniaid kali ha Ri-Bhoi, ki la pynlong da ka jingiaid rally ha sor Nongpoh, kaba long kum kawei na ki lad ban pynsngewthuh paidbah halor ka jingdonkam ban phikir bad adkar ha ka por ba ki niah kali ha surok bah, khnang ban lait na kino kino ki jingjia ba sngewsih.
Ha katei ka sngi, kaba ki Pulit pyniaid kali ha Ri Bhoi, ki la rakhe ia ka Road Safety Week, la sakhi da ka jingdon ki heh Pulit ha Ri Bhoi, kiba kynthup ia u Bah VDS Rymbai DSP Headquarter, Bah Gilbert Marshillong DSP Traffic, Bah PK Lyngdoh SI lem bad kiwei ki Pulit.
Lyngba katei ka sngi, ki Pulit Ri-Bhoi, ki la iaid Rally bad nalorkata ki la pyrta sha ki paidbah halor ka jingdonkam ban phikir haba niah kali, ha kajuh ruh ka por ki la sam kot lyngkdop sha ki Nongniah kali, kaba long kum ka jinghikai ia ki ba ki dei ban husiar bad phikir ha ka por ba ki niah kali ha surok.
Shillong:Ka KSU Mawlai Circle kumba ju long manla u snem ruh kan pynlong biang ïa ka Basketball Tournament ha kaba mynta ka kynti kan ym dei shuh tang ka Mawlai Open, hynrei ka khot sngewbha ïa baroh, ki dkhot jong ka Jaid bynriew Hynñiewtrep ba ki lah ban wan ïashim bynta kaba yn pynlong ha Madan Basketball jong ka Shnong Mawlai Nong lum.
Na ka liang ka Jylli ka la buh thong ba yn shah tang 32 tylli ki team na ka liang ki shynrang bad 32 tylli naka ki kynthei;kumta kito ki team kiba kwah ban wan ïashim bynta kin hap long kloi ban wanshim ïa ki form na Office KSU Sengkmie ha Jaïaw lane na Office KSU Mawlai Circle kaba don ha Nonglum bad ka tarik ba khatduh ban pynpoi ïa ki form kan dei haka 5tarik Lber 2021.
Ka bai phom, kan long T.
100:00 bad ka bai Enter kan long T.
1000:00.
Ka song pisa na ka bynta ka lahduh kan long T.
20,000:00 ryngkat ka Trophy bad na ka bynta kaba wan ba ar kan long T.
10,000:00 ryngkat ka Trophy bad ha man ka jingïalehkai kan don ka khusnam MVP.
Ïa ki jingtip ba kham bniah bad katei ka Tournament lah ban phone ha kine ki num ber harum 9774 478073,825980 8315 bad ha u 8259057 646.
Shillong: Hadien ka jing khang dam kaba shisnem ka Shooting Association of Meghalaya (SAM) ha ryngkat ka jingkyrshan na ka North East Small Finance Bank, bad na ka tnad Department of Sports & Youth Affairs, Govt of Meghalaya ki la lah ban pynlong biang ia ka 6th Meghalaya State Shooting Championship 2021 kaba la sdang ha ka 26 tarik Rymphang 2021.
Ha ka jingiasiat 50Meter Rifle prone.
22 Rifle la ia shim bynta 7 ngut ki nongiasiat.
Kiwei ki jingiasiat myn hynnin ka sngi ki long ka 25M Sports Pistol bad 25M standard pistol la pynlong ha ka 58 GTC shooting range bad ia ka 10M Air Pistol bad 10M Air Rifle la pynlong ha ka 10M Precision Indoor Shooting Range ha Demthring, Shillong.
Ha ka sngi nyngkong ki la don 7 ngut ki nongiasiat na ka bynta ka 25M Shooting Range bad 7 ngut ki nongiasiat na ka bynta ka 10M Indoor shooting.
La bynta ia ki nongiasiat ha kata ka rukom ha ka shi sngi khnang ban bud ia ki kyndon SOP social distancing.
La ban pynkyn maw ba ka seng kmie ka National Rifle Association of India (NRAI) ha ka ai ka jingbthah ia baroh ki State Associations ban pynlong bad pyndep ia la ki State Championships hapoh u bnai February 2021 khnang ban ioh pynlong ia ki Zonal bad and National Championship hapoh u bnai March bad April 2021.
Ha ka 27 kan don ka jingiasiat 10M Rifle bad 10M Pistol naduh ka por 9.
30 baje mynstep bad ha ka 28 tarik Feb 2021 kan sa don ka jingiasiat Mixed Teams bad ka jingsam khusnam ia ki nongjop por 4 baje janmiet ha ka 10Meter Precision Indoor Shooting Range, Demthring, Shillong.
Ong shuh shuh ki pathai khubor.
Shillong: Hadien ka jingshah thombor ki phra ngut ki nongbylla jong ka St Xavier Girls Hostel ha kaba ha kane ka jingjia ruh la don kawei ka mynsiem kaba la duh noh kaba la jia ha ka shnong Umoid South West Khasi Hills District.
Ki pulit ki la pynlong ia ka jingthwet kaba jur ban ioh kem ia kine ki runar kiba la donkti ban thombor ia kine ki nongbylla bad haduh mynta ka sngi ki la ioh ban kem ia 5 ngut ki runar kiba la suba ba ki la thombor haduh ba uwei na kine ki nongbylla u la khlad noh namar ka jingmynsaw jur ka jong u.
U Bah Lahkmen Rymbui uba dei u Myntri ba dei khmih ia ka tnad kam pohiing jong ka jylla, haba kren sha ki lad pathai khubor mynta ka sngi u la ong ba hadien katei ka jingjia na ka liang ka Sorkar ka la bthah ia ki pulit ban thwet ia ki runar kiba don kti ha katei ka jingjia bad hynnin ka sngi ki la ioh ban kem noh ia 3 ngut kiba la suba ba don kti bad mynta ka sngi pat la ioh ban kem sa 2 ngut ha kaba ki pulit ki la pynlong ia ka jingtohkit ia kitei kiba la shah kem.
Haba kylli u Bah Rymbui u la kyntait ban ong ba don kti da kino kino ki kynhun, hynrei u la ong ba hadien ka jingtohkit yn sa tip mano ba donkti bad ia ka daw jong ka jingthombor.
Haba iadei bad ka jingshah thombor kaba man la ka por khamtam ki nongbylla bar jylla kumba la jia ha West Khasi Hills ia ki nongtrei ban shna ia ka Ek Lavia Residential School bad na ka liang u Bah Rymbui u la iathuh ba ka Sorkar ka la bthah ia baroh ki thanat ban long kiba peitngor bha khamtam ha ki jaka ba don ki jingtrei kiba heh ban iada na kum kine ki jingjia.
Na ka liang u Bah Rymbui u la pynrem jur ia ki runar kiba leh ia kane kam da kaba ong ba mano mano ba donkti ha kane ka jingjia ka aiñ kan nym pyllait satia ha kaba u la ong ba lada don kano kano ka jingpyrkhat dei ban kren ne pynsngew sha ki shkor kiba halor ym pat shim hi ia ka aiñ ha ka kti lajong.
Shillong: U Shongknor ka Lok Sabha, u Om Birla uba la poi ha Shillong ha ka 25 tarik u Rymphang, u la plie ia ka prokram Outreach and Familiarisation na ka bynta ki kynhun synshar jong ka jylla Meghalaya bad kiwei kiwei ki jylla jong ka thain shatei lammihngi mynta ka sngi.
U Myntri Rangbah ka Meghalaya, u Dr.
Conrad K.
Sangma, u Myntri khynnah ka Sorkar Pdeng ba dei khmih ia ka tnat Food Processing Industries, u Rameshwar Teli, u Shongknor ka iing dorbar thawain jong ka Meghalaya, u Metbah Lyngdoh bad u Myntri Sorkar Meghalaya uba khmih ia ka tnat District Council Affairs, u Lahkmen Rymbui ki la iadon lang ha kane ka prokram.
Haba plie ia kane ka prokram, u Shongknor ka Lok Sabha, u Om Birla u la ong ba ka thong jong kane ka prokram ka dei ka jingpynthikna ba ka jingbahkhlieh jong ki kynhun synshar kam dei tang ha ka Parliament bad ki iing dorbar thaw ain ha ki jylla, hynrei ha ki shnong ki thaw ruh.
Ha kane ka bynta, u Birla u la ban jur ba ki Autonomous District Council kiba trei kum ki iing dorbar thaw ain kiba rit ki dei ban pynthikna ia ka jingbahkhlieh lyngba ki jingiakren bad ki jingiamir jingmut.
U Birla u la ong ba ki sienjam kum ka ‘Vocal for Local’ kin kyntiew ia ka roi ka par ha ki jaka bapher bapher.
U la ong ruh ba ka jingurlong jong ka Aatmanirbhara Bharat kan wan tang haba ngi jied ia ka ‘Vocal for Local’.
Ha ka jingkynmaw ia ki thong jong u Mahatma Gandhi, u Shongknor ka Lok Sabha u la ong ba haba man ka shnong ka long Aatmanirbhara, ka India baroh kawei kan long Aatmanirbhara.
U Shongknor u la ong ruh ba ka Act East policy ka la plie shibun ki lad na ka bynta ka roi ka par ha ka thain shatei lammihngi bad ba ki jylla jong ka thain ki dei ban shim katba lah ia kane ka kabu.
U Birla u la kyntu ruh ia ka jingpyndonkam ia ka ICT bad ki jingsaindur thymmai ha ki kynhun synshar khnang ba ki kam jong ki kin long kiba khuid, kiba iaid ryntih bad kiba ioh bynta lang ki briew.
U Shongknor u la ong ruh ba ki kynhun panchayati raj bad ki Distrik Council ki dei ban iakren shaphang ki kam ka roi ka par da kaba bat ia ki rukom pyrkhat na ka bynta ka roi ka par kaba ioh bynta lang baroh, kaba iatrei lang bad kaba kdup lang ia baroh bad ba ki dei ban pynbeit ia ki jingeh jong ki briew.
U Shongknor u la ban jur halor ka jingdonkam ban don ka jingryntih ha ki thong jong ki jaka bapher bapher bad ka jingtylli jong ka ri bad u la ong ba kine ar tylli ki long kiba donkam bha na ka bynta ka jingpynkhlain ia ka synshar paidbah.
U la kyntu ia kto kiba don kti ha ki iing dorbar thaw ain ba kin pynbeit ia ki jingeh jong ki briew lyngba ka jingiakren bad ka jingiamir jingmut.
U Myntri Rangbah jong ka Meghalaya, u Dr.
Conrad K Sangma u la ong ba ka jingtylli jong ka ri ka dei ban long ka nongrim bad u la bynrap ba dei ban don ka jingbei tyngka ia ki Distrik Council hapoh ka Finance Commission devolution, ka jingkynthup lang ia ki Distrik Council hapoh ka ain Anti-Defection, ka jingkynthup lang ia ka ktien Khasi bad Garo ha ka 8th Schedule jong ka riti synshar, ka jinghikai shaphang ki riewlum bad ki kolshor jong ki jait bynriew ka thain shatei lam mihngi ha ki skul bad ka jingshna ia ka iing kyrpang jong u President ka ri ha ka thain.
U la ai khublei ia u Shongknor ka Lok Sabha uba la rai ban pynlong ia kane ka prokram ha Shillong bad uba la ailad ia ki nongmihkhmat na ka kynhun synshar jong ka Meghalaya bad kiwei kiwei ki jylla ka thain ba kin iathuh ia ki jingshem jong ki.
U Myntri khynnah ka Sorkar Peng ba dei khmih ia ka tnat Food Processing Industries, u Rameswar Teli u la ong ba ki kynhun Panchayati Raj bad kiwei kiwei ki kynhun synshar ha ki jaka nongkyndong ki dei kiba donbor bha ha ka kam saindur ia ka ri.
U la ban jur ba ki jingngeit tynrai ha ka synshar paidbah ki dei ban long kiba iaineh khnang ban kham khlain shuh shuh ka synshar paidbah ha ki jaka nongkyndong.
U Shongknor ka iing dorbar that ain jong ka Meghalaya, u Metbah Lyngdoh u la ban jur halor ka jingdonkam ban pynkhlain ia ki lad synshar ialade ban pynkup bor ia ki briew bad ban rah ia ka jingshakri jong ka sorkar sha baroh ki bynta jong ka ri.
U la kren ruh shaphang ki PRI bad ki ADC ha ki jaka nongkyndong kiba ailad ia ki briew ba kin pynsngew ia ki jingeh jong ki khnang ba kine ki kynhun synshar kin lah ban pynbeit ia kine.
U Myntri ka tnat District Council Affairs, Sorkar Meghalaya, u Lahkmen Rymbui u la ong ba ki kynhun synshar ki dei ka nongrim jong ka roi ka par.
U la pynsngew ia ka jingkyrmen jong u ba kane ka prokram outreach kan long kaba iarap bha ia ki nongmihkhmat na ki kynhun synshar ka Meghalaya bad kiwei kiwei ki jylla ka thain shatei lammihngi.
Hadien ba la plie ia kane ka prokram, la don ka jingiamir jingmut halor ki phang: (i) Indian Parliament and Grass Root level Institutions: Potential and Challenges – Stepping stone towards leadership; (ii) Leadership of Local bodies for the tribal welfare in the North Eastern States, and (iii) Natural resources of North Eastern States and role of local and traditional bodies in preservation and conservation.
Kumba 115 ngut ki dkhot jong ki kynhun synshar na kylleng ka thain shatei lammihngi, kaba kynthup lang ia ka Meghalaya ki la wan ban iashim bynta ha kane ka lympung.
Shuh shuh, ki la don kiba iashim bynta ha kane na kylleng ka thain lyngba ka bor internet.
Ia kane ka prokram la pynkut hi mynta ka sngi.
Kane ka prokram outreach ka dei ka sienjam kyrpang jong u Shongknor ka Lok Sabha, u Om Birla ban wanrah ia ka jingsynshar kaba biang ha ki kynhun synshar ha kylleng ka ri.
Ka ban bha ha ka synshar paidbah kaba don ka jingiashim bynta jong ki briew kiba ioh ka jingtip kaba kham bha halor ki rukom treikam ha baroh ki kynhun synshar.
Ha ka prokram outreach kaba nyngkong kaba la long ha Dehradun ha ka 8 tarik u Kyllalyngkot, 2021 la wan iashim bynta da 445 ngut ki nongmihkhmat na ki Panchayat bad la iadon bynta ruh kumba 40,000 ngut ki nongmihkhmat jong ki panchayat lyngba ka bor internet.
Hadien kane ka prokram, u Birla u la iakren bad ki lad pathai khubor.
Shillong: Mynta ka sngi ha ka jingialang jong ka kynhun myntri, ka la shim ia ka rai ban pynhiar ia ka khajna jong ka kyiad na ka 40% sha ka 37.
5% katba ka bai kit kaba la shim 25% la pynhiar biang sha ka T.
2 tyngka kumba long mynshuwa.
Haba ia kren bad ki lad pathai khubor, na ka liang u symbud myntri rangbah ka jylla u Bah Prestone Tynsong, u la iathuh ba ha jingialang jong ki kynhun myntri la shim ia ka rai ban pynhiar ia ka Khajna jong ka kyiad sha ka 37.
5 % bad kumjuh ia ka baikit kaba ki la shim 25% kin shim biang ha ka dor ka rim, kata kan long 2 tyngka bad  da kane ka jingpynhiar ia ka khajna ka sorkar kan duhnong T.
80 klur haduh T.
85 klur tyngka  ha ka shisnem.
U bah Prestone u la iathuh ruh ba ka long ka jingduh ia ka sorkar jylla, hynrei namar ba hap ban ia beh ia ka iew, kumba long lem kiwei ki jylla ka sorkar ka la shim ia kane ka rai.
U la ong ba ha ka jylla Assam ka la pynhiar ia ka dor khajna jong ka kyiad, kumta ka sorkar Meghalaya ruh kan hap ban pynhiar lang khnang ba kan nym ktah ia ka iew.
Byrngem ki nongdih tang shi sien ha ki lad pathai khubor lah pynhiar dor ia ka bai kyiad, hynrei ban pynhiar ia ka dor petrol/ diesel Trai bad nong ñiah kali hap mih madan bad iakhih da ki taiew.
Wow!!!! ko sorkar tung rymbai.
Shillong: Ha ka jingialang jong ka kynhun myntri kaba la long mynta ka sngi thohdieng, ka sorkar MDA ka la shim ia ka rai ban pynsiew iaka Income Tax ia ki ophisar na ka “All India service" kiba trei ha kane ka jylla Meghalaya, bad kum juh ia ki briew kiba trei sha bar ka jylla hapoh ka sorkar.
Haba kren ha ki lad pathai khubor ha dien ka jingialang jong ki kynhun myntri u Symbud myntri rangbah ka jylla u bah Prestone Tynsong, u la iathuh ba ha kane ka jingialang jong ka kynhun myntri, la shim ia ka rai ban pynsiew kylla ia ka Income Tax kaba ki  ophisar kiba dei na ka All India service haduh 95% kane ka long kum ka jingiarap ia ki.
U Bah Prestone u la ong ruh “Ki ophisar kiba dei na ka All India services kiba wan na shabar ka jylla ki hap ban siew ia ka Income Tax bad katkum ka jingbthah na ka Ministry Finance jong ka sorkar  ka long ba ki jylla ki lah ban iarap bad dei halor kane ka sorkar jylla ka la shim ia kane ka rai" u la ong.
U bah Prestone u la iathuh ruh ba  ha ka shisnem ka sorkar jylla kan hap ban pynlut kumba T.
1.
5 klur tyngka na ka bynta ban iarap siew ia ka income tax jong ki ophisar bad u la iathuh ruh ba na ka liang jong ka sorkar kan iarap ruh ia kito ki briew jong ka jylla kiba trei kum  ki ophisar jong ka sorkar jylla sha bar ka jylla kaba ki hap pat ban siew ia ka Income Tax.
“Na ka bynta kine ki ophisar jong ka sorkar jylla ki ba trei shabar ka jylla ruh ka sorkar kan pynsiew  ia ki haduh 95% bad na ka bynta kine ki tnad sorkar kin dang wat ia ka jingkhein, katno kan lut ha ka shisnem" u la ong.
Nongpoh: Ki Nongkitkam ka Nongpoh Town Committee (NTC), ki la pynrem halor ka jingshah ktah kti u Bah Marcus Marten, President ka Nongpoh Region Auto Owner’s & Driver Association (NRAO&DA), ha ki nongialam ka HYC, kaba la jia mynha ka 27 tarik u Bnai ba la dep ha Nongpoh.
Ki nongkitkam ka NTC, ki la ong ba ka Committee kaba ju iatreilang bad baroh ki Association ha Nongpoh, kata naduh ki Sumo, ki Local Taxi, ki Tourist Taxi bad kumjuh ruh ia ki Auto Association, hynrei haba mih kum kitei ki huri hura bad ktah kti ia utei u Nongialam ki Nongniah Auto, ka pynsngewkhia eh ia ki nongkitkam ka NTC, khamtam eh ba katei ka jingiakulmar ka dei kaba jia hapdeng ka Sor Nongpoh.
Kum ki nongkitkam ka NTC, kim kwah ban mih kino kino ki hura hura ha Nongpoh, namar ki kwah ban don ka jingiaieid bad ka jingburom kaba markylliang hapdeng ki para briew.
Shillong: Ka jylla myn hynnin ka sngi, ka la don sa 65 ngut kiba ioh thymmai ia u khñiang jingpang COVID-19 ha kaba ha East Khasi Hills ki don 36 ngut kiba kynthup 2 ngut na Demseniong Cluster, iwei na Golflinks cluster, 4 ngut ki health worker, 8 ngut ki high risk, 7 ngut kj ILI case, iwei na Lawsohtun cluster, iwei na Mawlai Mawiong cluster, iwei na Mawprem Cluster, 2 ngut na Nongrah cluster, 4 ngut na Nongrim Hills cluster, iwei iba wanphai na shabar, iwei naRynjah cluster, iwei I SARI case, bad iwei na Umpling Cluster.
Ha East Garo Hills ki don 16 ngut kiba kynthup 11 ngut ki high risk bad 5 ngut na SBI Williamnagar cluster.
Ha West Garo Hills ki don 7 ngut kiba kynthup 6 ngut ki high risk bad iwei iba wanphai na shabar.
Ha South West Garo Hills ki don 3 ngut kiba kynthup iwei I high risk, iwei iba wanphai na shabar bad iwei I ILI case.
Ha South West Khasi Hills ki don 2 ngut kiba dei ki high risk bad ha West Jaintia Hills I don iwei iba dei I high risk.
Kiba koit mynta ka sngi ha ka jylla, ki la don 158 ngut ha kaba ha West Garo Hills ki don 70 ngut kiba kynthup 20 ngut ki high risk, 2 ngut ki ILI case, 2 ngut ba leh ia ka screening, 44 ngut na Cherangre cluster bad 2 ngut na Dobasipara cluster.
Ha East Khasi Hills ki don 65 ngut kiba kynthup 14 ngut na ka Armed forces, 19 ngut ki high risk, 5 ngut ki ILI case, iwei I draibar, 4 ngut kiba wanphai na shabar, iwei I SARI case, iwei na Golflink cluster, 2 ngut ki health worker, iwei na IGP cluster, iwei na Laban cluster, 3 ngut na Laitumkhrah cluster, iwei na Langkyrding cluster, iwei na Lummawbah cluster, iwei na Lumpynngad cluster, 2 ngut na Madanryting cluster, 4 ngut na Mawlai Mawdatbaki cluster, iwei na Mawlai Mawkynroh cluster , iwei na Mawlai Phutmuri cluster, iwei I Police personnel bad iwei na Pynthor cluster.
Ha East Jaintia Hills ki don 8 ngut kiba kynthup iwei I high risk bad 7 ngut ki ILI case.
Ha South Garo Hills ki don 8 ngut kiba dei na Siju cluster.
Ha Ri Bhoi District ki don 4 ngut kiba kynthup iwei I high risk, iwei I ILI case, iwei na NEPA cluster bad iwei I Police personnel.
Ha South West Garo Hills ki don 3 ngut kiba kynthup iwei na ka Armed forces bad 2 ngut ki health worker.
Shillong:U Ram Chandra Sharma, ula ujor ha ka Meghalaya High Court, halor u pud trei kam jong ka Khasi District Council, ha kaba ai laisen ia ki bar Jylla, kiba don shabar u pud trei kam jong ka Council.
U Sharma, lyngba u riew said jongu, U AS Sidiqqui, u kam ba u dei u nongdie dukan ha ka iew Laitumkhrah bad u don ruh ia ka laisen jong ka Shillong Municipal Board bad u da kynnoh ba ka Council, ka la mushlia ia la ka jong ka bor trei kam jongka, kaba trei kam katba kum ki kyndon jong ka Sixth Schedule.
U Bah VGK Kynta, uba ia said na ka liang jong ka Distrit Council, ula sei da ka rai jong ka kashari, kaba ha u snem 1975, ha ka jing ialeh mukotduma jong ka District Council, United Khasi-Jaintia Hills, Shillong & Anr.
vs.
Ka Drepsila Lyngdoh of Syllai-U-Lor, Mylliem, Mylliem Syiemship, United Khasi-Jaintia Hills & Ors.
Ha katei ka jing bishar, la pyni, ba wat ha ki jaka kiba hap ha ka jing synshar jong ka sorkar pharengbad kiba hap ha ka ain jong ka Assam Municipal Act, 1923, hynrei la shim ba katei ka jing pynhap ha u pud ka Municipal, ka dei tang ha ka rukom trei kam bad kam dei satia ba la aiti ia ki jaka puta sha ka jingpeit jong ka Municipal Board.
La iakren ruh halor katei ka mukotduma, kaba naduh u snem 2014, ha kaba utei u nongdie dukan, ula shu sngap mynta la bun bun snem, halor katei ka hukum jong ka District Council.
U nongbishar jong ka High Court, U bah HS Thangkhiew, ha ka jingshong bishar, kumta, ula rai ban khang noh ia katei ka mat, bad ba um shym la pynmih satia ia ka rai, katba kum ka jingdawa jong U Sharma.
Shillong: Myn hynnin ka sngi,   ha ka jylla ki la don 65 ngut kiba pang na u COVID-19 bad ki la don 158 ngut kiba koit ha ka shisngi.
Ha East Khasi Hills District kiba pang mynta ka sngi ki don 36 ngut, ha East Garo Hills ki don 16 ngut, ha West Garo Hills ki don 7 ngut, ha South West Garo Hills ki don 3 ngut, ha South West Khasi Hills ki don 2 ngut bad ha West Jaintia Hills I don iwei.
Kiba la koit mynta ka sngi na u khñiang jingpang coronavirus ha ka jylla ki la don 158 ngut.
Ha East Khasi Hills ki don 65 ngut kiba kynthup 14 ngut na ka Armed forces bad 51 ngut ki riewpaidbah, ha South Garo Hills ki don 8 ngut, ha West Garo Hills ki don 70 ngut, ha East Jaintia Hills ki don 8 ngut, ha Ri Bhoi District ki don 4 ngut bad ha South West Garo Hills ki don 3 ngut.
La iathuh ba ha ka jylla haduh mynta ki don 669 ngut kiba dang pang na u COVID-19 ha kaba ha East Khasi Hills ki don 374 ngut kiba kynthup 24 ngut ki Armed Forces bad 350 ngut ki riewpaidbah, ha West Khasi Hills District ki don 10 ngut, ha Ri Bhoi district ki don 30 ngut, ha West Jaintia Hills district ki don 18 ngut, ha East Jaintia Hills district ki don 4 ngut, ha West Garo Hills district ki don 141 ngut kiba kynthup 7 ngut ki armed forces bad 134 ngut ki riewpaidbah, ha South West Garo Hills district ki don 23 ngut, ha South Garo hills ki don 31 ngut, ha East Garo Hills district ki don 39 ngut bad ha North Garo Hills district ki don 7 ngut.
La don sa iwei iba khlad noh mynta ka sngi ha ka Jylla, uba don ia u khñiang jingpang COVID-19.
Tad haduh mynta ka sngi, ki la don haduh 11,094 ngut kiba la koit ha ka Jylla bad kiba la khlad noh na kiba ioh ia u COVID-19 ki la don 112 ngut.
Ki sunscreen kidei ki jait jingsleh kiba biangtam na ka bynta ka sniehdoh bad kiba lah ban treikam bha naka bynta ban iada naka jingshah ktah bad ka jingshahthang ka sniehdoh naka daw jong ka UV Ray’s kiba khlainbor kiba pynsniew noh ia ka sniehdoh jongphi.
Ka jingshah palat haka sngi kadon jingiadei halor ka jingsniew noh ka sniehdoh bad kalong kaba donkam ban sleh iakine ki sunscreen manla ka sngi khamtam haba ka sngi ka thaba bad phyrnai.
Ia kine ki sunscreen la ju tip ruh kum ki sunblog lotion kiba lah ban ialeh pyrshah iaki radiation UV Ray’s bad kiba lah ban iada naka jingshahthang haka sngi.
Watla ka suinbneng kalong dum bad tap lyoh, hynrei ban tah iaki sunscreen kalong kaba donkam shibun eh.
Sleh iaki sunscreen sha baroh ki bynta jongka met khamtam haki bynta ba paw shabar ka dkhotmet kum haki durkhmat,ki kti bad ki kjat.
Haba tah iaki sunscreen, kynmaw ban tah 15 minit shuwa ban mih shabar, bad sleh iaki manla ki 2 kynta.
Kane ka iarap bha iaka sniehdoh ban phuh bad itynnad.
KUMNO KI SUNSCREEN KI LAH BAN AI JINGIADA IA KA SNIEHDOH JONGPHIKhublei shibun ia phi kine ki jing pynshai jong phi ka pynsngew thuh ia nga bad ai jing myntoi shibunBalei ka sat bad khoh ka snieh doh haba tah suncrean.
New Delhi: Ka khajna GST ba la lum ha u bnai Naiwieng, 2020 ka la kot sha ka T 1,04,963 klur ha kaba ka CGST ka long T 19,189 klur, SGST ka long T 25,540 klur, ka IGST ka long T 51,992 klur (kaba kynthupT 22,078 klur ba la lum na ki mar ba shalan nabar ri) bad ka and Cess ka long T 8,242 klur (kaba kynthup T 809 klur na ki mar ba shalan nabar ri).
Ka jingdon ki jingsiew khajna GSTR-3B ha u bnai Naiwieng haduh ka 30 tarik u Naiwieng 2020 ka long T 82 lak.
Ka Sorkar ka la dep siew T 22,293 klur sha ka CGST bad T 16,286 klur sha ka SGST na ka IGST.
Ka jingioh khajna na ka bynta ka Sorkar Pdeng bad ki Sorkar Jylla hadien ka jingsiew ia baroh ha u bnai Naiwieng 2020 ka long T 41,482 klur na ka bynta ka CGST bad T 41,826 klur na ka bynta ka SGST.
Ha ka jinglong halor ka jingioh ia ki khajna GST, ka khajna na ka bynta u bnai Naiwieng 2020 ka kiew 1.
4% na ka jinglum khajna ha u juh u bnai ha u snem ba la dep.
Ha une u bnai, ka khajna na ka jingshalan mar nabar ri ka kiew 4.
9% na ki khajna bad ki kam hapoh ri (ba kynthup ia ka jingwanrah kam) ki kiew 0.
5% na kine kijuh ki tyllong ha ujuh u bnai ha u snem ba la dep.
Kane harum ka pyni ia ki jinglong halor ki khajna GST ha ki bnai jong une u snem.
Kane ka pyni ruh ia ki jinglum khajna ha ki jylla bapher bapher ha u bnai Naiwieng 2020 haba ianujor bad u Naiwieng 2019.
Kaba nyngkong eh kaba ki ju kham pyndonkam ka long kaba ki khot ha ka ktien Phareng ka sodium nitrate (kynnoh sodiom naitret).
Ka sodiom naitret don kumba 15 ne 16 mon ka naitrojen.
Kata ka mut ba kane ka mluh ka don kumba 28 ne 30 shah ka naitrojen ban ia kaba don ha ka sboh masi.
Haba pyndonkam ia kane namar ka iadei ban buh tang khyndiat ha ka khyndew.
Ha ka shi ekar ka lyngkha tang kumba lai ne saw mon la biang.
Hynrei kane ka mluh ka wan na ki ri kiba jngai eh, bad namar kata ka rem shibun wat lada ioh ia ka.
Kawei pat ka mluh kaba ia sriem ia katei bad kaba lah ban ioh kyrhai ha kane ka ri India jong ngi ka long ka potassiom naitret (Potassium nitrate).
Ia kane ka mluh ki pyndonkam ruh ha kaba shna ba khor (gun powder); namarkata ha ki por thma ka long kaba kham shitom ban ioh ia ka.
Kawei pat ka kynja mluh kaba ki pyndonkam kum ka sboh ka long ka ammoniom solphet (ammonium sulphate).
Kane ka mluh ka long kaba kham ioh eh ha kane ka ri India jong ngi.
Ia kane ka mluh ki ioh na ki karikhana kiba shna nar lane na ki karikhana kiba shna ia u dewiong uba la thang (coke) na u dewiong im (coal).
Ha ka United Provinces bad kiwei kiwei ki jylla ka ri India, ha ki jaka ba ki thung shibun u pai ki ju ai da kane ka mluh ha ki lyngkha pai.
Kane ka mluh ka don kumba 20 mon ka naitrojen ha ka 100 mon.
Ha Allahabad mynta ki snem ki die ia kane ha ka dor Rs 6 haduh Rs 8 shi mon.
Ha ki jaka kiba jur bha u slap kum ha ri Khasi-Jaintia, lada pyndonkam ia kine ki jaid sboh, kan bha eh lada ber ia kane ka sboh kumba arsien ne laisien ha ka jaka ban ber shisynber.
Ka daw ka long ba kane ka mluh ka um noh ha ka um slap bad kumta ka lah ban ngam noh shapoh khyndew bad ka um slap, lane ban tuid noh khlem da pynmyntoi ia u jingthung.
Dei ban ber ruh ha ka por ba u jingthung u sdang ban san bha, namar ba u jingthung u lah ban ioh hapoh ar ne lai sngi ia ka naitrojen kaba don ha kane ka mluh.
Ki Sboh ShabaKawei pat ka jaid sboh na kaba ngi lah ban ioh ia katei ka naitrojen ka long kaba ngi ia khot haneng ka sboh shaba (Oilseed cake).
Don bun jaid ki symbai jingthung ha kane ka ri India jong ngi kiba ki pyndonkam na ka bynta ka umphniang kaba don ha ki, kum u symbai soh ryndia na uba ki ioh ia ka umphniang julap (castor oil), kaba ki pyndonkam ban pynkhuid kpoh bad bun kiwei-kiwei ki jingdonkam kum ha kaba ai umphniang ia ki eroplen (aeroplane) bad kiwei-kiwei ki kynja kor.
Ynda ki la sei ia ka umphniang kumta na une u symbai, ia uta u shaba uba sah hadien lah ban pyndonkam kum ka sboh.
Ha Bihar bad kiwei-kiwei ki jylla ha kane ka ri India ki pyndonkam shibun ia une u shaba ha u sh’ing sohryndia ban aisboh ia ka khyndew.
Une u shaba ha ka 100 mon u lah ban don kumba sawmon shiteng ne san mon ka naitrojen.
Ia kine ki jaid sboh lah ban ber ha lyngkha shuwa ban thung ia u jingthung, namar ka naitrojen kaba don ha ki ka mih suki-suki, ym kum ka naitrojen ha ka ammoniom naitret lane sodium naitret.
Kan khambha ruh lada yn pdem ha um kumba shisngi shuwa ban ber ia ka ha lyngkha.
Na ka bynta ki kynja jhur kum ki kubi lane u phan lah ban ber kumba 20 mon ha ka shi ekar.
Ha ri Bengal bad ha ri Assam, bad kumta ha ri Khasi-Jaintia u symbai jingthung uba ki shait pyndonkam eh na ka bynta ban shna umphniang u dei u symnbai tyrso.
Namar kane ka daw, u shaba na une u symbai u kham kynrei ban ia u shaba na kiwei pat ki jait symbai.
Une u shaba na u symbai tyrso ruh u don shibun ka niatrojen.
Ha ka shispah mon u shaba don kumba san mon shiteng ka naitrojen.
Ha ka phatok ha Shillong ki ju tyllait umphniang man la ka sngi, bad kumta don bun u shaba sboh uba lah ban ioh na kato ka jaka lada ki nongrep ki sngewthuh ia ka jingmyntoi jong u na ka bynta ban ai sboh ia ka khyndew.
Kawei pat ka sboh shaba kaba ngi ngeit yn lah ban ioh lashai-lashisngi ha ka ri Khasi-Jainita jong ngi ka long ka sboh shaba jong u shana-badam (groundnut or peanut).
Ha Madras bad ha kiwei kiwei ki jylla ha ri India ki pynmih umphniang shibun eh na u shana-badam.
Ha ka jingshisha bun na ka umphniang shet-jingshet mynta ha ri India ka dei ka umphniang u shana-badam, lane ka umphniang snepkor, lane ka umphniang u neilieh-nei-iong (sesamum), lane ka umphniang kynphad lane ka umphniang jong kiwei pat ki symbai jingthung.
Ha ka sboh shaba kaba ki ioh na kaba tylliat ia u shana-badam khlem da khoh ia ka snep (undecorti-cated), ka naitrojen ka kham duna; hynrei ha ka sboh shaba kaba ki ioh na u shana-badam ynda la khoh ia ka snep, ka naitrojen ka kham bun.
Ha ka shispah mon u shaba na u bym pat khoh snep don kumba saw mon shiteng ka naitrojen, hynrei ha ka shispah mon u shaba na uba lah khoh snep don kumba hynniew mon shiteng ka naitrojen.
Shuwa ba ngan iehnoh ia kane ka bynta ngan ai jingmut, ia kito kiba nang ban khein, ia ka jingdonkam naitrojen ki jingthung kiba ngi ju thung ha ri Khasi Jaintia, kumne harum.
U Jingthung Ka naitrojen shi ekarU Phan 40 – 60 serU riewhadem 40 – 50 serU Pai 50 – 100 serU Kubi 40 – 60 serKine ki jingkhein haneng kin ai jingmut ia u nongrep ia ka jingdonkam naitrojen kitei ki jingthung bad ia ki jingthung kiba iasriem bad ki.
Kitei ki jingkhein kim long kiba dei biang ia ki jaka baroh.
Don ki khyndew kiba la don lypa shibun ka naitrojen, bad don ruh kiba duna shibun.
Kumta u nongrep uba stad u lah ban khein antad katno ka sboh dei ban ai ia ki jingthung katba kum ka jinglong jong ka khyndew bad katba kum ka dor jong ka sboh na ka dor jong ki jingthung kaba u lah ban ioh.
U Diego Maradona, u dei u khlur ba khraw nam jong ka pyrthei, hynrei ki sngi ba khatduh jongu, ki long kiba eh shi katdei.
La iathuh ba U Diego Maradona, ula thung khohmoh ialade ha la iing bad ula shitom jur na ka khlieh jongu, ha katei ka jingud.
Hadien katei ka jing ur jongu, la shu ieh ba un shong marwei ha la iing, ha kaba ym don ba peit ba sumar, ong ka khubor.
U Maradona, ula khlad noh ha ka rta kaba 60 snem, ha ka taiew ba ladep, na ka jingpang klongsnam bad ula iap ha ka iing sah jongu ha  Buenos Aires.
U riewsaid, na bynta ka Gisela Madrid, kaba dei ka nos, kaba ju sumar ia U Maradona, u iathuh ba utei u khlur ialehkai ula ur ha ka Sngi Balang, kaba dei lai sngi shwa ba un iap.
Mynta ka don ka jing shon khmat bha ia uwei na ki bakha jong U Maradona, uba 24 snem ka rta, uba shong ba sah bad utei u khlur ialehkai, uba dei ruh, uba iohi khadduh ha shwa ba un iap U Maradona.
La iathuh ba U Maradona, u shu ong “Ngam sngew khlain satia" bad mar kumta, u leit sha jingthiah bad u ioh thiah bad iap syndon.
Shillong: Mynta ka sngi, ka kynhun jong ka House Commitee, ba la thung da ka Executive Commitee jong u bah Titosstarwell Chyne hapoh jong ka KHADC kan leit ban jurip sha Domiasiat, halor ka jingkynnoh ba ka don ka jinglait ka erbih na ki top ba thep ia u Uranium.
Ha kane ka House Committee la kynthup ia ki hynriew ngut ki MDC hapoh ka jingialam jong u Deputy CEM u bah Gigur Myrthong, ha kaba u nongialam ka liang pyrshah u bah Lamphrang Blah un iadon lang.
Ka House Committee kaba kynthup lang ia ka liang synshar bad liang pyrshah, kin leit jurip ia katei ka jaka ban lap ia ka jingshisha ia ka jingkynnoh ba ka don ka jinglait ka erbih ha ka ba kane ka House Committee ka ban leit la shai ka sngi kin hap ban ai ia ka kaiphot sha ka Executive Committee jong ka KHADC.
Kum ban shu pynkynmaw ha ka dorbar synrai jong ka KHADC ka la don ka jingwanrah ia kane ka mat hapoh ka iing dorbar bad na ka liang ka iing dorbar ka la shim ia ka rai ban thaw ia ka House Committee ha kaba ki MDC na baroh ar liang kin ialeit ban jurip ia katei ka jaka ha ka tei ka thain.
Nongpoh:Myn hynnin ka sngi ki nongialam ka HNYF Northern Region, ka la pynpaw ia ka jingsngewkhia kaba jur bad kynthoh jur ia ki nongialam ka HYC, Ri Bhoi, kiba la kynthoh pyrshah ia u Bah Marcus Marten, President ka HNYF Ri Bhoi, ba u dei u nongialam ka seng uba pyrshah ia ka ILP bad kyrshan ia ka CAA.
U Bah Edilbert Nongrum, General Secretary ka HNYF, NR, u la ong ba kum kawei na ki kynhun sengbhalang kaba la trei shitom ban iakhun bad ban dawa pynioh ILP hapoh ka jylla ha ryngkat bad kiwei pat ki sengbhalang kiba kynthup ia ka KSU, FKJGP bad RBYF, ka sngewkhia halor katei ka jingkynthoh da ki nongialam ka HYC pyrshah ia u Bah Marcus Marten, President ka HNYF ha Ri Bhoi.
Utei u nongialam ka HNYF, u la ong ruh ba u Bah Marcus Marten, u dei u wei na ki nongialam ka HNYF u ba la ieng satar mynta la bun bun snem ban iakhun ban pynurlong ia ka ILP hapoh ka jylla, hynrei ha ka shi khyllipmat tang na ka huri hura hapdeng ki HYC bad nongniah Auto, u la shah kynthoh pynban ba u dei uba briew uba pyrshah ILP bad kyrshah CAA, ha kaba katei ka jingkynthoh da kitei ki HYC ka la ktah eh ia utei u Nongialam ka HNYF, uba dei ruh uwei na ki nongialam ba paw ha Ri Bhoi.
U ka kynthoh ruh ba kitei ki nongialam ka HYC, ki dei tang ki khynnah suda bad ki bym tip ia kaei kaba la leh da ki seng kiba hakhmat bad kiba la mih na ka KSU, da kaba kular sha ki paidbah ba ki lah ban pynioh ban pyntreikam ia ka ILP tang hapoh khyndiat por.
Namarkata, halor katei ka jingkynthoh kaba khlem nongrim da ki nongialam ka HYC Ri Bhoi pyrshah ia u Bah Marcus Marten, ba u dei u ba pyrshah ia ka jingdawa ILP bad kyrshan CAA, na ka liang ka seng ka dawa na ki nongialam ka HYC ban pynshai paidbah bad ruh ban pan mab mardor ia u nongialam ka HNYF, u la bynrap.
Lada u bah Markus um pyrshah ilp te balei u pyrshah ia ka jingteh lama iong ka comso.
Lada u dei u nongialam sengbha lang khasi balei u da kwah burom ba hap ban da ioh permission na u shwa ban pyndeng lama iong ia ki auto, hato ula pyntip lypa ne em shwa ia kane ka jingjia ba ym bit ban teh lama lieh/iong/saw ia ki auto ha nongpoh khlem ka jingbit jong u?.
Shillong:U Lat ka jylla Meghalaya, u Satya Pal Malik myn hynnin ka sngi, u leit ban jngoh ia ka jaka shong basa jong u myllung Rabindranath Tagore ha ka por ba u wan ha Shillong kaba don ha Brookside Rilbong Shillong.
Ha kane ka jingleit u Lat ka jylla u la leit ban jngoh ruh ia ka shlem pyni nam ha ka kyrteng jong u nongthoh poitri ba pawnam ia kaba la ai kyrteng “Rabindranath Tagore Art Gallery".
Kane ka jaka pynsah nam la plie da u Lat Madhukar Dighe ha u snem 1992.
Ha u Snem 2013 u President ka Ri India u Pranab Mukherjee (bam kwai ha dwar u Blei) u la wan ban jngoh ha ka por ba u wan sha kane ka jylla.
Ha kane ka sngi la don lang u bah Fredrick Roy Kharkongor ba dei Commissioner bad Secretary jong ka sorkar Meghalaya ba dei peit ia ka tnad pynneh pynsah ia ki riti dustur bad kiwei kiwei kiba dei ki nongkyrshan ia u tei u riew khraw.
Ha kane ka sngi u Lat jong ka jylla, u ai ka jingkular ba un ia kren bad u myntri rangbah ka jylla u Conrad K Sangma bad ka sorkar pdeng ban iada ia kane ka jaka ba kongsan.
Shillong:U Bah Napoleon Siej, Sirdar jong ka Elaka Nongjri, u dawa na ka sorkar Jylla, ba kan iarap khnang ia U bah Rajesh Khongphai, uba la shah dait ha ka dngiem ha ka step jong ka Sngi Saitjain.
U Sirdar, u iathuh ba U bah Khongphai, ula nang ioh bor mynta ka sngi bad u don ha ka jingshah sumar ha Civil Hospital, Shillong.
Tangba u Sirdar, u pynthikna ba U bah Khongphai, ula duh ei noh ia ka shkor jongu shiliang bad ka don ka jing artatien, ba kan lah ruh ban ktah ia ka khmat jongu shiliang, namar ba ka iai jaw snam, hadien ka jingshah dait jongu ha ka dngiem.
U Sirdar, u iathuh shuh shuh, ba mynta ka sngi, ula wad jingtip na ki bor kiba pyniaid ia ka tnat Forest, ba ka sorkar Jylla, kam don jing iarap satia ia kiba shah dait ha ka dngiem, namar ba ka ain jong ka sorkar, ka dei tang ia kito kiba shah pynjulor ha u hati ne u khla, kin ioh jing iarap pisa na ka sorkar.
U Sirdar, u ai jingmut ruh ia ki bor sorkar, ba kin leit ban ai jinghikai kloi sha katei ka shnong kaba shah ktah, ba ki nong shong shnong, kin nym khih bitar ban pynduh pynjot ia ki dngiem kiba don ha katei ka thain, lyngba katei ka jing shah pyn mynsaw jong utei u nongshong shnong.
Lah ban pynkynmaw, ba U bah Rajesh Khongphai, ula shah dait ha ka dngiem ha ka step jong ka Sngi Saitjain, ha ka shnong Weikyian, kaba hap ka Elaka Nongjri, East Khasi Hills.
Nongpoh:Haba shimkhia halor ka jingeh ki Longkmie Khasi, kiba dei ruh ki nongshong dukan haruh ka surokbah NH-6 kaba don ha Umiam, kiba la iai mad ia ka jingshah pyndik kaba na ka por sha ka por ha ki bor ka NHAI bad MeECL, hynnin ka sngi ki nongkitkam ka HYC, Ri Bhoi District, ki la leit ban kynduh ia kitei ki nongshong dukan bad ruh ban leit jurip ia katei ka jaka, ha katei ka jingleit jurip kitei ki nongialam ka HYC, ki sngew ba katei ka jingpyndik da ka MeECL bad NHAI kam dei kaba don nongrim haei haei ruh em bad kam don jingktah lada kitei ki Longkmie Khasi kin shong dukan ha katei ka jaka.
Haba kitei ki dkhot ka HYC, ki la leit ban jurip ia katei ka jaka bad kynduh ruh ia kitei ki nongshong dukan ha katei ka jaka, ki la lap ba katei ka jaka kaba lah ban wanrah jingma na bynta ki nongshong dukan, kata lada ianujor bad kiwei pat ki dukan kiba don harud ka surokbah NH-6 ha Ri Bhoi.
U Bah Hercules Suting, President ka HYC ha Ri Bhoi, u la ong ba ka nongrim kaba la pynlong ia ka seng ba kan leit jurip ia katei ka jaka bad kynduh ia kitei ki nongshong dukan, ka dei hadien ba ki la ioh ka jingujor na kitei ki nongshong dukan, kiba la ioh jingthoh na ka NHAI, ba ki dei ban mih noh na katei ka jaka kaba ki ju shong dukan barobor, lym kumta kitei ki dukan kin sa shah rat da ka bor.
Ha ka jingjurip, ka seng ka la lap ba ka dang don ka jaka kaba kylluid ban pynkynriah kham shadien ia kito ki dukan kiba la mih palat sha surok, hynrei kata ka shong ka jingpyrkhat ka NHAI bad MeECL, namar shakhmat la dei ka jaka ka NHAI bad shadien pat la dei jong ka MeECL, khnang ba kan iarap ia kito ki Longkmie Khasi, kiba la im jakpoh na kaba die dukan ha katei ka jaka.
Halor katei ka jingthmu ka NHAI ban weng ia kitei ki dukan kiba don harud ka surokbah NH-6 ha Lad Umroi bad kumjuh ruh halor ka jingbym shah ka MeECL ban shong dukaan kitei ki Khasi ha katei ka jaka, na ka liang ka seng kan sa leit ban kynduh ia ki bor ba deipeit, na ka bynta ban kyntu ia ki bor ka NHAI bad MeECL ba ki dei ban ailad ia kitei ki Khasi ban shong dukan ha katei ka jaka, kaba dei ruh ka jaka kaba ki la pynlong kum ka jaka ba kin pynlong kum ka lad kamai ia ki.
Wat na ka liang ka Kong Elisha Lapang, kaba dei kawei na ki nongshong dukan ha katei ka jaka, ka la pynpaw ruh da kaba ong ba ka jingshah pyndik kaba na ka por sha ka por ha ki bor ka NHAI bad MeECL, ka la ktah eh ha ka kamai kajih ka jong ki, khmatam ba ki la shanniah mynta la bun bun snem ban pyndap ia ka iing ka sem, da kaba die dukan harud surok ha Lad Umroi.
Ka sur kaba mih na kitei ki nongshong dukan ha katei ka jaka, ki la pynpaw ia ka jingsngewsih halor ka jingphah kot da ka NHAI kaba la maham ia ki ba ki dei ban mih noh na katei ka jaka bad lada kim mih, kaba mut ba kin sa shah rat naphang.
Halor katei na ka liang kitei ki nongshong dukan ha katei ka jaka, ki la pynpaw ba ki kwah ban kynriah shadien khyndiat ban lait na ka jaka ka NHAI bad MeECL, khnang ba katei ka kam kamai jakpoh jongki na katei ka jaka kan dang iai bteng kum long ha ki snem kiba la leit noh baroh.
Shillong:U Myntri jong ka tnad bording ka Jylla, u James K.
Sangma u la iathuh ba kam shym la don kano kano ka jingmut ban aiti noh ia ka Meghalaya Energy Corporation Limited (MeECL) sha ki kompani shimet kumba la kynthoh da ka Congress ha une u taiew baladep.
Kane ka jingkren jong une u Myntri ka long hadien ba ka MeECL (Employees) Associations and Unions (CCORMAU) ka la iakhih pyrshah halor ka jingthmu ban aiti noh ha ki kompani shimet ia ka distribution companies (Discoms) ha baroh kawei ka Ri.
Haba kren sha ki lad pathai khubor, u James Sangma u la iathuh ba kam dei ban aiti ha ki Discoms, hynrei ka dei ban sam ia ki licence ha kaba ka Discoms kan sam sha kiwei pat.
“Nga tharai bun ki paidbah ki sngewthuh bakla halor kane, bad nga kwah ban pynshai ba kam don ka jingthmu ban aiti ha ki kompani shimet bad kam dei ba ia ka MeECL ruh ym pynlong shimet, kam don eiei kum kata," u la ong.
Sngewbha ban post lem ba ym don 4G internet sha thain, Qualapatty, Lower Mawprem, Shillong naduh last Saturday.
Ngi jynjar palat mynta ba leh exam online ki khynnah skul.
Nongpoh: Ka kynhun ki trai bad ki nongniah Auto Rickshaw hapoh ka shatri Nongpoh Region Auto Owner & Driver Association, hynne ka sngi ki la pynbna paidbah ba ha 4 tarik mynta u Bnai kin pynlong ia ka jingsangeh kamai, kaba long kum ka dak ban pynpaw ia ka jingpyrshah halor ka jingshah shah ktah kti u Bah Marcus Marten, President ka Nongpoh Region Auto Owner & Driver Association (NRAO&DA), uba la shah ktah kti ha ki briew kiba la kam ba ki dei ki nongialam ka HYC, Ri Bhoi distrik.
Lah ruh ban kdew hangne ba u Bah Marcus Marten, nongialam ka kynhun ki nongniah Auto u la shah ktah kti ha ki nongialam ka HYC, ha ka janmiet 27 tarik u Naiwieng, kata hadien ba la kut ka prokram iaid rally CoMSO kiba la rah lama iong ban dawa ia ka ILP hapoh ka thain Nongpoh.
U Bah Wanteibor Makri, Secretary ka NRAO&DA, u la ong ba kum ka kynhun ki trai bad ki nongniah Auto hapoh ka thain Nongpoh, ki sngewkhia halor ka jingpynibor da ki nongialam sengbhalang jong ka HYC, kiba la nud ban ktah kti ia u nongialam ka kynhun ki nongniah Auto rickshaw.
Haba batai halor katei ka jingjia, u Bah Wanteibor Makri, u la ong ba katei ka jingjia ka la jia tang namar ba u Bah Marcus Marten, u la kylli halor ka deng lama iong ki Auto rikshaw, hynrei ha kaba kum katei ka por la mih ka huri hura bad kaba la wanrah ka jingiakynad hapdeng u President ki Nongniah Auto bad ka seng HYC.
Namarkata, kum ka ki nongialam ka Association, kiba ju don bynta ha ki kam ka Association, kiba ju ioh jingtip haba don kino kino ki prokram iakhih bad ban iashimbynta ha kiba kum kita ki jingiakhih, hynrei ha katei ka prokram pyndeng lama iong pat kim ioh kano kano ka khubor bad dei namar kata ka daw kaba la pynlong ia ki nongniah Auto ba kin sangeh kamai ha ka 4 tarik, kaba long kum ka dak ban pyrshah halor ka jingshah ktah kti u President ha ki dkhot ka HYC.
Da ki phew hajar ngut ki nongrep, ki don mynta ha khappud jong ka Delhi bad kitei ki la kyntait ban iakynduh ban iakren halor ka ain nongrep, kumba la khot sngewbha da U Amit Shah, myntri kam poh iing ka sorkar Jylla.
Kitei ki nongrep, kim mynjur satia ban kynriah ia ka jaka shong jingialang jongki, kumba la ai jingmut da U Shah, ha kaba ki ong ba katei ka jingthmu, ka dei ban set ha ka phatok madan ia ki nongrep.
U President jong ka BKU Krantikari na Punjab, ula byrthen ba ki nongrep, kin sa khang kdong ia ka Delhi, na ki san tylli ki liang, kiba dei ki jaka rung jaka mih ba kongsan sha ka nongbah Delhi.
Mynta ki nongrep, ki la nang iai tuid sha ka nongbah Delhi, ha kaba la iathuh ba ki don bun kiba na   Punjab, Uttar Pradesh bad Rajasthan, ki la nang poi shuh sha katei ka nongbah ban pynpaw ia ka jing pyrshah jongki.
Hadien ka jingsiat lyer sat khmat jong ki pulit ia kitei ki nongrep, kaba la jia ha ka sngi thohdieng bad ka jing kynshait da ka  um, ban pynpra ia ki nongrep, la iohi, ba ha kine ki ar sngi, kam don shuh kano kano ka jing ia pyni bor da ki pulit bad kitei ki nongrep.
Shillong: Ha ka jylla mynta ka sngi, ki la don 70 ngut kiba ioh thymmai ia u COVID-19 ha kaba baroh kiba dang shah sumar na une u khñiang jingpang ki la don 763 ngut.
Ha East Khasi Hills kiba ioh thymmai ia u COVID-19 ki long 53 ngut kiba kynthup 5 ngut ki high risk, 3 ngut ki ILI case, 2 ngut na ka armed forces, 13 ngut kiba wanphai na shabar, 2 ngut ki health worker, 2 ngut na Golflinks cluster, 21 ngut na Happy Valley cluster, 2 ngut na Nongthymmai cluster, 3 ngut na Rynjah cluster.
Ha West Garo Hills ki don 4 ngut kiba kynthup iwei I high risk bad 3 ngut na Damalgre cluster.
Ha East Jaintia Hills ki don 4 ngut kiba dei ba wanphai na shabar.
Ha Ri Bhoi Diatrict ki don 4 ngut kiba dei ki high risk.
Ha West Khasi Hills ki don 4 ngut kiba kynthup 2 ngut ki high risk bad 2 ngut ba leh ia ka random sampling bad ha South Garo Hills I don iwei iba dei I high risk.
Kiba la koit mynta ka sngi ha ka jylla ki don 75 ngut ha kaba baroh kibala koit ki la don haduh 10,936 ngut.
Ha East Khasi Hills ki don 52 ngut kiba kynthup 10 ngut ki high risk, 4 ngut ki ILI case, 3 ngut kiba wanphai na shabar, 2 ngut ki Armed forces, 2 ngut ki pulit, 3 ngut ki health worker, iwei na Happy Valley cluster, iwei na Keating road cluster 2 ngut na Lapalang cluster, iwei na Mawkhar cluster, iwei na Mawlai Kynton Massar cluster, iwei na Mawlai Nongkwar cluster, 11 ngut na Mawlai Umthlong cluster, iwei na Nongmensong cluster, 2 ngut na Nongrim cluster, 3 ngut na Nongthymmai cluster, iwei na Pynthor cluster bad 3 ngut na Rilbong cluster.
Ha South Garo Hills ki don 12 ngut kiba kynthup 4 ngut ki high risk, 2 ngut ki pulit bad 6 ngut na Siju Damikgittim cluster.
Ha West Garo Hills ki don 7 ngut kiba kynthup 5 ngut ki high risk, iwei I ILI case bad iwei na Cherangre cluster.
Ha Ri Bhoi District ki don 3 ngut kiba kynthul iwei na ka Armed Forces, iwei I health worker bad iwei iba wanphai na shabar bad ha East Garo Hills I don iwei iba dei I high risk.
Shillong: Ka Khasi Student Union Lapangap Unit ka pynrem jur ruh ia baroh ki MDC ka Jaintia Hills Autonamous District Council, khamtam ia ka EC jong ka Jaintia Hills Autonomous District Council halor ka jingkyntait ka jong ka ban shim ia ka jingbahkhlieh halor ka jingiakajia khappud hapdeng ka Jylla Meghalaya bad Assam.
Katkum ka jingiathuh u EM ka JHADC, u bah Finely Bareh uba la jubab iaka jingkylli kaba la buh da u MDC ka thaiñ u bah Dawan Lyngdoh ha ka Dorbar Tlang ka ba dang shudep.
Kane ka jingleh jong ka JHADC, ka pynpoh ia ki paid nongshong shnong kiba don sha Khappud ki ba don hapdeng ka jingialeh bad ka Assam.
balei ki kyntait, hato ki mut ba ka Lapangap Khanduli ka bam Armaloi.
Ka Lapangap bad ka Khanduli kam shem la bam ar maloi sha Assam.
Lada ki kyntait ka mut ba kito ki Land Holding Certificate(LHC) bad Pata Hali ba bad ki nongshong shnong ka Lapangap bad Khanduli kim don jingkheiñ mo ha JHADC.
Ka KSU ka kylli “Balei kim ong ba ngim tip aiñ bad ngi dei ruh kiba biej kata ka daw ba pynlong ia ngi ba ngin kyntait ia ki shnong khappud? Ha ka jingshisha kum ki MDC ba don ka bor ban shna iaki aiñ ban pynskem iaki aiñ iada jaka putta bad ka khyndew ka shyiap ki dei ban lehraiñ balei kim nud ban mih madan tang shisien ruh sha kine ki jaka ba don jingkajia".
La ong shuh shuh “U CEM jong ka Karbi Anglong Autonamous Council da lade u la wan jurip marsien wan pyn sangeh ka KSU ia uto u surok ba shna ka Assam hapoh u pud jong ka shnong Lapangap bad ula shimkhia kloi kloi ban ia kynduh ia u DC ka West Jaintia Hills, hynrei balei ki MDC jong ngi pat ki shu sngap jar? Hato ka jinglong MDC jong ki kan kut tang ha ka ban shu bam ei iaka tulop bad pyndonkam bakla ia ki skim paidbah ka JHADC".
La kylli ruh “Hato Ka Lapangap kam hap seh hapoh Ka Elaka shilliang Myntang, ha ka jingshisha ngim dei wat ban khot pynjemdaw iaka Lapangap Khanduli kum ki “Border Area" namar kim shem la wan knieh iaka jaka jong ka Assam , bad dei ka Assam ba wan kyntur pud sha Meghalaya.
Ka KSU Lapyngap ka pynrem jur ruh ia u CEM ka JHADC u bymdon jingkitklieh eiei iaka jaka lajong.
Kane ka jia dei namar ba la synshar da ki biej ia kiba stad Ka KSU ka sngewdei ban buh jingkylli Ia ki Nongmihkhmat ka District Council bad pynrem jur ruh halor ka jingkheiñsting bad bym shim jingkitkhlieh halor u pud u ang ka Jaidbynriew bad ruh ia ka kolshor Riti jong ki briew ba don ha Khappud.
Ha kajuh ka por ka KSU Lapangap Unit lyngba ka khubor ba la pyllait da u Samla Augustan Timung ula pynrem jur iaki runar kiba donkti ban shoh ban dat ia u nongshong shnong la shnong Lapangap haduh ba ula mynsaw jur.
Ka Seng ka la ong ba na ka liang ka Seng ha ryngkat ki nongialam shnong marsien tip iakata ka jingjia ki la hiar wut wut sha kawei ka shnong Karbi kaba tip kyrteng kum ka Langkeroi na ka bynta ban leit iarap ia utei u paradoh parasnam bad ha kajuh ka por ka Seng ka la buh por ia ki Nongialam shnong ka Shnong Langkeroi hapoh ar sngi na ka bynta ban wad ia kito kiba donkti ban shon ia u paradoh parasnam jong ngi.
“Lada kim lah ban pynpoi ia kito kiba don kti hapoh ar sngi, na ka liang ka Seng kam banse ban leh ia kaba donkam" la ong u samla Augustan Timung President ka KSU Lapangap Unit.
Shillong: Ka kong Elizabeth Marten, kaba dei ka para trai jong u bah Markus Marten, uba dei u President ka Nongpoh Regional Auto Owners’ and Drivers’ Association(NRAO&DA), ka la iathuh ba ka la shah ktahkti bad shah patan ha ki nongialam jong ka HYC Nongpoh Circle.
Haba iakren bad ki lad pathai khubor mynta ka sngi ha Shillong Press Club, ka kong Elizabeth, ka la iathuh ba ha ka 27 tarik Naiwieng 2020, ka la don ka jingleit wah lama iong ia ki kali ha Nongpoh ha kaba hapdeng ka jingbym ia sngewthuh jingmut, ka la don ka jinghuri hura hapdeng u Bah Markus bad ki dkhot ka HYC.
Haba ka jinghuri hura ka la poi sha kaba khluit, ka la don ka jingiashoh iadat hapdeng ki dkhot ka HYC bad u bah Markus.
Ka kong Elizabeth ka la iathuh ba ha ka por ba ka la iohi ia la u jong u hymmen uba la shah shoh, ka la leit ban iada ia la u jong u hymmen bad ban iarap ia u, bad dei hangne ba ka la shah ktah kti lang.
Katkum ka ehjahar ba la ai ha Nongpoh Police Station, ka Kong Elizebeth ka la ong ba ha ka por kumba 2:30 mynsngi, ka la don ha Nongpoh bad haba ka la iohi ba u hymmen jong ka u la shah ktahkti, bad dei ha kane ka por ba ka la leit ban iarap ia la u jong u hymmen, kine ki dkhot ka HYC ki la kren ia ka da ki ‘tiensih ‘tiensang hapdeng ka jingshoh khawiang, bad ki da ktah kti artad ia ka haduh da jot ka jaiñphong.
Kine ki dkhot ka HYC kiba donkti ha kane ka kam ki dei ba la tip kyrteng kum u Hercules Suting, u Jadon Lenox Nongrum bad u Mission Tron.
Ki nongialam jong ka HNYF(Women’s Wing), kiba la wan ban synran ia ka kong Elizabeth, ki la pynpaw ia ka jingpynrem ka jong ki halor kane ka jingleh jong ki dkhot ka HYC, bad ki la iathuh ba kin sa leit ban ujor ia kane sha ka Meghalaya State Commission for Women ban tuklar lem halor kane ka jingshah ktahkti ka kong Elizabeth ha ki rangbah briew.
Nongpoh: Ban nangpynkhlain ia ka Party bad ha kajuh ruh ka por ban wanrah ia ki jingkylla ha Ilekshon 2023, ki heh nongialam ka United Democratic Party (UDP) ha Ri Bhoi, hynnin ka sngi ki la ioh ban pynskhem ia ki nongkitkam ba pura ka UDP Youth Wing, ia kaba la pynskhem ha Iing Durbar Hall Iewmawlong Nongpoh, khnang ba kin ioh ban pynkhreh lypa bad ban trei shitom na bynta ka Ilekshon jied nongmihkhmat ka ban sa wan.
Ia kitei ki nongkitkam ka UDP Youth Wing, la pynskhem da u Bah Donbok Khymdeit, MLA barim bad uba long ruh kum u President ka UDP ha Ri Bhoi, nalorkata la sakhi ruh da ka jingdon kiwei ki nongialam ka UDP Ri Bhoi, kiba kynthup ia u Bah Lawrence Nongrum, General Secretary, u Bah Donkupar Sumer, Working President lem bad kiwei ki nongkitkam ka UDP ha Ri Bhoi.
Ha katei ka sngi, la ioh jingkren na u Bah Donbok Khymdeit, u la sneng la kyntu ia kitei ki nongkitkam ka UDP Youth Wing, ha kaba u la ong ia ki ba ki dei ban trei shitom na ka bynta ka Ri bad Jaidbynriew, ha kajuh ruh ka por ban trei na bynta ka Party, khnang ba ki jingthmu ka Party ban wan jingkylla ha ka Ilekshon 2023 ha Ri Bhoi kan wan ban urlong.
Kitei ki nongialam ka UDP Youth Wing, kiba la shimti ban long kum ki nongialam ki kynthup ia u President ba la jied ia u Bah Sumarlang Swer, u Jeffrey Khymdeit kum u Vice-President, u Ailong Pariat, General Secretary, u Phis Narlong kum u Assistant Secretary, u Johny Marbaniang kum u Finance Secretary, Sport Secretary sha u Binestar Kylla, Education Secretary, Arsuklang Kharbhih bad kynthup ki dkhot Executive Committee, nalorkata la jied ia u Bah Bah Rayonald Kharkamni bad Donkupar Sumer kum ki Adviser.
Nongpoh: Haba iadei bad ka jingjia huri hura kaba la mih hapdeng ki dkhot ka HYC bad u President ka Nongpoh Region Auto Owners & Drivers Association (NRAO&DA), na ka liang ka Dorbar Shnong Nongpoh Proper, ka la pynpaw ia ka jingsngewkhia halor katei ka jingshah ktah kti u President ka synjuk ki nongniah Auto.
Ka shnong Proper, ka pynrem jur ia ki briew ba donkti ban ktah kti ia u President ka seng ki Nongniah Auto, namar ma u ruh u dei u nongshong shnong jong ka shnong Nongpoh.
Na ka liang ka Dorbar Shnong, ka pynpaw ruh ba kum kitei ki jingjia kim dei ban jia shuh nangne shakhmat ban wanrah kano kano ka huri hura bad ka jingkulmar ha shnong Nongpoh, hynrei kum ka shnong ka don ka jingangnud ba ki khun samla kin long ka nuksa ba bha ban wanrah ka jingshong shngain ha shnong ha thaw.
Nongpoh: Ha ka sngi pynskhem ia ki nongkitkam ba thymmai ka Federation of Khasi Jaintia & Garo People, (FKJGP), North Khasi Hills District (Ri Bhoi), u Bah Welbirth Rani, President ba rangbah ka FKJGP, u la pynshlur ia ki dkhot ka seng ba kim dei ban tieng ha la ri lajong, hynrei dei ban lehheh beit bad ym dei ban ailad ia ki briew kiba nabar, ba kin wan mushlia ne leh trai khlieh hapoh ka Ri Lum Khasi.
U Bah Welbirth Rani, kum u nongialam ba rangbah ka FKJGP, u la pynshlur ia ki dkhot ka seng ba kim dei ban tieng, haba ki iakhun na bynta ka jingbha bad ka lawei ka Jaidbynriew, ha kaba u la ong ruh ba lada mynta dang biang ka por ban iakhun haba don kino kino kiba ktah mationg ia ka Jaidbynriew, namar lada mynta ym nud ban ieng ialeh pyrshah, kaba mut ba ym slem shuh ba ka ri Khasi kan sa long kum ka jylla Tripura, ba ki trai ri trai muluk kim nud shuh ban saham ei ei ruh em hakhmat ki mynder.
“Ban long kum u dkhot ka seng, ym dei ban long kiba tieng, hynrei donkam ban shlur, na ka bynta ban iakhun ia ki dawbah ka Jaidbynriew, kam donkam ban don ha ki Sengbhalang tang na bynta ki rongbiria ne ki kam ki ban pynmyntoi ialade shimet bad lada don kiba kum kita ki briew, ka bha ia ki ba kin mih noh na ka seng" ong u Bah Welbirh Rani.
Kumba ka long mynta, ka jaidbynriew, ka la don hapdeng ka jingma kaba khraw ha ka jingshah wan tyllep ha ki briew nabar, namarkata ban ailad ia ki ka long kaba ma shibun eh, kaba kham eh ka long ba shisien ka sngi kin sa ioh ban knieh ia ka bor synshar khadar, kaba mut ba hangne ka jaidbynriew kan sa jah noh syndon, bynrap utei u Bah Rani.
Namarkata, ki samla kiba la long kum ki dkhot ka seng (FKJGP), ki dei ban shim halade ia ka jingkitkhlieh ban iada ialada ka ri na ka jingwan tuid ki briew nabar, namar kum ka Jaidbynriew ka sngew ba dang kham na ka jingwantuid ki briew nabar ban ia ka Khlam COVID-19, kumta ka donkam ia ki khun samla ba ki mih shakhmat ban iada ia la ka jong ka Ri, u la bynrap.
Kiba la ai jingkren ha katei ka sngi, ki kynthup naduh u Bah Dundee Cliff Khongsit, General Secretary ka FKJGP Sengkmie, u Bah Eldie N.
Lyngdoh, Vice-President FKJGP Sengkmie, u Bah Jeo Marwein bad u Bah Emlang Lytan, kiba dei ki nongialam baroh ka FKJGP.
Nalorkata la sakhi ruh da ka jingdon kiwei pat ki nongialam sengbhalang kum ka KSU bad RBYF.
Ki nongialam ba thymmai ka Federation of Khasi Jaintia & Garo People, (FKJGP), North Khasi Hills District (Ri Bhoi), kiba la shah pyntian smai ha katei ka sngi, ki kynthup ia u Bah Luistar Lyngdoh kum u President, u Bah Shanlang Diengdoh, kum u General Secretary, u Bah Lumlang Mawnai, Senior Vice President, u Bah Marshal Diengdoh, u Bah Center Doloi kum ki Vice President.
Kiwei pat ki dkhot hapoh ka Executive Committee, ki kynthup ia u Aitison Khongstid, u Angel Star Khonghat, Assistant Secretary, u Ricky Majaw, Information Secretary, u Banroi Wahlang Assistant Information Secretary, u Lambha Kurbah, Chief organizing, u George Tangsang, u Brison Pohshna, organizing Secrertary, u Gabriel Sun, education Secretary, u Kitbor Suting, Assistant secretary Education, u Banshan Nongbet, Sport Secretary, u Devos Chynre bad u Rodrik Syiem, kum ki Assistant Sport Secretary, u Law Syngkli, Agriculture Secretary, u Stephan Kharbani, A.
Thangkhiew bad Nangkiew Sohktung kum ki Assistant Agriculture Secretary, u Wedorwel Wajri, Rural and Development Secretary, u Ring Sohpdang bad Lising Wardkhar, kum ki Assistant Rural and Development Secretary, u Vishos Lawryniang, Deciplinary, u Donbok Khonglam, Office Secretary, Ricky Lapang, Asisstant Office Secretary, u Medring Mynsong, Cultural Secretary bad u Phrang Sngi Lyngdoh Assistant Cultural Secretary.
U Isaiah u la im ha ka spah snem kaba phra (8 century B.
C) ha shwa u khrist.
Ka la don ka jingkhot ia u da u Blei ha kata ka por ha kajuh ka por ba u syiem Ussaiah u la iap noh.
Ha kajuh ka snem ba la khot ia u Isaiah da u Blei ban long u Nongiathuhlypa ha Israel.
Ha kata ka por u Isaiah u la ong – 9 nga la iohi ia u trai (Jisu) ba u la shong ha ka khet bajrong bad ba la kyntiew bad ka jain shympiar jong u ka la pyndap ia ka temple.
U ong, ba ki seraph ki ieng ha jan jong u, uwei uwei u seraph u don hynriew tylli ki thapniang, da ki ar tylli ki thapniang u tap ia ka khmat, da ki ar tylli u tap da ki kjat, da ki ar tyllipat u her.
U wei na ki ta u seraph u la pyrta u ong – U Bakhuid, u Bakhuid, u Bakhuid, Holy, Holy, Holy u Trai ki paid.
Isaiah 6:1-3.
Ha kata ka por, ka khyndew ka dap da ka burom jong u, ki nongrim jong ki khyrdop ki la win na ka jingsawa uta uba pyrta bad ka ing ka la dap da ka tdem.
Aiu la jia ia u Isaiah ha kum kata ka por? Haba u Isaiah u la iohi ia kine kiei kiei, u la ong – kordit ia nga! Namar nga la iap, namar nga u briew u ba tngit ki rmiang shyntur bad nga shong ha pdeng u paidlang ba tngit ki rmiang shyntur, naba ki khmat jong nga ki LA IOHI IA U SYIEM, u Trai ki paid.
Isaiah 6:5.
U Isaiah kum u briew, ha ka jinglong briew u sngew ialade ba umlong eiei ha khmat  u ta u syiem, ialade u ba tngit ki rmiang shyntur, uba kren ia ki jingbakla, u don ki jignduna kum u Briew, kane ka la ktah eh ia u ban iohi ruh ia ki seraph ne angel kiba iap pyrta jam u BAKHUID  U BA KHUID U BAKHUID ha ka khet u Blei hapdeng kane ka jingtlot kum u briew, ha kum kata uwei na ki seraph u la her hajan U Isaiah uba don u rnga ba rhem ha ka kti jong u, bad u Isaiah u la ong – u la ktah ia ka shyntur jong nga u la ong ruh ha u Isaiah ha khmih kane ka la ktah ia ka rmiang shyntur jongme.
Te ia ka jingbym hok jongme la weng noh.
Iaka pop jongme la pynkhuid noh.
Hakata ka por, u Isaiah u ioh sngew pat ia ka sur na u Trai Jisu, ba u ong – Ngan phah ia no? uei u ban leit na ka bynta jong ngi?  U Isaiah kyndit kynsan u jubab – “Nga hangne, to phah ia nga Ah Trai".
U Trai u la ong ha u Isaiah – “To khie bad ong ha u ne u paidlang (paidlang Israel).
Isaiah 6:8-13.
Dei hangne ba U Blei u la pyndonkam ia u Isaiah ban iathuhlypa ha Israel halor ki jingbymman jong ki tad haduh ba ki shnong Israel ki la long kynjah, bad ki ing khlem shong Briew, ka Ri Israel kala kynjah ruh phar.
Isaiah 6:11.
Kaei kaba ngi iohi hangne ia ka jingshem jong u Isaiah ka long, ba ha kata ka por  une u Jisu uba long u Syiem ki Syiem u Trai ki Trai uba don hapdeng ha ka khet syiem u lawan ban paw ha u Isaiah ban khot ia u Isaiah sha ka kam kum u Nongiathuhlypa ha Israel.
Hakato ka spah snem kaba phra (8th century B.
C) ia u Jisu ympat kha sha kane  ka pyrthei.
Hynrei u Isaiah u la iohi lypa ia u bad ia ka burom jong u Jisu ia uba ki angel ki seraph ki pyrta U Bakhuid! U Bakhuid! U Bakhuid.
Kaba mut u Isaiahu la iohi lypa ia u Jisu haba ympat kha ia u Jisu sha ka pyrthei.
Dei ruh hangne ngi kynmaw baka ktien u Blei ka ong – ba u Jisu udei hi u Blei namar udei u khun u Blei, une u ladon naduh kaba mynnyngkong ha bneng bad u Blei.
In the beginning was the word and the word was with God AND THE WORD WAS GOD.
Ioanis 1:1.
U Jisu udei u ktien, bad uta u ktien, udei u Blei.
Dei hangne ba u Blei u la pyndonkam ia u Isaiah ban iathuhlypa shaphang uta u ktien u  ba wan na bneng namar da lade u la iohi ia u iaka burom kaba khraw jong u ia u ba ki seraph ki pyrta jam u Bakhuid U Bakhuid U Bakhuid.
U Isaiah ymslem hadien kane u la pynbna ia ka khubor babha (goodnews) shaphang uta u Jisu (Immanuel) u da ong – Namar kata u Trai hi un ai ka  DAK iaphi, hakhmih ka theisotti kan pun khun kan kha ruh ia u khun, ynkhot ia ka kyrteng  jong u.
u Immanuel.
Isaiah 7:14.
Hadien bun spah snem, une u Jisu, ia u ba u Isaiah u la iohi bad u la dep pynbna ia ka jingkha ia u ha ka jinglong briew, la kha shisha ia u, u la wan longdoh longsnam kum ki briew hi.
“uta u ktien (Jisu) te u la kynja doh bad u la shongsah hapdeng jong ngi (And  the word became flesh and dwelt among us)" Isaiah 1:14.
U Isaiah um la iathuh ha ki Israel, shaphang kane, hynrei kim ngeit kim pdiang ha kato ka por bad wat mynta ruh.
Dei ia kane b aka ktien u Blei ka ong – U (Jisu) lawan sha la ki jong, kiba dei la ki jong kim pdiang ia u.
Ioanis 1:11.
Naduh u Prophet Isaiah haduh ha u Jisu haduh mynta ki Israel kim pat pdiang ia u Jisu kum u Messaiah jong ki namar kim ithuh ia.
Dei nakane ka daw u Isaiah u ong – “To sngew hynrei wat sngewthuh.
To iohi hynrei wat shemphang.
To pynkhia ia ki shkor jong ki.
To pynkhaprip ia ki khmat jong ki ioh kin iohi da la ki khmat ban ioh sngew da la ki shkor.
Isaiah 6:9-11.
Ki Israel kim ioh sngew kim iohi.
Hynrei ka ktien u Blei pat ka ong – “kat kiba pdiang ia u, ha kito u la ai bor ban long ki khun u Blei.
Ioanis 1:12.
Ki Jiw ne Israel ki la duh ia ka jingpynim.
Ki Jentil ki la ioh jingpynim namar ki ngeit bad pdiang, kumta ki la long ki khun u Blei.
Kiba lakha ym naka snam, lymne na kamon kadoh, lymne na kamon u briew – HYNREI NA U BLEI.
Ioanis 1:13.
Kumba u Blei u lakhot ia u Isaiah u dangkhot mynta ruh ia ki briew baroh ha kane ka pateng sha ka miej ka jingkylla bamut, da u Mynsiem Bakhuid.
Ki kam ki Apostol 17:30-31.
Amen.
Hynmen/para sngewbha pynshai lang,ia ka lynnong 60 jong u Isaiah mongiathuh lypa.
Kim nang ban kren hynrei ka jingleh jong ki ka thew shata.
Ha kane kajuh hi ka aiom, tang shu kynjat shai la iohsngew ia ka jingiamareh step ki samla dang khie dang san ban pynsting ialade bad ban kilan met khamtam kito kiba ialehkai phutbol.
Haba la sngewbiang ka jingmareh step, ki wan sum wan sait ban lait na ka jingsma syep.
Kiba leit skul ki khreh sha skul bad kito pat kiba leit bylla ki khreh leit noh sha la ka jingbylla.
Haba la poi ka por janmiet, shi-shi paralok ki leit tong sher sha ki wah duit bad sum biang ha ka kshaid ba noh rymphai.
Kine ki ‘thei lud bad ki bah lud khamtam eh ki bah lud pait-pdot rangbah ki pynher ban kynud bad ban rwai da kaba shu pynbud ia ki jingrwai ba bang jong ki kaitor syiang ryndang jong ka bri u hynniew trep.
La sawa ki lum ki wah haba dang iaid kine ki samla dang khluit snam ba sdang speh tmain.
Ki sla dieng sla siej, ki sla riewhadem ki sawa sher-sher ba paswut ka lyer pyngngad.
Na bynta ki khynnah skul, kane ka dei ruh ka aiom ba kin sdang ban pynkhreh lypa shaid-shaid ia ki lynnong kot ba ka egsamin kiew klas ka la nangjan.
Kane ka long kumjuuh la ha sor ne ha nongkyndong.
Ki sngi ki por ki la nang iaid bad hadien ka shuti lehniam puja ka la kut, ka skul ba pule kine ki shi para ka la wah ia ka rutin ha notis bod na ka bynta ka egsamin kut snem.
U Naiwieng u la mih.
Tang shu mih une u bnai la iohsngew ia ki khynnah na man la ki iing ba ki pule kot la ha phyllaw ne rudnong.
Ka shait long ka rukom ia ki khynnah nongkyndong ban leit khrehkot sha ki lum madan phlang harud shnong.
Ha ki ki sngew ba kaba khrehkot sha kito ki jaka ki khamlah bha.
Hangne ka lyer kaba beh sngewtynnad ka paswut ha ka met jong ki, ki khmat jong ki kat shaba phai ki iohi tang ia ki jing jyrngam suda.
Kane ruh ka iarap ban pyn pyngngad bad pynaram ia ki khmat ba la thait.
Ka don ruh ka jingsngew laitluid ha ki ba ki lah ban thiah ne dem kai bad ban ialeh-kai paralok shiphang arphang ban pynjah thait ia ka jabieng jong ki.
Kumne ki ju mlien man la ka janmiet shi-shi paralok tad haduh ban da kut ka egsam.
Katkum ka rutin, ka 18 tarik uta u bnai ka dei ka sngi sdang egsam bad ka sobjek english ka dei kaba nyngkong eh ban thoh.
Ha baroh ki sobjek, u Ksan u leh bha bad u kyrmen skhem ba un pas bha.
Ha ka klas jong u ksan don baroh 30 ngut ki khynnah.
Ki kynthei 18 ngut bad ki shynrang pat 12 ngut.
Napdeng kine baroh, dei tang u Kyntiak uba iajan tam ka jingstad u iabeh-iabeh bad u Ksan.
Ha ka sngi kut egsam, u headmaster jong ka skul u la pynbna ba ka skul kan bam khana ha ka 9 tarik u Nohprah bad ka resol pat yn sa ai ha ka sngi kaba bud.
Katba ki dangap resol, kine ki shipara ki la ioh ban iaram kam kylluid ha iing ha sem.
U Ksan bad u Bhalang ki la iarap borbah ia la u kpa sha lum katba ka syrpai ka la iarap ha iing bad la ka kmie.
Kumne kine ki shi iing ki pyntyllun ia la ki kam.
Ka jingiatreilang hapdeng u Kpa, ka Kmie bad ki khun-heh ka pyntyllun stet ia ki kam iing bad ki kam sha lum.
Ka por tlang ka dei ka por ba ka sngi ka sep kloi khamtam ha ki bnai Nohprah bad Kyllalyngkot.
Haba la dei ka sngi bam khana, kata ka 9 tarik uta u bnai, baroh ki khynnah skul ki la kmen namar ki ioh ban ialehkai sngewbha katba ki mon bad ha kajuh ka por pat ka long ka jingkyndeh shadem la kin sah klas ne kiew klas.
Ki khynnah shynrang ki muja ha ka ialehkai phutbol ha madan skul katba ki kynthei pat ki ia risa kynhoi ha ka jingialeh mawpoin ha kawei pat ka madan rit ha syndah ka madan phutbol.
Na ka bynta ban shet sha shet ja la khot iarap ia ki katto katne ngut ki kmie ki khynnah skul.
La ai sna sngi ha ka por 1 baje nohphai sngi da ka jadoh khlein sniang bad ki khynnah ki la iabam pyrkhing kpoh ba ka bang eh.
Shillong:Hynnin ka sngi, uwei u rangbah briew, uba kyrteng U bah Rajesh Khongphai (40), uba shong ba sah ha ka shnong Weikyian, Elaka Nongjri, ula mynsaw jur, na ka jingshah dait ha ka dngiem.
Ki lad khubor, ki iathuh ba utei u rangbah, u leit rung ha kawei ka khlaw, kaba don hajan katei ka shnong, ha ka por 9.
30 lane 10 baje mynstep, ha kaba u leit rung ha ka khlaw, kaba ki ai kyrteng Risang.
Ynda poi ha katei ka khlaw, ula shah beh thong ha ka dngiem bad ka la ioh ban dait pyn mynsaw na ki bynta jong ka shkor jongu bad kumjuh na ka tyrpeng jongu ruh.
Kat haduh ba thoh ia kane ka khubor, la iathuh ba uba pang, u don ha ka jingshah sumar ha NEIGHRIMS, Shillong.
U bah Napoleon Siej, Sirdar ka Nongjri Elaka, haba iakren bad U Rupang, u iathuh ba ka dngiem ka bun bha ha katei ka jaka bad u Sirdar, u antad, ba katei ka dngiem, ka dei kaba rit khun, ba ka khie bitar bad pyn mynsaw ia utei u rangbah.
La iathuh ruh ba haduh mynta, ki la don lai ngut, kiba la shah dait dngiem ha katei ka jaka, haduh mynta.
Haba la wad jingtip kham bniah, la iathuh ba katei ka dngiem, ka don ha rud lynti bad lehse na ka bynta ban wad bam bad mar ia iohi ia utei u rangbah, uba iaid lynti, ka la ryngkoh pum ha ka met jongu bad la iathuh ba ka dei ka dngiem kaba heh bha, ha kaba ka jingheh jongu, ka kham palat ban ia u briew.
Mar ia shah kynrup ha ka dngiem, U bah Khongphai, ula iakhun tyngeh ban pyllait im ialade bad ula ioh ban phet krad sha lynti ba don briew, ha kaba ki la iarap ia utei u rangbah mar mar bad la pynkit sha ka jaka sumar; tangba la iathuh ba utei u rangbah, ula dkut noh shiliang ka shkor jongu.
Ka jing iakhun jongu bad ka dngiem, ka dei tang da ki khyndiat minit, hynrei lada um lait kloi na ka tyrsim jong ka dngiem, ula dei ban don ha ka jingma kaba khraw ia ka jingim jongu.
Shillong: Mynta ka miet ha ka por kumba 8 baje eiei, uwei u samla khasi uba kyrteng Ras Shadap u ba na ka shnong Lapangap West Jaintia Hill District, ula shah bom shah tied ha ki khar Karbi ha ka shnong Langkaroi, Assam.
Mar sien ioh jingtip ka KSU Lapangap Unit ki la hiar mar mar sha kata ka shnong ban pyllait im ia u pradoh parasnam.
Naka liang jong ka KSU Nartiang Circle ka pynrem jur ia kane ka jing leh donbor jong ki khar Karbi.
La iathuh ba ki la dep ujor sha u OC Saitsama out Post ia kane ka jingjia bad la dep pyntip sha u DSP West Jaintia halor kane ka jingjia.
Ka KSU, ka kyrpad ia ki para dkhot kiba don ha Khanduli bad Lapangap ba kin long kiba stad bad Husiar ban lait na kano kano ka jingjia ba sngewsih.
“Nga la thngan bad phi la bsa ia nga, nga la sliang bad phi la ai jingdih ia nga; nga la long u nongwei bad phi la pdiang sngewbha ia nga ha ki Ïing jong phi, nga la lyngkhuit bad phi la pynkup jaiῆ ia nga; nga la pang bad phi la shim ban sumar ia nga…" (Mathaios 25:35-36).
Ki kyntien jingkyrmen ba ngin puson ha kane ka sngi ki long ha ka dur jong ka poitri kaba nga la pruid saw snem mynshuwa ha ka por jong ka jingiakhun bad ka jingpang bampong.
Kane kam dei ka jingthoh poitri kaba janai bad ym lah ban Ïanujor ia ka bad kiwei pat.
Kane ka dei tang ka jingpruid halor ka jingshem bad jingiohi , tangba lah lehse ban Ïasam ia ka kum ka khubor ha kane ka por.
Ha shuwa ban Ïasam bad phi ki nongpule ba ieid ia kata ka jingthoh poitri kaba la nam Ïathuh Ia Nga, nga sngewdei ruh ban ai shi symboh ka mat puson na ka Gospel katkum u Mathaios 25:35-36 kum ka jinglamphrang.
Ha ka Gospel u Mathaios 25:35-36, u Jisu u kdew bad ban jur ia ki jingdonkam ba tynrai duh jong ka longbriew manbriew.
Lah ban kdew hangne ia ki hynriew tylli ki jingdonkam ba tynrai duh jong ka jingim u briew bad kita ki long; (i) ka bam ka sa, ka kamai kajih (ii) ka umbam umdih (iii) ka Ïing ka sem (iv) ka jaiῆ ka nep (v) ka koit ka khiah bad (vi) ka jinglaitluid.
U Jisu u kdew shai ba kine ki dei ki jingdonkam ba tynrai duh kiba uwei pa uwei u briew bad kawei pa kawei ka briew ki dei ban ioh.
Lada kim ioh ka jingim jong ki kam pat long kaba pura bad kam long katkum ka saiῆdur blei.
Ka dei ka nongkynti jong uwei pa uwei bad kawei pa kawei ban ioh ia ka jingim ba pura.
Lada u briew ne ka briew kim lah ban ioh ia ka jingim ba pura ne ia ki jingdonkam ba tynrai duh jong ka longbriew manbriew, kata ka mut ka don ka jinglah shilliang ne jingleh shilliang khmat bad la don mano re mano kiba tuh ne knieh noh ia ka hok bad nongkynti jong ki.
Kane ka juk kaba ngi im mynta kam dei ka Ïa kaba kut jong ka pyrthei, hynrei ka dei ka por kaba eh, kaba jwat bad kumta ngi dei ban khlaiῆ, ban skhem jingmut bad ban shlur mynsiem.
Ha ka Gospel u Mathaios 25:35-36, u Jisu u kob bad kdew ha kiba ngeit bad ka Balang ia ka nongrim jong ka jingbishar ha akher ka sngi.
Ha ka jingbishar ba khatduh, U Blei un bishar bad thew tarajur ia ka pyrthei, ia ka imlang sahlang bad ia u khun bynriew da kane ka nongrim.
Nalor nangta, ha kane ka bynta u Trai Jisu u tynjuh ia ka jingieid bad jingngeit jong ngi.
Katkum u Jisu, ka jingieid ia u Blei bad ia ki para briew ka dei ban paw da ki kam, ym tang da ka ktien bad kumjuh ruh ka jingngeit kaba im bad ba seisoh ka dei ban paw ha ki kam.
Katkum ki riewstad, ka bam ka sa, ka kamai kajih da ka umsyep ka dei ka burom ka ijot jong ka longbriew manbriew ha ka imlang sahlang.
Lada ym biang ka kamai kajih ne ka bam ka sa bad hap ban shu khrong, ki briew kin duh noh ia ka burom ka ijot ka longbriew manbriew, ki kylla long noh ki mraw jong kito kiba bsa jingbam ia ki.
Kumta ki jemrngiew.
Nangta ka umbam umdih ka long kaba kongsan bad da ki million ngut ki briew ki shem jynjar bad ki iap namar ba kim ioh ka umbam umdih ba biang.
Ka Ïing ban shong ban sah bad rieh tngen ka dei ka jingdonkam ba kongsan.
Ki briew kim dei ban shu im bad iathiah-iadem ha lynti ha syngkien ne ha ki jaka bret niut ne ha ki khrum jingkieng ne ha ki rud dukan bad ki phetwir ruh ki dei ban ioh ka jaka shong jaka sah kaba biang.
Uwei pa uwei u briew bad kawei pa kawei ka briew ki dei hok ban ioh ka Ïing ne ka trep ba paka ban thiah ban dem bad ban pynheh pynsan ia ki khun ki kti.
Ka jaiῆ ban kup, ban phong bad ban sem ka dei ka hok ban iada na ka raiῆ ka rem.
Ka jingkoit jingkhiah jong ki briew, ka jinglah ban pynbiang ia ki lad jingsumar pang kiba bha bad ba jem dor na ka bynta baroh ki nongshong shnong ki dei ki jingkdew kiba kongsan kiba pynpaw ia ka jingroi bad jingsan ha ka imlang sahlang.
Phewse ha ka juk “neo-liberal era" kaba ngi im mynta, ka juk kaba lah shilliang bad leh shilliang khmat, ka pyrthei bad ki bor synshar ki tuh bad knieh noh ia ki jingdonkam ba tynrai duh na ki briew.
Kumta u khun bynriew u ud, u nam, u bynῆiaw bad u pyrta, Ïathuh Ia Nga-Ïathuh ia ngaKatno ka bai khaw bai doh?Ka tlang shuti bai skul shuwa ngin klet noh.
