Na kaliang u president ba rangbah ka seng HANM, seng kmie ula byrngem ba katkum ka jingwan ia kynduh kaba ki la buh por 7 sngi, ba lada khlem pynsahngeh ia kane ka jing thombor ki BSF, ka seng ka la kop ba 60 tylli ki kali kin hiar ha kitei ki jingjia ba shah pyndik bad ba kan lah ban sa mih kaei kaei ka jingjia, lada ym lah ban teh lakam.
Ka biang.
Shillong:Ka seng Hynniewtrep youth Council (HYC), mynhynnin ka sngi, ki la wan ban synran lang ia ki nongshong shnong jongka shnong Baikam ban wan iakynduh ia u myntri kam poh iing, u bah Lahkmen Rym bui ban dawa na ka bynta ban kynthup lang ia ka shnong Baikam hapoh ka jaka jongka jylla Meghalaya.
Ha ka jing iakren bad ki lad pathai khubor, ka kong Rimon Suchiang, ka la ong ba ki don haduh 37 tylli ki iing ha Baikam bad ki nongshong shnong ha katei ka jaka kim tip ia kata ka jingia pynbeit pud jong ka Meghalaya bad ka Assam, hynrei dei tad ha ka por ba la soi ia ka MOU, ki sa ioh jingtip.
Shuh shuh ka la ong “Kum ki khasi pnar, ngi kwah ban don lang bad ka jylla lajong, namar ban im ha ki jaka nongwei, namar ba ki sngew nongwei palat.
Ha ka shnong ka thaw jong ngi ki ia dei khasi lut bad kane ka dei ka lad kaba kongsan tam iangi ba lada dang don ka lad ngi kwah ban don ha ka jylla Meghalaya, namar ka niam ka rukom, kren ka khana, ka riam ka beit bad ka iaid ka ïeng ka dei kajuh kumta ban im shari nongwei ka long shisha ka jingeh".
Ha katei ka jaka kiba bun ki dei ki nongrep bad ka jingioh jingmyntoi na ka jylla Meghalaya bad na Assam ruh kim ioh eiei.
Ka kong Rimon suchiang ka la kyrpad ia ka sorkar ba kan sngewbha ban kdup ia ki sha Meghalaya, khnang ba kin ioh ban imsuk imsaiñ, ka la bynrap.
Na ka liang jong u bah Lahkmen Rymbui ula kular ba un sa shimkhia ia kane ka kam bad un leh katba lah ban iarap ba kumno kane ka shnong Baikam kaba shong da kine ki khasi pnar ba kin ioh bad hap hapoh ka Meghalaya.
Na ka liang jong ka seng Hynniewtrep Youth Council, kan nang iai buddien ia kane bad kin sa buh jingthoh ha u Chief Minister bad kumjuh ha u Deputy Chief Minister, ba namar ba kine ki nong shong shnong ka Baikam, ki kwah ban don hapoh ka Meghalaya bad ba ki dei ban kdup ia kim ba kin wan sha Meghalayam namar kam dei kaba suk ba kin don bad shong bad ka jylla Assam, namar ka jingiapher ha baroh ki liang naduh ka bam ka dih, ka ktien ka thylliej ka iapher bad ka riti ka dustur ka iapher.
Kumno kumta naduh mynshwa phi iahap hangno.
Hangno phi ia thep vote ha Meghalaya ne Assam.
Khun Hynniew Trep te dei ban ialeh Beit nanwan sha Meghalaya kein.
Shillong:Ki nongïalam jong ka Harijan Pan chayat Commitee (HPC), ki la pan por hadien ka jinglehniam Puja ban pynsngew ia ka rai jong ki, sha ka Sorkar jylla, halor ka jing tyrwa jong ka Sorkar jylla ban pyn kynriah ia ki briew kiba sah ha Them Iewmawlong (Themmetor).
Mynhynnin ka sngi, na ka liang ka Sorkar jylla, ka la khot ia ka jingïalang bad ki nongïalam jong ka Harijan Panchayaat Commitee (HPC) ban pynsngew sha ki, halor ka jingtyrwa jong ka Sorkar ha kaba ïadei bad ka jingpynkynriah ia ki briew ba sah ha Them iewmawlong.
Haba ia kren bad ki lad pathai khubor na ka liang u Gurjeet Singh u Chairman ka HPC, u la ong “Ha ka jingïalang ba la long mynta ka sngi, na ka liang ka Sorkar ka la pynsngew ia ngi ia ka blueprint bad ka Sorkar kan sa phah ia kane ka official blueprint sha ngi".
“Mynta ka long tang ban pynsngew ia ka jingtyrwa jong ka Sorkar bad ngin ap ba kan phah shwa ia ka blueprint sha ngi bad ngin sa shim ka rai hadien ba ngi la dep ban bishar lut ia kine" u la bynrap.
U Singh u la ong ruh “Na ka liang ka Sorkar jylla hi ka la kyntait lut ia ki jingdawa, kiba ngi la buh hakhmat ka Sorkar bad ha ka jaka jong kane ka Sorkar ka la ai da ka jingtyrwa na ka liang jong ki, kumta ngim lah ban shim kano kano ka rai mynta ngin hap ban pynlong shwa ia ka jingïalang halor kane bad ngin sa shim rai".
“Ngi la dawa ia ka jaka 200 sqft na ka bynta kawei ka longing, hynrei ka Sorkar ka don jingthmu ban shna da ka ing bun mala na ka skim jong ka Sorkar pdeng bad halor kane ka jingtyrwa ngin sa ia syllok shwa bad kiba sah ha kane ka jaka ngin sa shim ka rai"u la bynrap.
“Mynta ka sngi ngi la iakren ia ka juh hi bad mynta ruh ka shu long ka jingïalang ha kaba ki la pyntip halor ka blueprint ka ba kin sa phah ia ngi bad ngin sa shim rai hadien ka jinglehniam puja la ngin pdiang ne em ia kane ka jingtyrrwa ka Sorkar jylla"u la ong u Singh.
balei ban ai jaka ne shna ing ia ki, ong ia ki ban liet sa punjab balei kine ki Harijan kin ai ne iarap ia ngi ki khasi ban shna ing ha chandigarh lane kin ai jaka ia ngi ki khasi ban shna ing ne jake ia ngi, bun na ki khasi jng ngiki ba trei ha incom tax sa kiwei ki state ha india ki ju wan phai noh shala ka ri khasi namar la kut ka service balei pat ia kine ki harijan pat mut ai jaka ne ing ia ki ong ia ki ban liet phai biang sa la shnong la jong, lem kumta ai noh ia ngi ki khasi ka chandigarh bad ka punjab ruh shiteng kineKa dei kata.
ki khasi ki liet trei shabar ynda lah dep ka service ki wan phai sha la iing  ne ka ri lajong.
kane ka pohjait ka ia leh mynleh palat ruh dei ba ailad une u Syiem dieri suda…Nga dawa ba dei ban pynduh pyndam noh iaki Syiem.
Lah biang ba don ka district council.
iaka KHADC ruh dei.
ban.
khang noh namar bab bun kiba die iaka jaidbynriew…a toothless institution.
An institution of shame and no integrity…Dei ban don kum ki Taliban ban ai jingthngad.
Shillong: Ka don ka jingkhie jumai, kaba la kham jur mynta ka step, ha ka por kumba 4 duna eiei.
Ka jingkhih, ka neh kumba katto katne minit antad bad ka dei ha ka por, ba kiba bun, ki dang ia ioh thiah lut lyngngai.
La iathuh ba ka jingkhie jumai, ka jia ha Meghalaya, Assam, Tripura, West Bengal, Manipur, Myanmar bad kiwei de ki Ri ba marjan.
Ka jingkhlain bor jong u jumai, ka long kaba 5.
8 ha ka richter scale.
Ym shym la ioh jingtip, ban don kano kano ka jingjia ba sniew, na katei ka  jingkhie jumai.
Nongstoin:U MLA jong ka Nongstoin u Bah Macmillan Byrsat, mynhynnin ka sngi, u la iakynduh kyrpang ia u Myntri Rangbah jong ka Sorkar Jylla ryngkat ka jingkyrpad ban buh Dialysis Unit ne Mashin hapoh Nongstoin Civil Hospital Nongstoin.
Ha katei ka jingiakynduh u Myn tri Rangbah, u la pynpaw iaka jing sngew mynjur ba kat ka Nongstoin, ka la don kam shisha ban don noh ia ka Dialysis mashin.
U Bah Macmillan Byrsat, u la pynpaw ruh ba katba nangmih ki sngi ka jingpang khyllai hapoh Nongstoin, ka la sdang bha ban kynrei, ha kaba kiba bun ki nongpang ki hap ban kiew sha Shillong ne shaduh Guwahati ban leit leh ia ka dialysis, kata ruh don kiba leh ar sien ha ka shitaiew ne shisien shi taiew ha kaba katei ka la ktah shisha ia ka leit ka wan bad ia ka pisa jong ki nongpang kumta ban pynsuk shuh shuh ia ki paitbah, na ka liang jong u MLA ka thain u la kyrpad ban don noh la ka jong ka mashin hapoh Nongstoin.
Ha katei ka jingkyrpad jong u kum u MLA, na ka liang jong u Myntri Rangbah, u Conrad K Sangma u la sngewdei shisha, ha kaba mar mar u la khot syndon, ia ki ophisar ba dei peit ia ka tnad ka koit ka khiah bad ban pynsted ia katei ka kam, ha kaba u la ai ruh ia ka jingmynjur ha khmat u MLA ka thain.
Na ka liang jong u Bah Macmillan Byrsat, MLA u la kular ruh ba un sa buddien bad ka tnad ka koit ka khiah, ha kaba u don ka jingkyrmen kaba skhem ba ka Nongstoin kan sa ioh ia katei ka mashin na ka bynta ban pynsuk ia ki nongpang.
Shillong: Ha ka shithi ba la phah sha u Myntri Rangbah mynta ka sngi 29tarik u Nailur, ka KJCLF ka iaroh ia ka jinglakloi bad mon jong u Myntri Rangbah ban sngap ia ka jingpynsngew jong ki paidbah kynthup ia ki kynhun bapher bad nongialam Balang kumba la iai pynpaw na ka por sha ka por.
Pynban, ha ka jingbuddien ia kiei kiei kiba la jia ha ka iing Dorbar Thaw Ain ba dang dep shong ha kine ki khyndiat por bad ha ki sngi kiba bud, ka Forum ka iohi ba kam shym don kano kano ka jingkut jingmut kaba skhem jong kane ka Sorkar ba mynta ban pynsangeh ia ka ktem jingkhalai Casino bad ban pyndam noh ruh ia ka Meghalaya Regulation of Gaming Act 2021.
Ki jingshisha bad ki kam kiba paw sha ki paidbah ki long da kumwei pat.
Da ka jingsngewkhia kaba khraw halor kine kiei kiei ka KJCLF ka iai bteng ban kyntu bad dawa ia ka jingpynsangeh noh ia ka ktem jingkhalai Casino bad ban pyndam noh ruh ia ka Meghalaya Regulation of Gaming Act 2021, ong ka kyrwoh na U Rev EH Kharkongor, Secretary KJCLF.
Shillong: U Symbud Myntri rangbah ka jylla, u bah Prestone Tynsong, u la ïathuh ba ka Sorkar ka don ka jingthmu ban pynkynriah, ym tang ia ki briew ba sah ha Them Iewmawlong, hynrei wat ia ki skul bad ki jaka mane Blei ruh, kiba don ha kane ka jaka.
U bah Tynsong u Chairman ka High Level Commitee (HLC) u la ïathuh ba mynta ka sngi,  na ka liang ka Sorkar jylla ka la khot ia ka jingïalang bad ki nongïalam ka Harijan Panchayat Commitee (HPC) ban  pynsngew ia ka rai jong ka Sorkar ban pynkynriah noh ia ki briew ba sah ha Themiewmawlong sha ka jaka  ba don ka ophis Municipal ba shipor ha Bishop Cotton Road.
“Ha ka jingïalang ngi la pyni ruh ia ka jingtyrwa, ka jingdraw ban shna ia ka building ban ai jaka sah ia baroh ki 342 longing ban ai jaka ha kawei ka jaka bad lashai ngin sa phah ia ka blueprint sha ka Commitee bad hadien ba ki la dep ban bishar  kin sa shim rai bad kin sa kynduh biang hadien ka jinglehniam Puja"u la bynrap.
“Mynta ka sngi ngi la pynsngew bad pyni ia ka ne ka jingthmu ka Sorkar bad ki la pan por ia ngi bad kin sa kynduh hadien ka jinglehniam puja bad la kin pdiang ne em yn sa tip yn da la pynlong ia ka jingïalang hadien ka jinglehniam puja“la ong u bah Tynsong.
Haba kylli u la ong “Ki briew ba sah ha  Themiew Mawlong la kin hun ne em ngim pat lah ban ong mynta, hynrei na ka liang ka sorkar ngi la pyntip ia ki, ba ngi la jied ia kane ka  jaka ha Bishop Cotton Road ban ai ia ki bad nga ngeit skem ba kin pdiang, namar ba  ha ka jingïalang ba la dep ki la dawa ban ai jaka ia ki hapoh ka European Ward“.
U bah Tynsong u la ïathuh ba kane ka jaka ka don 2.
5 akar bad ka Sorkar kan sa shim sa 30,000 sqft ban lah ban ngiam lang ia baroh, namar ba ka  Sorkar ka don jingthum ban pynkynriah lang ia ki skul ki jaka mane Blei (Gurudwara), kiba don ha kane ka jaka".
Haba kylli halor ka jing pynkynriah ia ka jaka mane Blei (Gurudwara) na kane ka jaka u bah Tynsong u la ong “Ka jaka ha Them Iewmawlong, ka dei ka jaka iew haba ka Sorkar ka thmu ban pynkynriah, kan hap weng lut nadong shadong".
U la bynrap “Ngi don jingthmu ban  pynitynnad ia kane ka jaka bad namar ba ka dei ka  jaka ka ba heh, ngi thmu ban shna ia ka shopping mall bad ngin ai jaka ruh ia ki nongshong madan sha kane ka jaka".
U bah Tynsong u la ong “Kaba shai hi ka long ba ia kane ka  jaka ngin hap ban pynitynnad ia kane ka jaka bad katkum ka ain na ka sorkar India bad Sorkar jylla, kan ym shah ban don ka ingmane lane ka skul ha ki jaka iew, kumta ngin hap ban weng ia ki skul bad ki jaka mane Blei na kine ki jaka".
Shillong:Wat la kiba bun na ki nonghikai kontrak, ha ka jylla Meghalaya, ki la kul mar bad sngewsih ia ka jingleh jong ka sorkar ban weng noh ia ka kam jongki, namar ba kim khlem lah ban pyndep ia kata ka Exam MTET, hyn rei ka long kaei kaei pat ka ba sngew kyndit bad lyngngoh, haba ki nong hikai kiba hap lang ha kajuh thup ba kin dang bteng ia ka kam, wat haduh mynta mynne wat la ka por ba la buh 59 sngi ka lakut la kumba shibnai duna mynta.
Katkum ka jingioh lum khubor, lah iohi ba ka sorkar ka la shah ia ki Assistant teacher jong 149ngut ki nonghikai, ba kin bteng ia ki kam hikai jongki 59sngi naduh ba lah pynmih ia ka hukum ha ka 9tarik bnai Lber 2022.
Ka jingsdang hikai jong ki kan long naduh ka 17/06/2022 haduh 17/08/2022 bad la iathuh shai ruh ba kine ki 149ngut ki nonghikai kontrak ki lah ban shah weng kam ha kano kano ka por, lada khlem kano kano ka daw ruh.
Hynrei lah ioh jingtip ba haduh kat kine ki sngi kitei ki 149ngut ki nonghikai kiba hap ha Daddengre, West garo hills district kim pat shah weng, haduh kat kine ki sngi, katba ki nonghikai kontrak na kiwei pat ki distrik jong ka jylla Meghalaya ki la hap ban sangeh noh ban hikai tang hadien ba ka 59sngi, ba la ai por da ka sorkar, ka la kut bad la weng ruh, katkum ka shithi ba la phah da u Director Tnat pule puthi jong ka sorkar jylla, u Shri Ambrose ch Marak.
Nga Kum u Wei na ki nonghikai contractual teacher  government LP school nga kwah ban kyrpad ia ki MLAs khasi Jong ngi bad nga buh ka Jing kylli ia ki balei Kum ki nongthaw ain  ki hun ba ki contractual teacher ha  khasi ki shaduh Kam  lut balei ha dedanggre pat ki dang sah bad ki ioh continue ha duh mynta ?( 1 )Balei ko MLAs khasi Jong ngi phi tieng ia u Conrad sangma  ne ia u jame sangma(2) ko sir.
LakmenRymbui  phi Kum u education minestar phi sngew Kum ka tala ba khlem shabi ne em  ?(3) Sir Lakmen Rymbui education minister phi sngew kumno ki nong hikai contractual teacher ha Rilum khasi ki la shah beh Kam lut baroh Kat ba ha ri lum Garo ki dang ioh continue ha duh mynta ?(4) Lakmen Rymbui education minestar ha to ka Jing thung Kam bad beh Kam ia ki contractual teacher mtet fail ka trei Kam tang ha Rilum khasi ne em ?Ym don ba lait ang ka shyntur u bah Adelbert na Jaiaw u PT Sawkme na Mawlai uHamlet na Mylliem ki bym jngai na sor ki treh ban ong eiei.
Shillong:U Symbud Myntri rangbah ka jylla, u bah Prestone Tynsong u la buh jingkylli ia ka All India Trinamool Congress (AITC) ba ki don nongaiktien ne em na ka party ha ka jylla bad lada ka don, balei ym ju lait kren, hynrei hap ban pynkren da u nongaiktien nabar jylla.
Haba ia kren bad ki lad pathai khubor u bah Tynsong u la ong “Ngam kwah pynlut por bad u Saket Gokhale, u ba la kam ia lade kum u AITC National Spokesperson ka jylla Meghalaya bad mynta nga la iohi ba u la kob sa ia u Myntri rangbah".
“Nga tharai une u briew um tip ia ki kyndon mynta ki briew ki don ka hok ban ioh jingtip lyngba ka RTI bad ki lah ban ioh ka jubab na baroh ki tnad, hynrei mynta u shu ong iatai shi iatai"u la bynrap.
“Mynta u kam ia lade ba u dei u nongaiktien ka TMC, nga tharai ka TMC ka don nongaiktien na ka jylla Meghalaya hynrei ngam tip ka don nongaiktien ne em ha ka jylla bad lada ki don jia aiu ia u ta u nongaiktien ka TMC na Meghalaya ba ym kren"u la ong ruh.
U la bynrap “Ha ka dorbar thawain ngi la iakren ia tai kumta nga ong ngam donpor ban iatai bad u nongaiktien u bym dei na ka jylla Meghalaya".
Haba kylli u la ong “Ngam tip balei u kren shi kren ia kane bad hap kylli na ka state Unit AITC kan jubab ba ki don jingthmu ban pynlong kyrtong MP ia u ne kumno"u la bynrap ruh “Haba ong State Unit ka mut ba ka don ia ka hok ban kylli ban wad RTI ha baroh ki liang, ym ban ap ia ki briew ba na bar".
Shillong:Ka Hynñiewtrep National Youth Front East khasi Hills (HNYF), ha ka sngi Balang ka 28 tarik Nailur 2022, ka la hiar ban khynra License ha ki bynta jong ki thaiñ Lumdiengjri ter ter ha iewduh, ha ka jingia lam u Assistant Secretary u Bah Tyllibor Swer, ryngkat ki dkhot ka seng, ban khynra ia ki dukan jong ki bar jylla kiba buh ki dukan thoh tim (teer).
Ka seng hadien ka jing bud dien bad shim khia kaba lai sien lynter, ka la lap ba don ki dukan bar jylla, kiba la ban pynbiang ki kot ki sla bad ki jingdonkam da ka jing byrngem jong ka seng, hynrei bun pat kiba leh khlem suit ñiew da kaba leh pyrshah khlem don ki license bad kumta ka la pynkhluit ia ka seng bad ki la khang khyrdep ia 4 tylli ki dukan bar jylla bad maham tat haduh ba kin pynbiang license kim lah ban plie pat.
U Bah Tyllibor, ula ong ba haduh katne ka jingnud bad jingbuit tuh u bar jylla haba khlem ki kot ki sla ki nud ban bam ei hapoh ka jylla.
Shillong:U Working President ka United Democratic Party (UDP), u Bah Paul Lyngdoh, u la ong ba ka jaid bynriew Khasi-Jaintia ka dei ka jaidbynriew kaba la rim duh, bad shwa ban don ha ka ri India, la tip shwa ia ki nongshong shnong jong kane ka Jylla kum ki jaidbynriew tynrai, jaidbynriew Hynniewtrep Hynniawwasa.
U Bah Paul u la ong ia kane, haba pynphai ktien halor ka jingkren jong u khlieh duh ka Rashtriya Swayamsevak Sangh (RSS), u Mohan Bhagawat uba la ong ba baroh ki nongshong shnong ka ri India, ki la dei lypa ki Hindu.
U la ong ba na kano ka bynta ne naei, la khmih ban ong ba u Khasi u la dei lypa u Hindu, ia kata hap ban kylli na u nongkren, namar ka jingshisha, katkum ka history ka dei ba ka jaidbynriew Khasi-Jaintia, ka dei ka jaidbynriew kaba la rim bha.
Lah ban pynpaw ba u khlieduh ka Rashtriya Swayamsevak Sangh (RSS), u Mohan Bhagwat, ha ka jingialang kaba la long ha ka sngi u Blei ha Shillong, u la ong ba ka RSS kam dei ka seng ban pynkylla ia ka niam, namar baroh ki la dei lypa ki Hindu bad ka jingmut hindu kam dei ka niam, ka dei ka rukom im.
Ha kawei ka liang u Bah Paul, u la ong ba um lah ban batai kaei ka daw kaba pynlong ia u nongialam jong ka RSS ban kren ia kitei ki kyntien, khamtam ba ka Jylla ka sah sa tang saw bnai ban leit sha ka election MLA.
Shillong:U Symbud Myntri rangbah ka jylla u bah Prestone Tynsong, u la iathuh ba ka jingbym kyn thup lang ia u CEM ka KHADC ha ki Regional Committee ka dei na ka daw ba ki don ar tylli ki Committee ki ban hap hapoh ka KHADC.
Lah ban kdew hangne ba hynnin ka sngi la thaw ia ka Regional Committee, na ka bynta ban pynbeit noh ia u pud u sam ha ka wat ba ar, hapdeng ka jylla Assam bad Meghalaya,hynrei ha kine ki Committee la kynthup tang ia u CEM ka JHADC.
Haba ia kren bad ki lad pathai khubor, na ka liang u bah Tynsong u la ong “Hynnin ka sngi ngi la thaw ia ki 3 tylli ki Regional Committee bad kumjuh ka sorkar Assam ruh ka la leh ia ka juh bad ki dkhot jong kine ki Committee ki dei ki juh, hynrei ngi la kynthup lang sa ia ar ngut ki dkhot thymmai, kata u bah u bah Sosthenes Sohtun MLA ka Jirang bad u bah Victor Rani MDC ka Jirang Constituency.
U la bynrap “Ka jingkynthup ia kine ar ngut ka long namar ki don ki katto katne ki jaka ha Jirang Constituency ki ban hap ha ka jingiapynbeit ha ka wat ba ar" u la ong shuh shuh, “Ngin sa pynlong shwa ia ka jingialang hapdeng ki dkhot ka Committee, ba ngin ia bishar bha bad hadien kane ngin buh tarik ban pynlong jingialang ngin khot ia ki nongialam ka District Council, u Syiem bad ki rangbah shnong “.
U la ong ruh ba ha ka wat ba nyngkong ka mih ka jingkynthoh ba ki 3 tylli ki Committee ki khlem iatai lang bad ki briew ba don bynta lang bad kane ka long kaba bakla namar ba ngi iatai shwa ia baroh kiba don bynta lang ha kane".
Haba kylli u la ong “U CEM ka KHADC, un ym don por ban donlang ha ki Committee, namar ba ki jaka ba hap hapoh ka KHADC ki don ar tylli ki Regional Committee bad lada don ka jingjurip ar jaka ha ka juh ka por kam; lah long ba un wan shim bynta lang, hynrei ngi la buh ia ki EM la ka dei na West khasi Hills lane na Ri Bhoi bad ki MDC ruh ki don lang".
U la bynrap “Lada don ka jingdonkam ngi lah ban ia tai lang bad ki ruh hynrei mynta hi ngin shong shwa para mangi bad ngin sa khot ia ki ba don bynta lang ban wanrah ia ki kot ki sla shwa ban don ka jingjurip sha kine ki jaka".
Halor ka jing ia kajia u bah Tynsong “Kane ka dei ka jingjia kaba la ju bteng barabor, hynrei naduh ba la thaw ia ka Committee naduh ka wat ba nyngkong mynta la duna bha shibun bad ki bor District na Assam ruh ki la ai ka jingbthah ban ym don ka jingia shoh ha kine ki ar jylla".
Haba kylli u la iathuh ruh “Kawei ka mat ka ba ngi la pyndonkam ban pynbeit ia u pud u sam ha ka wat ba nyngkong ka dei ka jingkwah jong u paidbah, ba u kwah ban leit shaei bad mynta ruh ngin bud ia ka juh mynta ngi don la ki cluster ka ban kynthup ia ka Langpih, ka Baridua bad Nongwah Mawtamur bad ka Block I bad Block II".
Ha ba kylli u la ong ruh “Ha kaba ia dei bad ka Block I bad Block II ka jingiakren ka long beit ban pynphai biang ia kine ki shnong lada ki nongshong shnong hi kwah ban wan phai biang sha ka jylla Meghalaya".
Dei na kata ka daw ba nga ngeit ba ki jaka ri War bad ri Bhoi jong ngi ki dei ban long kiba bit eh na ka bynta une u soh.
Um lah ban shah ia ka jingshit eh jong ka sngi, hynrei um lah pat ban long bha lada shar eh ki dieng.
Une u soh u lah ruh ban long bha ha ki bun jaid ki khyndew; hynrei u iadei bha eh ha ka khyndew ka bym da shyiap eh lane ka bym da skhah eh.
Imat kam da donkam ruh ba ka khyndew ka dei ban long kaba da sboh eh.
Don kiba ngeit ba u soh uba na ka khyndew ka bym da sboh eh u long uba kham bang.
la u soh na ka khyndew kaba sboh bha u lah ban long uba kham heh.
Imat une u soh um da long bha eh ha ki jaka kiba duna ka nar bad kiba bun eh ka shun.
Ka khyndew ka dei ruh ban long kato ha kaba ka um kam lah ban neh slem.
Namar kata ki jaka sharing ki lah ban long kiba kham bha.
Ia u sohtrun ki thung na ki shylluit (ratoons or suckers) kiba mih najan ki thied napoh khyndew lane na ki tnat lung (suckers) kiba mih ha khap ki sla (axils) bad u met bah, lane na ki shylluit (slips) kiba mih na ka met bah kaba bah khun (fruiting stem) hajan trai u soh lane na i shylluit kiba mih narud u kliar, lane na ka kliar hi jong u soh.
Na kitei ki saw jaid kiba ngi ngi lah ban pyndonkam ha kaba thung, ki shylluit najan ki thied bad ki tnat lung ki long kiba kham bha eh namar ki lah ban pynmih soh kham kloi, tang kumba shi snem shiteng; hynrei ki shylluit pat ki shim por kumba ar snem.
La katta ruh ki ju pyndonkam ia ki shylluit namar ki pynmih ki soh kiba kham heh ha kaba ki dang mih nyngkong.
Ka rukom kaba thymmai kaba ki leh ha Trinidad khnang ban pynmih kloi ia kine ki shylluit ka long kumne.
Ia ki met bah ki law ki ot pyngkiang pynkiang bad ki pynlong ki lyngkniap kiba kumba shi pawa inshi ka jingstang bad na kine ki khlai noh ia ki sla baroh.
Nangta pat ki buh ia ki kumba san minit ha ka potassium permanganate kaba la khleh bad shibun ka um (5 percent), bad ki sa pynrkhiang ia ki.
Ynda kumba shi bnai ki shylluit ki sdang ban mih, bad ynda ki la dap kumba ar bnai ki sa leit thung ia ki sha bri.
Ka rukom thung sohtrun ka iapher shibun ha la ki jaka-jaka; hynrei imat kaba kham bit ia ki jaka kiba kham madan ha ri Khasi-Jaintia ka long lehse ban thung ia ki ha ki lynter lynter kiba ia jngai kumba ar phut na kawei ka lynter ha kawei, bad hadien kata pat ka jingjngai jong kine ki ar syrtap ki lynter ka lah ban long kumba sa phut na kiwei pat ki ar syrtap.
Ka jingjngai ha ki lynter pat na uwei u dieng sohtrun ha uwei pat ka long kumba ar phut.
Haba leh kumne kito ki dieng sohtrun kiba ha ki lynter kiba marjan ki ia kyrshan uwei ia uwei pat, bad ki soh ha ki kim da shah shoh sngi eh.
Lada thung pat haduh lai ki lynter kiba marjan kata ka lynter kaba hapdeng kam da ioh sngi kaba biang.
Ka jingjan ne jingjngai jong uwei u dieng sohtrun ha kata ka jaka: kata katkum ka jingbun ki snem ba u nongrep u mut ban iehnoh ia ka bri ba kan seisoh.
Ha ki  katto katne ki ri ki ju iehnoh haduh kumba 10 ne 12 snem; ha kiwei pat ki ri ki iehnoh tang lai ne saw snem.
Ha ki bun ki jaka ha Assam imat ki iehnoh tang kumba 5 ne 6 snem.
Hynrei don ki jaka ha ri Khasi-Jaintia ha kiba ki iehnoh haduh 30 snem.
Shuwa ban thung ia kitei ki shylluit najan ki thied, lane ki tnat lung lane ki shylluit, dei ban da puh ne lur bha ia ka bri, kumba ar ne lai sen da ka lyngkor.
Ia kine pat kiba ngin thung dei ban da khyllad noh ia ki sla kiba kham sharum kiba lah ban pynwit ia ki thied ba kin kyan hapoh khyndew kata haba thung ia kitei ki shylluid kiba najan ki thied.
Lada thung ha ka por ‘lap bah, kaba bha ka long ban da thad ia kine ki shylluit kumba shi sngi ar sngi ha ka jaka ka bym dei sngi.
Ha Hawaii ki ju pynieng ia kine da khongpong kumba shi sngi shuwa ban thung ia ki.
Ki ju leh kumne khnang ba kin ym pyut lada bun eh ka um ha ka khyndew.
Lada ka um ka bun eh, ka kham bha ruh lada thung ia ki ha ka kynton bad ym ha ka nur um.
Ia kine ki shylluit bad  ki tnat lung ki ju thung ha ki thliew kiba jylliew kumba lai ne saw inshi; bad ym dei ban tap ia i shylluit iba na khlieh da ka khyndew, lymda kumta i lah ban pyut lane ban ym san kloi.
Ynda ki la nang san donkam teng-teng ban phut ia ki niut ki nier, ban kynton khyndew sharud shariang jong ki bad ban khlai noh ia ki shylluit ki bym donkam.
Ynda ki lah kheit ia u sohtrun, donkam ruh ban pom noh ia ki met bah kiba la kha khun bad ban iehnoh tang ia ki tnat lung kiba thymmai.
Ha kane ka ri India imat u sohtrun um da don kita ki khniang kiba pynjulor eh ia u.
Ha Malabar (South India) ki ong ba don tang ka kynja niangshun (mealy bug) kaba paw teng-teng ha u sohtrun.
U sohtrun ha kane ka ri, um da don ruh shibun ki jingpang kum sha kiwei pat ki ri.
Kaba ngi ju iohi ha ri Khasi Jaintia imat ka long tang ki kynja jingpyut kiba bun jaid kiba lah ban long na ki bun ki daw (1) Kawei ka lah ban long na ka jingshoh eh ka sngi.
Lada ki dieng sohtrun ki ieng beit da kaba ki ia kyrshan uwei ia uwei kumba nga la pyni haneng,  lane lada kyrshan ia ki da u shken lane lada tap ia u soh da ka kynja sla, (2) Kawei pat ka jingpyut ka long kaba pynpyut ia u shreng.
Kane ka lah ban long na ka jingbun eh ka um ha ka khyndew.
Kaba pruid ki nur kiba jylliew ha ka bri lane kaba ai sboh eit masi lane ka sboh jingthung imat ka iarap ban kham pynduna ia kane ka jingpang.
U sohtrun u phuh syntiew ha u bnai February bad March bad u ih pat ha u bnai July bad August.
Katto katne ki phuh syntiew ruh tang shu kut ka jingkheit soh, bad ki soh na kine ki syntiew ki ih ha ka por tlang.
Ki sohtrun kiba mih ha kane ka por ki kham jew.
New Delhi: Ka sorkar India, mynta ka sngi, ka la pynjlan sa lai bnai, na ka bynta ban sam ei ia u khaw bad u kew reshon, ha kaba yn sam ei sha ki 80klur ngut kiba duk ha ka Ri bad katei ka skhim, ka dei ban kut ha U Nohprah mynta u snem.
U Anurag Thakur, myntri ka sorkar India, u pynbna, ba ka rai jong ka kynhun myntri, ka la rai ban nang pynjlan shuh ia ka PM Garib Kalyan Anna Yojana (PMGKAY), sa lai bnai.
Katei ka jingpynjlan ia ka skhim sam khaw ei reshon, kan ktah ia ka pisa paidbah, kaba long T.
44,700 klur bad katei kan dei ban sam khaw ei ia 5 kilo shi khlieh crore.
Katei ka skhim, ka dei ban kut ha ka sngi thohdieng ban wan, hynrei mynta, kan trei kam, haduh ka 31tarik Nohprah 2022.
Shillong: Hadien, ba ki la shah kyntait ha ka thup, kaba nyngkong, mynta ka sorkar jylla, ka kynthup ia U Bah Sosthenes Sohtun, MLA bad U Bah Victor Ranee, MDC Jirang, ba kin long ki dkhot jong ka Regional Committee, na bynta ka Ribhoi District bad katei ka dei, halor ka jingpynbna, kaba ha ka 26tarik Nailur 2022.
Kitei baroh 2ngut, kin long ki dkhot jong katei ka Committee, katba kum ka shithi, ba la soi, da U bah DP Wahlang, Chief Secretary, ka Jylla.
Shillong:Ka Deputy Commissioner jong ka East Khasi Hills District ka Kong Isawanda Laloo, ka la phah da ka jingthoh sha ki khyndai tylli ki seng saiñ pyrthei ha kane ka jylla Meghalaya.
Ki party kiba la ïoh ïa kane ka shithi ki long Indian National Congress, National Congress Party, National People’s Party, United Democratic Party, People’s Democratic Front, Hills State people Democratic Party, Khun Hynñiewtrep National Awakening Movement, All India Trinamool Congress bad ka Bharatiya Janata Party.
Ha ka shithi, la thoh ba na ka daw ba ka jylla kan sa leit sha general elekshon ha u snem 2023, la bthah ïa baroh ki seng saiñ pyrthei, haba ki pyn long ïa ki jingïalang paidbah, ne jingïaid paidbah ki hap ban da pan jingbit.
Kane ka long ban ym don kano kano ka jingjia kaba sngewsih ha ka por ba long ki jingïalang paidbah ne ka jingïaid paidbah, bad haba pan jingbit ban pynlong jingïalang kidei ban da suh lang ruh ïa ka jingbit na ki shnong ba kan don katta ka jingïalang.
Haba pynlong ïa ki jingïalang kiba rit ki kyntoit ne ha ki ïing briew dei ban pynthikna ba kan ym don kano kano ka jingpynwit ïa ki para marjan bad ïa ka jingïalang dei ban pynkut noh hapoh ka 8.
00 baje mynmiet.
ha ka por ba sait ia u bah che ki pulit meghalaya ki pan jingbit na Ka Dc ne na ka ophis jng phi, hapoh shnong hapoh thaw dei ka bor u Rangbah shnongKaba dei, hap ujor ia kane kane mat ruh namar ba kim pan jingbit.
Good decision.
Shillong:Lyngba ka Right To Information (RTI) kaba paw shai ia ka jingleh shiliang khmat jong ka Managing Committee jong ka school Laitumkhrah Assamese Secondary School, Shillong, na mar ba 5 ngut ki samla Khasi, kynthup, uwei u bym dei khasi uba kham duna ki mark.
Kitei ki samla kiba la dei ban shah jied ha ka post Assistance Teachers ha ka subject English bad kiba ba la pyndep ia ka written test bad personal interview kaba la dep naduh u bnai Rymphang 2018, ba tat haduh mynta khlem pyni ia ka result, namar da ka jingwan noh jong u Corona Virus ha kitei ki ar snem pynban ka Managing Committee jong ka skul Laitumkhrah Assamese Secondary school ki pynlong biang ia ka written test ban jied thymmai mynta u bnai, khlem pynmih ia ka result kaba la dep ban thoh naduh u snem 2018.
Na pdeng kitei ki saw ngut ki samla khasi, kawei kaba ioh bun mark tam, hadien ba la lap ia kane ka RTI, ka la pyntip sha ka seng Federation of Khasi Jaintia and Garo people FKJGP bad kumta ka seng Central Body myn ha ka sngi ba ar ka 27 tarik u Nailur, ha ka jingialam u chief organising, u Bah Khraw Nongsiej ryngkat ki dkhot ki la hiar ha katei ka skul ban khang ne pynsangeh mardor ia kane ka exam kaba dang don mynta bad ka daw, ka long ba dei ban pynshai ba khlem pynmih ia ka result, ioh ba kim kwah ba ki samla khasi kin ioh ia kane ka kam bad ki sa pynlong thymmai biang ia ka exam iathuh ka seng.
Ha katei ka jingleit khang ka seng ia ka exam, la don ka jing shah talain tdong ia ki dkhot ka seng da kaba thok bad buh rieh ia ka kamra ba pynlong exam bad da kaba phah ki phah na kawei ka kamra sha kawei ka kamra kumta da ka jingkhluit jong ka seng, hadien ba la lap ka la don ka jingia pyni nia kaba jur kaba la neh da ki kynta hapdeng ki nonghikai bad ka Headmistress bad ka seng da kaba sei ia ki kot ki sla ki sabut satar ban pynshai, ba balei ba ki khot interview kat haduh lai sien haba ia dei bad kane ka post English.
Kumta hadien ba la dep ban mih na ka kamra Headmistress bak ka seng ryngkat kawei ka samla khasi, ka la leit ia kynduh ia u District School Education Officer halor kane ka kam bad ula iathuh bad kren da kaba shai ba kine ki candidate kiba la pyndep ki donhok ban ioh ia kane ka post bad ka DSEO, ka la phah ka shithi ha katei ka skul ba dei ban thung kam.
Ka seng ka la iathuh ba kane kam dei ka sien ba nongkong, kaba jia ha kane ka school, hynrei haduh lai sien ba ka Managing Committee jong ka School Assamese, kam kwah ia ki samla Khasi, hynrei ki shu khot interview khlem pynmih bad ka seng ka ong ruh ba kane ka jingleh khlieh khlieh tdong tdong, kumne ka pyniapher jaitbynriew bad ka pynbitar ia ki samla ki ba thep kam.
Ka seng kan leit kynduh biang ia u DSEO mynta ka sngi ka 28 tarik bad lada kin don jingshai kin hap ban leit ia kynduh ia u Education Minister.
Shillong:Hynnin ka sngi ka Rangdajied United FC ka la jop noh da 4-2 pyrshah ia ka Ryntih SC bad da kane ka jingjop ka la ioh ia ka kyrdan kaba ar ha ka miej iakhein poin jong ka OC Blue Shillong Premiere League 2021-22 ba lah ialeh ha Third Ground Polo.
Ha kane ka jinglehkai, ka Ryntih ka la ioh thep shuwa ia ka kol kaba nyngkong da u Ebor mi Buam ha ka minit kaba 25.
Ka Rangdajied pat ka la ioh ban jubab ia kane haduh shuwa ban kut ka por jong ka kylla step kata ha ka minit kaba 45+2.
Hadien kane ka Rangda jied ka la ioh ban nion biang sa kawei ka kol kaba long da ka penalty na u Niawkorlang Kyndiah ha ka minit kaba 48 bad sa kawei biang ka kol jong u Donboklang ha ka minit kaba 57.
Ha ka jing lam khmat jong ka Rang dajied, ka Ryntih ka la ioh ban jubab biang ha ka minit kaba 63 da ka kol jong u Sheen Sohktung hynrei la pynthikna noh ia ka jingjop sha ka Rang dajied da ka kol kaba saw na u Wansiewdor Neng nong ha ka minit kaba 82.
Ha shuwa ban sdang ka jinglehkai hynnin ka sngi, ka la don ka jingsngap jar kaba shim minit kum ban kynmaw burom ia uwei na ki refri u Banshanlang Khar byngar uba la khlad noh na kane ka pyrthei myn ha ka sngi thohdieng.
Ha shuwa ban iakhun ka Rangdajied ka ieng ha ka kyrdan kaba lai da kaba kamai 25 poin katba ka Ryntih ka ieng ha ka kyrdan kaba san da 17 poin bad kine ki kynhun ki donkam sa tang mar shi poin ban ioh ban kiew shi kyrdan shakhmat.
Hadien kane ka jinglehkai pat ka Rang dajied kaba la lah ban kamai 28 poin, mynta, ka la ioh ban knieh noh ia ka kyrdan kaba ar ha kaba ka Langsning pat kaba ioh 25 poin kan hap dei ban pynliem ia ka Mawlai SC lada ka kwah ban poi biang ha katei ka kyrdan ha ka jingialeh kaba khatduh kaba yn ialeh ha kane ka sngi thohdieng.
Ka jingialeh kaba khatduh jong ka OC Blue SPL 2021-22 ka ban pynialeh ha ka sngi thohdieng hapdeng ka Langsning FC bad ka Mawlai SC yn pynialeh noh naduh ka por 3 baje nohphai sngi khnang ban ioh ban pynbud pat sa ka jingsam ia ki prais ha ka jingpynkut noh ia kane ka samoi ialeh ha kaba Minister jong ka Sports and Youth Affairs u Shri Banteidor un long u kongsan ha katei ka sngi pynhap pyrda noh ia ka OC Blue SPL 2021-22.
Nongpoh:Ka Joint Action Committee jong 4 tylli ki kynhun sengbhalang ha Nongpoh, kiba kynthup ia ka KSU, FKJGP, HNYF bad RBYF, ki la rai ban pynlong da ka jingïaid rally bad thang mombati ha Nongpoh, kaba long kum ka dak ban pynrem jur halor ka jingshah dkhat jubor ia ka jingim jong kawei ka samla na ka shnong Iewmawlong.
Ki nongialam ka JAC, kiba kynthup ia u Samla Baiashanlang Kharshanlor President bad u Samla Aristone Manbha Ryndongsngi Secretary ka JAC, ki la ki la pyntip katei ka jingiaiaid paidbah kan (Rally) yn pynlong ha ka 30 tarik, ha kaba ka jingiaiaid paidbah kan sdang Iewmawlong sha Nongpoh bad kin sa pynlong ia ka jingialang paidbah ha Nongpoh.
Ki nongialam ka JAC, ki la kyrpad ia ki paidbah naduh ki nongmihkhmat, Nongïalam shnong, ki longkmie longkpa, ki khun samla, ki skul ban ia mih ryntih ha katei ka sngi katei ka samla ban pynpaw ia ka jingpynrem jur halor ka jingshah pyniap dusmon katei ka samla ba kum kitei ki jingjia kim dei ban dang jia nangne shakhmat.
Nongpoh:Hapdeng ka jingsngewsih bad shibun kiba la jaw ummat, mynhynnin ka sngi la leit ontep don burom ia ka samla Nisha Nongbet, ka samla kaba dang 19 snem ka rta, kaba la khlad noh hynnin ka sngi ha Pahamsyiem, hadien ba ka la shah ot ryndang bad shah dung tari ha ki bynta ka kpoh, myn hynnin ka sngi la tep don burom ia ka hapoh u Lum Jingtep ka shnong Iewmawlong.
Ki la don shibun ngut ki briew, kiba la leit ban sngewlem ha ka sngi kaba la tep don burom ia katei ka samla, ha kaba la iohi ba ki la don shibun ngut kiba la jaw ummat bad kiba la iam, namar ki sngewsih eh ia ka apot kaba la kynduh da katei ka samla, kaba la shah dkhat jubor ia ka jingim, ha u Dil Bahadur Thapa, u briew na ka shnong Sarkang bad uba la don jingiadei mynta la kumba 5 bnai ei ei.
Ha katei ka sngi, kaba la leit ontep ia katei ka samla, la ioh ia ka jingkren na ka liang ka shnong Iewmawlong, kaba la ai jingkren lyngba u Bah Vicky Syngkli, ha kaba u la ong ba katei ka samla, ka dei ka khun swet bad ka khun khadduh jong ka iing, namar ki ia don 4 ngut shipara, kata ar ngut ki kynthei bad 2 ki shynrang.
Kaba kham sngewsih eh ban tip halor katei ka longiing bad ia katei ka samla, ka dei hadien ba la tip ba katei ka samla, ka dei ka khun swet, namar ka kmie ka dang shu khlad ha kine ki khyndiat snem, hadien kata pat sa ka hymmen jong katei kaba la khlad ruh, ka la shu jah na iing khlem wanphai bad sa ka apot kaba katei ka samla, ka la kynduh hadien ba ka la shah dkhat jubor ha u briew uba ka don jingiade bad uba dei u bar jylla.
“Lada phi don iaka jingpang shitmet bad ka jingjyrhoh kaba neh slem, phi dei ban husiar bha namar kalah ban dei ba phi shahktah haka pneumonia.
Ka jingkylla ka aiom ne ka jingkylla ka jinglong ka suinbneng kalah ban ialam bad pyni dak jingshitom kaba iadei bad ka jingpang pneumonia.
Ban sngewthuh khambha iakane ka jait jingshitom, ka pneumonia kadei ka jait infection kaba ktah haki tor kaba ialam shaka jinglong tyrha, ka jingat ne ka jinglang um ha ki lynti iaid lyer.
Kane ka dei naki daw jongki infection kiba la pynlong da ki virus ne ki bacteria ne naka jingtreikam jongki katto katne ki dawai.
Ki khniang jingpang (bacteria) kiba ju khot Streptococcus pneumoniae kidei kiba ktah bha iaki bynta ba shapoh ki dkhotmet jongngi da kaba pynsniew iaki tor jongngi kaba ialam shaka jingioh pang pneumonia.
Kane ka kham jia iakito ki briew kiba tlot ka bormet.
“Ka pneumonia kadei ka jingshitom kaba thang bad pynshit iaka met jongngi.
Ki khniang jingpang nyngkong ki hiarthma iaki lynti iaid lyer shaki tor bad hangta ki nang kharoi, ki sdang ban ktah iaki lynti iaid lyer lyngba ka khmut bad u ryndang kaba wallam ka daw halor ka jingeh ha kaba ring bad pynhiar mynsiem.
Ka jingtlot haka por ba ring bad pynhiar mynsiem kidei ki dak jingshitom kiba hakhmat eh jongka jingsdang ban ngat haka jingpang pneumonia.
“Ban pynkoit iaka met naka pneumonia kalah ban kham shimpor.
Nalor ka jingshaniah ban dih iaki dawai kiba khlainbor, ki don katto katne ki jingsumar kiba lah ban kyntiew iaka immune system jongka met naka bynta ka jingkoit bad iohbor kham kloi.
Khlem da donkam ban leit shano shano, la kamra iing shetja jongngi ka don lypa katto katne ki jingsumar kiba iarap ai jingmyntoi ban pynduna na ka jingktah basniew jongka pneumonia.
“Kine harum kilong ki katto katne ki jingsumar hi ha iing naka bynta ka jingshitom Pneumonia.
““1.
KI SYMBAI FENUGREEK (METHI DANA):— Ki dei kiba la ju pyndonkam bha haba shet jingshet, ki fenugreek kilong kum ki dawai kiba treikam bha naka bynta ka koit ka khiah jongka met.
Ban pdem ia ki ne ki symbai fenugreek haka por mynmiet bad sa ktha haka por ba dang thylli ka kpoh haka por mynstep, bad dih iaka um kaba sah kadei kaba ai jingmyntoi shibun ha kaba pynkoit ia shibun ki jingeh haka koit ka khiah.
U fenugreek u don shibun ki properties bad ki nutrients kum ka carotene, copper,zinc, sodium, folic acid, magnesium bad kiwei kiwei.
Kine ki ingredient kidei kiba ai jingmyntoi shibun hakaba pynduna iaki dak jingshitom jong ka pneumonia.
Ki symbai fenugreek ki don iaki kynja dawai (therapeutic properties) kiba pynduna iaki dak jingshitom jongka pneumonia bad pynduna iaka jingtyrha.
““KA JINGSUMAR NAKABYNTAKA PNEUMONIA:— Phon iaki symbai fenugreek haka umkhluit bad sa pjiar iaki.
Phi lah ban khlehlang bad ka ngap shuwa ban dih lada phi kwah ban bang.
Dih haba ka dang syaid malu mala.
Phi dei ban dih 2 ne 3 sien haka shisngi naka bynta ki jingmih kiba kham bha.
““2.
U SHYNRAI:— U shynrai u don iaka jinglong anti-inflammatory bad anti-bacterial uba ju khot curcumin uba lah ban pyniap iaki pneumonia bacteria.
U shynrai u pynkhuid ia u dohnud jongngi.
Katkum ka University jongka Maryland Medical University,u curcumin u iarap ban weng iaki toxic bacteria naka met.
Bad ruh u don iaka jinglong anti-inflammatory ha u, kiba iarap ha kaba pynduna iaka jingtyrha haki tor.
Sa kawei ruh kito kiba shahktah naka jingpang pneumonia kin sakhi ba kumno ka sniehdoh jongki ka sdang ban duh ka jingphuh itynnad jongka.
Une u ingredient ba phylla u lah ruh ban iarap bha ha kaba wanrah biang iaka jingphuh bad itynnad ka sniehdoh da kaba tah ia u haka durkhmat jongphi.
Lada phi shem jingeh daka jingmih ki khniang na kadaw ka jingpang, te pyndonkam da u shynrai haka durkhmat da kaba khlehlang bad ka um tiewkulab (Rose Water).
Ban leh ia kane 2 ne 3 sien haka shitaiew, phin sakhi iaka jingpher ka rukom phuh itynnad jongka durkhmat jongphi.
““KA JINGSUMAR NAKA BYNTA KA PNEUMONIA:— Lada shahktah ne shitom naka jingpang pneumonia, ka jingdih daka dud kaba la khlehlang bad u shynrai kalah ban ai jingiarap bha.
Khleh shi shamoit u shynrai haka shi klat ka dud bad dih ia kane kumba arsien haka shisngi.
““.
Shillong:U President ka party Voice of the People Party (VPP), u bah Ardent Miller Basaiawmoit, u la kynnoh ba ka jingong jong u hehduh ki RSS, u Mohan Bhagwat, ba baroh ki dei ki Hindu namar ba ki shong ki sah ha Bharat, ka dei ka jingkren kaba don bad ka jingthmu sniew kaba na shapoh.
Ha ka kyrwoh kaba u la phah u la ong “Ki paidbah ki dei ban da pule bad puson bha ïa kane ka jing kren ka thew shano.
Lada ngi la pule bad pynshong nong rim bha, kane ka thew beit ïa ki Khristan".
U la bynrap ruh “U kwah ban ong ba ki trai ri trai muluk jong kane ka jylla ki dei mynshuwa ki Hindu kiba hadien ki la shah pynkylla noh sha ka niam Khristan bad u kwah ruh ban wanrah ïa ka jingïapait hapdeng ki jaidbynriew trai ri jong kane ka jylla lyngba ka jingkren jong u".
U bah Ardent u la ong ruh “U pyrshang ban pynngeit ïa ki trai ri trai muluk ba ka niam tynrai jong ki kam don jingïapher eiei bad ka niam Hindu".
U bah Basaiawmoit u la kyntu “Ngim lah ban shim sting na kane ka jingkren jong u,bad ka long kaba donkam ïa ki para ri ban long kiba husiar bad kiba peitngor bha bad ban nym shah ïalam bakla ïa kane ka jingkren ba khlem nongrim bad bym shongnia da une u nongïalam ki RSS".
U la kdew ruh “Ka long kaba dei ban kynmaw ba shuwa ka jingwan ka niam Khristan, ki trai ri trai muluk ki la don la ka jong ka jingngeit bad ka niam ka rukom kaba iapher bak ly bak na ka rukom ngeit bad rukom hikai ka niam Hindu, ki trai ri ki mane ïa U Blei ba im ym ïa ki blei thaw, kumta ym lah ban pynïasyriem ïa ka jingngeit ka niam Khasi bad ka jingngeit ka niam Hindu wat tang khyndiat ruh".
“Kum u Khristan, ngam ju kam mynno mynno ruh ba Meghalaya ka dei ka jylla Khristan, namar ba ka jingngeit bad ka niam ka dei kam jong u briew shimet bad kam don jingïasnoh bad kano kano ka jaidbynriew ne ka ri"u la ong.
U la bynrap ruh “Ka long ruh kaba beaiñ ban kam ba ka Meghalaya ka dei ka jylla Khristan, lane ban ong ba ka India ka dei ka ri ki Hindu bad nga kyntu ba ngin ïeng pyrshah ïa kano kano ka jingthmu ban wanrah ka jingïapait ïapra ha ka kyrteng jong ka Niam, ngin nym ïapeit iwei ïa iwei da ka jingsngew niam, hynrei ban ban ïaleh tyngeh ban pynneh pynsah ïa ka jingïalong kawei jong ka jaidbynriew bad ka ri".
Hd kadei kumba phi ong,, ngi ki Niam Khasi ngim don jing iadei ei2 ruh bad ka Niam Hindu,, hynrei ngi donkam ban iadei paralok na bynta ka jingbha, namar ka jingiadei paralok bad kiwei pat ki Jaitbynriew kadei ka hok Blei,, ong ka ktien Blei,,,Ban iadei paralok bad kiwei ki Jaitbynriew kadei ka hok Blei, hynrei ban mushlia ia ka hok jong kiwei kadei ka pap bah, tangba to iadei paralok da ka jingstad bad husiar,,Watoh me u Kristan ite te pyrchah mi.
niawrem mi wa ong u heh RSS kamtu jait , watoh hi te.
U wa tip ia ka history iong ka ri India te ong u/ka ka Hindu toh ka niam iong ka ri India iong i.
Tang ka ri iong pdiang bait.
Ko kat wa em ke niam leh hapoh ka ri iong i.
Tang ha jylla iong (Meghalaya) da bun phi Kristan te leh heh te pyrchah phi ia ka watoh.
RSS KUCHAPHRANGRSS Ïeng ko hanongrim ,,,,,.
Bharat mata ki.
Shillong:U nongaiktien ba rangbah jong ka Seng All India Trina mool Congress,mynta ka sngi u la kob sa ia u myntri rangbah jong ka jylla.
U Saket S Gokhale, ula buh ia ki phang kum u smart meter, ka jinghap jong u dome, ka jing bym iaid beit iaid ryntih jong ka smart City project, Saubhagya skim, ka jingthied kali bym hok ki tnat pulit.
Ha kawei pat ka liang, haba pynphai kylla ia ka jingkren jong u myntri Rangbah ka jylla, ba un um iatainia bad ki Tom,ki dick lane u Harry, u Gokhale u la ong bad pynkynmaw ia ka jingialang ha nongbah New Delhi, la iakren shibun kiei kiei ban ithuh shai ba kum u nongaiktien jong kawei na ki Seng ba wan ba ar ha ka jingbunpaid ha ingdorbar parliament.
U Gokhale, u la buh jingkylli ruh ba balei ka sorkar MDA ba la ialam da u Conrad sangma ka tieng ban iatainia, haba kam don kiei kiei kiba ka buhrieh, hynrei ban iatai ia ki mat ki bym iahap, katkum ka jingtreikam jong ka sorkar.
Kiwei pat ki mat ba la phah da u Gokhale, lyngba ka shithi, ki long ba bun na ki nongialam jong ka national people party ka long ba ki shu ai ia ki daw bym sngew iahap ban lait na ka jingiatai halor ki phang ba ka sorkar ka ialam bakla ia ki paidbah jong ka jylla Meghalaya.
U Gokhale u la jer ruh ia ka kyrteng jong u MP ka NPP sha Rajya Sabbha u Dr WR Kharlukhi u ba long ruh kum u president rangbah jong ka party NPP ha jylla Meghalaya.
Haba ai jingkren shaphang u Myntri Rangbah ka jylla u Gokhale u la thoh"Nga peit shakhmat ia ka jing ai jubab ka jong phi ha ryngkat ka tarik bad ka por, katkum ka jingsngew thuh ka jongphi, ha ka taiew ba nyngkong jong u bnai Risaw, ba ka jingiatai ia bad uno uno u myntri, ka sorkar MDA, kan sa phah pyrshah ia u Gokhale.
Kum ban shu pynkynmaw, ha kaba nyngkong u Saket Gokhale u la kop iatainia ia u Bah Prestone Tynsong u symbud myntri Rangbah jong ka sorkar jylla, halor ki mat kiba ktah ia ka jylla, la ka dei ha ka jing pyniaid bad ka jingdkoh jong ka sorkar ban pyntyllun ia kiba bun ki skhim, ha kaba na ka liang jong u Bah Prestone Tynsong u khlem jubab thikna halor kane.
U Saket Gokhale, u lyngngoh ia ka jing ong jong u Bah Prestone ba um ithuh, ia uta u Saket Gokhale bad balei ba ka Sorkar MDA kan iatainia bad u bym ithuh?.
U Gokhale u la pynkynmaw ia kawei ka por ba ki ia bamja lang, ha kawei na ki dukan bam ba pawnam ha Nongbah Delhi ha u snem 2019 bad la iakren ruh iabun kiei kiei bad u ong shuh “Wat la ka jingpang klet biej jong phi ka pynklet wat ia ka jingtreikam jong kane ka sorkar ba mynta kaba phi ialam".
U Gokhale u la iathuh ba u dei u nongaiktien jong ka Seng Trinamool Congress, kaba don ha ka liang pyrshah bad kum kawei na ki Seng kaba bun paid tam ha ka iing dorbar jylla bad hapoh Parliament ruh kumjuh.
U la ong “Phim da dei ban tip ia u shimet, hynrei ka jingkyrmen ka long ba phi dei pat ban tip ia ki mat ba ka jylla Meghalaya ka takhuh bad kynduh.
Ka jingiatainia ruh kam da dei eh, na ka bynta shimet jongno jongno, hynrei ia ki mat ba ka sorkar MDA ka dkoh haba pyntyllun ia ka roi ka par ha ka jylla bad phim da donkam ban tip ianga".
Ha ka shitaiew bun bah ki nongialam jong ka National people’s party ki kren bad ai daw ban lait na ka jingiatainia, kumba u Bah Prestone Tynsong, u kren, la kynnoh u Saket, hynrei ki mat hi kin dei beit ia ka jingialam bakla bad dkoh treikam ka sorkar MDA.
Da u Nongwei u Khar bengali Un Lushia sa ka Synshar ka Ri Khasi.
wow ko Pap, hato Ki kti nongbong eit ka Seng bengali ha meghalaya ki nud ban iakren ia ka pap kaba leh da ka TMC HA BENGAL.
Shillong:Ka Meghalaya Cricket Association ka la pynbna kyrteng ia ki 15 ngut ki rangialeh ki ban iashim bynta ha ka U-19 Vinoo Mankad Trophy kaba yn sdang naduh u bnai Risaw.
Kane ka kynhun kaba hapoh ka jingialam jong u Mrityunjay Bharali ha ryngkat bad u Mrinal Das kum u Deputy kan ioh ban sdang ia ka jinglehkai jong ka ha ka 7 tarik u Risaw ha Pune ha kaba kan iakynduh nyngkong ia ka kynhun kaba na Odisha.
Ha katei ka sngi kaba la pyn long jingialang ha Polo Ground ka la don ka jingai khublei kyrpang ia u Secretary ka MCA u Gideon Kharkongor lem bad kiwei kiwei ki staff jong ka MCA kiba la ia don ryng kat lang ha kane ka jingialang.
Ka kynhun jong ka Meghalaya ka kynthup ia u Mrityunjay Bharali (captain), Mrinal Das (vice-captain), Dipankar Barua, Sachin Kumar, Ayushman Das, Snehal Dutta, Pushkar Raj Singh, Josiah Wanniang, Shavian Blah, Raghav Magotra, Bharat Gurung, Jeremiah L Kynshi, Bosrang R Marak, Banialam Mylliem ngap, Gavineal Marpna.
Ki support Staff pat ki kynthup ia u Satya Pal Yadav (coach), Tejas R Vala (trainer), Hamboy Langbang (physio), Shankar Newar (manager).
Ha kane ka Trophy ka Meghalaya kan ioh ban ialeh 5 tylli ki jing lehkai kiba la pynbeit ba kan aireng pyrshah shuwa ia ka Odisha ha ka 7 tarik Risaw, 8 Risaw pyrshah ia ka Goa, 10 Ri saw pyrshah ia ka Tripura, 12 Risaw pyrshah ia ka Vidarbha bad ha ka 14 Risaw pyr shah ia ka Rajasthan.
Shillong:Mynta ka sngi, ha ka por shiteng sngi, uwei u briew, ula leit sha kawei ka dukan ha Mahadevkhola, ban thied ia u Amul Kool drink bad u da ong, ba un sa siew pisa pat hadien; hynrei, haba u nongdie, um shym la ai satia, ula kawang ia katei ka nongdie da u snepkor.
Ha katei ka por, haba u khun jongka, uba 21 snem ka rta, ula iada ia ka kmie lajong, kumta ka la mih ka jing ia pyneh na baroh arliang.
Hadien shiteng kynta eiei, ki la ia wan sa kumba saw ngut bad ki la ktah kti, ia katei ka nongdie jingdie bad kumjuh ia u khun jongka, ki la tuh noh ia ka pisa, kaba don ha katei ka dukan bad ki la phet bak na katei ka jaka.
Ki pulit na Jhalupara OP, ki la leit mar mar sha katei ka jaka, ha ka jingsynran lem jong ki heh pulit.
Ka nongdie dukan, ka la mynsaw malu mala bad la pyllait noh, hadien ba la ai jingsumar bad ki pulit ka Lumdiengjri, ki dang thwet ia kiba donkti ha katei ka kam runar, ong ka khubor pulit.
Ha katei ka khubor, ym shym la iathuh satia, ba ka don ka jingleit thombor, ia ka jaka lehniam ki Hindu.
Ha kawei pat ka khubor, ba la pyni ha ki social media bapher, la iathuh, ba ka kynhun ki riew runar, ha ka sngi Nyngkong, kila leit thombor ïa ka jaka lehniam ki Hindu ba la tip kum ka Shiv Temple kaba don ha Mahadev Khola bad shoh ïa ki riewngeit katba ki dang wan leh niam.
Kane ka jingjia ka la jia ha ka por 12 baje nohphaisngi eiei bad ki Pulit mynta ki dang tohkit ïa kane ka jingjia bad dang shong bishar ïa ki video ba la ring lyngba ki CCTV ban lah pynithuh ïa kine ki runar.
Namar ka jinglehniam Sawan jong ka sngi Nyngkong kaba lai, ki la don bun ki riewngeit kiba wan sha ka Temple hynrei kynsan kynsan, ki riew runar kila wan rung ha kane ka Temple bad shu shoh naphang ïa ki riew ngeit kynthup ïa ki nong shong dukan hajan kane ka jaka mane blei.
La kynnoh ruh ba kine ki runar ki la knieh bad shoh ïa ki riewngeit kynthei kiba wan ban tyrwa um sha u Blei ha kane ka temple ha kaba bun ngut kila mynsaw.
La ong ba hadien kane ka kam thombor, kine ki runar kila phet krad na kane ka jaka bad ki bor pynïaid kane ka jaka mane Blei, ki la pyntip mar mar sha ki Pulit ba kin wan tohkit.
Ki bor pynïaid ka Temple, ki la pyntip ruh ba kum kine ki kam thombor ha kane ka jaka mane Blei ka dei kaba la jia la bunsien.
Ki Pulit ki la register case halor kane ka jingjia bad ka jingtohkit ka la ïaid shakhmat ban ithuh ïa ki briew ba donkti bad ban leit kem ruh ïa ki.
Shillong: Ka HNLC, ka pynshai mynta ka sngi, halor ka khubor, kaba pyni, ba katei ka seng, ka dang iaid dawa pisa bad halor katei ka mat, ka HNLC, ka pynshai, ba ka dei ka kam jong ki riew shim kabu bad la ong shuh shuh, ba uba soi ia katei ka shithi ruh, um dei satia, u dkhot jong ka HNLC.
Kane ka dei ka mat kaba khia bha bad ka HNLC, ka maham ia kito kiba don bynta ban pyndonkam bakla, ia ka kyrteng jong ka seng bad la ong ruh, ba lada lap, ka seng, kan ai ia ka jing pynsaja, namar ba kane ka pynthut noh ia ka nongrim jong ka jingiakren iasuk bad ka sorkar.
Ka HNLC, ka ong shuh shuh, ba haduh mynta, kam pat don ka jing iasoi soskular iasuk hapdeng ka HNLC bad ka sorkar India, lane ka sorkar Meghalaya bad la ong ruh, ba kam don ka jingthmu satia ban pynbudnam iwei ia iwei pat.
Ka seng ka dawa ia ki bor jong ka ain, ba kin shim khia, ia kane ka shithi, kaba shu thaw thok bad ban ailad, ba ka jingiakren iasuk, kan iaid shakhmat bad la ong ruh ba ka HNLC, ka la buh ia la ki jong ki nongsyntiat jongka, ban lap ia kitei ki briew, kiba kyrteng u Shynshar Khymdeit bad u Samuel Wahlang.
Ka HNLC, ka pynshai, ba katba ka jingiasoi soskular iasuk ka dang sahteng, kumta kito kiba kwah ban iarap ia ka seng, ki lah ban phah da ki jingnoh synniang jongki, ong ka kyrwoh, na u bah Saińkupar Nongtraw, General secretary cum Publicity secretary(HNLC).
Share iaki dur jong kita kiba dawa pisa ha kyrteng ka seng khnang ba ki paidbah kin ithuh ,bad Lada ki wan sha u paidbah ruh kin shah kyntait mardor.
ngim dei ban ailad ia ki khawpud ban pynthud iaka Jingiakren iasuk jong ka seng,namar kiba leh kumta ki dei ki langiong bad ki nongkput nongshun jongka seng,ka kingsuk ka la dei por ban wanphai biang,hynrei iaki nongshun jaitbynriew dei ban rat dynkhong noh.
Shillong: Ki BSF jong ka 4 BN, mynta ka sngi, ki la ioh ban kurup ia 845 tylli ki sari, kiba shongdor T.
18lak, kiba mut ban shalan tuh sha Bangladesh.
Ia kitei ki mar tuh, la ioh kurup na Umsyiem jong ka East Khasi hills, ong ka kyrwoh jong kitei ki shipai, ba ki la pynmih ka twitter peij jongki.
Nongpoh:Ka Seng Samla Tyrso Pyllun (SSTP), ki la pynpaw ia ka jing bitar eh halor ka jing thut palat ka Network Jio bad Airtel, ha ka thain Tyrso hi baroh kawei bad kaba la pyn jynjar eh ia ki paidbah kiba shong ba sah ha katei ka thain.
Ha ka kyrwoh kaba la phah da u samla Pynsuk Sten bad samla Player Mashli, kiba dei ki nongialam ka SSTP, ki la ong ka jingthut ka Network ha katei ka thain, ka la ktah shikat dei eh ia ki paidbah ha ki 12 tylli ki shnong kiba don ha katei ka thain Tyrso, khamtam ha kaba kum kane ka por ba baroh ki briew ki donkam ia ka Network kaba biang, na ka bynta ban trei ia ki kam bapher bapher.
Haba iadei bad katei ka jingthut palat ka Network ha katei ka thain, na ka liang ki nongialam ka SSTP, ki la pynpaw ia ka jingbitar bad ha kajuh ruh ka por, ki la pan jingpynshai na ka Kompani Airtel bad Jio, ba balei kim lah ban pynbiang ia ka Network kaba paka ha katei ka thain.
Ka kyrwoh na kitei ki nongialam ka SSTP, la ong ba don ki khep ba ka jingjah Network ha katei ka thain ka long da ki taiew bad kaba la ktah eh ia ki paidbah, namar tang ka bai recharge ruh ka la dep da ki spah spah tyngka, hynrei ia ka Network pat kim ioh ia kaba biang, kaba la pynsuba ruh ia ki nongialam ka SSTP, ba kitei ki Kompani ki la shu wanleh Bussiness ha katei ka thain, hynrei khlem pyrkhat pat ia ka jingdonkam ki paidbah.
Kumta na ka liang ka SSTP, ka dawa ia ka Kompani Jio bad Airtel, ba ki dei ban pynbiang mardor noh ia ka network ha katei ka thain, khnang ba kan pynsuk ia ki paidbah.
Ha kajuh ruh ka por ka SSTP ki suba sniew ba lah ban don ka jingiatreilang hapdeng ka Airtel bad Jio, namar ha ka por ba jah ka Airtel don ka Jio bad ha ka por ba jah ka Network Jio don ka Airtel.
Haba iadei bad katei ka jingbymbiang Network, na ka liang ka SSTP, ka aipor 1 taiew ia kitei ki kompani ba ki dei ban pynbiang ia ka Network bad lada kim lah ban pynbiang, na ka liang jong ki, kin sa shim da kiwei pat ki sienjam kiba kham tyngeh pyrshah ia kitei ki kompani kiba wan buh Tower ha katei ka thain, hynrei khlem da pynbiang pat ia ka network.
Shillong:Ka Khasi Students Union (KSU) ryngkat ki paidbah, ki la ïoh ban pyllait im ïa arngut ki khynnah ap masi ha ka thaiñ Khanduli, West Jaiñtia Hills, na ka kti jong ka kynhun ki nongrahbor ba kynnoh dei ki nong Karbi.
Kane ka jingjia ka la jia ha kawei ka jaka hapoh ka thaiñ Khanduli, kaba don marjan bad ka jaka kaba pynlong jingïalang da ka seng KSU.
Katkum ka khubor na ka KSU, la ïathuh ba katto katne ki suba Karbi, ki la pyrshang ban rahbor ïa kine ki khynnah ap masi kaba ki dang ap ïa ki Masi kiba don kumba 20 tylli.
La ïathuh ba kane ka kam jong ki suba Karbi ka dei kaba la leh da ka jingthmu ban pynthut bad pynkut jubor ïa ka jingïalang kaba ïakren halor ki kam ki jam jong ka thaiñ khappud.
La ïathuh ba ki briew ba wan sha ka jingïalang, ki la ïohi ïa kane ka kam kine ki suba Karbi bad mar mar ki la pyrta ïa ka jingïarap.
Ki Nongïalam bad ki dkhot ka KSU ha ryngkat ki paidbah ha ryngkat ki Pulit ba wan pahara ïa ka jingïalang, kila ïakthong ban ïoh kem ïa kine ki suba Karbi hynrei kine ki paid Karbi kila lait da ka said.
Ïa kine ki khynnah bad ki Masi la wan ïalam noh sha Shnong da ki dkhot ka KSU bad ki paidbah ka thaiñ.
Nongpoh:Ka jingkiew ki kali jngohkai na Assam sha Meghalaya, ka jubor bha hynnin ka sngi Saitjain bad ia kata ka iohi ba bun na ki jaka bam ha Ri Bhoi, la dap tang da ki kali na Assam.
Kawei na ka sakhi kaba la iohi ia ka jingbun ki kali Assam, kiba la kiew sha Meghalaya, ka dei hapoh ka Toll Gate kaba don ha Pahammawlein, Ri Bhoi, ha kaba ha kitei ki kynta ba kiew ki kali Assam, katei ka jaka khrong khajna jong ka HNAI, ka la khapngiah hi sbak.
Na kaei kaba la iohi, ka long ba ka jingkiew Meghalaya da ki briew na Assam, ka kham jur eh ha ka sngi Saitjain bad Sngi u Blei, ha kaba la iohi ba ki da ki hajar tylli ki kali na Assam, ki kiew sha Meghalaya, na ka bynta ban peit ia ka jingitynnad ka mei mariang ha Meghlaya.
Shillong:Ka Deputy Commissioner jong ka East Khasi Hills District ka kong RM Kurbah, ka la plie ia ka Monsoon Salon ha Keating Road Police Bazar bad kane ka dei kaba nyngkong ha Meghalaya.
Haba kren lyngkot haba plie ia kane ka jaka ban pynbha briew, ka la ong ba ka jingdon kum kane ka Salon kan iarap shisha ha kaba pynbha briew la kynthei ne shynrang, la juh tip ruh ba ka Sor Shillong ka dei ka jaka kaba bit bha, ha ka riam ka beit.
Kane ka dei ka jaka pynbha briew kaba ka long Sabina Parvez Warjri, ka la ioh ia ka jingbit na ka kompeni Monsoon Salon ban buh ia kane ka jaka pynbha briew kiba katkum kane ka juk kaba mynta ha Nongbah Shillong.
Kane ka jaka pynbha briew ka don, ia ki jingpynbit pynbiang ha kine ki rukom, ka jingpynbha ia u Shniuh, Sniehdoh, Tyrsim, Niuhmat, bad jaka pynjah jrem ia ka met, mynta ym don kam shuh ban dang leit shawei, kine ki jingpynbha briew ki la don ha Shillong.
Hangne ki don shibun ki lad ki lynti kaba lah ban jied bad ki ban pynbit pynbiang ia ki jingdon kam dei ki briew kiba la wan ban pyntbit kyrpang.
Ka Monsoon ka ka wan rah sha ki paidbah ia kane ka rukom pynbha briew ha ka dor kaba bit ryngkat ka jinglong dkhot kan pynmyntoi.
Naka bynta kine ki ar taiew ban wan ka Monsoon Salon kan ai ia ka jingpynduna dor kaba 30%.
Ha katei ka sngi plie la wan ban sakhi lang bad ai khublei kit bok da kiba ha iing ha sem bad ki paralok parajor ia kane ka jingplie ia kane ka jaka pynbha briew.
Nongpoh:Hynnin ka sngi Saitjain, ka la don ka jingiakynduh hapdeng ki ka Regional Com mittee na Meghalaya bad Assam, ia kaba ki la iakynduh ha Assam State Guest House, Koina dhara, Khanapara.
Ha katei ka jingiakynduh hapdeng ki heh na Meghalaya bad Assam, ia ka komiti na Meghalaya la ialam da u Bah Prestone Tynsong, Chairman ka Regional Committee, ha ryngkata ka jingdon u Bah Sosthenes Sohtun, MLA Jirang, u Bah Charles Marngar, MLA Mawhati, u Bah Damanbait Lamare, MLA Umroi, u Bah Pyniaid Sing Syiem, CEM ka KHADC lem bad kiwei.
U Bah Prestone Tynsong, haba kren sha ki lad pathaikhubor, u la ong ba lyngba katei ka jingiakynduh hapdeng ka Komiti na Meghalaya bad Assam, ki la rai ba kin sa sdang noh ia ka jinghiar jurip ia ki Shnong ba don hapdeng ka jingiakajia pud, naduh ka 26 tarik Nailar ban lum ia ki jingtip halor ki jinglong jingman jong kine ki Shnong, shuwa ba kan don ka jingiakren pynbeit pud hapdeng ki Myntri Rangbah ka Meghaaya bad Assam.
U la ong ruh ba ha kane ka kynti jong ka jingpynbeit pud, ki arliang mamla ki komiti, ki la iatai bad iakren shwa tang ia ki lai tylli ki sector-ka Desh Doomreah, ka Nongwah Mawtamur bad ka Borduar.
Shillong:Ka NEHU Student Union (NEHUSU), ka la pynpaw ka jingsngewdiaw bad ka jingpyrshah halor ka jingrai kyrkieh u Vice Chancellor (VC) ka skulbah ban pyntrei kam ïa ka National Education Policy (NEP) 2020 naduh 1 tarik Nailar 2023.
Haba kren sha ki lad pathai khubor u Finance Secretary ka NEHUSU samla Mandor Diengdoh Swer, ula ong ba ki don shibun ki mat ha ka NEP 2020 kiba long kiba sngewtynnad bad kiba shongnia ban kyntiew bad ban wanrah jingkylla ïa ka pule puthi ha baroh kawei ka ri India bad Meghalaya.
“Ngim pyrshah ïa ka NEP, hynrei ngi sngew ba kane ka rai jong u VC ban pyntreikam naduh 1 tarik Nailar ha baroh ki College kiba hab hapoh ka jingkhmih ka NEHU ka long kaba kyrkieh palat namar ki dang don shibun ki kam ba donkam ban leh na ka bynta ban pynthikna ba ka jingpyntreikam ïa ka NEP ha Meghalaya kan long kaba ïaid beit ïaid ryntih," la ong u samla Mandor.
U samla Mandor, ula ong ba donkam sa kumba shi snem eiei ban pynkhreh ïa ki jingdonkam na ka bynta ban pynthikna ba ka jingpyntreikam ïa ka NEP ha Meghalaya kan long kaba seisoh bad kaba ïaid beit ïaid ryntih.
Ula kam ba ki dang shibun ki College bad ki jaka Pule ha kylleng ka Meghalaya kiba dang duna ha ka jingdon ki nonghikai kiba tbit ïa ki sobjek bapher bapher bad ki don ruh ki College ha sor bad khap sor ki bym don lut ki tnat Pule.
Haba bynrap ïa kane, u Vice President ka NEHUSU u samla Easterson Sohtun ula ong ba kane ka jingrai kyrkieh jong u VC ban pyntreikam noh ïa ka NEP naduh 1 tarik Nailar 2023 ka paw hi ba une u VC ula shim rai marwei khlem da kheiñ snep ïa ka rai jong ka Academic Council ka NEHU.
U samla Easterson ula ong ba wat na ka liang u Myntri ka tnat pule puthi u Rakkam Sangma dang shen ula kren shai ba ki don ki College ha Meghalaya ki bym pat kot bor ban pyntreikam ïa ka NEP mynta u snem bad dei namar kane ba ki nonghikai bad ki samla pule ki sngewdiaw bha halor kane ka jingrai kyrkieh u VC.
dei bn pdiang ia NEP 2020 ba thymmai katkum ka juk , balei ngi kwah suk ia system barim ,ngin hap ialeh ia ki jingeh, lym kumta ngin ioh grade biang na ka H RD da ka 0++.
Shillong:Kan long biang ka jing ia aireng ban knieh ia ka nam lahduh jong ka lympung Women’s League, hapdeng ki ar tylli ki kynhun kiba la ioh ban iakhun myn ha u snem uba la dep, hadien ba kitei ki kynhun ki la lah ban pynliem ia ka PFR bad ka Lumparing ha ka jing iakhun ia ka semi final ba lah ialeh myn ha ka sngi saitjain ha SSA Stadium First Ground Polo.
Ha katei ka jingiakhun ia ka semi final la iohi ba ka Laitkor ka la lah ban beh thong bad lam khmat ia ka Lumparing SC da 4-1, katba ka Mawlai ka la jop ia ka PFR Foot ball Academy da ka Penal ty shootout da 4-2 hadien ka jingialeh kaba khaid bha hapdeng kine ki kynhun da ka jingiadraw da mar 1-1.
Da ka jingiakyn duh biang jong kitei ki ar tylli ki kynhun ha ka final ka ban ialeh ha ka 29 tarik Naitung kan long kum ka jingbteng ia ka jingiakhun kaba kitei ki kynhun ki la ioh ban ialeh ha u snem ba la dep, ha kaba ka Mawlai ka la ioh ban rah ia ka nam lahduh da kaba jop 2-1 ha ka jingiakhun kaba la bteng sha ka extra time.
Ia ka jingiakhun final mynta u snem yn pynialeh biang ha SSA Stadium naduh ka por 3:30 janmiet.
Ha ka jingialeh kaba nyngkong, ka Catherine Kharkongor ka la ioh ban lamkhmat ia ka Lumparing ha ka minit kaba 15 hadien ba ka la ioh bol na ka kornar bad kynjat tyngeh shapoh ka jar.
Hadien ka jingshah thep, ka Laitkor ka la sdang ban ai jubab da ka jingpyni bor ka Nisilia Majaw kaba ialeh na ka phang ka diang hynrei ka la shim por ia kane ka kynhun haduh shwa ban kut ka kylla step ha shuwa ba ka Iaraplang Nongrum kan ioh ban pyni ia ka sap bicycle kick jong ka ban pyniaryngkat noh ia ka jingialeh ha ka minit kaba 35+2.
Da ka jingioh ban pyniaryngkat noh ia ka jingialeh, ka Laitkor ka la ioh mynsiem ban nang rah shuh shuh ia ka jing ialehkai jong ka ha ka kylla miet.
Katto katne ki buit ialehkai jong ka Majaw ki la pynlah ia ka ban phah bol itynnad bha na ka phang ka diang ia kaba ka Iaraplang ia ka ioh ban shim ia kitei ki kabu ban lamkhmat noh ia ka Laitkor ha ka minit kaba 55.
Tang san minit hadien, ka Saralin Warlar pih ka la ioh ban thep lyngba ka kornar ha ka minit kaba 60 nangta ka Iaraplang ka la ioh biang ban thep ha ka minit kaba 64 da kaba pynpra ia ki nongiada ka liang pyrshah bad tur sha pyrshah ban ioh ban thep ia ka kol kaba lai jong ka ha kane ka jingialeh.
Ha shuwa ban kut ka jinglehkai, ka Lum paring ka la pyrshang biang ban teh lakam ia ka jinglehkai bad la iohi ba ki paidbah ki la ia risa ban ai mynsiem ia kane ka kynhun hynrei horkit hordang kim shym la lah ban pynpra ia ki nongiada ba skhem jong ka Laitkor kiba ieng triang ban pynneh ia ka jinglam khmat kaba la pynjop ia ka da 4-1.
Ka Iaraplang kaba la ioh ia ka Hat-trick ha kane ka jingiakhun ka la ioh ia ka nam player of the Match.
Ha kawei pat ka jingiakhun kaba la pyn skhuin ia kiba bun, la iohi ba dei sa tang ka tie brea ker kaba lah ban pyn ioh ia ka nongjop hapdeng ka Mawlai bad ka PFR.
Ka kynhun kaba dang bat ia ka nam lahduh ka la sdang ia ka jinglehkai da kaba jaj jai hynrei ka la tyngkhuh tyngeh ia ka PFR kaba la pyni ia ka jingkut jingmut jong ka ban poi sha ka thong.
Ki ar tylli ki kol ki dei kiba la thep ha ki minit kiba mar iajan iwei ia iwei ha ka kylla step jong ka jinglehkai.
Ka kol kaba nyngkong ka dei kaba lah thep da ka Marbarin Nongrum na ka Mawlai ha ka minit kaba 19 hadien ba ka la ioh bol na sha shiliang bad thep shapoh ka jar jong ka PFR kaba la ap da ka Yulity Phanrang.
Hadien katto katne minit, ka PFR pat ka la ioh ia ka free kick ha kaba kut jong ka pitch kaba la jngai kumba 75 phut ei ei na ka kol.
Hynrei katei ka jingjngai kam shym la pynartatien ei ei ia ka Cynthia Mylliem Umlong hadien ba ka la kynjat tyngeh sha pyrshah ka nongap kol bad ka la rung beit beit shapoh ka jar ha ka minit kaba 22.
Watla ka la don ka jingiakhun kaba mar ialeh haduh kaba kut ka kylla miet bad wat ha ka jingbteng ha ka extra time hynrei kitei ki ar tylli ki kynhun, ki la pyneh triang ha ka jingiadraw kaba mar 1-1.
Kumta ban ioh ia ka nongjop ha kane ka jing iakhun, la wanrah noh da ka penalty shootout bad ha kane pat ka jingialeh, ka Mawlai ka la lah ban kamai 4 kol katba ka PFR ka ioh tang 2 kol.
Ha kaba kut katei ka jingiakhun, ka Marbarin ka la ioh ia ka nam Player of the Match.
Nongpoh:Ka lympung ialehkai badminton kaba la pyniaid da ka Ri Bhoi Youth Federation Paham lapong bad Pahamsohthri Unit kaba la tip kum ka 1st Badminton Tournament ka la poi noh sha kaba kut ha ka sngi Saitjain ha kaba la sakhi ruh ia ka jing iashimbynta da ki samla ialehkai na kylleng jong ka Ri Bhoi District.
Haba pynkut ia katei ka lympung ialehkai, la sakhi da ka jingdon u Ferdynald K Kharkamni, President ka KSU, North Khasi Hills District unit kum u kongsan ha ka jingiadonlang ruh u Bah Mathew Makdoh, Wor king President ka NSCA, u Bah Nelson Sohkhlet, President ka Nongpoh Badminton Club, Bah Bawan Marwein, Sport Secretary ka RBYF nalor ki nongkitkam jong ka Pahamlapong bad Paham sohthri Unit.
Khyndiat haba phai halor katei ka jingiakhun phainal, na ka liang ki nongialehkai ha ka Men’s Single, u Kieffer Shullai u la lah ban pynliem noh ïa u Kyrshan Thabah ban rah ïaka nam lahduh jong katei ka lympung.
Ha ka Men’s Double ka kynhun jong u Kieffer Shullai bad u Kynsai ki la pynliem noh ïa u Orpan Nongrum bad u Phrangsngi Nongbri.
La sam ia ki khusnam pisa sha ki nongjop ha katei ka sngi bad kumjuh ruh kiba rem ryngkat ki momento, ïa ka nam Best Player la rah da u Ar pan Nongrum bad ka nam Best Veteran Player ba la rah da u Mihpli Wahlang.
Ki lum ba ithiang jong ka thain 12 Shnong.
Ia kane ka dur, la shon ha ka janmiet jong ka Sngi Saitjain, ka 22tarik Naitung 2023, na ka shnong Pyrnai, kaba don mar shiliang jong ka thain 12 shnong, kaba don harum Pynursla.
Katno ka long kaba ithiang ban peit, da ki khmat briew lei khamtam, ia ka jingshat phalang ki kjat sngi, ha shwa, ba kin ngam noh sha ka jingdum jong ka miet.
Imphal:Ka sorkar Manipur, ka don jingthmu ban leit shaw noh ia ki jaitbynriew Meitei, kiba don mynta ha Mizoram.
Kane ka dei, na ka jingbyrngem jong ki kaikhlaw barim jong ka Mizoram, ba ki Meitei, ki dei ban mih noh, na katei ka jylla, na bynta ka jingshngain jongki hi.
Katei ka seng, ka Peace Accord, MNF Returnees Association (PAMRA), ka kren shai, ba ka don ka jingbitar kaba jur jong ki samla Mizo, hadien ba ki arngut ki kynthei Kuki, ki la shah law lyngkhuit bad pyniaid paidbah bad sa bat tnga jubor, da ki riew pohjait, ha ka sngi, jong ka 4tarik Jymmang 2023 bad nangta sa ka Mizo Students Union (MSU), ka la rai ba kan leit ban shim jingkhein ia ka jingdon jong ki Mizo, ha ki jaka pule bapher jong ka Mizoram.
Mynta ka sorkar Manipur, ka la pynkhreh, ban leit shaw noh ia kitei ki jaitbynriew Meitei, ong ka khubor.
Ki pulit jong ka Mizoram, ki la pynkhlain bha, ka jingpahara ia ki Meitei, kiba don ha ka nongbah Aizawl, kaba kynthup ha Vety College, Selesih; Mizoram University, Tanhril; RIPANS, Zemabawk bad ha ZMC, Falkawn.
Hynnin ka sngi saitjain, ki la don 65ngut ki Meitei, kiba la mih noh ha Mizoram ban leit phai sha Manipur, ong ka khubor.
Ki Meitei, ki don 53 percent jong ka jingdon briew ha Manipur bad ki shong ki sah ha ki them jong ka Imphal, katba ki trai shnong, kiba kynthup ia ki Naga ad ki Kuki, ki don 40 percent bad kitei ki shong, ha ki jaka lum jong ka jylla Manipur.
Ka shi Taiew Bakhadduh ka dei ka por kaba khadduh, katkum ka jing iathuhlypa u Daniel na ka Kitab u Daniel 9:27.
Shaphang kata ka shi Taiew Bakhadduh, ka Kitab Jingpynpaw ka don ban pynpaw ne iathuh ei ei sha ka pyrthei, bad shaphang ki jingjia ki ban jia ha shuwa ne mar ia sdang kata ka por jong ka shi Taiew Bakhadduh.
Katkum, ka Bible, shi taiew ka mut 7 snem kiba khadduh.
Bad ia kine ki 7 snem la bynta ar bynta mar Lai snem shiteng (3 ½ snem).
Daniel 9:27.
Kumno ngin tip ia ka jingsdang jong kata ka shi Taiew Bakhadduh? Ka dak kaba paw ka long mar ia ioh hukum ba ki Jiw ne Israel kin ioh ban pynieng pat ia ka Temple kaba Lai (Third Temple) na u Mrad Khlaw kein.
Hangne ka don ruh ka dak ka jinglong jingman jong ki Khristan ha shuwa ban rung sha kata ka shi Taiew Bakhadduh ia kaba ka Bible ka iathuh, kata ka jingjia ka long – kin don ki Khristan ba iaineh (Faithful Christians) bad ki Khristan bym iaineh (Compromising Christians) bad kin don ruh ki Khristan ba iap (Dead Christians).
Ki Khristan ba iaineh ki long kum ka Balang Philadelphia.
“Nga ithuh ia ki jingleh jong pha ….
bad pha la ri skhem ia ka ktien jong nga bad pham shym la len ia ka kyrteng jong nga" Jingpynpaw 3:8.
Ki Khristan bym iaineh pat, kum ka Balang Thyatira, Ephesos, Smyrna, Laodikaia, Pergamum.
Jingpynpaw 2:1-7; 8:11; 12-17; 18-29; 3:14-22.
Ki Khristan ba la iap (Dead Christians) pat kum ka Balang Sardis.
Jingpynpaw 3:6-6.
Te ha shuwa ba ka pyrthei kan sa rung sha ka por jong ki 7 snem ne ka shi Taiew Bakhadduh ngin iohi ia ka jinglong ki Khristan kumba ka Bible ka iathuh.
Na kine ki dak ngi sngewthuh ba ka por ka la jan kein.
Sa kawei pat ka jingjia ba mar ia sdang ka shi Taiew Bakhadduh, kan don ka jingjia ha Bneng.
Kata ka dei, la plie ia ka jingkhang ha Bneng ba la iohsngew ia ka jingsawa kum ka Turoi …… Me long uba dei Ah Trai u Blei ban pdiang ia ka burom …….
Naba Me la thaw ma Me ia kiei kiei baroh".
Jingpynpaw 4:1-11.
Nangta sa u Angel uba pyrta da ka ktien bajam – “Uei uba bit ban plied ia kata ka Kitab bad ban loit ia ki jingpyndait jong ka? Bad ym don ha Bneng lymne ha khyndew lymne shapoh khyndew uba lah ban plied ia kata ka Kitab wat ban khmih ia ka" Jinypynpaw 5:8-10.
Kaba mut ba ka jingsynshar u Khrist hangne ha pyrthei kan long 1000 snem (Shi hajar snem).
Jingpynpaw 20:1-15.
Kumta dei nangne ba yn plie noh ia ka jingpyndait kaba Nyngkong haduh kaba Hynniew mar ia sdang ka shi Taiew Bakhadduh.
Ha kane ka shi Taiew Bakhadduh ne ki 7 snem, yn plie ia ka jingpyndait kaba Nyngkong – Ka Kulai Balieh, Ka jingpyndait ba Ar, ka Kulai Basaw.
Ka jingpyndait ba Lai dei ka Kulai Baiong (Black horse).
Kine ki lai ki jingpyndait na khmat yn plie ha ki lai snem shiteng kaba Nyngkong jong ki 7 snem.
Daniel 9:27 / Jingpynpaw 6:1-6.
Ka Kulai Balieh ka dei ka jingsuk bashukor, ki Israel bad ka pyrthei kin mad ia ka jingshah shukor.
Ka Kulai Basaw ka dei ka thma kaba jur.
Mathaios 24:6-7.
Ka Kulai Baiong (Black horse) ka dei ka nemsniew kaba jur.
Mathaios 24:7.
Kine ki long tang ki jingsdang jong ki jingjynjar 24:8.
Kaba khraw ka don ha ki lai snem shiteng kaba Ar jong ki 7 snem, namar kan long ka por ba u soitan un synshar na kata ka Temple na Jesusalem.
Ka jingkha khun, ka la nang hiar jur, ha kine ki sngi, ha ki ri bapher jong ka pyrthei bad ha kane ka kynti, ka jingkha khun, ka la duna tam, na kaba jia, ha ki 60 snem ha katei ka Ri lane kaba long 6.
77 percent, na ka 1,000ngut ki nongshong shnong.
Ka jingdon briew ha u snem 2022, ka long 1.
4118 billion, hynrei, katei ka la duna noh, da 850,000, na kaba long ha u snem 2021.
Hynniew snem mynshwa, la pynduh noh ia ka ain, ban ioh khun, tang iwei, hynrei wat haduh mynta ruh, katei ka jingkwah khun, kam jia shuh ha ki briew jong ka Ri China.
Ha une u juh u snem, ka jingkha khun, ha China, ka long 16.
42 percent.
Ha Singapore, ka jingkha khun ha u snem 2022, ka long tang 35,605ngut bad ha katei ka snem, ka jingdon kiba iap, ka long 26,891 lane kaba dei ka jingiap kaba bun tam, naduh u snem 1960.
Ha katei ka ri, la pynshlur, ia ki kynthei ban ioh khun, da ki jingai khusnam bad nangta, kito kiba shim shuti ruh, kin nym shah ot tulop satia, na ka bynta 4 taiew kynthih.
Ha US, ki don tang  3,661,220 ki khyllung, kiba la kha ha u snem 2022 bad la iathuh, ba ka don ka jingduna kiba khyllung, da 3,000ngut, na kaba long ha u snem 2021 bad kane ka jingjia, ka la pynsngewsih ia ki nongthaw ain, ha katei ka Ri bad mynta, ka don ka jingpynshlur ia kiba bun ki shijur, ba kin pynmih khun shibun shibun.
Ha Italy, ka jingkha khyllung ha u snem 2022, ka long tang 393,000 bad katei ka dei jingkha khun kaba duna bha bad la iathuh ba kiba bun ki skul rit, ki la thylli ha kine ki sngi, namar ba kim don shuh ki khynnah, ki ban leit sha kitei ki skul.
Ha u snem 2030, kin don kumba 2 million ngut ki nongtrei, kiba dei ban shongthait ha katei ka Ri, hynrei ka don ka jingma kaba khraw, la kin mih ne em, kitei ki briew, ki ban shimti bujli ia ki kam jong kitei ki ban shongthait.
Ka jingkha khun ha Japan, ka la hiar shibun eh ha u snem 2022, ha kaba ki don 770,747 ngut kiba kha khun, ha utei u snem, katba kiba iap, ki kiew sha ka  1.
57 million ngut  bad tang kiba iap corona, ha utei u snem, ki don 47,000 ngut.
Ka Japan, kan pynlut haduh 3.
5 trillion yen ($25 billion) ha ka shisnem, na ka bynta ban kyrshan ia ki kmie ki kpa bad ia ki khyllung, ba kin ioh kha khun shibun shibun.
Ka jingkha khun ha South Korea, ka hiar shi katdei ha u snem  2022, ha kaba ki don  249,000 ngut ki khyllung, kiba la kha ha katei ka Ri.
Kat haduh mynta, ka Japan, ka la pynlut haduh $200 billion, na ka bynta ban iarap ia ki kmie kiba kha khyllung lem bad ki khyllung, khynnah ba kin ioh ia ka bam ka dih kaba biang bad katei ka skhim, ka la bteng mynta la 16 snem, hynrei, kam shym la lah satia ban pynmih khun shibun ha katei ka ri.
U Elon Musk, uwei na ki heh spah jong ka pyrthei, ula wer ia kiba bun ki kmie ki kpa, ba kin ia sdang pynmih khun noh shibun shibun.
Ki don kiba kynthoh, ba katei ka dei ka buit, ban kyntiew dor ia ki mar ki mata, ia ka rukom long rukom im ki briew ha ka pyrthei bad nangta, ban pyntieng kohtympan, da ki khlam bapher bad ka jingshit jingkhriat jong ka mariang bad ka jingmut hi, ka long, ba tang kiba riewspah, kin im ha ka pyrthei, katba kiba duk, kin nym ioh shuh ban pynim ialade.
Lah treikam u covid19 vaccine.
Halor ka jingjia, jong ka jingshah pyniaid lyngkhuit jong ki arngut ki kynthei ha Kangpokpi district jong ka Manipur; la iathuh, ba kawei na kiba shah pyniaid lyngkhuit, ka dei ka tnga jong uwei u shipai, uba la ialeh thma ha Kargil bad ula iakhun ia ka thma, ha ka kyrdan Subedar jong ka Assam Regiment.
Haba kren halor katei ka jingjia, utei u shipai, ula ong “Nga la iakhun, ia ka thma ha Kargil bad nga la don ruh ha Sri Lanka, kum u shipai jong ka  Indian Peace Keeping Force.
Nga la iada ia la ka jong ka Ri, hynrei, mynta, ynda nga la shongthait, ngam lah ban iada ia la ka jong ka iing, ia la ka jong ka tnga bad ia ki para shnong ruh kumjuh".
Utei u shipai, ula ong shuh shuh “Ki pulit, ki don hangtei bad ki iohi, da ki khmat lajong, hynrei, kim shym la leh eiei satia.
Nga dawa ba kito kiba leit thang iing bad kiba leh beijot ia ki kynthei, kin ioh ia ka jingshah pynsaja kaba tyngeh".
“Nga la iakhun ia ka thma ha Kargil, hynrei, ynda nga wan phai sha la iing, haba nga la shongthait, nga lap pynban, ba ka jingjia hangne, ka kam triem shibun, ban ia kaba jia ha ka thma ha Kargil" ong shuh utei u shipai.
“Ki wan sha shnong jongngi, ki thang ia ki iing jongngi bad baroh ki nongshong shnong, ki pyrshang ban phet krad bad leit rieh sha khlaw bad kumta, ka tnga jongnga ruh, ka lait noh na ka kti jongnga bad ma ka lem bad saw ngut kiwei pat, ki leit phet rieh sha khlaw bad haba kitei ki nongthombor, ki leit beh ban bamdoh sa ia ki sniang bad ki syiar jongngi ruh, ki leit lap ia ki, ha kitei ki jaka rieh, kumta ki la patan ia ki, nangtei napoh khlaw bad hangta, ki wan ialam ia kitei kiba shah kem, sha kawei ka surok shnong.
“Nga dang iohi, ba ki patan ia ka tnga jongnga bad ia kiwei, na ka jaka rieh kaba na jngai".
Shillong:Ka seng Khasi Students Union (KSU) kan sa pynlong ia ka jingialang ban ia pyrkhat lang halor kajingsniew shaba palat jong ka surok Pynursla-Dawki, NH 40 ka ban long ha ka 24 tarik naitung 2023 ha Ïingdorbar Neng-Gate ha kaba ka la wer ruh ia ki nong synshar shnong, ki trai kali bad kiwei pat kiba don ka jing sngewkhia ia kane ka jingeh, kum ki paidbah jong ka thaiñ ki mad.
Ha ka shithi ba la phah sha ki nong synshar shnong, na ka liang ka Khasi Students’ Union (KSU) South Central East Circle, Pynursla, da ka mynsiem kaba sngewkhia bad ka dohnud ba sngew buhkhoh halor ka jingsniew shaba palat ka surok na Pynursla sha Dawki NH-40 bad ia ka jingleh bym suid niew bad jingbym khein briew da ki bor ba dei khmih ia ki paidbah nongshong shnong jong ka dong ka thain Riwar Mihngi, Pynursla, kumta la wer lyngba kane ka kyrwoh ban khot ban wer, sha ka jingialang ki khlieh nongsynshar shnong, ki nongialam jong ki synjuk trai bad nongniah kali ban ia pyrkhat lang bad ban iathir iatai halor ka jingsniew shaba palat jong kane ka surok bad khnang ban shim ruh da ki rai kiba tyngeh pyrshah ia ki bor ba dei khmih kiba la leh kyllut bad leh matlah ia kane ka jingeh u paidbah.
Ka jingialang kan long ha ka 24tarik Naitung 2023 ha Iing Dorbar Dong Nenggate, Pynursla ha ka por 1 baje nohsngi, ong ka kyrwoh, ba la pyllait da u samla ksanborlang Thabah General Secretary jong ka KSU South Central East Circle, Pynursla.
Shillong:Ka Hills State People’s Democratic Party (HSPDP), mynhynnin ka sngi, ka la lum ka jingialang ba kyrkieh ban lum jingmut na ka bynta ban phah shaka sorkar jylla halor ka jingdawa bishar biang iaka bhah thungkam lane ka State Reservation Policy.
Haba kren sha ki lad pathai khubor, u President ka HSPDP u bah KP Pangniang, ula pyntip ba ha ka jingialang ki dkhot jong ka Party kila ai iala ki jingai jingmut, kumno ban bishar biang ia ka Reservation Policy bad na ka liang ka Party ka dang iaid shakhmat ban pynkhreh ia ka kaiphod ban phah sha ka Chairperson jong jong ka Reservation Roster ka kong Ampareen Lyngdoh, kaba dei ruh ka myntri ka tnat Law.
U bah bah K.
P Pangniang, ula ong ba ka Party ka sngewnguh ia ka sorkar jylla kaba la pynmih iaka jingpyntip (Notification) ban pyntreikam ia ka Roster System nangne shakhmat bad ha ka juh ka por ban weng noh ia ki kyndon ba shah ia ki Garo na kiwei ki jylla ban thepkam, ha ka bhah jong ki Garo na Meghalaya.
“Ngam lah ban iathuh lypa lano, hynrei shen ka Party kan sa phah ia ki jingai jingmut shaka Chairperson jong ka jong ka Reservation Roster bad sha ka sorkar halor ka jingdawa bishar biang ia ka bhah thungkam lane ka Reservation Policy" la ong u bah Pangniang.
Shillong:Ka skulbah North Eastern Hill University (NEHU) ka la pynlong ia ka jing ialang jong ki Principal bad ka jingthmu ban pyntreikam noh ia ka NEP 2020 hapoh ka skulbah.
Haba kren sha ki ladpathai khubor, na ka liang u Vicechancellor jong ka skulbah ha ka 19 naitung 2023, ba ka skulbah NEHU ka la pynlong ia ka jingialang jong ki Vice Chancellor, ka jing pyntreikam ia ka NEP 2020 bad ki principal jong ki kolej bapher bapher kiba pyniasoh bad ka skulbah NEHU ban iathir ia ki mat bad ka jing sngewkhia haba iadei bad ka jingthmu pyntreikam ia ka National Education Policy (NEP-2020).
Ha ka jingialang ba la pyniaid da u Vice chancellor jong kane ka skulbah u Prof Prabhas Shankar Shukla, la wan ban shimbynta lang da ki Principal jong ki 73 tylli ki kolej kiba don hapoh ka jylla.
Na ka liang jong ka kynhun ban pyntreikam ia ka NEP 2020 jong ka skulbah NEHU la wan ban don lang da ka Prof Sherwin May Sungoh, Prof G.
Bez bad Dr Dinesh Bhatia.
U nongpyniaid ia ka eksamin, u Col Omkar Singh bad u Debashish Chowdhury, ODS jong ka kolej kiba la don lang ha kane ka sngi ban shah shkor ia ki jingkylli jong ki principal ki kolej ba pyniasoh bad ka NEHU.
Ha kane ka jingialang la iatai bniah bad jylliew bha haba iadei ba kumno, yn pyntreikam ia ka NEP-2020, naduh ki syllabus, ki academic Bank of credit,skill enhancement bad kiwei pat.
Na ka liang ki Principal ki la rah ia kiba bun ki mat ba ki sngewkhia, haba iadei bad ka jingpyntreikam ia ka NEP-2020, namar ka dang bun bha ka jingduna bad ka jingdonkam ban ioh jinghikai kaba bniah.
Na ka liang u Vice Chancellor, u la pyntikna ba ka NEHU kan sa pynbiang ia baroh ki jingdonkam jong ki kolej haba iadei bad ka jingpyntreikam ia ka NEP 2020 ba kan long kaba jop.
Ka la don ruh ka jingkylli haba iadei bad kito ki kolej ki bym don satia ia kito ki courses, hynrei ka NEP-2020 pat ka bthah ba dei ban pynrung beit ia kine ki courses, ha kaba na ka liang jong u OSD jong ka skulbah NEHU, u la pynshai ba kine ki kolej ki dei ban pyniasoh, shwa ia kine ki courses kiba kim pat don ha kaba na ka liang jong ka skulbah kan sa leit ban jngoh bad pynrung ia kitei ki sobjek.
Ki la pynshai ruh haba iadei bad ki jing sngewthuh bakla hapdeng ki Minor bad Major courses, ha kaba ka jingpule Under-graduate kan dei saw snem la iatai bniah.
Ki khynnah pule ki lah ruh ban jied bad iehnoh ia ka jing pule ha man la ba kut ka snem, lyngba kiba bun ki lad ban mih bad rung.
Ki samla pule kiba kwah ban sahngeh noh ka jingpule hadien shisnem ki lah ban ioh certificate, ki Diploma hadien ar snem bad ki degree hadien lai snem, katba ki samla pule pat kiba pyndep ia ka Degree ba saw snem kin ioh ia ka sertiphiket ha ryngkat ka jingwadbniah.
Ki Principal jong ki kolej ki la tyrwa ruh ia ka internship, ha kaba u Vice chancellor u la pynshai ba ka NEP -2020 ka long ban pynlong ia ki samla ba don sap ha baroh ki bynta jong ka jingpule bad ka internship ka dei kawei na ki bynta jong kane ka jingiohi jngai halor kane ka rukom hikai ba thymmai.
Ki kolej ki dei ban shimkhia ia baroh ki skillful Development center, naduh ki karkhana, ki enterprise kaba lah ban ai internship ia ki samla.
Ka komiti ka la iakren ruh ia ka jingeh jong ki nonghikai ka bym don satia ka jing tista bad bud ryntih, ha kaba la pynpaw ba ka long kaba donkam ban tyrwa noh ia ki course, kum ka MDCs bad SECs ka ban ym ktah than ia ka jingdon briew.
Kane kan ailad ia ki kolej ban kin tei ia ka jingbun jong ki ki courses ka ban ai sha ki samla pule lyngba ki lad ki ban don ki sap bad ki jingtip kaba ki donkam, la ong ka prof Sungoh.
Haka ba kut jong ka jingialang baroh ki Principal jong ki kolej ki la kubur ba ka New education policy ka dei ka jing donkam jong ka por, ha kaba kin ialeh katba lah ban pynlong kaba jop.
Ki Principal jong ki kolej bapher bapher ki la pynpaw ruh ka jingsngewhun hi jrut ia ki juban ba ki la ioh, haba iadei bad ki jingkylli ba ki lah rah, ha kaba na ka liang jong u Vice chancellor u la ai khublei ia ki Principal jong ki kolej bapher bapher kiba la shim ka jingkular ban btin lynti bad iarap haba iadei bad ka jingpyntreikam ia ka New Education Policy (NEP -2020.
Lada kiwei ki state ki pdiang balei ka Meghalaya kan pyni daw,.
Shillong:Katkum ka kaiphod jong ka Association for Democractic Reforms (ADR) bad ka New Election Watch (NEW) ka la ïathuh ba ka thup jong ki Myntri Rangbah ki jylla kiba riewspah hapoh ka thup kaba 10 ne List of top 10 Richest Chief Minister ha India, ki long u Myntri Rangbah ka Arunachal Pradesh u Pema Khandu uba ka jingdon jingem ka long T.
163.
38 klur, u Pema u la long ruh napdeng ki Myntri Rangbah (MR) jong ki jylla kane ka thaiñ shatei lammihngi.
Hynrei hapoh ka Ri India baroh kawei u Jagan Reddy u la long uba riewspah tam.
San ngut napdeng ki 10 ngut ki MR ha ri kiba riewspah tam kidei napoh ki jylla kane thaiñ shatei lammihngi, ha kaba uba riewspah tam na kitei ki 5 ngut u long u MR ka jylla Arunachal Pradesh u Pema Khandu, kane ka long katkum ka jingpyni jong ki ha shwa ka ilekshon ba la khmihbniah da ka ADR.
Ha ka jingdon jingem kaba T.
163.
38 klur, u Khandu u la long MR uba riewspah tam hapdeng ki MR ka NE, ïathuh ka kaiphod ka ADR bad New Election Watch (NEW).
Ki la don haduh 28 ngut ki MR jong ki jylla ha Ri India bad 2 tylli ki union territory – ka Delhi bad Puducherry – kine ruh dei kiba don MR.
Kumba ka long ka Union Territory jong ka Jammu and Kashmir kam shym la don MR satia haduh mynta.
Kiwei pat ki 4 ngut ki MR kiba don hapoh ka thup ba 10 kiba riewspah tam ki kynthup ïa u MR ka Nagaland u Neiphui Rio uba ka jingdon jingem jong u ka la kot sha ka T.
46.
95 klur, bud sa u MR ka Assam u Himanta Biswa Sarma uba ka jingdon jingem jong u ka la long T.
17.
27 klur, katba u MR ka Meghalaya u Conrad Sangma uba la rung lang hapoh ka thup kyrteng napdeng ki MR ba riewspah tam la ïathuh ba ka jingdon jingem jong u ka la long T.
14.
06 klur bad u MR ka Tripura u Manik Saha uba ka jingdon jingem jong u ka la kot kumba T.
13.
90 klur.
Kumba 29 ngut napdeng ki 30 ngut ki MR kidei ki klurpati ha kaba u MR ka jylla Andhra Pradesh u Jagan Mohan Reddy u la poi hajrong eh jong ka thup ki MR ba riewspah tam ha kaba ka jingdon jingem jong u ka la kot T.
510 klur.
Nongpoh:Uwei u samla na ka jylla Madhya Pradesh, uba la tip kum u Mehul Lakhani, uba la iehnoh ia ka kam kum u nonghikai, hynrei u la shim ia kawei pat ka bynta bad kata ka long ba u la shang ia ka ri tang da ka Bicycle, ha kaba ha ki 2 snem tam, u la lah ban shang ha ka ri lyngba ka Bicycle ha ka jingjngai kaba 42 Kilometer bad uba la lah ban poi haduh 18 tylli ki jylla bapher bapher kiba don hapoh ka ri.
Katkum ka jingiathuh da utei u samla, u la ong ba u la mih na iing ha ka 21 tarik u Jylliew jong u snem 2021 bad naduh katei ka por ba u mih na iing, u la niah da ka Bicycle bad shang jan la baroh ki jylla ha ka ri, ha kaba ki jylla kiba u la shang da kaba niah Bicycle, ki kynthup ia ka jylla Madhya Pradesh, Maharashtra, Goa, Gujarat, Daman Deep, Rajasthan, Uttar Pradesh, Chhattisgarh, Odisha, Jharkhand, West Bengal, Assam, Arunachal Pradesh, Nagaland, Manipur, Tripura, Mizoram bad ha Meghalaya.
U Mehul Lakhani, u la ong ba ka jingthmu jong u ba u shang da ka Bicycle ha kylleng ki bynta ha ka ri, ka long ban tip ia ka jinglong jingman ha kylleng ki bynta ha ka ri, kata naduh ha ka jinglong jingman bad jingitynnad ka mariang, ki riti dustur, ka rukom im ki briew ha ki jylla bapher bapher kiba don ha ka ri.
U la ong ruh ba katei ka jingniah Bicycle, ka long ruh kum shi bynta ban pynsngewthuh ia ki para samla ha ka ri ba kin im ha ka koit ka khiah bad ha kajuh ruh ka por, ka long ba ki para samla samla ha ka ri, ba kin tip ia ki riti dustur jong kiwei pat ki jaidbynriew kiba shong ba sah ha kiwei pat ki jylla kiba don ha ka ri.
Shillong:Ki shipai Border Security Force (BSF) mynhynnin ka step 21 tarik Naitung, ki la ïoh kurup ïa ki jaiñ Saree ba shongdor T.
10 lak na Pyrdiwah, na East Khasi Hills ba thmu shalan sha Bangladesh.
Ka kyrwoh na ki BSF ka ïathuh ba hadien ba la ïoh jingtip ba don ki briew ba thmu shalan mar sha Bangladesh, ki shipai ka BOP Pyrdiwah kila pynlong ka jingtalasi ha ka thaiñ.
Ki runar haba ïohi ïa ki BSF ki la phet krad ïalade sha khlaw bad ieh ïa ki jaiñ shadien.
Ki BSF kila kurup noh ïa kine ki jaiñ bad la aiti hadien sha ki Custom ba kin leh ïa kaba donkam.
Shillong:Ka lympung Women’s League 2023 jong ka Shillong Sports Association kan ioh ban sdang noh ia ka semi final mynta ka sngi ha SSA Stadium First Ground, Polo ha kaba ki saw tylli ki kynhun kiba la lah ban iaid lyngba ki jingiakhun ha ka group stage kin ioh ban ia aireng ha kane ka semi final bad kine ki kynhun ki kynthup ia ka Mawlai SC kaba dei ka kynhun kaba dang bat ia ka nam lahduh, ka runners-up jong u snem 2022 ka Laitkor SC, Lumparing SC bad ka PFR Football Academy.
Ka kynhun kaba hakhmat na ka Group A ka Laitkor SC kan iakhun bad ka runners-up jong ka Group B ka Lumparing SC kaba yn sdang naduh ka por 2 baje janmiet.
Ka jingialeh kaba bud naduh ka por 4 baje janmiet pat kin long hapdeng ka Mawlai SC kaba dei ka kynhun kaba hakhmat na ka Group B kan iakhun pyrshah ia ka runners-up jong ka Group A ka PFR Football Academy.
Ka Mawlai bad ka Laitkor ki dei ki kynhun kiba la lah ju wan hakhmat ha ka lympung iakhun jong ka Women’s League, katba ki shiphew tylli kiwei pat ki kynhun ki la pyni ka jingkiew ha ka rukom ialeh naduh ba sdang kane ka lympung myn ha ka 19 tarik u Jylliew 2023.
Napdeng kitei ki shiphew tylli ki kynhun, ka Lumparing ka dei kawei ka kynhun kaba don tang da ki samla lud hynrei ka kiew stet ha ka rukom ialeh hadien ba la iohi ba kam shym la shahrem ha ki san tylli ki jingiakhun bad khamtam ka la aireng tyngeh ia ka Mawlai ha kawei na ki jingiakhun kaba la shu kut tang ha ka jingiadraw da mar 3-3.
Kumta ha kane ka knockout-round kan long kaba bha lehse ia ka Laitkor ba kan ym khein sting ha ka jingiakhun pyrshah bad ka Lum paring.
Haba phai pat sha ka Laitkor, ka dei tang kane ka kynhun kaba ioh ia ka jingjop kaba pura ha kane ka samoi lehkai jong kane ka lympung, hadien ba ka la ioh ia ka jingjop ha baroh san tylli ki jinglehkai na ki group bad duh tang shi kol ha ka jingialeh bad ka PFR Football Academy.
Shillong:Ka tnat Sports and Youth Affairs, ka sorkar Meghalaya ha ryngkat ka jingiatreilang bad ka Eastern Command jong ka tnat shipai Indian Armed Forces, hynnin ka sngi Thohdieng ki la plie ia ki laitylli ki khusnam ne trophy kiba la ap khmih lynti, kata ka ‘Durand Cup Trophy’ bad ka ‘Shimla Trophy’ (baroh kiba dei ki rolling trophy) bad ka President’s Cup (kaba ioh ban rah ei junom) ia kiba la pyniaid bad pyni paid bah ha Khyndailad, Shillong.
Ia ka jingialang kaba heh la pynlong hapoh State Convention Centre, Shillong ha ka jingiadon ryngkat lang u Myntri Rangbah ka jylla u Conrad K Sangma, Bah D.
P.
Wahlang, IAS, chief secretary, ka jylla, u Lieutenant General Sanjay Malik, Air Marshal Tejin der Singh lem bad kiwei pat ki heh sorkar na ka tnat sorkar bad shipai.
Haba rakhe ia ka kylla kaba 132 sien jong ka mynta u snem, ka Durand Cup ka la ioh ia ka nam kum ka jingialeh kai football kaba la rim tam ha ka dewbah Asia bad kaba lai ha ka pyrthei.
Kane ka tourna ment la pynkhreh ban pynlong naduh ka 3 tarik u Nailar haduh ka 3 tarik u Nailur 2023, ha kaba yn sakhi ia ki 24 tylli ki team na ki thain bapher bapher jong ka ri, kata kynthup ia baroh ki 12 tylli ki team jong ka Indian Super League ha ryngkat ki team kiba na shabar jong ka ri bad ki ri ba marjan kum ka Bangladesh bad ka Nepal ki ban wanphai biang sha kane ka lym pung ialehkai hadien 27 snem kynthih.
Nalor kata la pynbna ruh ba ka Shillong kan dei kawei na ki jaka sor ka ban khot pynlong ia kane ka tournament ha u 2024.
Haba kren ha ka jingialang u CM ka jylla u Conrad K Sangma u la ong; “Ka long ka burom kaba khraw ban ioh ia ka lad ban iadon ryngkat lang ha kane ka sngi na ka bynta ban plie ia kine ki trophy na ka bynta ka Durand Cup 2023, bad ai ruh ka jingkhublei kyrpang ia u General Sanjay Malik halor ka jingpynlong ia kane ka prokram.
Nalorkata u la ong ruh ba ka Meghalaya barabor ka la long ka rynsan na ka bynta ban pynpaw ia ki sap ki phong ha ki kam ialehkai sport, bad ka jingioh rung ba dang shen sha ka final ha ka Santosh Trophy ka pynpaw halor ka jinglah jong ki nongialehkai sports ki jong ngi.
“Ngi kyrmen skhem na ka bynta ban ai ia ka jingkyrshan bad ia ka kabu na ka bynta ban kyntiew ia kine ki sap ki phong, bad ha kine ki san snem kiba la dep ngi la pynlut shibun na ka bynta ban kyntiew ia ki kam ialehkai sport kaba dei ruh ka thong kaba hakh mat eh na ka bynta ka jylla ka jong ngi" ula ong bad ha kajuh ka por u CM u la pynpaw ka jingkmen kaba khraw ban pynbna ba ka Meghalaya kan ioh ban khot pynlong ia ka Durand Cup 2024 tournament.
U la ong ba ka sorkar jylla kadon ia ka jingkut jingmut ban kyntiew ia ki nongialehkai sport ka jylla.
“Ngi sngew skhem ruh halor ka jinglong lakloi ban khot pynlong ia ki jait jingialehkai sport ba bunjait ha ka jylla".
Shibynta jong kane ka thong, u la ong ba na ka liang sorkar ka la tei ruh ia ki jaka ialehkai ha ki bynta bapher bapher ka jylla kaba la plielad ia ki nongialehkai sport ba kin lah ban kiew shaph rang.
Kumjuh u kyrmen ruh ia kaba bha tam na ka bynta baroh ki nongiashim bynta ha kane ka tourn ament.
Ka Shillong Lajong FC, ka la shah kynthup ha ka Group D ha ryngkat ki kynhun ki ban ialeh pyrshah, kata ka Northeast United FC, FC Goa, bad ka Downtown Heroes FC of Kashmir ha kane ka tournament jong ka Durand Cup.
Ka Shillong Lajong FC kan iakhun ha ka sngi plie pyrshah ia ka Northeast United FC ha ka 4 tarik u Nailar ha Indira Gandhi Athletic Stadium ha Guwahati.
Shillong: Ka tnat pulit ka jylla ha ka sien kaba nyngkong ka la pynlong ia ka jingialang kaba ai mynsiem da kaba sam ia ki shithi rung kam sha ka kynhun pulit kiba dang rungkam thymmai ha ka jingialang kaba la long hapoh Shillong International Centre for Performing Arts and Culture.
Ha kane ka sngi la ia don lang ruh u Myntri Rangbah ka jylla u Conrad K.
Sangma, u Symbud Myntri Rangbah u Bah P.
Tynsong, u Dr.
L.
R.
Bishnoi,IPS, Director General of Police,  D.
P.
Wahlang,IAS, Chief Secretary, F.
G.
Kharshiing, IPS, ka  M.
G.
T.
Sangma, IPS nalor kiwei pat.
Ha ka jingkren kum u kongsan ha ka jingialang u Conrad Sangma u la pyrto ia ka jingtrei borbah jong ka Central Recruitment Board na ka bynta ban jied ia ki 1010 ngut  kum ki dkhot kiba thymmai sha ka tnat pulit, kata napdeng ki 1.
5 lak kiba iakhun ban ioh rung sha kane ka kam, bad u pynpaw ruh ka jingsngew skhem ba kine ki dkhot bathymmai kin ai ka jingshakri kaba paka tam na ka bynta ka tnat pulit.
Kine ki dkhot samla kiba rung thymmai sha kane ka kam, kata kum ka  Ibapalei Syiemllieh, Ferdinand Chyrmang, Jessica Kharbuki bad ka Meghna D Sangma ki la ioh pdiang ia ki shithi rungkam lyngba u myntri rangbah, ha ryngkat ka jingiadon lang ki heh sorkar, ki heh pulit bad kiba haiing hasem jong kine ki dkhot.
U myntri rangbah, u la pynpaw ruh ia ka jingkut jingmut ban kyntiew bad pynkhlain ha kaba iadei bad ka jingtreikam jong ka tnat pulit da kaba ai khublei kyrpang ia baroh kine ki dkhot kiba rung thymmai hapoh kane ka tnat.
U la ong ruh ba ka sorkar jylla ka iohi halor ka jingdonkam ia ka jingbiang ha ka jingdon jong ki bor pulit bad halor ka jinglah treikam ka jong ki ban iakhun pyrshah ia ki kam pyntriem bad ban pynneh ia ka shongsuk shongsain.
Kumta ruh na ka liang ka sorkar ka la shim ia ki sienjam ban pynkhlain ia ka tnat pulit ha ka jylla, kata kaba kynthup halor ka jingjied ia u commissioner hapoh ka district bad ban pynrung kam shuh shuh sa 2000 ngut ha ka tnat pulit.
Nalor kata khnang ban pynbit pynbiang ia ki jingdonkam jong ki bor pulit katkum kane ka juk, u la ong ba na ka liang ka sorkar ka la shim ia ka rai ban thied ia ki kali pahara kiba thymmai naka bynta ki police station bad ki outpost bapher bapher.
Kane kan kynthup ruh halor ka jingthied ia ki thuk thuk khnang ban pynkloi ia ka jingtreikam ha ka por ba donkam kyrkieh.
U la ong ba ki la iamir jingmut ruh naka bynta ban thaw ia ka engineering wing hapoh ka tnat pulit, ha kaba u Superintendent of Police (SP) un long kum u chairman.
Kane ka sienjam ka thmu ruh ban khmih halor kiba bun ki jingtei bad ki jingpynbha pat ia ki jaka treikam jong ki tnat pulit.
Shuh shuh ula ong ba ki dang don ki jingkylla kiba dei ia ka ban wanrah, kata kynthup ka jingdonkam ia ka Directorate of Forensics khnang ban pynkhlain shuh shuh ia ka jinglah treikam jong ki bor pulit.
Da kaba pdiang sngewbha ia kine ki dkhot bathymmai shapoh ka tnat pulit, na ka liang u Dr.
L.
R.
Bishnoi, IPS, Director General of Police, u la ong ba baroh kine ki dkhot kiba la ia don lang ha kane ka sngi ki la pyndep ia baroh ki bynta kiba iadei bad ki kyndon pynrung kam kiba shitom bad kiba la shah jied halor ka nongrim ka jinglah ka jong ki na baroh ki 12 tylli ki district ka jylla.
U kyrmen skhem ba ka jingtbit bad ka jingtrei shitom ka jong ki kan long ka jingkyrkhu kaba khraw na ka bynta ban pynneh pynsah ia ka shongsuk shongshngain ha ka jylla.
Kawei pat ka khubor, ka iathuh, ba halor ka jingshah pyniaid lyngkhuit jong ki arngut ki kynthei ha Manipur, ka la don ka jing ujor sha ka National Commission for Women (NCW), ha ka 12tarik Jylliew, kaba dei hadien shibnai jong ka jingjia bad la iathuh ba ki don lai tylli, kum kitei ki jingleh thombor ia ki kynthei ha katei ka jylla bad katei ka jingshah pyniaid lyngkhuit jong kitei ki kynthei arngut, ka la don lang ha katei ka jingujor.
La iathuh, ba ki don arngut ki nong ujor, kiba kynthup ia ki dkhot jong ka North American Manipur Tribal Association, kiba la kren markhmat ia kitei jaitbynriew Kuki-Zomi, kiba shah leh beijot, hynrei, la iathuh, ba kim shym ioh jubab satia, na katei ka komiti, kaba peit ia ka bha ka miat jong ki kynthei.
Na ka liang jong ka Rekha Sharma, kaba dei ka lamphang jong ka NCW, ka iathuh, ba ki la ioh shibun ki jingujor ha U Jylliew bad ki la phah ruh sha ka sorkar jylla, ba kan leh, ia la ka jong ka kamram, hynrei ka sorkar jylla, kam shym la leh eiei ruh em.
Ha ka jingiakren sha ki kotkhubor, hynnin ka sngi, ka Rekha Sharma, ka iathuh, ba ka don ka jingthmu, ban pynbudnam, ia ka NCW.
Ka Sharma, ka iathuh, ba ka la kren ruh hynnin ka sngi, ia U Biren Singh, myntri rangbah ka Manipur, hynnin ka sngi, wat la kam shym la iathuh, ia ka jingmih na ka jingiakren jongki.
Shillong: Ka Khasi Students’Union – Employment Monitoring Cell, mynhynnin, ka sngi 20 tarik u Naitung, 2023 ka la phah dorkhas sha u myntri rangbah ka Jylla, ban pynbeit halor ka jingthung kam thung jam ha ki iing dak, na bynta ki post Gram Dak Sevak (GDS), Asst.
Branch Post Master (ABPM), Branch Post Master (BPM).
Kat kum ki tyllong khubor bad ka jingwad bniah jong ka Seng la lap ba man ka por ba ju lait kam ha ki iing dak, ki bun beit ki bar jylla kiba ioh kam, namar ka rukom jied, ka dei ban ioh da kiba nang ka ktien English bad Hindi bad kane ka long kawei na ki daw kaba long dieng pynkiang ia ki paidbah jong ka jylla.
Wat la na ka liang Seng ka la kyntu ia ki bor pyniaid halor kane bad u CM ula thoh sha ka Ministry of Communication halor kane ka bynta bad sa pynrung ia ka ktien Khasi bad Garo.
Hynrei ka Seng ka lap ba kane kam shym la iarap, namar ba kim pat weng ia ka ktien English bad Hindi bad bun ki bar jylla ki ioh beit ban apply bad ka jingioh marks kham bun marks ha Matric ka pynlong ia ki ban shah jied ha ka Merit List bad kane kam iahap satia ban shu jied tang da ka merit list da kaba peit ia ka marks merit, khlem pynshong nongrim ia kiwei ki bynta.
Na ka liang ka seng ka iai ban ba kine ki post dei beit ban ioh ki trai jylla namar ka kam kan kham suk ha kaba iadei bad ka ktien ka thylliej bad ka jingtip ki jaka, katba ki briew kiba wan na bar kin eh bad pyntyllun ia ka kam.
Te ka Seng ka dawa na u myntri rangbah, ba u dei ban pynbeit ia kane ka kam bad dei ban weng noh ia ka ktien English bad Hindi bad pynrung tang ia ka ktien Khasi bad Garo khang ba ki trai jylla ki la ioh ia ki kam ioh jam ha Post office.
Hadien ka jingshah pyniaid lyngkhuit jong ki arngut ki kynthei, ka la paw sa kawei ka dur, kaba ishyrkhei rem haduh katta katta bad kata ka dei, ba la wah hajrong dieng kper, sa ia ka khlieh, kaba la shah khrai bad katei ka dei ka khlieh jong U David Thiek, uba dei na ka jaitbynriew Kuki, ha kaba la buh ha u dieng kper jongu, ha Bishnupur, ong ka khubor jong ka India Today.
La iathuh, ba U Thiek, ula shah pyniap, ha ka jing iakynad, ha ka miet jong ka 2tarik Naitung, ha kaba ki la don lai ngut kiba laiap ha katei ka miet.
Ki dkhot jong ka jaitbynriew Kuki, ki la pynlong ia ka jingiaid paidbah, kaba jar jar, ha Churachandpur, hynnin ka sngi, hadien ka jingmih paidbah jong ka video, kaba pyni, ia ka jingshah leh beijot jong ki arngut ki kynthei, da kaba ki shah pyniaid lyngkhuid bad sa kawei kaba shah bat tnga jubor.
Kitei ki nongiaid paidbah, ki riam ialade da ki jain iong baroh bad ki dawa, ba dei ban ai ka jing pynsaja, kaba tyngeh ia kito kiba leh beijot ia ki arngut ki kynthei.
Ki pulit jong ka Manipur, hynnin ka sngi, ki la kem ia uwei uba donkti, ha katei ka video, kaba la paw paidbah, kaba don kumba 26 sekhon bad ia utei la ioh kem na Thoubal district.
Ha kajuh ka por, ki pulit, ki la  register case, ha ki kyndon jong ki kam rahbor, kam pyniap briew bad kam bat tnga jubor, ha     Nongpok Sekmai police station ha Thoubal district pyrshah ia kitei ki riew pyntriem, kiba don bynta ha katei ka video.
Hadien, ba la ioh kem ia utei uwei uba paw dur ha khmat eh, kham hadien, ki pulit, ki la ioh kem ruh sa ia laingut kiwei pat, ha katei kajuh ka jingjia.
Kane ka dei tang ka jingleh bymbanse namar ba la long viral ka video.
Lada dei shisha ba don ka jingsngewkhia ia ka jingjia ha Manipur, la dei ban shimkhia naduh kaba sdang ki jingiaumsnam.
Kane ka dei tang ka jingleh mynleh namar ba la shim da u CJI.
Hadien ar sngi, ba la pyni paidbah, ia ka jingshah law lyngkhuid, ki arngut ki kynthei, ha khmat u paidbhur ha Manipur; hynnin ka sngi, shi kynhun ki kynthei, ki la leit sha ka iing jongu bad ki la thang ingkhong ia katei ka iing, jong utei u snar, uba donkti, uba kyrteng u  Huirem Herodas Meitei.
Ha ki dur, la iohi, ba kiba bun, kiba leit thang ia ka iing jongu, ki dei ki kynthei suda.
Katei ka jingshah law lyngkhuid bad pyniaid paidbah, ia ki arngut ki kynthei, ka la jia ha  Kangpokpi district bad katei ka jia, hadien shisngi, ba ka la don ka jingiakynad, kaba jur ha katei ka jylla, kata, ka dei ha ka 3tarik Jymmang 2023; hynrei, la buhrieh ia katei ka jingjia, tad haduh, ba kan da mih paidbah, da ka video, ha ka sngi balang, ba ladep, kaba dei ruh ka sngi, ba la weng ia ka jingkhang internet bad katei, ka la pynkhie bitar ia u paidlang jong ka Ri India hi baroh kawei.
Shillong:Ka myntri sorkar jylla ka Kong Ampareen Lyngdoh, ka la shah khaweh lama iong ha ki dkhot bad ki nong kyrshan ka Garoland State Movement Committee (GSMC) bad jong ka ACHIK ha kane ka sngi Palei ha ka jingleit jngoh jong ka ia ka Garo Hills.
Ka Kong Ampareen, ka la leit jngoh ia ka jingiaid ki kam jong ka jingshna ia ka Civil Hospital ba 100 jingthiah ha Resubelpara bad ka la pynlong ia ka jingiakynduh ia ki MLA ha North Garo Hills bad ki ophisar ka sorkar ban pyn khlain ia ka tnad ka koit ka khiah bad ka bha ka miat jong ki paidbah ha rilum Garo.
Hynrei haba ka poi ha Resubelpara NGH, ki nongkyrshan kiba iabun bah, ki la khaweh lama iong bad pyrshah ia ka jingpyrshah ia ka Ampareen Lyngdoh bad ki la kynthah ia ka myntri halor ka jing ong jongka dang shen ba kam iahap ia ka jing dawa ban pynlong Nongbah Tlang ia ka Tura.
Shillong:Ka Sorkar Jylla kum shi bynta ban kyntiew ia ka kam jngohkai ha ka Jylla, ka la rai ban thied jaka haduh 50 acre ha Nongmahir, Ribhoi District bad ka jingpynlut kan long haduh T.
10 klur.
U Myntri Rangbah ka Jylla u Conrad Kongal Sangma, u la ong ba katei ka jaka ba ka Sorkar thmu ban thied ka long na ka bynta ban kyntiew ia ka jngohkai, ha kaba yn shna ia ki resort bad kiwei ki jingpynitynnat nalor ka jingitynnat ba katei ka jaka ka la don lypa.
Kawei pat ka rai ba ka Sorkar ka la shim ka long ban pyndam noh ia ka Rajat Lal University Act, 2011 bad kane ka jingpyndam noh ia kane ka aiñ ka long ba haduh u snem 2020 ia kane ka aiñ khlem ioh satia ka jingmynjur na u Lat ka Jylla namar kiba bun ki daw, bad hadien ba la ioh ia ka muhor na u Lat ha u Rymphang jong u snem 2020, haduh mynta kam don ka jingpyni dak da katei ka University ban sdang ia ka kam lane ban ai ka jubab kaba hun sha ka Sorkar.
Ha kawei ka liang, u Myntri Rangbah ka Jylla, u la kubur ba ka Jylla ka dang sah shadien, bad kaba donkam mynta ka long kumno ban pynkylla ia kaei kaba ka Jylla ka long.
U la ong ba ka Jylla Meghalaya ka iakynduh shibun ki jingeh bad ha ki 5 snem ba la leit ka Sorkar ka la shim bun ki sienjam ban pynkylla dur ia ka Jylla watla kam long kaba suk.
Kane ka jingkren jong u Conrad kadei halor ka jingpynmih kaiphot jong ka NITI Ayog, kaba pyni ba ka Jylla Meghalaya kadei kawei na ki Jylla ba duk tam ha ri India, kaba bud hadien jong ka Bihar.
Haba kren sha ki lad pathai khubor u Conrad u la ong ba ka Jylla ka don shibun ki jingeh, bad bynrap ba ka Sorkar kan pynshong nongrim bad bishar bha ia ka jingkheiñ jingdiah ba ka NITI Ayog ka la lum, bad da kaba pdiang ia kaei kaba la paw yn lah ban pynkylla sha kaba kham bha, watla kan shim por.
U la ong ban wanrah ia ka jingkylla ka donkam ban sdang naduh kiba rit eh, na ki shnong bad ka jingai jingiarap ia ki nongrep kan long kaba donkam nalor kiwei ki kam kiba lah ban iarap kyntiew ia ka ïoh ka kot.
U la ong ruh ba kam long kaba suk pat ban ioh noh ia u soh mynta mynta, hynrei ka Sorkar ka la shim ia ki sienjam kiba donkam bad ki la don ruh ki jingkylla ia kiba yn lah ban kyntiew ia ka Jylla ha ka ïoh ka kot.
ym dei ban kyntiew ia ka jylla.
,hynrei ban kyntiew ia ki heh spah bad.
ki barjylla.
ba kin myntoi ialade bad ki.
bar jylla heh  spah bad ban pynlong mraw  ia ki trai muluk trai jaka  ,nuksa viventa 5star  hotels.
polo orchid hotel sohra ,jiva resort sohra bad bun kiwei ki wei  la long trai lut ki barjylla hakaba wat ki traishnong  tang ka shyieng ruh Kim iohBan kyntiew ka khajna bn ioh ai ia ki thliem kjit snam kata ia ki chairman, vice chairman kiba dei ki candidate rem election.
Shillong:U Myntri Rangbah ka jylla u Conrad K Sangma u la ong ba ka juk stad information and technology (IT) kan pynkylla dur ia ka khaïi pateng ha ki sngi ban wan ha ka pyrthei shi tyllup kynthup ha kane ka jylla.
Haba kren ha ka jingplie ia ka jing ialang rakhe dap 75 snem ka tnad Science ha Shillong College ha ka sngi Palei, u Conrad u la ong ba ka bynta kaba khraw tam mynta kan long ka jingiaineh bad ka roi ka par kaba kyntiew ia ka imlang sahlang bad ka ma riang.
Katkum ka jingong u Conrad, ka la don ka jingsngew ha ki por ba la leit ba ka khaïi pateng bad ka mariang kim lah ban iaid lang, hynrei ka jingshisha ka long ba ha kane ka juk ha kaba ka pyrthei ka iaid da ka jingiada ia ka mariang, ia ki kam ruh la pynmih ha kajuh ka sur.
Shibun ki jingshem buit thymmai kiba mih ha kine ki ar tylli ki bynta ba kynthup ia ka khaïi pateng ban kyntiew ia ka imlang sahlang bad ka mariang ryngkat ka jingpynneh bad iada ia kiei kiei kiba ker sawdong.
U la ong ba ka saian kan dei kawei kaba kongsan bha ha kine ki ar tylli ki bynta bad u la ong ba ka jylla Meghalaya kan sa kylla shen kum kawei na ki shlem jong ka IT ha kine ki sngi ban wan bad kan long ka jaka pdeng jong ki business process outsourcing ne BPO.
Tang mynta ki don kumba 300 tylli ki jaka ha BPO ha ka IT Park ha ka jylla kiba la pyndap bad baroh kine ki dei na Europe, United States bad na ki ri ba dang khie ha ka ioh ka kot.
Baroh ki kam ha ka pyrthei la pyniaid na ka jylla Meghalaya bad na nongbah Shillong.
U la pyntip ruh ki kompeni don kiba kwah ban wan shane bad kawei ka dei na Dubai kaba la iasoi ia ka jingiateh ban buh 200 tylli ki jaka ha kane ka jylla.
U la ong ba ka sorkar ka la shna 5000 tylli ki jaka ka IT Park ha ka kylla ba nyngkong bad kumba 8000 tylli ha kane ka shi snem bad ka thong ka long ban shna 30,000 tylli ki jaka ha ka tnad IT ban khring ia ka jingbei pisa nabar.
U la pyntip ruh ba ka sorkar ka la pynkhreh ban pynkhlain ia ka kor internet da ka submarine cable haduh Block bad kane kan pynsted ia ki kam ki jam bad kan plie lad ia ki samla ha ka ioh kam ioh jam da ka online haduh ki jaka nongkyndong lyngba ka jingstad teknoloji.
U la pyntip ba ka jhad kit ksai phah khubor internet ne submarine cable ka la poi haduh Chittagong ka Bangladesh bad yn pynpoi haduh Guwahati.
Ka la don ka jingkyrmen ba lyngba ka jingiatreilang ka sorkar India, sorkar Bangladesh, ka sorkar Meghalaya bad Assam, yn sa lah ban ioh ia u submarine cable haduh Shillong.
Shisien ba la poi u submarine cable, ka dor ka jingpyndonkam internet kan tad bha bad kan sted.
Ha kane ka jingialang la ioh ruh ia ka jingkren na u Myntri ka tnad pule puthi u Rakkam A Sangma uba la iaroh ia ka college kaba la ioh ia ka kyrdan A+ grade na ka NAAC Bangalore.
Katba u Vice Chancellor, u Prof.
Prabha Shankar Shukla u la ong ba ka jingstad saian ka dei ka nongrim jong ka pyrthei thymmai.
Katba ka principal ka Shillong College ka Dr E.
Kharkongor ka la ai ia ka jingkren pdiang sngewbha.
Shillong:Ka Sorkar Jylla lyngba ka Kynhun Myntri, ha ka sngi Palei, kala ai jingmynjur ïa ka jingtyrwa ban mynjur noh da ka Ordinance ban pynduh noh ïa ka Ranjeet Lal University Act, 2011.
Haba ïakren bad ki nongthoh khubor hadien ka jingïalang, u Myntri Rangbah Conrad K Sangma ula ong ba ka Ranjeet Lal University Act ka dei kaba la mynjur da ka Ïingdorbar Thaw Aiñ ka Jylla ha u snem 2011 hynrei na ki daw kiba bun, kat haduh u 2020, u Lat ka Jylla um pat ai jingmynjur satia ïa kane ka Aiñ.
Ha u snem 2020, ka jingmynjur jong u Lat kala wan ha u bnai Rymphang.
“Hynrei, naduh u Rymphang 2020 haduh mynta, ngim shym la ïohi satia ïa kano kano ka sienjam ba la shim da kane ka University," ong u Conrad.
Ula bynrap, “Ka Private University Commission kaba ngi don bad kaba teh kyndon ïa ki University shimet, ka la thoh shithi la bunsien sha kane ka University ban pan jingtip ïa ka jinglong jingman ka kam ba ki trei hynrei kam shym la ai satia ka jubab kaba hun bad kumta hadien ba bud ïa ki kyndon treikam bapher bapher, ka Kynhun Myntri ka la mynjur ïa ka jingtyrwa ban mynjur noh da ka Ordinance ban pynduh noh ïa ka Act, 2011".
Shillong: Ka Sorkar Jylla ka la rai ban pynkiew noh da shipiah (50 paisa) ia ka dor jong ka Diesel ha baroh kawei ka Jylla, bad kane ka jingpynkiew ka long ban kham pynmih khajna ia ka Sorkar.
Haba kren hadien ka jingialang jong ka kynhun Myntri, u Myntri rangbah ka Jylla, u Conrad Kongal Sangma, u la ong ba kane ka jingpynkiew ka dei hadien ba la bishar bha ba ka Jylla Meghalaya, ka dei kaba duna eh ka dor jong ka diesel bad ka iapher haduh kumba 6 tyngka bad ka dor ha Guwahati.
U la ong na ka bynta ban kyntiew ia ka jinglum khajna jong ka Jylla, ka Sorkar ka la shim ia kane ka rai ban pynkiew noh shipiah shi liter ka dor jong ka diesel, namar kumba ka long mynta ka Meghalaya kadei kaba duna tam ka dor jong ka diesel lada ianujor bad kiwei ki Jylla.
U Conrad, u la ong shuh shuh ba na kane ka rai, ka Jylla kan kiew ka jingioh khajna kumba T.
5-6 klur ha ka shi snem na ka diesel.
Ha kawei ka liang, u Myntri Rangbah u la iathuh ruh ba ka Sorkar ka la rai ban pynkylla khyndiat ia ka rukom siew ia ka Value Added Tax (VAT) ha kaba iadei bad ki petrol pump bad ki wine store, ha kaba u la ong ba kane ka jingpynkylla kan nym ktah ia ki riew paidbah, namar ka jingpynkylla ka long ba kito kiba dei ban siew ia ka VAT ki hap ban siew noh hapoh shi bnai.
Shillong:U General manager ka Food Corporation of India (FCI) u SK Yadav, u la ong mynhynnin ka sngi ba ka la don ka jingsngewthuh bakla ia u khaw plastic.
U la ong ba ha ka por kaba shet lada pyllait wut wut ia ka jingkhluid u sa sieb kynsan bad ki briew ki khot u khaw plastic.
Hynrei ban shna ia u khaw plastic kan kham rem haduh katta katta ban ia u khaw ka mariang.
U General Manager u la iathuh ba la ioh jingujor ia uta u khaw plastic bad lada don kiba lap shisha ia u khaw plastic ki lah ban wan ujor bad ka FCI kan leh ia kaba donkam.
U la ong ba haduh mynta ym pat ioh pdiang eiei ia ka jingsniew jong u khaw ha kane ka jylla.
Ha kajuh ka por, u Yadav u la ong ba ka FCI ka don ka stok kaba biang ki marbam naduh kew, u khaw, atta hynrei ka FCI ka ai ia ki marbam katkum ka jingjied ka sorkar jylla.
U la ong ba ha ri India ki don ki rukom jied ia u khaw katkum ka jingsngew mon na kawei ka jaka sha kawei pat.
U la pyntip ba ha ka Open Market Sales Scheme Domestic (OMSS(D), la lilam ia u khaw bad u kew ha ka dor iew man ka taiew khnang ban pynneh ia ka dor jong ki khnang ba ki riew paidbah kin ioh jingmyntoi.
U la iathuh ba ka FCI ka la shim ia ki lad ki lynti ban pynbha ia ka jingshakri ia ki paidbah ha Meghalaya, Mizoram bad ha Tripura ba kynthup ia ka jingpynbun ia ka jaka buh marbam ban pynthikna ka bam ia ki paidbah ha ka thain.
Ka stok ban buh marbam ha ka thain shatei lammihngi ka la kiew sha ka 40 % ha ki lai snem ba la leit na ka 87070 MT sha ka 122636 MT.
Kumba 88000 MT Storage Capacity ki don ha man ki jylla Meghalaya, Mizoram bad Tripura.
Ka FCI ka la sam marbam ei 7.
5 Lak Metric Ton hapoh ka skhim Pradhan Mantri Garib Kalyan Anna Yojana (PMGKAY) naduh u Iaiong 2020 haduh Nohprah 2022 bad ia u khaw Fortified Rice hapoh ka NFSA.
Shillong:Ki Pulit pyniaid kali jong ka Shillong Trafic Police (STP) ki la ïathuh, ba haba iadei bad ka jingpynshitom ia kito ki nongpynkheiñ aiñ haba iadei bad ka rukom pynwandur ia ki kali ha ki ar shaka bad saw shaka, ka jing pynshitom ia kito kiba buh ia ki jingsawa ba sawa jam bha, ki jingpynmih tdem palat pud bad kiwei pat.
Na ka liang ki pulit pyniaid kali jong ka nongbah Shillong, ki la register haduh kumba 755 tylli ki case pyrshah ia kine ki nongñiah ba pynkheiñ ia ka MV Act, ha kaba la ioh ruh ban ot kuna ia kine ki nong pynkheiñ aiñ 7,68,900 ha u bnai iaiong.
Na ka liang ki pulit pyniaid kali, ki buh ruh ka jingkyrpad sha baroh ki trai kali ba kin kylliang noh da kiba dei shisha, khnang ba kin lait na ka kyndon jong ka MV Act.
Halor ka jingjia, jong ka jingshah law lyngkhuit jong ki arngut ki kynthei bad nangta, sa ka jingshah bat bor jong kawei na kitei ha Manipur, la iathuh, da katei ka kynthei, kaba dei ka jaitbynriew, Kuki-Zomi, ba ki pulit, ki shu shah, ia utei u paidbhur, ba un leh katba u sngew mon ia ki bad ia katei, ka iathuh ha ka kotkhubor  The Indian Express.
Ki don arngut ki kynthei, kawei kaba ha ka rta kaba 20 snem bad kawei kaba dang 40 snem, ha kaba ki la iaid lyngkhuid ha surok bah bad hadien kata, ki sa ialam ia ki, sha kawei ka rudnong ban ia bat tnga jubor, ia kawei na kitei.
Ka la don ka jing ujor, ha ka 18tarik Jymmang 2023, ha kaba la iathuh, ba kawei na kitei, ka la shah bat tnga jubor, ha ka por mynsngi mynshai, ha ki phewngut ki shynrang briew.
La iathuh shuh shuh, ba kitei ki kynthei, ki la phet rieh sha khlaw, hadien ba ka shnong jongki, ka la shah hiar thma ha u paidbhur, ha ka district Kangpokpi bad hadien, ba la leit shaw ia ki, da ki pulit na Thoubal ban ialam ia ki sha ka thanat jong ki pulit; hynrei ha lynti, la pakhang da u paidbhur bad mar kumta, u paidbhur, ula knieh noh ia kitei ki  kynthei na ki pulit.
Katei ka kynthei, ka iathuh, ba ki pulit, ki don lang hangtei bad u paidbhur, haba u leit hiar thma sha ka shnong jongki bad nangta, haba ki la lap ia kitei ki kynthei, ki la pyllait noh ia ki, ha kti jong u paidbhur.
Ha ka jing ujor, ki iathuh ba ki don 5ngut baroh bad 2ngut, ki dei kiba la shah ring video bad sa kawei pat kaba ha ka rta kaba 50 snem bad katei ruh, ka la shah law lyngkhuit lang bad nangta, u don sa u kpa bad u hynmen jong katei ka kynthei samla, kaba dang 20 snem; hynrei kitei, ki la shah siat iap ha u paidbhur, namar ba ki pyrshah ia katei ka jingbat bor ia katei ka thei samla bad hadien kata, ki paidbhur, ki la shu leh, katba ki sngewmon bad sngewbit ia ki, haduh ba kin da jlep syndon.
Shillong:Ka Ïing Dorbar Mang tyngka jong ka KHADC ha ka sngi Nyngkong ka la mynjur ïa ka jingmang tyngka na ka bynta ka lai bnai (Vote on Account) jong u snem 2023-24 naduh ka 01.
04.
23 haduh ka 30.
06.
23 kaba long T.
46,27, 16,190 klur ba la wanrah da u CEM ka KHADC u Bah Titosstarwell Chyne.
Ïa ka Dorbar Mang pisa kaba la ïashimbynta da ki 13 ngut tam eiei ki MDC la wanrah ha ka sngi Nyngkong hapoh ka ïing Dorbar KHADC khnang ban don ruh ka jingïatai ñia halor kane ka mang pisa.
Hynrei na ka daw, ba ym don mano mano ruh napdeng ki MDC kiba la ai kyrteng ban ïatai halor kane ka mang pisa kumta na ka liang u Shongknor ba pynïaid ïa ka Dorbar (Chairman) u Bah Lamphrang Blah, u la pan ka jingmynjur jong ka Ïing ha kaba baroh ki MDC kiba don ki la ai ka jingmynjur.
Haba pule ïa ki jingmang pynlut pisa ha kitei ki lai bnai na ka bynta baroh ki tnat treikam jong ka Council na ka liang u CEM u la ïathuh ïa ka Ïïng ba ïa ka tnat General Administration la mang pisa T.
9,29,73,230 klur, na ka tnat Law la mang T.
15, 37, 630 lak, ïa ka Revenue Budget bad Finance la mang T.
2,11,70, 910 klur, ïa ka tnat Forest T.
2, 38, 94, 710 klur, ïa ka Administration of justice bad Judicial department la mang T.
1, 45, 17, 810 klur, ïa ka tnat Legislative T.
1, 86, 66, 370 klur, ka tnat Education T.
3, 40, 370 lak, ïa ka Civil Works bad Development la mang T.
27, 53, 18, 430 klur, ïa ka tnat Enforcement Scheme for protection of Tribal land bad Interest bad baroh ka long T.
46,27,16, 190 klur.
Kane ka mang tyngka ka KHADC, katkum ka jingkren u CEM ka long kaba la shim kyllum lang na ka bynta ki lai bnai ka long ha kaba siew tulop ïa ki dkhot ka Council, ki ophisar, ki nongbishar, ki nongtrei ha ki tnat bapher bapher kynthup ruh ïa ki nongtrei ba la shongthait.
La ïathuh ruh ba kane ka jingmang pisa ka kynthup lang ïa ki jingpynlut na ka bynta ki kam pynroi ïa kaba ka Council ka la ïoh pisa na ka 15th Finance Commission, nalor kiwei pat ki jingdonkam kiba ka Council kadei ban pynlut.
Ar snem duna ka la iaid bad ka Aitilin ka la kit khun.
Haba la dei ka por kha ka la kha da i khun kynthei ym da bhabriew eh.
Ka jingwan i riewblei kynthei ka la pynkmen ia ka bad kumjuh ruh ia ka kmie jong ka.
Ka jingkit ka la khia hynrei ha ka jingiasngewthuh lang kiei kiei ki iaid beit khlem kano kano ka jingeh.
Ine i khun jong u ruh i nang kyrkhu arshah haba ka kali jong u kam ju duh kamai haba u ianujor bad ki por ba mynshuwa.
Haba i la dap 4 bnai la pynbaptis ia i ha ka Balang Presbyterian bad la ai kyrteng Naphibanbet.
Haba i Naphibanbet i la dap 1 snem tam ka Aitilin ka la ioh kam ha kawei ka kompani die kali ha ka jingsiew kaba T10,000 shibnai.
Ka jingioh kam ba thikna jong ka ka la pynskhem ia ka nongrim jong ka kum ka kynthei ha ryngkat ka kamai u lok.
“Aiti, nga kmen palat ba phi la pynsting ia ka tyrpeng jong nga.
Phi, phi kamai bnai, nga pat nga kamai sngi.
Hap thawlad noh ka kamai tyngkhat ka ban ioh heh lane kat kaba shah ka kam" u ong katba ki dang ia pynmyllen ia ka khyllung ha jingthiah“Peit ioh poi sha ka kamai thoh tim ho" pynpaw ka Aitilin kaba thew beit beit shata“Em, phi kam dei shata ka dei da kawei pat" ong u Hiram bad ka shyit ieid ia ka Naphi na ngab“Te, phim kren shai te" ka ong“Ka kam agent die jaka kein" u la iathuh bad ka rkhie“Kata te ka biang tangba hap sian" ka ong“Phi l ei uba pnah kumne kum u jalyeit te la khapngiah ka synduk" ong ka Aitilin bad ka rkhie“Te, kane ka jait kam ka long kumta te lada donbok" pynphai ktien u Hiram“Wat ju ong donbok seh haba la long Khristan ruh" pynpaw ka Aitilin bad ka pynkyndit ia u Hiram u bym ju iohsngew koit kum kata ka jait jingong“Phi mut kumno kmie?" u ong bad ka peit shlip ia ka“Shu ong beit lada u Blei u ibit ne shah ba ngan long briew" ka pynshai“Kumta pleng!" ong u Hiram“Kumta kein" ka ong bad ka wiat rymmuinKumne ki iaid ki sngi ki por kane ka longiing u Hiram bad ka Aitilin ka tyllun ha ka jingsngewtynnad ha ryngkat bad la ka kiaw kaba la sdang phuh niuhlieh lai powa na ka khlieh jong kaHaba ka Naphibanbet ka la dap 3 snem ka Aitilin ka la ioh khun biang da i kynthei hi iba bhabriew bha lymphuin lymphoin.
La pynbaptis da ka kyrteng Ibahunlin.
Kine arngut ki nongpynioh pateng ha la ka kur ka jait ki la nangheh nangsan ha la ka sngi“Mynta ka sngi nga ioh komishon T50,000 hajar tyngka" ong u Hiram bad sei syndon ban pyni da ka lut T500 ia la ka lok“Ka la iarap shibun ia ngi.
Kyrmen phin sa ioh biang kaba kham heh arshah na kane" pynpaw ka Aiti bad ka niew ia kita ki pisa ba la theh da ka jri robarbanHa kata ka miet u Hiram ha la marwei shimet u pyrkhat ia la ka mynnor.
“Lada nga iapoi bad ka Rikynti tip ngan long kumno.
Bad lada nga pas ia ka kyrdan pule kumba phah i mei i pa tip ngan long kumnno mynta.
U briew u lah ban plan ia kaba ban sa wan da la ka jingmut hynrei u Blei pat u pynphai da kumwei pat.
Kumba ka paw i kumba ki ieid bha ia ka Aitilin.
Nga sngewkmen na ka bynta kane" u kren marwei ha la poh mynsiem; katba ki khun bad ka menkmie ki iohthiah ngai ngai“Kpa, phin leh kumno ia ka Lamhun ba ka la iaid da kane ka lynti kaba ngam poi pyrkhat.
Lada dei u para jaitbynriew Khasi ngam da khuslai than da ka long kumno kumno ruh hynrei mynta ha u dkhar syndon kata ruh u Bihari u bym da biang kyrdan bad ha ka bylla lyngkhot lyngkhai shabar muluk syndon" kren diaw ka kmie u Hiram.
Shillong: Lada pyntreikam ia ka Uniform Civil Code kan ktah ia ka hok jong uwei pa uwei u nongshong shnong jong ka Ri India, kumba la ai bor da ka Riti synshar ka Ri India.
Khamtam eh ka hok long trai jong ngi ki rit paid, ong ka kyrwoh jong ka KHNAM.
Ka Ri India ka dei ka Ri kaba don bunjait ki niam,bunjait ki kyntien iakren bad bun jait ki riti dustur bad ka UCC kan pynklumar lut ia baroh ki jingiaidbeit iaid ryntih ha ka Ri baroh kawei bad ka lah ban wanrah ka ia jing ia umsnam ruh.
Ka Jylla Meghalaya ka la dei lypa ka jylla kaba shah ktah bha ha ka jingioh lad jong ki paid rithor ban rung kyrthep shapoh ka jylla bad lada la pyntreikam ia ka UCC ka jingma kaba khraw ka la ap lupa ia ka jaitbynriew rit paid ka jing ngi.
U National President ka National People’s Party (NPP) bad Myntri Rangbah ka Jylla Conrad K Sangma ha ka 7 Jan 2023, ula ong ba ka Uniform Civil Code (UCC) ka dei kaei kaei kaba ym lah satia ban pdiang da ka NPP.
“Mynta hadien ba ka NPP bad U Conrad Sangma u la ioh biang ban bat ia ka synshar ha ka Jylla ngin peit hato un dang pyrshah ne ki jingkren kidei tang ki jingkren pynbieij election" ong katei ka seng.
Ki nongmih khmat ba dang shu shah jied ha U Paidbah ki dei ban ieng iada ia ka jylla naka UCC, ym ban shu long niañg kohnguh ha ki jingbthah ka BJP.
“Wat la ka Sorkar India ka la pyntip lyngba U Myntri kam poh iing ba yn pyrteikam noh ia ka UCC na ka liang ka seng ngim ym pdiang satia bad ngin iai pyrshah ia kane ia kane ka jingthmu wat lada hap ban ia mih surok ruh" ong ka kyrwoh, na U bah F Marpna, General Secretary, KHNAM, Central Body.
Ka drama thaw sorkar mynta ka sien ha Meghalaya ka la kylla long kaba isangsot bad isynei shibun ia ki seng riewlum jongngi.
Ka UDP kam dei shuh ka nongbat shabi kumba ka long ha ka snem 2018 hynrei ka la kylla long pynban ka nongleit khrong shuki.
Na ka saw ngut ki kyrdan Minister ha ka sorkar MDA-I sha tang ar ngut ki ioh ha ka MDA-II bad lada ki iai bteng ban leit kyrshan sa u snem 2028,kin sa pynbam nil(zero) syndon ka NPP ia ki.
Bun ki seng riewlum ki la shah pynhiar kyrdan lut ha kane ka sien mynta.
Ka UDP kaba la jop tang 6 ngut ei ei ha u snem2018 (bad kham hadien sha ka 8 seat)ka la ioh doh kyndang haduh 3 ngut ki minister bad kawei ka post speaker.
Mynta pat ka la ioh haduh 11 ngut,ka ioh pynban sa tang 2 ngut ki minister.
Imat,lada ka iai bteng ban kyrshan NPP sa u snem 2028,ka NPP kan sa pynbam Nil ne zero syndon ia ka.
Hynrei,katta ruh kim sngewthuh satia kat kane ka jingpynjah burom bad pynhiardan iabki.
Ki PDF pat ki la ioh 4 ngut ki MLA ha u snem 2018, ka NPP ka ai minister tang uwei napdeng jong ki.
Mynta pat ba ki jop tang 2 ngut,ka NPP ka la pynduh minister syndon ia ki baroh 2 ngut.
Nalor ba ka la pynshong lypa ia ki ha tnum kali,ki ioh shong shisha ruh tang da ka lyngknot(Chairman/Vice Chairman) kumba la dep maham lypa da uwei u nongialam ka NPP ia ki.
Hynrei,wat lada ki la shah sloit ia ka iktiar bad pynhiar kyrdan haduh katne ruh hakhmat ki paidbah,katta ruh kim sngewthuh satia ia la ka kyrdan lajong.
U Sing te ba u kloi ban leit shong kali MDA noh wut wut,um duhnong eh,u ioh hi uwei na ki 2 ngut kumba ioh ha u snem 2018.
Ha u snem 2018, ka sorkar MDA,-I la thaw ha ing u President ka UDP ha kato ka por, I (L)Dr.
Donkupar Roy.
U Himanta,u Conrad Sangma,u Dr Mukul Sangma ki leit pah leit khroh ia u President ka UDP ban thaw ia ka sorkar.
Baroh ki peit khmat bad hap kohnguh ia ki kyndon jong ka UDP.
Mynta ka sien pat,ka la i jah burom hi khait namar ki seng riewlum ki leit pah, leit nguh leit dem tang ban don lang ha ka sorkar ban ioh dohkyndang lem da ka doh shyieng ne da ka doh kyntait ruh imat kampher ia ki.
Mynta la eh bha ia ki.
Lada ki don lang ha ka sorkar ruh tang 2 ngut ki minister kin shah rkhie bein ha ki paidbah bad lada kin ran dien noh ruh kin shah kynshi- kyneh ha khmat ki paidbah ba bun.
Ki la pynjah burom bad pynhiar dor ia ka kyrdan bad ka nam jong ki seng riewlum ha ka jylla Meghalaya jongngi.
Kumno ki leit ai jubab hakhmat ki paidbah ha ka MDC Election kaban sa long ha u bnai March 2024?Bun ki nongkyrshan ka UDP na ki unit bapher bapher kiba la ia pynpaw ka jingsngew mong ba ki shah pynjah burom ei kha ma kha ha ki nongialam jongki.
Lada ka long ha kane ka rukom,ki seng riewlum ha Meghalaya mynta kin sah sa tang ka shynrong khlem ka met bad ka mynsiem(principles) bad ka long ruh ka jingleh rain bad jingjah burom hakhmat ka pyrthei baroh.
Kine kiei kiei ki pyni ba ka jait bynriew Khasi kam slem shuh ban long mraw hala ka jong ka RI.
“U kalbut halla re halla, u tur iap iap im im sha ka khlemraiñ", ong u Babu Soso Tham.
Ki rakhe sngi Tirot Sing man u snem bad ki kynmaw bha bad iaroh ruh ia ki kyntien  ba u la kren, “Bha ba iap kum u Syiem laitluid ban ia kaba synshar kum u Syiem mraw " tangba ha jabieng lundaitmaw pat kam rung ne don jingmut.
Lehrain u nongpeit ia u nongeit.
kein noh ka jingsngew party riewlum mynta lah paw pylleng ba kiba jop ki dei ki riew dum.
balei kim lah ban ieng halor ka jingkwah bad jingthrang jongki paidbah ban ioh sorkar ban lam khmat da ki party riewlum ki kloi pynban ban kyrshan ia ka party kaba ki paidbah ba bun kila kyntait ia ka.
kynmaw ho paidbah ban kyntait lut ia kiba kum kine ki party bha ban vote for vpp.
Shillong:U Myntri Rangbah duh jong ka ri u Narendra Modi, ha ryngkat u Myntri ka tnat kam pohïing u Amit Shah kin wan jngoh ia ka nongbah Shillong, ha ka 7 tarik lber 2023 na bynta ka jing pyntian smai ia u myntri rangbah ba thymmai jong ka jylla Meghalaya bad ka ka kynhun myntri ba thymmai ha Raj Bhavan Shillong.
Kum shi bynta ban pyniaid beit iaid ryntih bad ai jing shngaiñ ia kine ki VVIPs bad ban pynsuk ia ki paidbah katto katne ki surok yn ym Shah ban iaid kali (No Entry) ha kito ki surok ba ki VVIPs ki iaid lyngba ha ka 7 tarik lber 2023.
Ha 7 tarik lber 2023(sngi-ba-ar), kine ki surok la mana ban iaid nadub ka por 10.
20 (A.
M) baje mynstep haduh ka por 12.
30 baje janmiet.
Kitei ki kynthup, naduh 7-mer sha jingkieng Umshypi/ Rilbong point, na khlieh-iew/Murgi-Bazar, Upper -Shillong bad Anjalee,Petrol pump,Civil Hospital ,IGP Point,Kachari bad Raj Bhavan, na Mahavir park, jingkieng umshypi bad Anjalee Petrol pump, na Police Bazar -Kachari point-Raj-bhavan, na CS Junction sha Rajbhavan, na St Anthony College,sha Gurudwara -Air junction, na pinewood sha Rajbhavan, na Lachumiere sha Air junction -Rajbhavan, na Barik point sha Civil Hospital.
La buh ruh ka jingkyrpad ia ki paidbah nong shong shnong ba kin ym mih than lada kim donkam, lait noh tang ha ki kam ba donkam bad pang shitom.
ngi ba kamai taxi pat hap ialeh kumno sir.
Shillong:Ha ka janmiet jong ka Sngi U Blei u President jong ka United Democratic Party u Bah Metbah Lyngdoh u la phah ïa ka shithi sha u nongïalam ka party NPP u Conrad K Sangma ban ai ka jingkyrshan ïa ka NPP ban thaw ïa ka sorkar kaba thymmai.
Ha kane ka shithi u da ai khublei ruh ïa ka party NPP kaba la jop bun ki MLA kumta na ka liang jong ka party UDP ka ai ka jingkyrshan ïa ka sorkar ka ban ïalam da ka party NPP ban thaw ïa ka sorkar kaba thymmai.
Lah ban kdew ba ka party UDP ka la jop 11 ngut ki MLA ha kane ka ilekshon MLA kaba dang shudep bad kine baroh kiba la jop dei na lum khasi.
Ia ka shithi la soi da u President ka party u bah Metbah Lyngdoh.
Ha kawei pat ka liang ka seng People’s Democratic Front lyngba ka shithi ba la soi da u Working President uba long ruh mynta u MLA ka Mawkynrew Konstitwensi u Bah Banteidor Lyngdoh bad kumjuh ruh ba la soi da u President ka PDF u Bah Gavin M.
Mylliem uba long ruh u MLA ka Sohra Konstitwensi ki la phah ïa ka shithi ai jingkyrshan ïa ka sorkar NPP ba la ïalam da u Conrad Sangma.
Ha ka shithi ki la pynpaw ba ka PDF ka ai ka jingkyrshan kaba pura ïa ka sorkar halor ka jingai daw ba ki kwah ban pynneh ïa ka sorkar bad kumjuh ruh na ka bynta ka bha ka miat bad ka roi ka san jong ka jylla baroh kawei.
Shillong: Ban pynpaw ïa ka jingpyrshah ïa ki ar ngut ki MLA, u Bah Methodius Dkhar bad u Bah Shangkliar Warjri kiba la jop ïa ka ilekshon na ka party HSPDP kiba la leit ban ai jingkyrshan ïa ka sorkar ban ïalam da ka NPP, ki sengbhalang kiba la pynlong ïa ka jingïalang ha Motphran, ki la thang ïa ka tyngshop jong kitei ki MLA.
Ha kane ka jingïalang paidbah ki katto katne ki nongïalam jong ki sengbhalang kiba la kren kila pynpaw ïa ka jingsngew pyrshah ïa kane jingleh jong kitei ki arngut ki MLA bad ki kyntu ïa ki ba kin wan phai ban ïoh ïa ka sorkar kaba thymmai lait na ka NPP.
Kiba la kren ha kane ka jingïalang ki long u Bah Erwin K Sutnga, Bah Donbok Dkhar President ka HITO, Bah Donboklang Kharlyngdoh Vice President HYC seng kmie, Bah Banshai Marbaniang, u President ka MPSO, Bah Thomas Passah, Kong Puriti Phawa, Bah Roykupar Synrem General Secretary ka HYC, kine baroh kila pynpaw ïa ka jingsngew pyrshah ïa ka jingleh kitei ki MLA.
Haba ïadei bad ka jingkren jong u Bah Prestone Tynsong, u nongïalam ka HITO la ong kila mih paidbah ban ïalap pyrshah ban pynrem ïa kane ka sorkar, ha ba ïa dei bad ka jingong ba la bthah ïa ki bor jong ka aiñ ban peitngor la ong ba kan bha ban pynheh lypa ïa ka jail.
La ong ba ka NPP bad ka BJP ruh dei ki juh.
Ka HITO,HYC,MPSO BAD KIWEI KIBA DON BYNTA lang BAN THANG IAKI tyngshop JONG U METHADIUS DKHAR BAD SHAKLIAR WARJRI KIDEI BAN LEIT PANMAP NAKI NONGKYRSHAN KI JONG KI (HSPDP)HADUH CONSTITUENCY JONG KI.
LA PYNREM JUR IAKA JING LEH JONG KITEI KI SENG BAS IAKI BRIEW KIBA KYRSHAN THANGTYNSHOP.
Shillong:U National Vice President ka NPP u Bah Prestone Tynsong ha ka sngi Saitjaiñ, ula pynrem jur ïa ki runar kiba pyrshang ban thaw jingklumar da kaba leit thombor bad jingkawang petrol bomb ïa ka Ïïng jong ki bahaïing bahasem jong ki MLA na Mawshynrut bad Mawthadraishan.
Ula kynthoh ruh ïa ka kynhun sengbhalang ba kynthup ïa ka HITO bad HYC ba ki long kum ki Political Wing jong ki seng saiñ pyrthei bad kiba shah kynshoit hano re hano ban knieh jubor ïa ka hok kaba la pynkhamti da ka riti synshar ka ri.
“Ka NPP ka la jop haduh 26 seat, kumta dei ban sngap bad burom lem ïa ka sur jong u paidbah uba jied ïa ki nongmihkhmat ha ka ilekshon bad kam long kaba dei ban shu pynbor ïano ïano ban thaw jubor ïa ka sorkar da kaba leh da ka bor," ula ong.
U Bah Prestone ula ong ba ki runar ki dei ban sangeh ïa ki kam thombor bad ki pulit kin sa leh ïa kaba donkam ïa kine ki runar kiba shim ïa ka aiñ ha la kti lajong.
“Ngim dei ban long communal ne sngewpher ïapher Jaitbynriew hapdeng ki Khasi bad Garo da kaba ong ym dei ban long Chief Minister u Garo hynrei ban long da u Khasi.
kKa HITO bad HYC ki pyrshang ban ïalam bakla bad pynthame ïa ki paidbah bad ki long kum ki Political Wing jongno re jongno ban pynkulmar jingmut ïa ki paidbah," ula ong.
Ki seng saiñ pyrthei kidei ban burom ïa u paidbah uba jied ïa ki nongmihkhmat.
U Bah Prestone, ula pyntip ba u Myntri Rangbah yn bamsmai ha ka 7 tarik ha kaba yn wan ban sakhi lang u Myntri Rangbahduh ka ri u Narendra Modi bad u Myntri Kam Pohïing ka ri u Amit Shah.
“Ïa mynta ngi don 32 ngut ha ka kynhun bad ka jingïakren ka dang ïaid shakhmat bad kiwei kiwei ki seng saiñ pyrthei ban ïatreilang bad ka sorkar kaba ïalam da ka NPP," ula ong.
U Bah Prestone ula ong, ka NPP kan pynthikna ban thaw ïa ka sorkar kaba skhem bad ban ym ïoh ban pynjari ïa ka President Rule ha ka jylla Meghalaya.
Shillong: Ka ophis kaba pyniaid da u MLA ka HSPDP na Mawshynrut konstitwensi u bah Methodius Dkhar ka la shah thang ha ka miet jong ka 3 tarik u Lber 2023 ha ka por 9 duna eiei.
Kane ka ophis ka dei kaba la tip kum ka Meda Infrastructure kaba dei jong ka Telecom Service Provider kaba don ha Laitumkhrah Nongrimbah.
Kane ka jingjia ka la jia ha ka por ba ka dang jur bha ka jingpyrshah halor ka jingleit kyrshan ki 2 ngut ki MLA ka HSPDP kata u bah Shakliar Warjri bad u bah Methodius Dkhar ia ka NPP ba kan ialam ia ka sorkar.
Shillong:U National President ka National People’s Party (NPP) Conrad K Sangma, un bam smai kum u Myntri Rangbah ka Jylla ha ka sien ba-ar, ka ban long ha ka 7 tarik mynta u bnai.
Katkum ka khubor ba la ïoh, u Myntri Rangbah Duh ka Ri Narendra Modi bad u Myntri Kam Poh ïing ka Ri Amit Shah, kin wan lang sha Shil long ban pyn shngaiñ ïa kane ka jingbam smai, ka ban long ha Raj Bhavan, Shillong.
Ka BJP ka la ai ïa ka shithi ai jing kyrshan ïa ka NPP ba kan thaw ïa ka Sorkar Thymmai ha Jylla.
Kumjuh ruh u Kyrtong Shimet na Baghmara ula ai ka jingkyrshan.
Ki arngut ki MLA ka BJP u Bah Sanbor Shullai bad u Bah AL Hek lem bad une u MLA shimet kila ïashimbynta lang ha ka jingïalang jong ka NPP Parliamentary Party ba long ha ka step sngi Thohdieng.
Kumba long mynta, ka NPP ka la ïoh 29 ngut ki MLA, 26 ki jong lajong bad 2 ngut ki MLA ka BJP lem bad u MLA Shimet.
Haba ïakren bad ki Nongthoh khubor, U Conrad ula pynpaw ïa ka jingsngewskhem ba ka sorkar ban thaw da ka NPP kan don 32-34 ngut ki MLA.
Hynrei ula kyntait ban ïathuh ïa kiei ki MLA bad ki party aïu ki ban wan kyrshan ïa ka NPP.
Haba kylli ïa ka HSPDP bad PDF, u Conrad ula ong, “Ngin ïoh 32 tam, ngin ïa ap bad ïapeit".
Mynta ka sngi, ki ar ngut ki MLA ka HSPDP bad ar ngut ki MLA shimet, ki la rai ban kyrshan noh ia ka sorkar jong U Conrad K Sangma.
Kine ki MLA na ka HSPDP ba kynthup ia u bah Shakliar Warjri MLA ka Mawthadraishan constituency bad u bah Methodius Dkhar MLA ka Mawshynrut constituency, ha ryngkat bad u Remington G Momin u MLA shimet na Rambrai-jyrngam constituency, ki la phah ia ka shithi ban ai jingkyrshan sha u Conrad Sangma, nongialam jong ka NPP ha ka janmiet jong ka sngi-thohdieng.
Ka jing wan ai jingkyrshan jong kine ki MLA ka la pynlong ia ka parti NPP ha ka jingialam jong u Conrad Sangma ban ioh haduh 32 ngut ki MLA ba ai ka jingkyrshan, kaba la long ruh ka number ba skhem bad ba paka bha ban thaw sorkar.
Shillong:Mynhynnin ka sngi u Deputy Commissioner bad uba dei ruh u District Election Officer jong ka East Khasi Hills District u la pyntip sha u General Secretary jong ka Voice of the People Party ba kan don ka jingñiew biang ïa ki vote na ka 20-Mylliem (ST) Assembly Constituency.
Kane ka jingñiew biang kan long ha ka 6 tarik u Lber 2023 hapoh kamra trei kam jong u ha ka por 12.
30 baje noh phai sngi, la kyntu ïa u General Secretary jong ka VPP ban donlang ha katei ka por.
Ïa kane la pyntip ruh sha u RO jong ka 20-Mylliem (ST) Assem bly Con stiuency.
Kane ka long halor ka jingthoh kaba la phah da u General Secretary jong ka party VPP sha u CEO jong ka jylla Meghalaya ban ñiew biang ïa ka vote kaba dei hapoh jong ka 20-Mylliem (ST) Assembly Constituency.
Ka bha ban niew khnang ban hunbha ki nongkyrshan na baroh khoit ki polling lehse don jingbakla hangne hangtai.
Shillong: Namar ba ka jinglong jingman ka la nang hiar arsut ha ka miet jong ka 2 tarik Lber 2023, kaba la wanrah ia ka jing shah thang jong ki san tylli ki kali sorkar bad kawei ka kali jong ki riew shi met, ka jing ka wang maw bad ka jing pynjot pynpra ia ki ophis treikam jong u DC ka Eastern West khasi hills District, kumta ka jing pynjari ia ka section 144 Cr.
pc, kan dang treikam pura haduh ka 3 tarik Lber 2023.
La iathuh ruh ba ka jingkulmar la leh da ki kynhun ba pher-ba pher ban ioh ia ka jing dawa ka jong ki.
La ioh jingtip ruh ba kito ki kynhun ki la ban leh ia ki kam pynjulor, pynkulmar bad thombor na bynta ka jingdawa ka jong ki.
Namar kata,ban pyntikna ia ka shongsuk shong sain bad shong shngaiñ ia ki paidbah bad ban iada ruh ia ki jaka jong ki paidbah bad ka bor ba la ai katkum ka section 144 Cr.
P.
C, u Bah W.
Nongsiej District Magistrate u la pynbna ba ka korphiw miet naduh ka 6 baje janmiet jong ka 03 lber 2023 kan bteng haduh da pynbna da kumwei pat.
La khang pyrshah ruh ia ka jing ialum briew ba palat san ngut ha ki kynta ba ka korphiw ka dang treikam, ha ki jaka ba marjan ka ophis treikam sorkar, ha ki shnong kum ka Mawsawa, Sangshnong, Umwiehsup bad Mairang Mission.
Ka hukum kan treikam katkum ka jingbynshet bor bad ka muhor ba la ai ha ka 3 tarik lber 2023.
Shillong:U Lat ka Jylla Phagu Chauhan ha ka sngi Thohdieng, ula khot ïa ka National People’s Party (NPP), kaba don bun paid eh ha ka Ïing Dorbar da 26 seat, ba kan thaw ïa ka Sorkar thymmai ha Jylla.
“U Lat ka Jylla ula khot ïa ngi ban thaw sorkar," ong u Nongïalam ka Parlia mentary Party ba dang shu shah jied ka NPP u Conrad K Sang ma haba ïakren bad ki nongthoh khubor hadien ba ïakynduh ïa u Lat ka Jylla.
U Conrad ula aiti ruh ïa ka shithi iehnohkam kum u Myntri Rangbah ka Jylla ha u Lat.
Ïa u Conrad la synran da ki MLA ka NPP, ki 2 ngut ki MLA ka BJP Bah Sanbor Shullai bad Bah AL Hek bad u MLA ka Baghmara Kartush R Marak.
Kumba long mynta ka NPP ka don 29 ngut ki MLA, 26 ngut ki MLA jong lajong bad ka la ïoh ïa ka jingkyrshan na ki 2 ngut ki MLA ka BJP bad u MLA shimet.
U Conrad u pyntip ba ka NPP kan sa aiti noh ïa ka thup kyrteng jong ki MLA mynta ka janmied.
Katkum ka jingong jong u, kiba bun ki MLA ka NPP ki dang don ha lynti sha Shillong namar ïa ka result dang shu dep pynbna ha ka sngi Palei.
Shwa ban leit sha Ïing u Lat, ka NPP ka la shong ïa ka jingïalang Parliamentary Party ha ryngkat ki MLA ka BJP bad u MLA shimet.
U National Vice President ka NPP u Bah Prestone Tynsong bad MLA ka Pynursla ula pynbna ïa ka rai jong ka Party ba la jied biang ïa u Conrad K Sangma kum u PP leader.
Shillong:Ka khubor ka la saphriang ha ki lad khubor paidbah ne social media ba ka la don kawei ka shithi kaba la sam kylleng hapoh kane ka lad khubor paidbah kaba kyntu ïa ki MLA jong ka UDP, Congress, AITMC, HSPDP, VPP, PDF bad ki MLA shimet kaba la kyrpad ba kine ki seng saiñ pyrthei kidei ban thaw ïa ka sorkar khlem ka NPP & BJP.
Ka shithi ka ong, “Ngi ki paidbah ka bri u KHASI BAÏAR ngi kyrpad rit ïaphi ban ïatreilang baroh ban lait na ki tyrsim high level bad nongshun ki rit paid, pyrkhat lem ïa ngi ki ba jied ïaphi, ngi jied ïaphi ba ngi isih NPP, BJP.
"Shuh shuh kane ka shithi ne jingthoh ka la bynrap ruh da kaba ong, “Ïatrei para Seng barit ai ka UDP kan sei Chief minister, VPP Home minister, PDF sport, Congress Education, TMC Urban affairs, HSPDP PWD bad ki indipendent ai PHE bad Power mar kawei, ngi shu ai nuksa ki portfolio, hynrei pynbeit maphi.
Ngi kloi ban kyrshan ïa kane ka kynhun jongphi.
"Kane ka jingthoh ne shithi kaba la thoh ne wan na ki khun ka bri U PAID KHASI BAÏAR, ka kyrpad ruh ba dei ban phah sha ki kynhun haduh ban poi sha ki MLA ka UDP, Congress, AITMC, HSPDP, VPP, PDF bad Independent, jong kine kiba jop, ka kyrpad ba kin leh khnang ban im ka jaitbynriew.
Merge noh shuwa ia baroh ki party rilum ha kawei ka seng ngin sa pdiang ia ka jingthaw Sarkar riewlum lem kumta  katno sien ngin pynsmai sorkar ha ka 5 seem.
Thaw sorkar da ka emotion yn poi Sha ei.
Katba ka jingiaknieh ban thaw sorkar ha Meghalaya ka dang thnem bha,namar ka NPP+BJP ka la dawa ban thaw sorkar,ki kynhun liang pyrshah kiba kynthup ia ka Congress,TMC bad ki regional parties lem bad ki Independent ruh ki la pynkhreh ban leit dawa lem ban thaw sorkar na u Lat(Governor).
Katei ka kynhun pyrshah NPP+BJP kan sa jied(elect) ia uno uno u nongialam napdeng jongki uban un long kum u Chief Minister na kano kano ka party uban ialam ia ka sorkar synrop kat uba ki kham ia ibit bad ia pdiang lang ban ialam ia ka sorkar synrop kaba thymmai.
Napdeng ki nongialam kiba lah ban long Chief Minister jong ka kynhun pyrshah NPP&BJP, i Bah Ardent Miller Basaiawmoit na ka party VPP ila long lypa iwei iba kham hakhmat eh ban ialam ia ka sorkar kum u Chief Minister ba thymmai ka sorkar synrop ha Meghalaya.
Jin lada ki ar ngut ki MLA u sing kim shet kylla,u paidbah ka bri u Hynniew trep hynniew basa un jin da la kmen bad shong shit shisha da ka jingkyrmen ia ka lawei ba phyrnai na ka bynta ka jingkylla thymmai shisha ka synshar khadar ha kane ka ri jongngi.
Hynrei,ka jingkhmih lynti ki paidbah ka la kylla pyrdet plak namar ar ngut ki MLA jong u sing(HSPDP) ki la shet kylla bad jah klep khlem da pyntip ne burom shuh wat ia ki nongialam ka party HSPDP.
Nalor ba ki dang jop thymmai,nalor ba ki shah shet bad shah pynbiej ha ka jingthong bad shah khring ba laiphew jait ha ki party heh spah kiba nabar ka jylla kum na Assam bad Delhi na ka bynta ka jingmyntoi jongki.
Lada ka sorkar bym don ka NPP&BJP ka wan shisha hapoh ka jingialam jong i Bah Ardent,ka jingangnud ki paidbah ban ioh ia ka sorkar kaba khuid,ka bym shah shiliang bad kaba lait shisha na ka bam sap bam pong.
Ki samla khlem kam khlem jam kan urlong shisha namar ka State Reservation Policy kan kylla noh sha 80% ia ki trai shnong jong ka Meghalaya,kampher la ki dei ki Khasi_Jaintia ne Garo da kaba bishar bad pynshong nongrim katkum ka jingstad bad jinglah ne jingtbit jongki ia ka kam.
Lada kane ka urlong,khlem pep ki khun samla jongngi kin iohkam sorkar shisha ha man la ki tnad sorkar kum ka tnat pulit,Health,bad ha man la ki tnat sorkar ki samla jongngi kin iohkam shisha ha kane ka jylla lajong.
Ym tang kata,ka Iewduh kan kylla long biang ka Iew ba long trai shisha ki Khasi-Jaintia bad ka Land Transfer Act,ka ain bym shah ban thied jaka ia ki dkhar ha ri Khasi Jaintia yn pynjanai bad pynkhlain shuh shuh ia ka Hok longtrai ki trai shnong trai muluk.
Ka jingshet kylla ki MLA u sing ka la wanrah ka jingkthang bad ka jingtim ia ka lawei ka shynshar khaddar ha ka ri Khasi Jaintia jongngi.
Kumno ki paidbah ki pyrkhat halor kane?Don seng bhalang ne kynhun kum ha ki por mynshwa kiba lum ban lang ia ki paidbah ban ia pyrshah lang ia kane ka sorkar NPP+BJP kaba la pyniaid nadien(remote control) na ki bor kiba nabar ia ka shynshar ka khadar ha ri jongngi?Lada don ba ialam(who will bell the cat) ki paidbah imat,ki la long kiba kloi ban bud nadien khnang ban ioh shisha noh da ka sorkar lajong da ki briew lajong khamtam ha kum kane ka por ba dangkhluid bad dang ih bha ka por ban thaw ia ka sorkar thymmai.
Lada bakla mynta ka taiew,ym lah shuh ban khyllie ne kyndit bynriew hadien kane ka taiew,,namar ka la dier ka por.
Wat ia pyrkhat shuh da kumwei shisien ba lah lait ka skei na ktem.
Lah dei ban ioh Chief Minister  da u khasi kat dang ioh support  TMC bad Congress,  ym pher lada long Metbah ruh, namar ban ap ban ioh bun ki party riewlum te lano 2 kan nym wan bad donkam CM  Khasi namar ki border issues  ba donkam resolve noh wut2.
