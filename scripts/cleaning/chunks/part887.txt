Nangta la khang sbak ruh ia ka iing ka Champa Das Gupta, ha Rilbong.
Ha kawei pat ka hukum, la pynbna ruh ba la weng noh ia ka jingkhang dam ia ka ophis jong ka Shillong Times, kaba la pyn trei kam naduh ka 22tarik mynta u bnai.
Man la u bnai Nailar, kiba ha iing, ki ju leit sha ki lum jingtep ban sei ia ki met iap jong kiba ieid ba thoin jongki bad hangta kin pynkhuid, kin pynsum pynsaid ia ki met ki phad, kin bujli ia ka synduk iap bad kin pynphong ruh da ki sopti bad kiwei ki jain ki nep bad katei ka dei kaba ki ju leh ha  Indonesia.
Katei ka dei kaba ki ju leh ki jait bynriew Torja, ha  Panggala, Nort Toraja, South Sulawesi, ha kaba ki pynkhuid, ki niad, ki pynsad ki pyn khyllong bad ki pyndih sikret ruh ia kito kiba ju bang bha ban dih sikret, ha ka por ba ki dang im.
Katei ka jingleh burom, da ki jaitbynriew Toraja, ka dei ka jingrakhe kaba heh tam jongki, ha kaba ki shim ba ka don ka jing iasoh hapdeng uba iap bad uba im.
Kitei ki jaitbynriew, kiba bun ki dei ki khristan, wat la katei ka Ri, ka dei kaba don bun bah ki jaitbynriew Muslim bad la iathuh ba haba kiba ha iing jongki, ki iap, kim ju kyrkieh satia ban leit tep, hynrei ki buh da ki bnai hapoh iing lane ki shna ia ka iing kaba kyrpang, kaba ki khot  ‘Tongkonan’  lane ka iing jong u nongiap.
Ha kitei ki sngi, la iathuh ba kiba ha iing, ki ju kren ju khana ia utei uba iap bad ki ju khat ja ne theh sha lang ruh, ha ka por ba ki ia bam kiba dang im, kiba don ha katei ka iing.
U nongialam jong katei ka kynhun ki jaitbynriew Torajan, U Eric Crystal Rante Allo, u iathuh ba ia kiwei ki bym ju mlien, ka dei ka kam khyllah, hynrei ha ki, ki shim ba kiba iap, ki don hi hapdeng jongki, ki shong ju sah lang bad ki peit ruh ha ka trei ka ktah bad ka leit ka wan ba man ka sngi jongki.
Ki don sa 67,151 ngut kiba ioh pang khlam corona virus, ha India, ha ki 24 kynta ba ladep bad baroh kiba ioh pang, ki la poi mynta sha ka 32 lak ngut ha ka Ri.
Kiba iap, ki long 1,059 ngut ha ki 24 kynta ba ladep bad baroh kiba iap, ki la poi sha ka 59,449 ngut.
Kiba dang don ha ka jingpang, haduh mynta, ki long  7,07,267ngut.
Kiwei ki khubor corona, ki iathuh ba ha ka nongbah Xinjiang, ka sorkar China, ka shu teh da ki hatkhari ia ki paidbah, ba kin shong khop ha iing, na ka daw, ban iada na ka jingpur jong ka khlam corona virus bad la pynbor, ba kin bam da ki jhur khlaw lane da ki dawai khlaw, ong ka khubor, ba la pynmih da ka Guardian na London.
Kitei ki briew, ki shah teh beit ha ki iing jongki, da ki bun bun taiew, khnang ba kin shong khop bad ba kin mih shabar bad ia khleh bad kiwei pat.
Ka elekshon sha ka dorbar Jylla ha Assam, ka la nang jan, hynrei uwei na ki paia jong ka sorkar BJP ha ka Jylla, U  Himanta Biswa Sarma, ula pynthikna hynnin ka sngi, ba un nym ialeh satia ia ka elekshon MLA, ka ban sa long ha u snem 2021.
Haba iakren bad ki kotkhubor, hynnin ka sngi, U Sarma, u iathuh ba ka seng BJP, kan jop palat 100ngut ki dkhot sha ka iing dorbar Jylla; hynrei ula kyntait ba u kwah ban long u myntri rangbah ka Assam, hadien ka elekshon 2021.
“Ha ki bnai kiba khadduh jong ka jingtrei kam jongnga, nga kwah ban trei na bynta ka jylla jongnga, ba ngan hun mynsiem halade" ong U Sarma.
Nongpoh:Ki nongialam ka Ri-Bhoi Students Union, myn hynnin ka sngi ki la leit ban ujor sha ka Deputy Commissioner ka Ri-Bhoi District, halor ka jingiadonkti lang ki Khasi bad bar jylla ban pyniaid ia kawei ka Petrol Pump kaba ki la ai kyrteng kum ka M/S Highway Carrier Refilling Centre, kaba don ha 14Mile Tamulkuchi, Ri Bhoi District.
Haba pyntip sha ki Nongthoh khubor, ki nongialam ka RBSU, kiba kynthup ia u Bah Everjoy Nongpluh, President bad u Bah Amberlight Masharing, Working President, ki la ong ong ba ka nongrim kaba la pynlong ia ki ba kin leit kynduh DC bad ujor halor katei ka jingpyniaid ia katei ka Petrol Pump, ka dei ba ki sngewkhia hadien ba ki la ioh jingtip ba ia katei ka Petrol Pump, kaba la aiti sha u Bah Paul K Nongrum ban long u dealer ka Indian Oil hapoh ka ST Category, hynrei u Bah Paul Nongrum u la khot pynban ia kawei ka bar jylla, kaba la tip kyrteng kum ka Mamta Lonial, ba kan don bynta lang ha ka ban pyniaid ia katei ka Petrol Pump.
Kitei ki nongialam ka RBSU, ki la ong ba ka seng ka la lap ia ki jingshisha halor ka jingpyniaid bym dei ia katei ka Petrol Pump, namar kum ka seng hi ka sngew ba katei ka rukom trei hapoh katei ka Petrol Pump ka la long kumba leh ‘Benami’, namar katkum ka jinglap da ka seng, katei ka bar jylla kam dei bahaiing lane don jingiadei ei ei ruh em bad utei u rangbah, nalorkata kam dei ruh ka nongshong shnong ba pura haka jylla bad katei ka la pynpaw ba la pynkhein ia ka bhah hapoh ka ST Category.
Namarkata, haba iadei bad katei ka kam ‘Benami’ lane shu shah kyrteng Khasi bad trei da ki bar jylla, na ka liang kitei ki nongialam ka RBSU, ki la kyrpad ia ka DC ba ka dei ban pynlong da ka jingtohkit khnang ban lap ia ki jingshisha baroh, namar katei ka kam kaba la leh da utei u rangbah Khasi, ka la ktah shikatdei eh ia kiwei pat ki para Khasi bad kiba lah ban leh ia kaba kum katei ka jait kam ne ban pyniaid ia ki Petrol Pump, ki la bynrap.
Shillong: Ka Meghalaya High Court ka la iathuh ba 100% na ka jingtest da u Rapid Antigen Test kam long kaba thikna bad kaba shai.
Halor kane ka jingartatien, ka Bar Association jong ka High Court ka la ujor da ka Public Interest Ligitation(PIL) sha ka Meghalaya High Court ban peit bad ban khmih bniah halor kane ka bynta halor ka jinglong jingman bad ka jingsaphriang u khñiang jingpang COVID-19 ha kane ka jylla khnang ba ki paidbah ruh kin sngewthuh ha shuwa ban leh da kane ka Rapid Antigen Test.
Nongpoh:Ha ka jingtest paidbah ne ka Random Test kaba kaba la leh lyngba ka Antigen Test, ia kaba la pynlong ha ki lai tylli ki jaka ha Ri Bhoi, ym shym pat shym la don wat tang uwei ruh na ki riew paidbah, kiba la paw ba ki don ia ki dak ki shin ba ki la ioh ia ka Khlam COVID-19.
Na kitei ki lai tylli kiba la pynlong ia ka jingtest Paidbah, hynnin ka sngi la sdang ha Bhoirymbong bad la ioh ban test haduh 173 ngut ki paidbah bad baroh ki long Negative ne kaba paw ba kim pat la shah ktah ha ka COVID-19.
Katba hynnin ka sngi, ki briew ka koit ka khiah, ki la bteng biang ban test paidbah ha Nongpoh bad Umsning, ha kaba ha Nongpoh ki la ioh ban Test haduh 201 ngut bad baroh ki paw Negatine, ha Umsning pat la pyndep haduh 167 bad baroh ki long Negative, kaba mut ba kim don don ia ki dak ki shin ba ki la shah ktah ha ka Khlam COVID-19.
Haba iadei bad katei ka jingtest paidbah, ka Kong RM Kurbah, Deputy Commissioner ka Ri Bhoi, ka la ong ba katei ka hukum ban leh ia ka Random Test, ka la wan na ka jingbthah da ka sorkar jylla bad katei ka jingtest paidbah kan dang bteng pat ha kiwei kiwei de ki jaka hapoh ka Distrik.
Ka jingeh ki samla pule ha kine ki por ka long kaba jynjar bha ban leh da ka online classes ruh don ki khynnah bym don android phone bad ruh khamtam ha ki nong kyndong bym biang network, ban leh online classes kamut ba kin pule kin pass tang kito kiba sah ha khapsor ne kumno?Nalor myta bym don kali ban wan Shillong k bai kali ruh ka rem bha.
kumta ngi kyrpad ia u minister un pyrkhat da kumwei ka lad.
Nehal Nehal.
Haba ngi shu peit ia ka Seng BJP ha Meghalaya ka dang long kumba saraia u symbai soh halor u mawsiang bad shuh shuh lah ban ong ha hangne ha State jong ngi ka dang long zero.
Ki nongmihkhmat paidbah la ki (MLA/MP/MDC) namar kine ki sitting MLA (2) ar ngut kata u Bah AL Hek na Pynthor Umkhrah Constituency bad u Bah Sanbor Shullai na Shillong South Constituency ki dei ki rangbah ba la shondur lypa ia ki paidbah ha la ki dohnud, ngim lah ban ong ba na Pynthor Umkhrah bad Shillong South Constituency ka jop ka BJP hynrei ngi hap ban ong na Pynthor jop i Bah AL Hek bad na Shillong South pat i Bah Sanbor Shullai.
Namar ka iapher lada ngi ianujor tang na Assam ruh ha katei ka State lada ngi ong ba jop ka BJP ka don ka nongrim 100% ba ha katei ka State.
Tangba ka dei ka Symbol u Lotus la u dkoh ne kyllut, phi tang shu kylli haei phin thep vote, ka jubab kan long beit ha u Modi ne BJP.
Namar ba ki sngewthuh shai ba ka BJP ka don u nongialam ba tbit bad ki ri ka pyrthei ki burom ia u, bad uta u dei u Narendra Modi ba mih na ka jylla Gujarat.
Mynta ngin iawad balei ka jia kumne ha ine i jylla barit eh jong ngi bad ba dang sahdien ha kiba bun ki liang, lada ngi phai ha kaba iadei bad:-1              East Shillong                      4294                       22              Jirang                                    4152                       43              Khliehriat                            12104                    24              Mairang                               2390                       55              Mawsynram                       4098                       56              Mokaiaw                              5751                       37              Nartiang                              2168                       38              Nongthymmai                   3065                       39              North Shillong                   5166                       210           Pynthor Umkhrah            10166                    111           Raliang                                 8879                       212           Shella                                    3390                       413           Shillong South                   112011                  114           Sutnga Shangpung           7423                       315           Ampati                                 8617                       216           Bajengdoba                         3435                       217           Dalu                                      3302                       318           Mahendraganj                   6133                       219           Phulbari                               4570                       420           Role Sangri                          2679                       421           Salmenpera                         4140                       322           Sal Sela                                 2367                       423           Songsak                                3077                       324           South Tura                          4896                       225           Tikri Kila                              3615                       4Hangne ngi la sakhi ba la jan mar shiteng na ki 60 tylli ki seat ha Assembly ka BJP ka la kiew bha khlem pep ha ka General Election 2023 kan sa ioh ban ialam ia ka sorkar ha Meghalaya khamtam lei lei ka jinglah u Modi ban leh bha haduh katne ia ka thain North East jong ngi.
Kaba kongsan eh mynta lei lei u la pyniasoh lut ia ki nongkyndong da ka scheme PMJSY haduh katno ka long ka jingkyrkhu ia baroh ki nongkyndong namar baroh shi katta ki iaid ki surok khohruh khohram hynrei mynta ki ioh ia ka surok kaba standard ka la iabeh bad ki surok ha ki nongbah bapher bapher ka Ri India.
Ngam lah ban niew tang lut ia ki kam babha ba la pyndep da ka sorkar BJP ia ka state jong ngi.
Hangne nga buh ia ka jingkyntu ia ki paidbah ba kin da bishar bad thew tarajur bha.
Nga khot ruh ia ki paralok Khristan ba kum ki Khristan ym dei shuh ban shu ngeit biej ne ban dang artatien ia ka BJP to khie noh naba thiah, bta la ki khmat, peit lem de ba ha kiwei kiwei ki jylla ha Ri India kiba don bun ki Khristan hynrei ka sorkar pat ki la synrap lang ba ka BJP ha kajuh ka por ki nongkitkam  bad ki MLA ki dei ki Khristan ngam lah ban da kdew ba ha ka Election MP 2019 ki kynhun Muslim ki mih shakhmat ha ryngkat ka lama ba don u Tiew Lotus ki bah ha tyrpeng bad ki ia pyrta Sab Ke Satth Sab Ke Vikas Vote for BJP, Modi Zindabaat ki kynthoh ba dei ka Congress kaba ialam bakla ia ki paid Muslim tang ban ioh Phoido Politics.
Kumta hadien ba la declare ia ka result ka Congress ka poi tang ha ki 2 dak (Digit).
Ngam lah ruh khlem da ai burom ia u nongialam ka UDP bad u MLA barim jong ka Shella Constituency u Dr.
Donkupar Roy (ba la khlad noh) uba long shisur bad u la bat hi triang ia ka soskular ka jingiatehlok bad ka BJP ha Guwahati ban iathaw sorkar lang watla u la shah pynbiej ha ka Congress da kiba bun rukom bad wat na ki nongialam ka UDP ruh don kiba pyrshah ban iathaw sorkar ryngkat bad ka BJP.
Hynrei une u rangbah na ka bynta ka roi ka par jong ka State u ieng beit triang bad ka BJP namar ba kum u nongialam ba rangbah u la ngiah ban peit ia ka jingsahdien ka jylla Meghalaya kumba la kdew sha khmat bad u da kyrmen skhem ba ka sorkar u Modi kan kham phai khmat namar ba ki ia don lang hapoh ka NEIDA ba uba iohi lypa ia ka jingtreikam u Modi ha ki 5 snem ba la dep kum u PM bad kum u CM ka Gujarat 25 snem.
Kumta une u rangbah u la shim beit ia ka rai na ka bynta ka roi ka par ka jylla, kumta hadien ba u la khlad noh ki paidbah jong ka Shella Constituency da ka mynsiem ba sngew don main ki la pynphong ia ka sopti u kpa ha u khun rangbah jong u u Bah Balajied Synrem uba dei u samla rangbah uba baroh ki ong u dang khynnah palat hynrei ha nga pat nga ong kumne ba ha rta te u dang rit hynrei ha ka ain pat u la dei lypa u kpa ka ain.
Ngam kwah shuh ban nang pynjrong ia la ka jingthoh namar ba ki kham stad hi kiba pule nga te nga shu pynkynmaw, shuwa ban pynkutnoh nga kyrmen skhem ba ki paidbah kin long kiba stad bad iohi jngai  ia ka lawei jong ki pateng ban dang wan.
Ha ka Election jong u snem 2023 to ngin ia pynthymmai noh ia ka sorkar bad ngin ai majority ia ka BJP ha ka Assembly na bynta ka JINGKYLLA namar kumba ka long mynta ka sorkar u Modi ka dang ioh burom hakhmat ki paidbah ka Ri India wat ha khmat ka pyrthei hi.
Kumta ha u snem 2024 ruh khlem pep u Modi yn dang bam smai kum u Prime Minister ba thymmai jong ka ri.
To long kiba stad, shemphang bad iohi jngai ym ban shu shah kit KHOH TYMPAN.
Shillong: Ki Pastor jong ka North East India Fellowship of Charismatic Churches (NEIFCC), ki la phah ka shithi sha U Myntri Rangbah jong ka sorkar Meghalaya, Shri Conrad K.
Sangma ban kyrpad ia ka jingplie noh ia ki ïingmane ban pyllong ki jingiaseng, da kaba bud pyrkhing ruh ia ki aiñ ba donkam (protocol).
Kumjuh ruh ki la kyrpad ban khang noh ia ka jingpynpoi kiad sha ki ïing ki sem jong ki briew (home delivery of liquor), namar kane ka la wanrah ka jingjot kaba kham shyrkhei ia ki longïing longsem bad kumjuh ruh ka la kham pynshlur ia ki khun samla ban nang ngam ha ki kam sniew, ha kaba kane hi ka wanrah ka jingma kaba khraw ia ka im lang sah lang, ong U Apostle R.
R.
Khongkrom, President ka NEIFCC.
HD ngi da thrang ia ktien u Blei ban ïoh IA syllok bad ki para bangeit km ki por ba la leit noh nga te ha jig sgewthuh ba rit ym don jigma namar ngi out tag para ma ngi ynnai IA kren da kdew kti eh IA ka iew ka hat Kane katai, tharai tag kmta la sgewthuh hi ka dei ka jingbha ym ka Kam sniew k ban pynjot IA no iano.
Kane ka lynnong ka dei shaphang ka Dorbar ki Khasi hyndai kaba ia pher hi bak-ly-bak la kum ka bneng bad ka khyndew ia ka Dorbar ki Khasi mynta ki por.
Naduh ki por mynshwa,ki Khasi ki la don ka dorbar haba ki leh ia kano kano ka kam kaba iadei bad ki kam shnong kam thaw ne ki kam jong ki paidbah ba bun ba lang baroh.
Ki da ia lum lang ban ia pyrkhat lang shwa ban rai ia kano kano ka kam.
Baroh,kata ka jingsynshar ne pyniaid pyrthei(political ), ka jingsynshar ne pyniaid hima(administration) ne shaphang ka jingbishar(judgement) baroh ki leh ne rai beit ha ka Dorbar kaba ki ju khein bad kren kum ka dorbar Blei.
U syiem u patsha,u sordar ne rangbah shnong,uba khraw ne uba rit,u tymmen u san kim ju bit ban leh na barieh na ba ngen hynrei ki ia kren ia pyni bad ia rai beit hakhmat ka dorbar.
Ban rai ne pynmih hukum u syiem na ing kur ruh ym ju bit,Ba un rai ne pynmih hukum lei na ing lok,kata lei ka bym long satia ban bat ne wat ban leit ha jir.
Baroh dei beit ban rai ha ka dorbar kaban ia tip bad sngewthuh lang da baroh.
Ban long ki nongshong dorbar mynshwa dei ban don ym duna ia ka 50 snem shaneng lym kumta kim pat shah satia ban shim bynta ha ka dorbar.
Ki Khasi ki buh kyrdan ia ka rta briew kumne: Ia kiba hapoh 50 snem ka rta,kata hapdeng 25-50 snem ki dang khot kum ki samla samhoi,ia kiba la palat 50 snem shaneng haduh 75 snem ki khot ki tymmen ki san,ia kiba la palat 75 snem shaneng haduh ba kin leit noh na kane ka pyrthei pat,ki khot ki tymmen ki kro.
Hynrei, kiba dang duna ia ka 25 snem,kata naduh 0-25 snem ki dang khein tang kum ki khynnah ki khyllung.
Kiba lah ban shong ne leit dorbar ki dei ban long tang kito kiba la kot ia ka kyrdan ki tymmen ki san(50-75 snem) bad ki tymmen ki kro(75 snem ter ter) lait na kine,ki khasi kim pat shah satia ban long ki nongshong dorbar.
Ban bat kam lei lei kum ki sordar,rangbah shnong,etc horkit hordang kim pat shah ba ki dang dei tang ki khyllung ki khnnah(0-25 snem) bad wat ki samla sam hoi(25-50 snem) ruh kim pat shah satia ban shong ha ka dorbar.
Ka dorbar kaba dei ban lum ryntih lang da baroh khlem da leh ne shah shiliang iano iano ruh ym dei ban lum tang ia uba mon ba mon bad ban iaid lait ne leh bym salia pat ia uba pyrshah, Ka dorbar kaba shu lum tang ia kiba mon ba mon ne kiba kham iajan iajan,kum kata ka dorbar kaba lum rieh ka dei ka dorbar leh tuh bad buit tuh kaba ki thmu tang ban shim kabu ia u paidbah tang da ki katto katne ngut khnang ba kin myntoi ma ki shi met -ar met.
Kum kata ka dorbar ym ju bit ban shu kohnguh ruma rutit bad ka rai jong kata ka dorbar lum rieh dei ka bym sule ha pyrthei bad ka bym bit ruh ban bat ne kohnguh horkit hordang lano lano ruh.
Ki jingkynthoh: Ngi iohi namarkata, ba ka dorbar ki khasi hyndai kadei shisha kaba hok bad kaba shisha.
Kiba shong dorbar ruh ki dei ki riew rangbah ba biang rta bad ba janai shisha khamtam haba pyrkhat ia ki kam iap ki kam im jong ka shnong ka thaw.
Mynta pat,ba ki la sngew stad palat ki khynnah samla, kiba shong dorbar dei pynban tang kiba dang hap ha ka kyrdan khyllung khynnah(0-25 snem) bad ki kyrdan samla samhoi(25-50 snem).
Namar ba ki dang samla,ki dang khluid bha ka snam ka ksuid,ki dang shong shit ruh ha ka bor pyrkhat pyrdain jongki.
Kiba la palat hi 50 snem mynta,kim shah shuh namar ki la khein tymmen biej ia ki bapli.
Lada ki kren ne ai jingmut ia kaba dei ruh,kin shah rkhie bein pynban ia ki.
Ki samla ki ia balain stad ha dorbar la kumba ki kiew skong ha u ‘lang tylli.
Lada pyni lem kiba kham rangbah ruh,kata,sa ka byrngem byrsit ban shoh ban dat pynban ia ki bapli.
Ki sordar ne rangbah shnong ruh bun mynta ki bym pat kot wat tang ia ka 50 snem ka rta.
Ym pat sngewdei ban khot Rangbah shnong hynrei ki dei tang ki Samla shnong bad ki leh bad pyniaid kumba dei ka pyrthei lut jong ki ha shnong ha thaw.
Hynrei,kaba kham sngewsih eh kalong ba mynta ki por bun sa tang ki dorbar lum rieh.
Tang da rai jong uwei ar (u sordar bad rangbah shnong) ki ia rai thik thik bad ki ong hana,ba ka dei ka rai dorbar.
Ki synshar shnong tang ban shim kabu bad ioh myntoi sha ki (schemes)khlem satia ia ka iap ka im ne ka bha ka miat jong u paibah.
Lada ka dorbar Khasi jongngi ka la kylla khongpong haduh katne,ka ri bad ka jaitbynriew jongngi kan nang sniew nang sniew bad nang jot nang pra bad nang ngam arsut shuh shuh nangne sha khmat katba nang mih ki snem bad ki juk leh stad bad leh donbor kumba long ka ri Iraq ha ka por u Sadam Hussain.
Ha ki khyndiat sngi ba ladep, ka la khie ka thma poh iing ha ka seng Congress, ka seng sain pyrthei kaba rim tam ha India bad ka daw, ka long ba ki don 23 ngut ki nong ialam jong ka seng, kiba kwah ban ioh noh ia u nongialam ba pura, u ban kit ban bah ia katei ka seng, kaba don ha ka jing shong synjor kaba khraw la 6 snem eiei.
Ka Congress, kam dei shuh ka seng kaba rit, hynrei ka kyrteng jongka, ka la sawa ha kylleng ki kyndong kynshrot jong ka Ri India bad wat ha satlak ka pyrthei bad kum ka seng sain pyrthei, kaba rim tam jong ka Ri, ki la don shibun kiba ieid bad sa shibun bah kiba ijli ruh.
Haduh ha kine ki sngi, la ialam ia katei ka seng, da ka Sonia Gandhi, hadien ba U Rahul Gandhi, u khun rangbah jongka, ula iehnoh ia ka kam nongialam, hadien, ba um shym la lah ban pynjop don burom ia ka seng Congress, ha ki ar tylli ki elekshon 2014 bad 2019 bad kumta, ki nongialam jong katei ka seng, ki dei ban pdiang hun, ia ka mon jong u khun ka iing ki Gandhi.
Na ka liang jong ka Sonia Gandhi, ruh, ngi la iohi, ba ka la long shisha ka nongialam kaba lah, kaba iai, ha kaba ka la wan rah arsien kynthih ia ka sorkar Congress, ha ryngkat bad U Manmohan Singh; hynrei kato ka juk jong u 2004-2009, ka la iaid bad kumta, ka Congress, ka donkam da kiwei pat ki nongialam kiba thymmai.
Ki don ruh shibun ki jing sngewthuh bakla, ha ka kynhun ki nongialam Congress, ba kiba dei ban shimti ia ka shuki President jong ka parti, ka dei tang ia ka iing jong ki Gandhi; hynrei katei ka dei ka jing pyrkhat kaba bakla bad katei ka jing pyrkhat ka dei ruh, kaba nang pyntroin pynban ia ka Congress ha kine ki sngi bad ka jingshisha hi ka long ba ki la don bun bah kiba ialam ia ka Congress, ki bym dei satia na ka iing ki Gandhi bad ka histori, ka kren shai ia kata ka phang.
Ha ka synshar paidbah, ka donkam ka liang synshar kaba khlain lane kaba lah ban treikam bad nangta ka liang pyrshah ruh, kaba tip bad kaba iohi lut ia ki jingdkoh jong ka synshar khadar bad ka India, ka donkam ia ka Congress, kumba ka donkam ia ka BJP bad kumta, na ka bynta ka dor bad ka bor jong ka synshar paidbah, ka la dei ia ka Congress, ba kan khreh kyrkieh ialade, na bynta ki elekshon ha Bihar, West Bengal, Assam nalor kiwei pat ki ban sa nang wan.
Shillong: Ha ka 19 tarik u Nailar 2020, ki pulit jong ka West Garo Hills District, ki la ioh kawei ka khubor halor ka jingshah pynjot pynpra kawei ka mandir kaba la tip kum ka Marok Ancholic Mahamaya Mandir ha ka shnong Merenggapara, bad hadien ka jingioh jingtip ka kynhun ki pulit ki la leit bran bran sha kane ka jaka ban tohkit bad ia kane ka jingjia la ai ehjahar ha Tura Police Station.
Ka jingtohkit ka dang iaid shakhmat bad na ka liang ki pulit ki la shim ia la ka bynta ban lap ia kiba leh ia kane ka kam.
Ka kynhun jong ki pulit ki la hiar biang sha kane ka shnong ban pynjaijai bad ban pynsngewthuh ia ki paidbah da kaba pynlong ia ka peace committee meeting ha Merenggapara ha kaba ki paidbah na ki 7 tylli ki shnong ba marjan bad ka Merenggapa ki la poi.
Haba iakren bad u Bah G.
K Iangrai, Assistant Inspector General of Police, u la iathuh ba ki nongshong shnong jong kane ka thaiñ ki la snohktilang bad ki pulit ha kane ka kam ban tohkit bad ban wanrah jingsuk ha kane ka thaiñ hadien ba shah pynpra ka jaka mane blei jong ki.
Na ka liang ka tnad pulit ki la kyrpad ia ki paidbah ba kim dei ban pynsaphraing ia kano kano ka khubor hamsaïa halor kane ka jingjia.
Na ka bynta kano kano ka jingpyntip, ki paidbah kidei ban pyntip sha ki District Police/Officer-in-Charge jong ki Police Stations/Out Posts ha West Garo Hills Districts.
Nongpoh: Ka jingbym ia sngewthuh jingmut hapdeng ki para bangeit na kajuh ka Balang (Presbyterian) ha shnong Umran Dairy, ka dang iai bteng bad kam pat kut kat haduh kine ki sngi, ka sakhi kaba shai eh halor kata, ka dei na ka jingjia kaba hynne ka sngi, kata ka long ba kawei ka Longkmie, kaba kiba haiing ki kwah ban tep hapoh u Lum Jingtep Balang kim shem la iohlad ban tep ha utei u Lum Jingtep, uba ki kwah ban Tep don burom.
Ka jingjia kaba mynta ka sngi, la ong ba tang namar ka jingbym ailad da kawei pat ha kynhun, kaba dei ka kynhun ka Balang (Presbyterian) ha Umran Dairy ban tep ia ka Metiap jong ka Kong Skilda Lyngdoh (Bam kwai ha dwar u Blei), kaba don hapoh ka Balang Umran Dairy kaba hap hapoh ka Mawbuh Ri Bhoi Presbytery KJP Synod Sepngi, ha kaba tang namar ka jingbym iohlad ban tep don burom hapoh u Lum Jingtep Balang, ka la ia kiba haiing jong katei ka Longkmie, kim banse ban tep noh hapoh ka jaka lajong kaba don ha katei hi ka shnong Umran Dairy.
Haba pyntip halor katei ka jingjia, u Bah Donborlang Kharmuti, Secretary Balang Presbyterian Umran Dairy, Nongthymmai District, u la ong ba katei ka Longkmie, ka la khlad mynha ka 23 tarik bad ki la thmu ban pyndep noh hynne ka sngi, ha kaba na ka liang ka Balang ki la iamih ha ka por 8 baje ei ei mynstep, ban leit tih ia ka thliew ban tep ia katei ka Longkmie hapoh u Lum Jingtep Balang, hynrei ha kaba kum katei ka por haba kiba haiing jong katei ka Longkmie, ki la sdang ban ia tih, la wan noh da kawei pat ka liang kaba la ialam da u Tbn.
GT Lyngdoh, ki la khang pyrshah ia kito kiba thmu ban tih thiew, da kaba ong ba kim bit ban tih thliew ha katei ka jaka.
Shuh shuh, u la ong ruh, ba hadien ba kitei kiba thmu ban leit tih thliew ki la shah khang noh ha katei kawei pat ka kynhun, hynrei ha kaba kum katei ka por la poi sha ka jingiakren hapdeng ki arliang mamla, pynban katei ka jingiakren kam shym la poi shano shano ruh bad kaba la pynlong ia katei ka kynhun ba don kiba iap, ba kin leit pyntip noh sha ki Pulit ka Umsning Police Outpost.
Wat haba la wan ki Pulit ka Umsning Police Outpost ruh, kim shem la lah ban pynbeit ia katei ka kam, kumta kitei kiba haiing jong katei ka Longkmie, haba ki la sngewthuh ba kim iohlad shuh ban tep ha utei u Lum Jingtep Balang, da ka jingbym banse bad ym sngew iahap shuh ban buh bun bun sngi ia katei ka metiap, ki la leit ban tih thliew noh hapoh ka jaka lajong bad ban tep don burom ia katei ka Longkmie.
Shillong: Na ki 42 ngut kiba ioh ia u COVID-19 ha ka jylla, 31 ngut ki dei na East Khasi Hills, bad na kine, 10 ngut kidei ki Armed Forces, 16 ngut kidei ki high risk contact, iwei i dei i ILI(Influenza-like illnes) case, 3 ngut ki dei ba leh ia ka random sampling ha kaba iwei na Woodland Hospital bad arngut na NEIGRIHMS, bad iwei i ba wanphai na shabar.
Ha Ri Bhoi kiba don 3 ngut, ha kaba iwei i dei ba wanphai na shabar, iwei idei i ILI case bad iwei i dei ba wan test na ka bynta ka immigration, ha north Garo Hills I don tang iwei iba dei i high risk contacts, ha West Jaintia Hills tang uwei iba dei health worker ha Corona Care Centre, ha West Garo Hills 6 ngut ha kaba iwei na armed forces, 4 ngut ki dei ki high risk contact ba iwei ba wanphai na shabar.
Ha kaba iadei bad ki 16 ngut ki high risk contact na East Khasi Hills, iwei I dei na Anjalee, iwei na Punjabi Lane, 1 na Goenka , 4 ngut na Lumparing, iwei na Mawlai Umjaiur, iwei na Mawlai Mawtawar, iwei na Barapathar, iwei na Dhankheti iba trei ha LIC, iwei na Rilbong iba wanphai na Bihar, iwei na Langkyrding, iwei na Nongkseh, iwei na Bishnupur bad iwei na Barapani.
Nongpoh: Da ki hajar ngut ki paidbah ba ieid ba thoin ha ryngkat ki bahaiing ha sem, ka lok bad ki khun ki kti, mynta ka sngi ki la leit ban synran lang ha kaba tep donburom noh ia ka met jong u Tbn.
Dr.
Jerin Syiem hapoh u Lum jingtep ka Balang Presbyterian Diwon, Umden.
Ha kaba tep don burom ia ka met u Tbn.
Dr.
Jerin Lyngdoh, la iohi ba bun ngut ki paidbah na ki shnong bapher bapher, ki la wan ban sngewlem, ha ryngkat ka jingsngewsih halor ka jingkhlad noh u Tbn.
Dr.
Jerin Syiem, namar ba u la dei u briew uba la ai ka jingshakri kaba bha ym tang ia ki paidbah katei ka thain, hynrei ha ka District bad jylla hi baroh kawei.
Nalor ki paidbah, hynrei ki la don ruh ki heh ki hain bad kiba dei ruh ki nongmihkhmat, kata naduh ka Kong Ampareen Lyngdoh kaba dei ka MLA jong ka Laitumkhrah, u Bah Charles Marngar MDC ka Mawhati, Bah Balajied Ranee MDC ka Nongpoh, ki pastor ki tymmen basan, ki ophisar na ki tnad sorkar bad kiwei kiwei.
Shwa ban rah ia ka met u Tbn.
Dr Jerin Syiem sha u lum jingtep, la pynrung shwa ha iing mane ka Balang Presbyterian Diwon naka bynta ban pyndep ia ka jinglehñiam ba khatduh kumba u dei u Tymmen Basan katei ka Balang.
Ha katei ka sngi kaba la leh burom khatduh ia ka met u Tbn.
Dr.
Jerin Syiem, la ioh ruh ban pule ia ka jingiathuh khana ba lyngkot shaphang ka jingim u Tbn.
Dr.
Jerin Syiem, kata naduh ka por ba u la sdang ban shakri kum u Doktor, ban rad dingkhong ia ka jingpang Nianglyngkut ha ka thain Ri-Bhoi bad khamtam eh ba u la long kum u uwei na ki nongsharai hapoh ka Balang.
Hadien ba la lah ban pyndep ia baroh ki jinglehniam ba khatduh la rah noh ia ka met jong u sha u Lum Jingtep ka Balang Presbyterian Diwon, na ka bynta ban tep burom ia ka met jong u.
Ka Dorbar Shnong Shnongpdeng lyngba ka Executive Meeting kaba la iashong kyrpang hadien ba ka la shem ba ka don ka jingwankhwai dohkha,ha Wah Umngot Shnongpdeng, ha ka “thwei Masiah" bad Thwei Rijab" kaba long laitlan.
Ka bor Shnong hadien bala iatai sani, Khnang ba yn lah ban tehlakam iakino kino ki jingeh ha kum kane ka por Covid19.
Ka la shim ia ki rai, ban Shah ia Ki nongkhwai dohkha na kito ki Shnong kiba marjan naduh Pynursla (East Khasi Hills) Bad naduh Amlarem (West Jaintia Hills) Kiba ju sngewjuh sngewjan ban wan khwai ha thwei “Masiah bad Rijab, halor Kine ki kyndon ba pyrkhing ba la kdew harum.
Khnang ba yn lah ban leh iaka social distancing ha ki jaka khwai,bad ba kan ym long ka jingialum paidbah.
Ki nongwankhwai kin hap pyndonkam iaka lynti rung bad mih kumba la kdew daka shnong.
Tad haduh ban da pynbna da kumwei.
Ka Dorbar Shnong Shnongpdeng, Ka kyrpad ia kito ki shnong bala kdew, ba kin Sngewbha ban iatreilang hakane ka bynta.
Khnang ba ngin lah ban pyniaid beit ia kane ka jingthmu ha kum kane ka por kaba don hapdeng ki jingeh na U Covid19.
Khublei Shibun.
Shillong: U Bah Sanbor Shullai, MLA ryngkat bad ki dkhot jong ka MCIC, 19 South Shillong Constituency, ki la ai jingiarap da ki marbam mardih sha kito ki longing kiba shah set sbak, hapoh iing (Micro Containment area) kiba hap hapoh ka dong Rilbong, Goenka Compound (Anjalee) bad ha Jhalupara, Shillong.
Ki marbam kiba kynthup ia u khaw, u phan, u dai, umphniang bam bad ki biskit la ai jingiarap sngewbha da u Bah Sanbor Shullai, MLA lyngba ka Tulop MLA kaba la kot sha ka Rs.
1, 66, 000/- (Tyngka Shi Lak Hynriewphe hynriew hajar) kum ka dak ka jingkyrshan ia kine ki longing ki baduk bakyrduh bad ruh ula ai mynsiem ia ki dkhot jong ka Local Covid Management Committees ba un nang bteng ban iarap ha kino kino ki jingeh jong ki kumba u la ju kyrshan ha ki por ba mynshuwa naduh ba sdang ka Lockdown.
Ia ki marbam mardih la aiti ban sam lyngba ki Dorbar Shnong (Covid Management Committee) ha la kijong kijong ki dong.
Shillong: U Director of Health Services, u Dr.
Aman War u la iathuh ba kiba iohpang COVID-19 mynta ka sngi ki la don 42 ngut, ha kaba ha East Khasi Hills ki don haduh 31 ngut bad na kine ki 31 ngut, 10 ngut ki dei ki Armed Forces, bad 21 ki dei ki riewpaidbah.
Ha West Jaintia Hills tang uwei, Ri-Bhoi ki don 3 ngut, ha North Garo Hills don tang uwei, West Garo Hills 6 ngut ha kaba 1 dei na Armed Forces bad 5 ngut ki riew paidbah.
Ka jingkhein kyllum lang ia baroh kiba iohpang COVID-29 ha ka jylla ki long 1178 ngut ha kaba 797 ngut ki dei na East Khasi Hills kynthup ia ki 285 ngut kiba dei na Armed Forces bad 512 ngut kidei ki riewpaidbah, ha West Khasi Hills 43 ngut, Ri-Bhoi ki don 94 ngut ha kaba 24 kidei ki armed forces bad 70 kidei kiwei kiwei, West Jaintia Hills 3 ngut, East Jaintia Hills 12 ngut, West Garo Hills 197 ngut ha kaba 123 kidei ki Armed Forces bad 74 ngut ki dei ki riewpaidbah, South West Garo Hills 4 ngut, South Garo Hills 12 ngut ha kaba 10 ngut ki dei ki armed forces bad 2 ngut ki riewpaidbah, East Garo Hills 3 ngut, North Garo Hills 13 ngut.
Kiba la koit mynta ka sngi ki long 43 ngut bad kine kidei 7 ngut na Ri-Bhoi ha kaba 4 ngut ki dei na ki Armed Forces bad 3 ngut ki riewpaidbah, 3 ngut na East Khasi Hills.
,West Garo Hills 32 ngut ha kaba 25 ngut kidei ki armed forces bad 7 ngut ki riewpaidbah bad ha South West Garo Hills tang iwei.
Kiba khlad haduh mynta ki long 8 ngut bad kiba la jem baroh ki long 832 ngut.
Ki sample kiba la phah test long 76762 ngut, 74293ngut ki ba negetive bad 451 ngut kiba dang ap ia ka resol.
Shillong: Mynta ka sngi ki nongdie jhur kiba ju die ia ki jhur ha ki thain jong ka them Bijoy, ki la sah ha ka umdum hadien ba ki bor ka Shillong Cantonment Board, ki la pynpra ia kumba 10 tylli ki dukan kiba la tap da ki plastik ha kane ka jaka.
Na ka daw jong kane ka khlam COVID-19 kaba la wan ban lynshop ia ka  Meghalaya khamtam ha kane ka nongbah Shillong, ki briew ki la hap ban ia trei katba ioh ban pyndap pynbiang ia ka bam ka sa ha iing ha sem.
Ha kane ka jingbym biang ka kam ka jam ki briew ki la leit ban shong dukan madan ha Thembijoy sdang naduh ka hospital Bawri Nethralaya ter ter sha jan ban mih sha GS Road Raino da kaba tap da ki plastik ban lait na u slap bad ka sngi.
Kat kum ka jing iathuh kitei ki nongshong dukan, kitei kiba la leit ban pynpra ki dei na Shillong Cantonment Board, ha kaba ki la pynpra ia palat 10 tylli ki dukan die jhur ha kane ka jaka, hynrei kaba pynlyngoh ka long ba ki dukan die madan ha kane ka jaka ki bun bha, hynrei ki briew ki la wan ban pynpra tang ia ki katto katne ki dukan ba don sha neng duh shuwa ban poi sha Rhino.
Haba la phone sha ophis jong ka Shillong Cantonment Board ban kylli halor kane ka jingjia la ong ba ki nongtrei kim don shuh ha ophis bad ban jubab ia mynta yn ym lah, namar kiba dei peit kim don.
Shillong: U Director of Health Services (MI), u Dr Aman War mynta ka janmiet, u iathuh ba ia ka containment order na ka bynta ka BSF headquarter kaba don ha Umpling yn lah ban weng noh mynta ka miet lane lashai ka sngi kata ka 26 tarik Nailar.
Haba iakren bad ki lad pathai khubor hynne ka janmiet, u Dr.
War u la iathuh ba ki heh ophisar jong ki shipai BSF ki la pyntip sha ka Health Department ba ia baroh kiba pang covid, la dep test bad la shem ba ki la jem bad kim don shuh ia u khñiang jingpang COVID-19 lait noh tang uwei uba wanphai na shabar, u ba don ha quarantine.
La iathuh ruh ba ladep bamn ai ia ki report sha ka Deputy Commissioner jong ka East Khasi Hills, ha kaba in sa shim ia rai la yn weng ne em ia ka containment order.
Ha kajuh ka por, u Dr.
War u la pyntip ba baroh ki high-risk bad ki low-risk contacts jong kiba pang na ka ophis Shillong Times la lap ba ki long negative bad baroh ki dang don ha ka quarantine.
U la iathuh ba ka rai mynta ka long tang ban ioh weng noh ia ka containment order bad yn kit khlieh da ka district administration ia kane ka bynta.
Shillong: Ka Khun Hynniewtrep National Awakening Movement, ka pyntip ba  lyngba ka shithi kaba 30tarik Kyllalyngkot 2020 bad 10tarik Jylliew 2020, ka la pyntip sha ka KHADC halor ka jingshim jait khasi ki bymdei ki khasi kaba long ka jingpynkhien ia ka Lineage Act ka council 1997.
Halor katei ka jing ujor jong ka seng, ka council kala khot hajir ia u wei u bar jylla u ba kyrteng u Vinu Shishupal halor ka jingujor ka seng; hynrei haduh mynta ka seng kam pat tip kaei ka sienjam na ka liang ka council bad kaba sngewlyngngoh ba haduh mynta une u bar jylla u dang iai bteng ka khaii ka pateng jong u khlem sheptieng, kaba long ka jingkhein bein ia ka iktiar ka council.
Ka seng ka dawa ba ka council ka dei ban pynbna paidbah ia ki lynti pynshitom ia kum kine ki briew khnang ba kiwei pat kin sngewthuh ba kim lah ban shu shim jait khasi tang ban myntoi ka khaii pateng.
Ka seng lyngba kane ka kyrwoh ka bthah ia baroh ki bymdei ki khasi kiba shim lamler ia ka jait ka khong khasi, ba ki dei ban pynkylla biang sha ka jait trai ka jong ki khlem shimpor, namar ka seng kan wad bad ujor ia kum kine ki bar jylla, khnang ban lah ban pynshitom ia ki katkum ka ain, ong ka kyrwon na U bah Thomas Passah, President KHNAM State Youth Wing.
Ka Reserve Bank of India’s (RBI), ka la sangeh ban shon ia ki kot ar hajar tyngka ha kane ka snem mang pisa 2019-20 bad ka daw, ka long nama rba ki Bank, kim kwah shuh ban pyndonkam ia ki kot ar hajar.
Ka phang, la sngewthuh ba ka dei na ka bynta ban pynduna ia ka jing pyniaid ia kitei ki kot ar hajar, kaba la hiar da mar shiteng ha ka jing pyniaid ha iew ha u snem 2016-17 bad mynta u snem 2019-20, ka iaid tang 22 percent.
Katei ka jingshisha, ka paw ha ka kaiphod jong ka RBI, kaba la pynmih paidbah mynta ka sngi, bynta ka jing pyniaid pisa ia u snem 2019-20.
La iathuh ruh ba ki don na kitei ki pisa, kiba la buh noh sha kudam, ha kaba ia kitei yn nym lah ban pyndonkam shuh.
Ka jing pynmih ia ki kot 2hajar, ka dei kaba la pynmih da kane ka sorkar U Narendra Modi, hadien ba ki la pynduh noh ia ki kot 500, 1,000 ha ka 8tarik Naiwieng 2016 bad kitei ki pisa, ki don ha iew haduh 86 percent, ha ka por ba pynduh ia kitei ki pisa.
Ha u snem 2017-18, katei ka pisa, ka iaid haduh 3.
36 billion tylli, hynrei ha u snem 2018-19, ka hiar sha ka 3.
29 billion tylli bad nangta sha ka 2.
73 billion tylli ha u snem 2019-20.
Hadien 20 kynta, ki bor iarap jong ka sorkar Maharashtra, ki la lap ia 12 ngut ki briew, kiba iap, na ka jingtwa ka iing kaba san mala ha Mahad, kaba don kumba 165 Kilometre shathie jong ka Mumbai.
Ha katei ka jingjia, uwei u khyllung, ula lait im, katba ka kmie jongu, ka la iap, ong ka khubor.
Ki don 76 ngut kiba la lait im na katei ka jingtwa jong ka iing, hynrei ki dang don bun phew ngut, kiba la shah set kut hapoh jong ka iing, naduh ba ka twa hynnin ka janmiet.
Ki nongiarap, ki la lap ia utei u khyllung, namar ba u iam, ha ka jingshah ban jong katei ka iing san mala, ha kaba la iathuh ba ula shah ban, ha ki syrtap kiba khyllem na katei ka iing.
La lap ia khadwei tylli ki met iap, mynta ka sngi na katei ka jaka ba twa bad sa uwei pat ula iap hynnin ka miet, haba ula dei u maw, uba hap na katei ka iing.
Kiba iap, ki kynthup ruh ia arngut ki khynnah samla, ong ka khubor pulit.
Shillong: Ki dkhot jong ka  Hynniewtrep National Youth Front (HNYF), mynta ka sngi ki la leit ban ia kynduh ia u Chief Executive member jong ka Khasi hills Autonomous District Council, u bah Titosstarwell Chyne, ban ujor ia ka jingpyntrei jong ka Sorkar Assam ia ka Surok PMGSY ha ka shnong Balakhwa ka ba don ha ka jylla Meghalaya.
Haba kren ha ki lad pathai khubor u Bah K S Rani Vice President ka seng u la iathuh ba ki la wan ban wad jingtip mano ba ai jingbit ia ka sorkar Assam ba kan  shna ia kane ka surok hapoh Balakhawa ha ka ba u kontraktor jong ka Assam ba shna ia kane ka surok PMGSY ha Balakhawa u la wan ban trei biang.
U bah Rani u la pynpaw ba na ka liang jong ka HNYF, ka la kren shai ba kane ka jaka kam dei hapoh jong ka jylla Assam, hynrei ka dei hapoh jong ka jylla Meghalaya kaba dei hapoh jong ka Ri Bhoi District kaba hap hapoh u pud u sam jong ka Hima Nongspung.
Na ka liang jong u CEM ka Khasi Hills Autonomous District Council u la iathuh ba u la bthah ia U Syiem ba shipor jong ka Hima Nongspung bad leit ban jurip bad ia ka kaiphot dei ban wan ai sha u CEM bad ha dien kane na ka liang jong ka KHADC kan sa shim ia ka rai.
Na ka liang u Assistant General Secretary jong ka Ri Bhoi District u bah Donroi Kshiar u la iathuh ba ka seng ka la ujor ha ka ba ia dei bad kane ka surok ha ka 10 Iaiong 2019 bad ha u bnai Jymmang 2019 bad wat la ki ladep ban ujor, hynrei na ka liang ka sorkar Assam ka la wan shna jubor ia katei ka surok khlem da ioh kano kano ka jingbit na ka KHADC bad na ka sorkar jylla.
U la iathuh ruh ba ha dien ba la khang ia kane ka jingtrei ha ka 10 Jymmang 2019, hynrei mynta u snem ha u bnai Naitung u kontraktor jong ka jylla Assam u la wan ban sdang biang ia kane ka jingtrei ryngkat bad ki nongtrei ki ba dei na ka jylla Assam khamtam ka kum kane ka por ba dang khang ia ki briew ban ia rung ia mih sha ka jylla Meghalaya.
Ka tnad jong ka koit ka khiah jong ka jylla, ka la pynmih thymmai ia ki katto katne ki kyndon bad ki hukum na ka bynta ki nongtrei sorkar bad ia ki nongtrei jong ka koit ka khiah kiba trei ha ki COV1D-19 Hospitals/Units kiba wanphai na shabar.
Ha kane ka kyndon kaba thymmai, ki nongtrei sorkar kiba wanphai sha kane ka jylla ki lah ban apply na ka bynta ban discharge tang hadien 7 sngi ba ladep leh ia ka quarantine, bad kine harum ki long ki jingbthah:-• Ki dei ban shah test da ka Rapid Antigen Test ha ka por ba ki poi ban registar ialade na ka bynta ban leh ia ka RT¬PCR Test hapdeng 5 bad 6 sngi.
• Ki dei ban pynbiang lade ia ka kali ha ka por ba ki leit phah test.
• Kidei ban siew ia ka bai test katkum ka dor ba la duh da ka sorkar hynrei kim donkam ban siew lada leit test ha ki jaka test ba la buh da ka sorkar.
• Lada ka resol jong ki ka paw negetive, ki lah ban bteng biang ia ka kam ba ki trei tangba ki hap bud ryngkat bad ka protocol.
• Ki dei ban pynbiang ia ka kot pynshisha ba ki long negative hadien ba ladep ban leh test.
• Da ki long positive, ki hap ban shong quarantine haduh 10 sngi katkum ka protocol.
Ki Health Care Workers jong ki COVID-19 Hospitals/Units kiba bthah da ka sorkar ban leh ia ka quarantine ki hap ban bud ia ki jingbthah harum:• Ki dei ban shah test nyngkong duh da ka Antigen Test.
• Lada ki long negetive bad kim don dak eiei, kidei ban shong quarantine tang 7 sngi.
• Kidei ban leh ia ka RT-PCR Test hapdeng ka 5 bad 6 sngi.
• Kim donkam ban siew ha ka por ba leh ia ka test.
• Lada ki long negetive, ki lah ban leit trei biang bad ki hap bud pyrkhing ia ka hukum ka sorkar.
• Ki dei ban pynbiang ia ka kot pynshisha ba ki long negetive hadien ba ladep ban leh test• Da ki long positive, ki hap ban shong marwei haduh 10 sngi katkum ka protocol.
Hynrei ki nontrei private/non-Government kiba shong quarantine 7 kidei ban hap siew katkum ka dor ba la buh ka sorkar.
Don 2 jait ki aiñ (1) ka aiñ briew bad (2) ka aiñ Blei.
Kaba bieit ia ki aiñ ka kynthup ia ka jingbym tip bad jingpynkheiñ ne ialeh pyrshah khnang.
Ka jingdon jong ki aiñ ha ka pyrthei ba la buh da ki briew bad U Blei ka long ban wan rah ia ka shongsuk shongsain, jingbha bad jingkmen ha ki briew baroh lada ki nang ban sumar bad burom ia ki.
Hynrei lada ki briew kim nang ban burom bad kohnguh ia ki aiñ, kin mih ki jingkulmar ba bun jait.
To ngin ia phai shwa sha ki aiñ briew.
Kane ka kynthup bun jait.
Kum ka aiñ kur, ka aiñ shnong, ka aiñ niam ne balang…bad ka aiñ sorkar.
Kiba pynkheiñ ia ka aiñ kur kin shah tait kur, kiba pynkhein ia ka aiñ shnong kin shah beh shnong, kiba pynkheiñ ia ka aiñ balang kin shah beh balang… Hynrei kita baroh ki dei ki aiñ rit kiba don hapoh ka thapniang jong ka aiñ kmie.
Ki kur, ki shnong, ki niam, ki balang kim lah ban iaid laitluid ha la ka mon, ban leh ia kino kino katba ki sngewbit khlem da ioh jingbit na ka kmie kaba long ka aiñ sorkar.
Ïa kiba kum kita kiba leh palat pud, ka ain sorkar kan kem bad pynsaja.
Ha kum kine ki sngi jong ka khlam Corona, nga don ban ai jingmut lem ia ki Dorbar shnong ba ka babha eh ka long ban bud bad kohnguh ia ki aiñ jong ka Sorkar.
Balei ba nga ong kumta? Namar ki don ki shnong kum ha West Khasi kiba pyrkhing khlem jingmut, khlem sngewthuh bad khlem iadei bad ka aiñ sorkar.
Peit ia kine ki nuksa:Don ki shnong kiba sngewstad palat ki bym shah shuh ia ki para marjan na kiwei ki shnong ban iaid lyngba ia ka shnong jong ki.
Katba ialade pat ki iaid laitlan sha Nongstoin bad Shillong.
Kane ka la pynkulmar ia kiba bun kat haduh ba ki la don kiba kit wait khukri ban ialeh doh para doh, snam para snam.
Ha ka jaka ban ialeh thma bad u corona, ki ialeh pynban para briew.
Tangba donbok ba kim pat ia pom wait haduh mynta.
Don ki shnong kiba la rai ban ym ai tiar shuh ia ki briew ba nabar shnong haba ki wan thied jingthied.
Katba ia ki mar ki mata na kiwei ki jaka ki shah ban pynrung hapoh shnong la jong.
Don pat ki shnong kiba phah shong quarantine tang ia kiba duk, katba ia ki men riewspah pat ki shah ban iaid laitlan.
Don ruh kiba phah shong quarantine khlem pynbiang ia ki jingdonkam.
Ym tang ba kim ai jingiarap, hynrei ki buh da ki ktien byrngem byrsit ban shoh, ban beh shnong…Lada don napdeng kiba shong quarantine kiba ai jingtip sha ki bor ba halor kum ki DC, ki bolontiar shnong ki leit byrngem ba ym bit ban iathuh sha ki bor ba halor ne ban thoh kot khubor.
Kitei baroh ki mih na ka jingbieit ia ki aiñ.
Kumta ka sorkar kaba long ka kmie jong baroh ki aiñ, ka buh ka jingmaham bad jingbthah ia ki rangbah shnong ba kim dei ban pyndonkam bakla ia ki aiñ ba rit jong ki.
Ha ka 24.
08.
2020 ngi la iohsngew ia ka jingkren jong u bah Prestone Tynsong, symbud myntri rangbah ka jylla bad ha ka step 25.
08.
2020 ruh ngi iohsngew na ka All India Radio, Shillong ba la kren ia kajuh ka phang.
Ngi la iohi ruh ia ka khubor ha ka 25.
08.
2020 kaba ong – ‘Bthah ka sorkar ia ki Rangbah shnong “Wat pynshong quarantine ia kiba wan na kiwei pat ki District.
" Balei ba ka sorkar ka ong kumta, namar ki don ki shnong kiba sngew ba ki khamstad ma ki ban ia ka sorkar.
Mynta, to ngin ia phai sa sha ka aiñ Blei.
U Blei haba u buh bynriew ha kane ka pyrthei u la buh ryngkat bad ki aiñ ba ki briew baroh shynrang bad kynthei ki dei ban bud ryntih.
Ka jingsneng na ka jingiathuhkhana shaphang u Ethiop ka ong- ‘Ka kulmar baroh ka mih na kaba ngi bieit ia ki aiñ ba la buh U Blei.
’U Blei haba u la thaw ia u briew bad ka briew, u la buh da ka aiñ ba u shynrang un long u khlieh.
Tangba u buh sa da ka kyndon ba u shynrang um bit ban ïuh ia ka kynthei da ki kjat.
Lada bakla ia kane ka aiñ kan mih ka jingkulmar bad kan pait ka ïing ka sem.
Haba u khunbynriew u la nangroi bad nangbun, U Blei u la buh sa da ki nongsynshar.
U la hukum ia ki shah synshar ba kin kohnguh ia ki nongsynshar khnang ban ym kulmar ka pyrthei.
U Blei u la buh ruh ia ka aiñ ba ki briew kin iaieit bad burom mar kylliang.
Kim dei ban ñiew beiñ ne kheiñ poh iano iano, kim dei ban leh tamti tamjat, kim dei ban thombor iano iano.
Lada pynkhein ia kane kan mih ka kulmar ban kin jia ki thma.
Kane ka khlam Covid-19 ka mih na ka jingbieit ka China ia ka aiñ Blei, ba ka la shna ia u virus ban pynjot ia kiwei.
Ka jingleh shiliang khmat, jingbyrngem shoh bad jingbyrngem beh shnong ia kiba shong quarantine ka mih na ka jingbieit ki rangbah shnong ia ka aiñ briew.
Ka jingiapra khiewja jong ki longïing ka mih na ka jingbieit ia ka aiñ Blei.
Ka jingkren beiñ bad isih jaitbynriew ka dei ka jingbieit ia ki aiñ briew bad aiñ Blei.
Ka jinglorni, jingbishni, jingsarong, jingñiew beiñ ia kiwei, jingialeh thma bad jingiapyniap ka mih na ka jingbieit ia ki aiñ briew bad aiñ Blei.
Ko para Khasi baieit, lehse ki don napdeng jong phi kiba sngewthuh ia kane.
Ah! Sa lano ba ki briew baroh kin burom bad kohnguh ia ki aiñ ba la buh da ki briew bad U Blei.
Dei tang kane kaba wanrah ia ka jingsuk ia ka pyrthei baroh.
U  Donald Trump, President ka America, ula iaroh ia ka India, ba ka la pyllait noh, na ka jingset phatok ia U Pastor na katei ka Ri.
La sngewthuh ba U Trump, ula shim khia dalade halor ka jingshah set phatok, jong utei U Pastor bad iakren bad ka sorkar India, hadien ba U Pastor, ula shah kem ha u bnai risaw ba ladep, halor ka jing kynnoh, ba u kit pisa tam kaba long  USD 40,000 bad kaba u khlem iathuh satia.
U Pastor Bryan Nerren, ula lait na ka jingshah set phatok ha u bnai Jymmang mynta u snem bad ula leit lang sha ka jingialang, ba la khot da U President ka America, ha Oval ophis jong ka White House ha ryngkat  bad shibun kiwei ki nong America, kiba la lait na ki jingshah set phatok ha kiwei pat ki ri bapher bapher.
U Nerren, u dei na ka  International House of Prayer Ministries bad u iathuh ba ula shah kem na  Bagdogra, West Bengal, ha u bnai risaw jong u snem 2019, na ka daw ba ka don ka pisa ha ka pla jongu, kaba u khlem iathuh kaba don  USD 40,000.
U Subramaniam Swamy, U MP ka seng BJP ha Rajya Sabha, u kam mynta ka sngi, ba la don ba ai bih ia U Sushant Singh Rajput bad kumta, ula iap na kaba bam ia ka kynja bih.
Mynta ka step, ha ka tweet jongu, U Swamy, u iathuh ba ka jingiap, ka dei kaba ai da ka bih bad kumta ia ka autopsy la pynslem slem khnang, ba ka   bih, kaba don ha ka met jongu, kan jah noh, lyngba ka jinglang ka um ha ka kpoh jongu, unda la iap.
U Swamy, ula ong shuh shuh ba mynta ia katei ka buit ba sniew jong ki nong pyniap, la lah ban nang pyn shisha, da kaba ki buhteng ia ka autopsy, khnang ba kan jah noh ka bor jong ka bih, lyngba ka jinglang jong ka um ha ka kpoh jong utei uba iap.
Kan sa poi ka por, ban ioh sangoh tyngeh, ia kitei kiba donkti, ong shuh ka tweet U Swamy.
Jowai: Ka kong Lasanki Mallang kaba trei kum ka Dietician, ha ka Children Hospital Shillong haba bishar ïa ki jingïakop sap shet jingbam tynrai kaba la long haka shnong Khonglah mynta ka sngi, kala ong ba ka rukom bam tynrai ruh ka biang hi naka bynta ka jingkoit jingkhiah.
Ki jingbam tynrai ruh ki ai ïa kata ka balance diet ne ka jingbam kaba biang ban tei ïaka met jong u briew.
Ka jingïakop shet jingbam tynrai kaba la pynlong daka Society for Urban and Rural Empowerment (SURE) ha ryngkat ka jingïatreilang jong ka North East Slow Food and Agro-biodiversity Society ki la pynlong ïaka jingïakop shet jingbam tynrai ha kaba shiphew ngut ki nongshet jingbam tynrai naka shnong kila ïashim bynta.
Ha kane ka jingïakop ki nongshet kila pyndonkam tang da ki jingbam kiba ki ïoh napoh ka shnong hi bad kila shet ïa bun jait ki jingbam kiba ynda la bishar bniah bha la lap ba ki don lut kita ki nutrients ne ki binbin kiba donkam naka bynta ban tei ïaka met u ne ka briew.
Ka kong Mallang kala ong ba haba bishar bniah lalap bad kawei pakawei ka jingbam kaba la pynkhreh da ki nongshet kala don ïa ka jingbam kum ki kynja badam, ki kynja shyieng ki symbai, ki kynja khaw, ki jhur, ka pylleng bad ki shyieng rymbai, ki motor, u dai bad ki sla jyrngam.
Kawei pa kawei ka jingbam kaba la pynkhreh kala don ïa kita ki san thup ki jait jingbam bad ki don kiba la palat ïaka san thup ruh.
Namar kata ka jingbam bala pynkreh ka dei kaba la biang sbak ki jingdonkam na ka bynta ban tei met.
Ka kong Pasqua Lamare kaba la ïarap ban bishar ïa ka jingaïakop shet, kala ong ba wat la ym don tang kawei ruh ka nongshet kaba shet kaba kynja doh, hynrei namar ba ka jingbam ka long kaba bang, ym sngewthuh satia ba ym don doh.
Ki jingbam kiba la pynkhreh wat la ki dei tang da ki kynja jhur bad ki kynja shyieng bad ka ja, hynrei ki bang hi kumjuh.
Kawei pat kaba pynpaw ïaka jingshemphang jong ki nongshet ka dei ka rukom buh ryntih ïaka jingbam kaba ki la pynkhreh lane ka presentation.
Wat ha kane ka bynta ruh ki nongshet kila pynkhreh bha bad ka rukom buh ïaki jingbam ka long kaba itynnad bad ba i bang ban bam.
Nalor ki jingbam kiba la shet bad ki jhur jyrngam, la bynrap ruh sa ki kynja soh ban pynlong ïaka jingbam kaba la pynkhreh kaba biang.
Ki jhur kiba la pyndonkam ha kaba pynkhreh ïaki jingbam ki kynthup ïa ka wang, ki jhur khlaw kum ka jia harew, ka pading, ka pashor, sohpanui, chiahkui, hukea shlai, ki sohjew, ki sohsaw, ka tungrymbai, tungtap, ka ktung, ka pylleng, bad ki shyieng sohphan ruh.
Hashwa ban sdang ïaka jingïakop la pynlong ïaka jingïalang ha kaba la ïadonlang ruh u symbud waheh chnong u Gedeon Lamin uba la kren pdiang sngewbha bad u Geaorge Lamin uba long u General Secretary jong ka shnong.
U George Lamin haka jingkren jong u, ula ong ba ha kane ka lockdown ki briew baroh sha kane ka thaiñ ki shaniah ha ki jhur khlaw, lymda dei ba don ki jhur khlaw ki briew kila duh jhur artad.
Ki thaiñ War ki dei kiba noh sharing bad ki briew kim don wat tang i kper barit ban thung jhur ruh, kumta ki hap ban shaniah nabar wat ïa ki jhur ruh.
Haka jingai jinghikai jong ka shaphang ka rukom bam, ka kong Mallang kala ong ba ha kine ki por ba ka pur kane ka khlam COVID-19 ngi dei ban bam khambun kaba kynja protein kaba lah ban ïoh naka doh bad ki kynja shyieng presbin ne motor.
I ong ruh ba dei ban kiar na kaba bam ki jingbam bala song plastic bad ban bam tang ki jingbam kiba dang thymmai (fresh) bad kiba mih naka khyndew.
Ka jingïakop ka long kaba ïakhaid haduh katta katta bad kaba wan nyngkong ka dei ka kong Enrichetta Liting kaba shet da ka pading, kaba ar ka dei ka Therina Sumer kaba shet ïaka jhur wang bad ka tung rymbai bad ïaka kaba lai pat ka dei la ïoh da ka kong Cathlen Khynriem kaba shet da ka jhur pachor bad u dai.
U H.
H.
Mohrmen haka jingkren jong u, ula ïaroh ïaka jingbun jait jong ki jingbam bad u kyntu ïa ki nongshet bad ki dei ban sarong ïala ka jong ka jingbam.
U ai jingmut ruh ba namar ba ka shnong Khonglah ka don haka lynti ban leit sha Kudengrim kaba dei kawei na ki jaka jngoh kai pyrthei kaba pawkhmat mynta, donkam ba kin don kiba sdang da ki dukan jingbam tynrai baki nongsuwari ki ïoh mad jingbam tynrai.
Bad kumba ïohi ki jingbam tynrai ki don kyrhai ha kane ka shnong.
Kiwei pat kiba la kren ha kane ka jingïalang ki dei ka kong Coriniki Slong kaba kren naka liang jong ka SURE.
Ki metbneng asteroid, ki la sdang her khah khah sha ka pyrthei bad uwei na kitei, un her shisngi shwa ka elekshon ha America, kaba dei ban pynlong ha ka 3tarik Naiwieng 2020.
Ka NASA, ka iathuh ba u asteroid, uba rit, u lah ban her ha syndah ka  pyrthei bad ka jingkhein jong ka NASA, ka  long kumba 0.
41 percent, ba kan long ka jingshisha, ba un nym ia tyngkhuh bad ka pyrthei kaba ngi shong.
La iathuh ba utei u asteroid “2018VP1", u don ia ka jingheh kaba  0.
002 km (lane 6.
5 feet), un hap ha syndah jong ka pyrthei, ha ka 2tarik Naiwieng 2020, ong ka khubor jong ka CNN.
Na ka liang jong ka NASA, ka shim ba ka jinghap jong utei u met bneng, kan nym ktah eiei satia ia ka pyrthei.
Ki don sa  60,974 ngut kiba ioh ia ka pang khlam coronavirus ha India, ha ki 24 kynta ba ladep.
Mynta ki don baroh  31,67,323 kiba ioh ia katei ka jingpang.
Kiba iap ha ki 24 kynta ba ladep, ki long 848 bad baroh kiba iap, ki la poi sha ka 58,390.
Ha Assam, ki don sa 10 ngut kiba iap hynnin ka sngi, na ka khlam coronavirus bad kiba ioh pang thymmai, ki long 1,879 ngut.
Napdeng kitei kiba ioh pang, ki kynthup ia 471 ngut kiba na Kamrup Metro, 143 ngut na Dibrugarh, 138 ngut na Jorhat bad 133ngut na Cachar.
Kiba dang don jingpang ha Assam, ki long 21,464 ngut haduh mynta ka sngi.
Ha Tripura, ki don 5 ngut kiba iap hynnin ka sngi bad baroh kiba iap, ki la poi sha ka 78ngut ha katei ka Jylla.
Kiba dang shah sumar na katei ka jingpang, ki long 2,407 ngut bad baroh kiba ioh pang, ki long 8,920 ngut ha katei ka Jylla.
Na kitei ki 78 ngut, ki 54 ngut ki iap tang ha une u bnai uba  mynta.
Shillong:U symbud myntri Rangbah ka jylla u bah Prestone Tynsong u la buh ia ka jingkyrpad  ia ki Dorbar Shnong bad ia ki Covid Com mitee ba kim dei ban  pyrkhing ia ki briew ki ba wan na kawei ka district sha kawei pat.
U Bah Prestone haba iakren bad ki lad pathai khubor u la ong ba hadien ba la ioh ia ka jingujor na ki ba bun ba don na ki bor shnong ki ba pyrkhing ia ki nongshong ki ba wan na kawei ka district sha kawei pat da kaba ki phah shong Quarantine.
U bah Prestone u la ong ruh ba na ka liang ka sorkar jylla ka kyrpad  ia ki bor Shnong bad ia ki Covid Commitee ban ym pyrkhing ia ki nongshong shnong ki ba iaid ba ieng tang hapoh ka jylla hi namar kane kan ktah ia ka kamai jakpoh  jong ki.
Nongpoh:Ki Nongialam ka KSU, Education Cell ha Ri Bhoi, ia kaba la ialam da u Samla Banjop Maring, Educational secretary ka KSU ha Ri Bhoi, mynta ka sngi ki la leit ban kynduh ia ka Kong RM Kurbah, Deputy Commissioner ka Ri Bhoi, na ka bynta ban iakren halor ka jingthmu shim bai Hostel da ka USTM bad RIST, ki ar tylli ki skulbah kiba don ha Killing, Ri Bhoi District.
Haba leit ban kynduh ia ka Kong RM Kurbah, DC ka Ri Bhoi, kitei ki nongialam ka KSU, ki la pynpaw da kaba ong ba ka seng kam pdiang ia katei ka rai jong kitei ki ar tylli ki Skulbah, kiba la thmu shim bai Hostel, khlem da pyrkhat ia ka jingeh ki samla pule bad khamtam eh ia ki kmie ki kpa kiba phah pule ha kitei ki skulbah.
Kitei ki nongialam ka KSU, ki la kyntu ia ka DC ba ka dei ban phah sangeh noh mardor halor katei ka jingthmu shim bai hostel ha USTM bad RIST, namar ki bor pyniaid jong kitei ki Skulbah, ki la buh ba ka por ba siew noh ia ka bai Hostel kan long ha ka 31 tarik mynta u Bnai.
Haba kren sha ki lad pathaikhubor, u Samla Banjop Maring, u la ong ba ka seng ka pyrshah jur halor katei ka jingthmu shim bai Hostel da ki bor pyniaid ka USTM bad RIST, ha kaba u la ong ruh ba ka jingleh da ki nongpyniaid jong kitei ki skulbah, ka la pynkhein ia ka jingbthah jong ka sorkar, kaba la pynmih ia ka hukum ba ym dei ban shim bai hostel ia ki khynnah pule.
Namarkata, haba iadei bad katei ka mat kaba la rah da ka seng, ka DC jong ka Ri Bhoi, ka la ong ba kan sa pynlong ia ka jingtohkit, la ka don ne em kata ka jingthmu shim bai hostel da ki bor ba dei peit ka USTM bad RIST, u la bynrap.
Ki riew ieid ia U Sushant Singh Rajput, ki la lah ban pynpoi sha ka 11.
65 million sien, kiba ijli ia ka phlim Sadak 2, kaba la pynmih da U Mahesh Bhatt; mynta ka kynti, ki dang pyrshang ban ia wer ia kito kiba ieid ia utei u aktor, uba la khlad ban nym ia peit shuh ia ka jing ialehkai biria U Kapil Sharma ruh, lane ka Kapil Sharma show bad ka daw, ka long namar ba U Salman Khan ruh, u bei pisa lang ha katei ka show.
Hynnin ka sngi, ula don uba ieid ia U Sushant, uba thoh Justice for Sushant  Singh Rajput, u la thoh “Dear members, Totally boycott The Kapil Sharma Show.
" Katei ka group, ka don 91 hajar ngut ki dkhot bad la iohi, ia shibun ki mesej bad ki jing kynthoh, kiba iahap jingmut ban nym peit shuh ia ka jing ialehkai U Kapil Sharma ruh.
Ki don shibun ki riew ieid ia U Sushant Singh Rajput, kiba ju shim ba U Salman, u dei uwei uba long ka daw, halor ka jingiap U Sushant bad uba ju knieh noh ia ka bhah ak phlim jong utei u aktor uba la khlad.
Shillong:Ka Regional Democratic Alliance (RDA) mynta ka sngi ka la iakynduh ia u myntri rangbah ka jylla, u Conrad K Sangma ban pynsngew ha u ia ka jingdonkam ban peit bniah bha shuwa ban wanrah ja ka lynti rel sha ka jylla.
Katto katne ki nongmihkhmat jong ka RDA kiba kynthup ia ka United Democratic Party (UDP) bad ka Hill State People’s Democratic Party (HSPDP), kiba kyrshan ia ka NPP ba synshar ha ka MDA, ki la iakren ruh bad u Conrad K Sangma ban pynthikna ba ia ka ktien Khasi bad Garo yn kynthup noh ha ka Eighth Schedule jong ka Constitution of India.
Hadien ka jingialang bad u myntri rangbah ka jylla, u nongaibuit jong ka party UDP uba dei ruh u symbud myntri rangbah barim ka jylla, u bah Bindo M Lanong u la iathuh ba ki la pynpaw ha ka sorkar jylla ia ka jingdonkam ban peit bniah bha shuwa ban wanrah ia ka lynti rel namar kane kam dei kaba suk ia ki paidbah ka jylla ban pdiang.
“Ngi la iakren bad u Conrad Sangma ban khmih bha shuwa ban wanrah ia ka lynti rel kiba la thmu ban pynpoi haduh ki bynta jong ka Khanapara bad Byrnihat," iathuh u bah Bindo Lanong.
U bah Bindo Lanong la iathuh ba u myntri rangbah ka jylla u la kular ba un peit ia kane ka bynta “Ngi la pynpaw ruh ha u Conrad Sangma ba kane ka kam kam dei kaba kyrkieh, kumta dei ban iaid suki shuwa," u la ong.
La iathuh ruh ba ki sengbhalang baoher bapher ha ka jylla ki la pyrshah jur ia kane ka rai jong ka sorkar ban wanrah ia ka lynti rel namar ba ki don bun ki jingduna ha kaban don ki checking point.
Ha kajuh ka por ka RDA ka la pynsngew sha ka sorkar ba ka dei ban pyntip sha ka sorkar kmie ba ki dawa ba ia ka ktien Khasi bad Garo yn kynthup noh ha ka Eighth Schedule jong ka Constitution of India.
Na ka liang u Bah Bindo Lanong, u la iathuh ba kine ki artylli ki ktien la ithuh da ka sorkar jylka kum ka ktien tynrai jong ka jylla naduh u snem 2005.
“Kaei kaba donkam mynta ka long ba ka sorkar jylla ka donkam ban iakren bad ka sorkar kmie ba ithuh noh ia kine ki artylli ki ktien ha ka Eighth Schedule jong ka Constitution of India," he said.
U la iathuh ba ha u snem 2003 ki la don saw tylli ki ktien, bad la kynthup lang ia ka Bodo ha k Eighth Schedule jong ka Constitution of India bad ka long kaba sngewhun lada ia ka Khasi bad Garo yn sa ithuh noh sa tang khyndiat por.
U Bah Bindo u la iathuh ba u myntri rangbah ka jylla u la kular ba un peit ia kane ka bynta khnang ba ka ktien Khasi bad Garo yn ithuh noh ha ka constitution.
Nongpoh:Khyndiat haba phaidien halor ki lynti iaid u Dr.
Jerin Syiem, (Bam kwai ha dwar u Blei) kpa u MLA ka Nongpoh, uwei na ki Doktor uba paw bha ha Ri Bhoi ha ki snem kiba mynshwa bad ka jing paw ka jong u, kam dei eh tang ha ka jinglong Doktor jong u, hynrei u dei u briew uba sbun mynsiem bad uba kloi ban iarap ia ki paidbah, kaba la pynlong ruh ia u ba bun na ki paidbah kin ieid bad burom ia u.
La kha ia u Dr.
Jerin Syiem, ha ka 1 tarik u Nailur jong u snem 1931, ha kaba u la wan na ka longiing baduk hapoh ka shnong Mawlong Nongtluh bad ha ki jingpule jong u, la ong ba u la leit skul ha Government School Shillong bad hadien ba u la dep ia ki jingpule na Shillong, u sa leit ban pule Doktor sha GMC ha Nongbah Guahati, tad haduh ba un da long ruh u Doktor MBBS ba nyngkong eh ha Ri Bhoi.
La ong ruh ba u Dr.
Jerin Syiem, hadien ka jingiakynduh bad I Kong Jaya Syiem, ki sa sah ha shnong Diwon, ka shnong kaba u shong u sah tad haduh ka jingsngi jong ka jingkhlad noh, u Dr.
Jerin Syiem, u don saw ngut ki khun, kata 3 ki shynrang bad 1 I kynthei, kitei ki saw ngut ki khun jong u ki kynthup ia u Bah Mayral Born Syiem, MLA ka Nongpoh, u Bah Machborn Syiem u ba dei u nonghikai skul, u Bah Deberborn Syiem u ba trei hapoh ka tnat ka Koit ka Khiah bad ka Dr.
Junnywed Syiem: kaba dei ka Medical Officer ha Marngar PHC.
Khyndiat haba phai ia ki matti, kiba u la leh kiba la pynsah kynmaw bad kaba la pynlong ia ki briew ba ki ieid ia u, ka long ba u dei uba sngewrit wat haba u long kum u Doktor, nalor ki kam babha kaba u la leh ia ki paidbah ha kato ka por, u Dr.
Jerin Syiem, u la dei uwei na ki Doktor, uba la don bynta hakhmat eh ha ka ban rat dyngkhong ia ka jingpang Nianglyngkut (Leprosy) naduh ha ki snem 1971, nangta kum uwei na ki doktor ba la shakri hapoh ka Refugee Camp Bangladesh ha ki snem 1971 ter ter ha por ba don ka Thma Bangladesh, kum u Medical Officer ka State Leprosy Unit ha u snem 1988 bad u la bat ia ka kyrdan kum u SDMO ha utei hi u snem.
Ha ki snem 1992, u la bat ia ka kyrdan kum u State Leprosy Officer ban iakhun ia ka jingpang khlam Nianglyngkut ha kito ki por bad tad haduh ban da lah syndon ban rad dyngkhong ia katei ka jingpang, kaba la iasyriem kum ka jingpang khlam.
Nalor kitei ki kam kiba u la leh bad ban bat ruh ia ki kyndan ba heh hapoh ka koit ka khiah, ha u snem 1993 haduh 2002 u Dr.
Jerin Syiem, u la long kum u DMHO ba uba dei ruh uba nyngkong eh ka Ri Bhoi District, tad haduh ba un da shongthait noh ha u snem 2002.
Hadien ba u la shongthait na ka kam kaba u trei, u Dr.
Jerin Syiem, u la pynleit jingmut bad pynlut bun ka por ha ki kam shakri Blei bad lyngba katei ka jingshakri jong u, u la sha jied kum u Tymmen Basan jong ka Balang Presbyterian Diwon.
Ka jingleh don burom ba khatduh bad ka jingleit ontep ia ka met jong u, kan long ha ka 25 tarik u Nailar 2020 naduh ka por 10 baje mynstep bad hadien kata yn sa pyndep pat ha u Lum Jyntep ka Balang Presbyterian Diwon.
Ka khlam coronavirus, ka la nang saphred ha kine ki sngi bad ngi kynmaw bha mynshwa, ba ka rung ha ki hospital lane ba ka wan bud ha kiba wan na shabar jylla lane ha kiba wan iathoh; hynrei ha kane ka kynti, la iohi, ba ka la rung syndon ha ki iing jong ki briew bad ka la poi sha kiba bun ki shnong jong ka nongbah Shillong bad la iohi ruh ba wei kala rung, ka la bud beit sa ka hukum jong ka jingkhang iing kham sem, wat la mynshwa, ka dei da ka hukum khang shnong.
Kumta mynta lane lashai, ngin nym tip, la katei ka khlam kan rung ha ka iing jongno lane ba kan don ka jingkhang dam ia ka iing jongno, namar la iohi, ha kine ki sngi, ba ki la bun ki dukan kiba khang, ki ing kiba khang, namar ar tylli ki daw (i) ba kim lah ban bud ia ki kyndon jong ka jing iada ialade (ii) ba ka la leit rung iing, katei ka khlaw corona ba kynsha.
Haba ka long kumta, ngi sngewthuh tang kawei, ba kane ka jingjia, ka la bam duh ia ka ioh ka kot, ka kamai kajih, ka spah ka phew jong u paidlang ka Ri Khasi bad jong ka nongbah Shillong hi baroh kawei, namar ba haba khang ki dukan, kata mut ka khang ka kamai kajih bad nangta, haba khang ki iing ki sem, kata ka mut, ka ap ka jingpang, ka jingduk lane kan poi sha ka jingiap bad kane ka la ktah mynta ia ki phew hajar ngut, kiba la mad ia kine ki jingeh kiba la ban khia ia ki nongshong shnong, ha ka kyrteng ka corona.
Hynrei mynta, ka don tang kawei ka jingkylli bad kata ka long “shaei ngin leit kein nangne" bad ngim don lad ban leit shaei shaei, sa tang ban iakhun, lada ngi lah, lane ban shah iap, lada ngim lah bor shuh; hynrei na kaei kaba paw shai, la iohi, ba mynta, ki la don bun ki bym don kuli shuh ban ialeh, hynrei, ki hap ban iakhun da ki kti kiba thylli bad haba iakhun, da ki kti khlem PPE, ka long kaba ima shibun ia u paidlang ka Ri.
Ki jingkhmih lynti ia ka sorkar ruh, ha kaba la ju ong “da u paidbah bad ia u paidbah" la imat, kumba kam iaid kam shuh ha kine ki sngi, namar ba ka sorkar, wat ialade ruh ka la tyrkhong hi raw, hynrei ka iai thap hi ban khring na uba pang, uba shitom bad uba la thylli ki kti ki kjat jongu, da kaba ka iai sangah na ki khajna bapher bad da kaba ailad ia ki mahajon, ia ki heh spah, ba kin nang kit tyngka, na u duk u raitoi, ha kaba kum kane ka por sohsat jong ka jingim.
Shillong: Ka Meghalaya Energy Corporation Limited – Joint Action Committee (MeECL-JAC) mynta ka sngi ka la kyrpad ia ka sorkar jylla ba kan thung noh ia u Senior Bureaucrat kum kum u Chairman-cum-Managing Director (CMD) hadien ba ki la sangeh noh ia ka jingiakhih jong ngi haka jylla.
Ha ka shithi ba la phah sha u Conrad K Sangma, u Chairman jong ka JAC u Bah PK Shullet u la ong, “Ka jingsangeh jong ngi ia ka jingiakhih ka long ha ka jingsuk, bad ngi la khmih lynti na ka sorkar jylla ban wad ia ki senior IAS officer kum ki CMD-MeECL uban long uba pura ha kum kine ki por ba wan ka jingeh.
"Ka JAC dang shen ka ka rai ban pynlong ia ka jingiakhih kaba saw sngi pyrshah ia ka polisi jong ka management da kaba rah ia ki banners, ki placards bad ki lama iong naduh ka 25 tarik u Nailar haduh ka 28 tarik u Nailar.
Hadien ba la ioh jingtip ba ka sorkar kan sa pynbeit noh ia ka kynrum kynram jong ka MeECL, ka JAC ka la kyrpad ia u myntri rangbah ka jylla ba un pynbeit noh kham kloi ia kane ka jingeh jong ka MeECL.
Shuwa ia kane ruh ka party ba don ha ka liang pyrshah ka sorkar, kata ka Congress ka la buh jingkylli ia ka rai jong ka sorkar jylla ban thung ia u junior officer ban khmih ia ka MeECL, ia kaba ym pst ju leh shen da ka sorkar.
Na ka liang jong ka Congress, la iathuh ba ka CMD ba mynta ka bat haduh lai tylli ki posts kum u Director of Corporation, Director of Finance ha ka MeECL Board of Directors bad kum u Joint Secretary jong ka Power department.
Ka iing kaba san mala, ka la khyllem mynta ka sngi, ha Raigad, kaba don ha Mahad Tehsil jong ka Jylla Mahrashtra bad ha katei ka jingjia, ki don 17 ngut kiba la mynsaw bad sa 70 ngut kiwei pat kiba la shah ban ha katei ka iing, ong ka khubor.
La iathuh da ka tnat National Disaster Response Force, ba ka jingjia, ka dei ha ka por 6.
50 baje mynta ka janmiet bad ka jingiarap ban sei ia kiba shah ban, ka dang iaid shakhmat.
Laodikaia ka mut “ka mon u paidbah, (people opinion).
Kane ka thew ia ka bneng ia ka balang kaba khadduh, ka Balang kaba ngi im mynta bad jong kane ka pateng.
La tip ia kum ka Loadikaia ne ka Balang mon u paidbah.
Ha kane ka ia jong ka Balang Laodikaia, bun na kiba ngeit kin hap naka jingngeit.
U Mynsiem (Holy Spirit) u ong shai ba ha ki ia kiba khadduh, don kiba hap noh na ka jingngeit.
Balei? Ba ki pynshah shkor ha ki mynsiem ba shukor bad ha ki jinghikai ki ksuid.
1 Timothy 4:1.
Ngi im ha ki sngi ba khadduh.
Bad ka Balang Laodikaia kadei ka por jong ka Balang kaba khadduh, Naduh ba sdang ngi tip ba  ki ksuid ki pyndonkam ia  ki briew ban pynjot ia u para briew lyngba ka mynsiem (In spirit).
Kumta bun ha kane ka por jong ka Balang Laodikaia kin hap naka jingngeit sha ka mon u paidbah (people opinion) khlem ka jingtrei u mynsiem u Blei hynrei la trei u mynsiem bymman.
Ka mut ha kane ka Balang u paidbah um kwah ban pyrshah ne pynthud ia kata ka mon u Paidbah.
Baroh kaba la leh ym shuh da ka jingduwai ne jingtrei u Mynsiem Bakhuid, hynrei daka mon u paidbah kein.
U Blei u ong – Nga ithuh kein ia ki jingleh jong pha ba pham long kaba khriat ne ba shit: Ah nga da kwah dik dik ba phan da long kaba khriat lane kaba shit.
Kumta naba pha long shu syaid, khriat ruh em shit ruh em- Ngan sa prie noh ia pha naka shyntur jong nga.
Jingpynpaw 3:15-16.
Naba pha ong nga kaba riew blei, nga la pynman spah, te ngam don jingkyrduh eiei ruh em, bad pham tip ba ma pha hi pha long kata ka ba lanot khop, kaba jynjar sat, kaba duk bad kaba matlah, bad kaba lyngkhuid.
Jingpynpaw 3:17.
Ong u Blei – “Ngan pyni buit hapha ba phan thied na nga ia ka ksiar ba la phrang ha ka ding ba phan daioh man spah; bad ki jainkup balieh ba phan ioh kup   ialade ba kan ym paw ka jinglehrain bad jinglyngkhuid jong pha; bad ia ka jingsleh khmat ban kyllan ia ki khmat jong pha, ba phan iohi.
Jingpynpaw 3:18.
Kine baroh ki thew ia ka Balang jong ki por ba mynta, ka Balang jongka juk beh spah naduh u barit haduh uba khraw bad haduh u ba khraw batri namar haba don ka spah don ka bor (Power), sngewskhem sngewbiang ka man briew long briew namar la shaniah ia kata ka Balang haka spah.
Ia kaei ka bymdei pyndei beit.
Burom ia uba don spah kat kaba u ong wat la ka long pyrshah ia ka mon u Blei, khlem da iaid shuh ha ka lynti khim bad ka them ka jingsngewrit, kiei kiei leh da ka jingsngew khraw badon ka spah.
Kumta labuh shakyndong ia ka ktien u Blei ha la ki Balang lapyniaid da ka mon u paidbah bad burom ia u badon spah, khlem da pyrkhat ia ka jingkordor ka ktien u Blei kaba long ka spah kaba khraw ban ia ka spah jong ka pyrthei.
Kiei kiei baroh baka Balang Laodikaia ka leh, ka leh ban iohi ki briew da ka mynsiem sngew khraw sngewsarong.
“Nakata kadaw u Blei u ong – Ngan sa prie ia pha naka shyntur jong nga.
Namar ym burom shuh ia u Blei hynrei burom ia ka spah.
Ngi im ha ki sngi ba khadduh, ki sngi jingbitar u Blei ia ka Balang Laodikaia.
Nakata ka daw u ong – Ngan pyni buit hapha ba phan thied na nga.
Jingpynpaw 3:17.
Kaei kaba la jia mynta, ka pyni ba ngi im ha ki sngi ba eh ba shitom, ki sngi khadduh, ki sngi kiba u Blei u Bitar halor ki briew ka pyrthei baroh, namar ba ki la buh ia ka spah jong ki ban long Blei ha ka jaka ban sheptieng ia u Blei, kumta ki jia noh kiei kiei, kumba ka long mynta.
U Blei u khot ban kylla bamut noh.
“kat ia kiba nga ieit nga sneng nga sympat;  To sngew shit rhem namar kata – bad to kylla kabamut.
Jingpynpaw 3:19.
Shillong: Ha ka 20tarik mynta u bnai, ki pulit jong ka West Garo Hills, ki la ioh ia ka jingtip, ba iwei i khynnah rit, ila shah rahbor, ha kaba la dawa ruh ban siew T.
10lak, na ka bynta ban pyllait noh ia itei i khynnah rih.
Ki pulit ki la shimti ia katei ka kam bad ha ka por kaba lyngkot, ki la ioh ban kem ia uwei na kitei kiba donkti ha ka kam rahbor, uba dei na Assam bad lyngba ka jing batai jongu hi, la lah ban pyllait im ia itei i khynnah rit, khlem da donkam ban siew eiei.
U Manohal Lal Khattar, myntri rangbah ka Haryana, ula pynthikna, ba ula ioh ia ka jingpang khlam corona virus mynta ka sngi.
U Khattar, u thoh ha ka peij jongu, ha ka twitter ba ula ioh ia katei ka jingpang khlam bad ula ai jingmut ia kito kiba ia kynduh ia u, ha ka taiew ba ladep, ba kin phah peit kyrkieh ialade, lane ba kin shong kyrpang noh mar mar.
U Prashant Bhushan, u riewsaid ba la rangbah jong ka  Supreme Court, ula kren shai mynta ka sngi, ba u kyntait ban pan map ha ka jing dawa ki nong bishar jong ka Supreme Court, halor ki ar tylli ki tweet jongu, namar ba u ong ba ki jingkren jongu, kin iai long, kiba don ia kajuh ka jingmut.
“Kano kano ka jing pan map, pyndep rukom, kan long pyrshah ia ka jing ia tip lem jongnga bad kumjuh ia ka iing bishar" ong U Bhushan, haba phah ia ka jubab jongu sha ka Supreme Court mynta ka sngi.
U Bhushan, u ong “Ki tweet jongnga, kin iai long kiba ngan iai bat ia ka jingmut kabadon ha ki.
Ki jingkren jongnga, kin long kum ka jingsngew jongnga, kum u nongshong shnong bad kum u ophisar jong ka kashari.
Kumta ka jing pan map, namar ba nga kren ia kine lada ki long kiba don jingteh ne ki bym don jingteh ruh, kin long ki bym iahap satia" ula ong shuh shuh.
Ha ka 20tarik mynta u bnai, ka Supreme Court, ka ai por ia U Bhushan, haduh ka 24tarik Nailar 2020, ba un pyrkhat bha bad ba un pan map na bynta ki jingkren jongu.
Na ka liang U Bhushan, u dawa ba ia ka jing shah pynshitom jongu, dei ban aiti, ba kan bishar, da kawei pat ka thup jong ki nongbishar.
Ka thaiñ Labang-Nongphyllut, Pangam-Raliang, ïa kaba ki briew ki kham iatip mynta kum ka Block-I, ka don shaphang shatei mihngi bad lam mihngi jong ka West Jaintia Hills District, Meghalaya.
Ka thain ka don hapdeng jong ka 25 degree bad 26 degree North Latitude bad 90 bad 93 degree North Longtitude.
Kane ka thain ka dang don ha ka jingiakhajia pud hapdeng ka Karbi-Anglong District, Assam bad ka West Jaintia Hills District, Meghalaya.
Ki Nongshong shnong ki dei ki Pnar, ki Khasi, ki War bad ki Karbi.
Ka ktien “Labang-Nongphyllut Pangam Raliang" ka dei ka kyntien kaba la shu khot kyllum ia ki Nongshong shnong.
Kum ban shu pynkynmaw ba ia kane ka thain Labang-Nongphyllut bad Pangam-raliang la pynkhlad jubor na ka Ri Jaintia( Jowai Sub-division ha kata ka por) da ka sorkar Assam ha ka jingai District ia ka Mikir Hills( Karbi-Anglong ba mynta) bad North Cachar ha ka 13 tarik April ( Iaiong) 1951 ( Notification No.
TAD/R/31/50 dated13th April 1951) na ka bynta ka jingbit jingbiang ka jingsynshar jong ka Sorkar Assam, hapdeng ka jingbymhun ki paidbah nongshong shnong ka thain, ka jingpyrshah na ka Jaintia Dorbar bad ka jingpyrshah na u ma Larsing Khyriem MLA, u MLA ka Rilum Jaintia bad haduh mynta ki paidbah nongshong shnong jong ka thain ki dangialeh bad iai-ialeh bad kin dangiai ialeh ban wan biang, kane ka thain hapoh u pud u sam jong ka Ri Jaintia.
( on demand for the re-unification of the areas with Jaintia Hills theirs homeland).
Kane ka thain ka don la ka jong ka jingitynnat.
Ki briew kiba wan jngoh ia ka, ka pynkynmaw sah ia ki, ia ka jingitynnat jong ka.
Ka jaka ka long kaba seisoh bad kaba sboh bha bad kaba iadei bha ha ka rep ka riang, ha ka thung ka tep bad ha ka ri jingri.
Lajan baroh ki nongshong shnong ka thain ki dei ki Nongrep.
Ki rep ha ki Brilum ( Jhum Cultivation) bad ha ki Pynthor (Hali).
Nalor ka jingrep kba, ki rep Synsar (Broom stick), ki rep Sying (Ginger),Shynrai ( Turmaric), Shriew bad ka jingrep ba kongsan eh u dei u Kba.
Ki Nongrep, ki rep ia bun jait ki jait kba, kum u kba Sabiah, Sabiah-wakhia, Sabiah-wasting, u kba Watlang, u kba Maroo, u kba Wapnah, u kba Iuha, u kba Manipur,u kba Sootang, u kba Naka, u kba Tadong, u kba Lespah, u kba Lebnai,u kba Sorkar, nalor kiwei de ki jaitkba kaba ki ioh na ka Ophis jong ka Agriculture bad na ki Community Rural Development.
Ki jingmih kiba kham kongsan nalor u Kba, u Sying, u Synsar, u Neilieh, u Nei-iong, u Sohbaingon, ka Shriew, u Shynrai,u Sohmynken, u Sohsaw, u Kraisoh, u Krai-malu bad kiwei de ki jaitjhur kiba lah ban iohi ha iew ha hat bad lah ruh ban ioh ia ki jhur khlaw, kum ka Iamahek, u Iaiang, ka Salaphiah, ka Ialatham, Puding Lajem, puding Larat bad kiwei de ki jait jhur khlaw.
Ha ka thain Labang ka jingri Khniang ryndia ruh ka long kawei na ki kam kamai jakpoh jong ki katto katne ki longiing, ha kaba ia u Khniangryndia ki pyniaid iew sha Iew Khanduli, Umpawiang, katba ia u Skop (Sop khniang) um iaid iew sha Jaintia Hills Meghalaya bad ki pyniaid iew sha Hamren Karbi-Anglong Assam, ki Nongthied ki thir ksai bad thain jain.
Ha ki snem kiba la leitnoh, ka jingrep Kymphat bad ka rep Laha( Wax) ki rep bha ha kane ka thain bad pyniaid iew (die) ha ka dor kaba rem sha Iew Baithalangso bad Iew Hamren,Karbi-Anglong Assam.
Kane ka thain ka don artylli ki Wahbah, ka Wah Um-I bad ka Wah Mynriang, nalor ki shnat wah jong ka,kum ka Wah Mynriah,Mynstain,Umterpein,Mynju,Umtang-ang, Umphe,Mynskhen, Umsuwe,Umrympham, Mynkhri,Umpangtiang, Ummunoh, Rajiang, Umtyrpein, Umpani, wah Umphe,Ummunoh, wah Mynkhri bad kiwei de ki shnat wah.
Wat hapdeng ka jingpynjot u khun bynriew ia ka MEI MARIANG na ka RI KHLAW sha ka RI SYNLEN, la katta ruh ha ka thain Labang-Nongphyllut bad Pangam-raliang dang don hi ki ‘lawbah ‘lawsan ha baroh shilynter ki rudwah jong kine ki wah( Um-I bad Mynriang) bad ki shnatwah jong ki.
Ka jingdon ki Khlaw kiba rben, ka khring ia ki mrad khlaw, ia ki Sim, ki doh ba bun jait ban wan shongrieh bad ban im ban sah ha kine ki khlaw.
Ha ki khlaw kane ka thain, lah ban shem ia ki mrad khlaw bad ia ki Sim ki doh, kum ki Ser, Skei (Skei kdait, Skei pangam), Bthong, Rynjang, ki Dngiem (DngiemLarah-Dngiemliar radang), Dngiemkhung,ki Pshat, ki Shrieh-walieh,Shrieh waiong, Shriehwasoo,kiTngaw,ki Hulu (Huleng),ki Iapwiang, Ksawkhyndaw, ki Raikyrtong, ki Raiphlang, ki Krung, ki Khla walieh, Khla waiong, ki Khla thohryndia khyrwang, ki Suri, ki Suri simper,ki Ksar,ki Iangkhit, ki Brai, ki Phyllat, ki Paidong, ki Risang, ki Bsong, ki Piahlang, ki Khan-lieh, ki Khan-iong, ki Khnai Nilein, ki Khnai Tantur bad kiwei de ki jait mrad khlaw.
Ha ka jingiaid jong ka por, ha ka jingiaid ka kha-I, ka pateng ( Diengkubit) ki khlaw kiba rben mynta ki la sdang ban synlen bad ki mrad khlaw kum ki Hati, ki Mynthna, ki Masi Prud bad ki Sier kim don jaka shuh ban riehtngen, ki la kynriah jaka rieh bad ki la shu wanmih tang tengkhat sha ki khlaw jong kane ka thain, Labang-Nongphyllut bad Pangam-raliang.
Haba phai sha ka liang ki Sim- ki doh, lah ban shem ia ki jait sim ki bapher ki bapher kum ki Syiar-bri, ki Narai, ki Khruit, ki Niangkhiar, ki Labadur, ki Pader-snieh, ki Lymbit, ki Rasoi kdait, ki Rasoi-wamon, ki Synriang wasoo, ki Synriang jyrngam, ki Raklaw lieh khlieh,( white head birds), ki Jalisiaw, ki Khlieng-khung, ki Khlieng kok-klir,ki Khlieng shakar, ki Khlieng kit-tylli, ki Dhoh, ki Pdiat( Phreit),ki Simtung, ki Simshyntat, ki Sim latyap, ki Latyap, ki Lalit, ki Wato ( Parot), ki Sim parkhyndaw, ki Rablong stain, ki Rablong wastem, ki Mukuh, ki Laroit, ki Longdkhur,Longdkhur sangia, longdkhur Tisoo, longdkhur jyrngam, ki Doklarngiang, ki Sim shun,ki Lapynda, ki Latyud, ki Klew,ki Klerklak, Saro-walieh,Sarowaiong, ki Lashait,ki Ryngkeng, (Hornbill), Rangkhnah, Pdiawdoit, Moina, Khliengmaha,ki Sim Mangkariang, ki Sim Jitnai,ki Sim Lakynjar, ki Simpuhdieng, ki Sim Dhairasoi, sim Pianglup, sim Beintarlok, sim Sooradang, ki Latyut, Simjitnai,Simpuhdein, ki Sim makariang, ki Sim Jiarladaw, sim Beinbong, ki Rapati bad kiwei de ki jaitsim.
Nalor ki sim lah ruh ban shem ia ki Bsein ba bun jait kum u Bsein iong, Bsein iongwalieh, ki Rali, ki Bsein Sooradang, Bsein Jyrngam, Bsein Um, Bsein khlot, ki Ramblen, ki Ktiar, ki Niangsarang, ki Niangtyrngem ba bun jait, ki Nianglartham,Niangjaw, ki Wiehsoo, ki Wiehnar,Lymbnang( Thliem) ba bun jait kiba ap kum ki Speh ha lynti ha syngkieng ban ioh kjit snam briew), ki Kongke,ki Tyrpit,ki Khrohsyrtuk,ki Niangmaha, ki Niangsama-at, ki Kongweng, ki Niangsalia bad kiwei de ki jait khniang kiba par kiba her.
Ha ka liang ki Ngap lah ban shem ha kane ka thain, kum u Luwe( Luwai), u Rapiang, u Rasluin ( Syon), u Dkhi, u Dkhaw,u Phyrngat, u Synhen, u Ngap iali-ur, u Ngapsla, u Ngap thiah sngi,u Ngap khlong, u Ngapriang, u Ngap jawkyiad bad kiwei de ki jaitngap.
Ha ki um ki wah lah ban ioh ia ki Dohum ba bun jait, kum ki Khasaw, Khabten, Khapasli, ki Kambriang, ki Daku (dohjai), Dohthli jyrngam,Dohthli stem, Dohthli pyrthoh, ki Dohbarthih(Shalynnai), ki Lun, ki Shyntat (Ktet/Shymprong), ki Lunstem, ki Lunsangang, ki Thamkrem, ki Thamsiar,ki Tham-moo( Tham- maw), ki Daku byrtun,ki Syngki,ki Makur,ki Tyrsung, ki Daklang ( Darlin), ki Kynshiaw suwe bad kiwei de ki jait Dohkha ktung.
Ha ki khlaw ki btab, nalor ki Siej, ki Skhen, ki Rathem, ki Shloo,ki Tyr-a, ki Skhen Rasi, ki Ra-nge, lah shem ia ki jaitdieng ba bun jait kum u Kreit, u Raphyllut, Diengmyrsiang( a scented tree),diengblei, dieng Jap,dieng Lar-I, dieng bti,dieng Sohjanai, dieng Shyrngan, dieng Rtiang, dieng Stain, dieng Sohthylliang, dieng Shyrpiah, Dienglatangjo (Diengiwbih/ a scented tree), Diengsning, Dienglaphyrno, dieng Lakhar,Dingsning( Sningshakariaw),Dieng Skap, dieng Makalein, dieng Laphiang, dieng Latyrngai, Diengmoo, Tyrpeinkhla,dieng Muklai, dieng Shakhloo,dieng Sapdem, dieng Satat, dieng Sait rynthang, dieng Salait ( uba ki pyndonkam haba bam Kwai), ki dieng Suit, dieng Kain, dieng Sawala,dieng Pliah, dieng Saliang,dieng Tluh,dieng Jrisim( Jripnah) dieng Kya,diengjri, dieng Shandon,dieng Samlein, dieng Lamajhia( dienglasying), dieng Soh-ait Ladkhur, dieng Sapiangrah, dieng Taintli,diengling, dieng Iatalong, dieng Sajar bad kiwei de ki jait dieng ba bun jait.
Ki kyntien ki Labang, ki Nangphyllut, ki Pangam-Raliang, ka long ka kyntien kaba shu khot kyllum ia ki Nongshong shnong ka thain, hynrei ki briew hi ki dei ki Pnar, ki Khasi, ki War bad katto katne ki Karbi kiba la wan shong shnong hadien ba la pynkhlad jubor ia kane ka thain na ka Ri Jaintia bad pyniasoh bad ka District Mikir Hills ( Karbi-Anglong ba mynta) da ka Sorkar Assam ha ka 13 tarik April 1951, kat kum ka Notification No.
TAD/R/31/50/149,dated the 13 th April 1951 bad ia kane ka Notification No.
TAD/R/31/50/149, dated 13 th April 1951, la pynduh pyndam da ka shithi jong ka sorkar Assam hi Shithi No.
TAD/REV/99/55 dated Shillong the 21th November 1955.
Ki Pnar ki Khasi bad ki War ki dei ki nongshong shnong jong ka thain naduh hyndai hynthai( the original settlers of the Area since time immorial) bad ki shong ki sah ha kine ki shnong, Umlaphiah,Phlang, Kyarabon, Lamarang, Deinler, Phle-phle, Moowakhain,Rahiaiong, Moorap (Murap), Mooriap (Muriap),Mooknor( Muknor) Mookhim( Mukhim), Moojem( Mujem), Sapiang, Umplung, Madan Nongkylla, Salait, Mooluber, Nongjrong, Madan-Um-I, Raben, Pohmynriah, Dummu, Khyndeliar, Bandein, Laher, Pdeinchyrngan, Umsal Samleinwasoo bad ha kiwei de ki shnong hapoh ka thain.
Ka thain Labang-Nangphyllut bad Pangam Raliang ka dei ka bynta ba deihok jong ka Ri Jaintia naduh hyndai hynthai.
Ki Phareng kiba synshar ia ka Ri India, haba ka la jop thma ia u Syiem Jaintia ha ka snem 1835,kam shym la pyniakhlad ia kane ka thain na ka Ri Jaintia kumba ka la pynkhlad ia ka thain Kutsajar kaba don mynta hapoh ka North Cachar Hills lane kumba ka la pynkhlad ia ka Jaintiapur kaba don mynta hapoh ka Ri Bangladesh, naba ka shem bad iohi ba ki nongshong shnong kane ka thain, Labang-Nangphyllut bad Pangam Raliang, ki dei ki Khasi, ki Pnar bad wat hadien ba ka Ri India ka la ioh ia ka jinglaitluid ha ka 15 btarik August 1947, kane ka thain ka danglong hi ka bynta jong ka Ri Jaintia lane ka bynta jong ka United Khasi & Jaintia Hills.
Ka thain Labang-Nangphyllut ka don la u Doloi uba synshar ia ka Elaka bad u Doloi jong ka, u dei uwei na ki Khat-ar Doloi jong ka Ri Jaintia bad u dkhot ka Jaintia Dorbar, haba la seng ia ka Jaintia Dorbar ha ka snem 1900.
Hadien ba ka Ri India ka la ioh ia ka jinglaitluid ha ka 15 tarik August 1947, na ka jingsynshar ki Phareng,ka sorkar Assam na ka bynta ka jingbit jingbiang ka jingsynshar jong ka, ka la nangpynbun ia ki District.
Ha ka jingai District ia ki Mikir (Karbi ba mynta) bad ia ka North Cachar ha ka 13 tarik April ( Iaiong) 1951, ia kane ka thain kaba dei hok ka bynta jong ka Ri Jaintia la phiah bad pyniasoh jubor bad ka District Mikir hapdeng ka jingpyrshah, jingbymhun ki Nongshong shnong jong ka thain bad ka jingpyrshah da u MLA ka thain ( L) ma Larsing Khyriem.
Ha ka jingbymhun ki paidbah ka thain ha ka snem 1957-68, ha ka jingwantohkit na baroh arliang ki bor District United Khasi & Jaintia Hills bad ka Mikir Hills District( Karbi Anglong ba mynta), la ia mynjur lang ba baroh ki shnong Khasi-Pnar yn pynphai biang na ka Mikir Hills District sha Jaintia Hills( United Khasi& Jaintia Hills District) Jowai Subdivision.
(Letter No.
TAD/83/50 dated Shillong 5th November 1957) Ka Thain baroh kawei kumba long mynta, ka danglong ka thain kaba kaba dangdon hapoh ka jingiakhajia pud bad kaba dangiaid ha ka jingiakren hapdeng ka Jylla Meghalaya bad ka Assam.
Kane ka jingiakhajia pud ka la neh da ki phewsnem.
Na ka jingiakhajia pud District mynta ka la poi sha ka jingiakhajia pud State.
Ka jingiakren ia pynbeit ia kane ka kam jong kane ka thain kaba la sahteng da ki phew snem, ka la nangiaid ka jingiakren ha ka Chief Ministers Political level talk bad ka don ka jingkyrmen ba kane ka thain kan wan phai biang na ka Karbi-Anglong Assam sha Jaintia Hills District Meghalaya, naba ia ka Jylla Meghalaya ka Sorkar Assam ka ai da kaba suk khlem kano kano ka jingiaum snam katno tam kan pynphai satang ia kane ka thain, kaba la dep iakut ban pynphai biang sha ka Ri Jaintia,kat kum ka Shithi.
No.
TAD/83/50 dated Shillong 5th November 1957 bad ka shong mynta ha ka sorkar Meghalaya ban ia kren bad ka sorkar Assam.
Mynta ka dei ka por ban buh jingkylli “Ah shaei ki Pastor ban lum ia u kew, uba don ha ri lum ri thor, bad haba pule ia ka 2 ki Khroni kle 7:16 hap buh jingkylli ha ba khang ïingmane iano ki khang? Ka kamram u briew ka long ban sheptieng ia U Blei, hynrei mynta, iano la pynsheptieng?Haba peit na ka kot jingrwai Presbyterian don shibun ki jingrwai kiba hap ban buh jingkylli kum ka No.
78; 306; 368; 396, bad dang don shuh kiba hap ban buh jingkylli kumno ngi la leh? Ngi im ha ka pyrthei shah pyntieng beit, ki tymmen ym long shuh ban iaid sha ba bun briew hato u shipai la katno ngut u doctor, la katno ngut ba pang dei ba ki la tymmen?Ki jinghikai ban lait na ki jingeh ki biang lut ha ka Bible hynrei u briew u kyndat kumba kyndat ka ryntieh ia u khnam ia ki jinghikai ka Bible.
(Shri.
M Chen)LadmukhlaDistrict West Jaintia HillsPh.
9774129832.
U nong ialam jong ka seng Congress, mynta ka sngi, ula thoh shithi da ka snam jongu hi, ha kaba u dawa ia ka Sonia Gandhi, nongialam jong ka seng Congress, ba kan ailad ia U Rahul Gandhi, ba un ialam ia ka seng Congress.
Ha katei ka shithi, kaba la thoh ha ka letter head jongu, U Councillor na ka Delhi Cantonment, U  Sandeep Tanwar, u iathuh ba U  Rahul Gandhi, ula trei shitom na bynta ka seng Congress bad ka jingkhanglad ba un ialam ia ka seng Congress, kam dei kaba iahap jingmut satia.
“U Rahul Gandhi, ula jaw ia ka syep bad ka snam, na bynta ka party.
Ha ki sngi kiba sniew, ula kren na bynta u paidlang ka Ri bad ula mih ha surok bad ha Parliament ruh kumjuh.
Kumta lada ym ailad ai u Rahul, ba un long U President, kumta katei ka rai kam long satia kaba bha ia ka seng" ong U Sandeep Tanwar.
Shillong: U symbud myntri rangbah ka jylla, u bah Prestone Tynsong, u la iathuh ba ha jingialang ka ba la long mynta ka sngi hadien ka jingiatai sani bha la shim ia ka rai ban pynskhem shuh shuh ia ka rai ba la shim ban khang ia ki khyrdop iarung ia mih lane ki entry point ha ka jylla naduh ka 1 tarik u Nailur 2020 haduh 07 tarik u Nailur 2020.
Ha ki taiew ba ladep ka sorkar jylla ka la rai ban khang  shitaiew  ia ki jaka rung ja ka mih ha ka jylla bad kane kan long na ka bynta 3 bnai ka ta man ka taiew ba nyngkong ka ban sdang naduh u bnai Nailur, u bnai Risaw bad Naiwieng.
Haba ia kren bad ki lad pathai khubor u bah Prestone u la iathuh ba ka jingshim jong ka sorkar ia kane ka rai ka long ban pyn sting ia ka rukom trei kam jong ki nong trei ki ba don ha ki jaka rung jaka mih bad ha kane ka por ki don kam ban leit ban ia shim bynta ha ki jinghikai bad ba kin ioh shong thiat.
U bah Prestone u la ong ruh ba kane ka jingkhang shitaiew ia ki jaka rung jaka mih kan long ruh ban ailad ban ioh ban pynkhuid bad synreit dawai ia kine ki jaka rung jaka mih.
Na ka liang ka sorkar ka la kyntu ia baroh ki to ki ba kwah ban wan phai sha ka jylla ba kin sngewbha ban sangeh ban wan sha ka jylla ha kine ki sngi ba khang ki jaka rung jaka mih kata naduh ka 1 tarik haduh ka 7 tarik jong man kine ki 3 bnai ban wan.
Shillong: U myntri ba dei peit ia ka tnad ka koit ka khiah u bah Alexander L Hek,  u iathuh ba mynta ka sngi, ki don 59 ngut ki briew kiba ioh pang khlamt covid.
Na kine 55 ngut ki don ha East Khasi Hills District bad 4 ngut ha RiBhoi District.
U bah Hek u la iathuh ba ha East Khasi Hills District ki ba la test covid positive ki kynthup ia ki 9 ngut ki armforces bad 46 ngut ki riewpaidbah.
Ha RiBhoi District 4 ngut ki ba la test covid positive ki kynthup ia 2 ngut ki armforces bad 2 ngut ki riewpaidbah.
U bah Hek u la iathuh ba ki 46 ngut ki riewpaidbah ki ba la test covid positive ki kynthup ia ki uwei dei nongpang jong ka Nazareth hospital, 30 ngut ki High risk contact 5 ngut ki nurse jong ka Nazareth hospital, 2 ngut ki dei na ka jingtest naphang ha Motphran, 3 ngut na ka jingtest naphang ha Anjalee, 2 ngut na ka jingtest naphang ha Khyndailad, uwei u dei u ba wanphai na shabar ka jylla,uwei dei riewpaidbah.
Ha RiBhoi District ki 4 ngut ki ba la test covid positive ki kynthup ia ki 2 ngut ki armfoces bad 2 ngut ki high risk contact jong u ba long positive.
Ka jylla haduh mynta ki briew ki ba don ia kane ka jingpang ki la kot sha ka 1179 ngut, ha East Khasi Hills District 769 ngut, ha Ri Bhoi District 98 ngut, ha West Khasi Hills District 48 ngut, ha South West Khasi Hill District uwei, ha West Jaintia Hills District 2ngut, ha East Jaintia Hills District 12 ngut  ha East Garo Hills District 3 ngut, ha West Garo Hills District  223 ngut, ha South Garo Hills District 12 ngut, ha North  Garo Hills District 12 ngut bad ha South West Garo Hill District 4 ngut.
Ki briew ki ba la ioh jingkoit pura ki long 789  ngut kynthup ia ki 13 ngut ki ba la koit mynta ka sngi, ki sample ki ba ladep ban phah test ki long 75,239 tylli  ki ba long negative ki long 72,824  tylli bad ki result ki ba dang ap ki long 439 tylli.
Ki  briew kiba la khlad na ka jingpang Covid ki long 8 ngut kynthup ia u ba khlad hynnin ka sngi ha Tura.
Shillong: Ka KSU Mawlai Circle hadien ba ka la wan jurip ia ka jaka jong ka tnat Khlaw kaba don ha Mawlai Phudmuri, ka la lap da la ki jong ki khmat ba ka la don ka jing kyntur pud jong ka tnat CRPF sha kane ka bynta da kaba ki shna ia ka Madan Volley ball bad ki paiñkhana.
Kumta na ka liang jong ka KSU Mawlai ka la pynpaw iaka jing pyrshah ia katei ka jingleh jong katei ka tnat bad ha kajuh ka por naka liang ka KSU Mawlai Circle ka ai iaka jing kyrshan kaba pura ia ka Dorbar Shnong Mawlai Phudmuri ban pyrshah ia kane ka jing kyntur pud bad bthah mardor ia kitei ki CRP ba ki dei ban mih noh na katei ka jaka.
Kumta khnang ban pyni ia kane ka jing pyrshah na ka liang ka jylli kam shym la pyrshah tang da ka ktien, hynrei ha ka 24tarik Nailar 2020 ka la leit ban ai syndon da ka jingthoh bad leit iakren markhmat bad ka Deputy General Ministry Of Environment, Forest & Climate Change bad pynsngew ha ka ia kane ka jing leh ki CRPF, ha kaba ki la   pynpait jubor ia ka kynroh jong ka tnat badei peit ia ki khlaw bad ka ban wanrah ia ka jing jaboh jong ki tyllong Umbam Umdih kiba don ha katei ka jaka bad ruh kan buh jingma ia kito ki kynthei kiba ju leit saitjaiñ sha kitei ki jaka namar ba kine ki CRP ki ju iaid kylleng katei ka khlaw.
Kumta ha katei ka jing leit ia kynduh naka liang ka Deputy General ka la kular ban shimkhia ba na ka liang ka Office kan sa phah jurip ha ki Ophisar jong ka Department kaba dei peit ia ki kam khlaw bad ba kin leh ia kaba donkam bad ha kajuh ka por ka la kular ruh ba ha ka sngi ba kin leit jurip kan sa pyntip sha ka jylli ha ka ban ialeit lang.
Na ka liang ka jylli ka la dawa, ba na ka liang jong katei ka tnat ka dei ban phah ia kitei ki CRPF ba kidei ban sangeh shi syndon ia katei ka jing wan kyntur pud namar kane ka jingleh ka jong ki ym tang ba ka wanrah iaka jingduh iaki jaka ki puta, hynrei ka wanrah ruh ia ka jing jaboh bad ka jingsma ba jubor bha na ka daw ka jingbuh jong kitei ki CRP, ia kitei paiñkhana ha katei ka jaka bad ha kajuh ka por ka lah ruh ban pynduh noh ia katei ka tyllong Um kaba ju ai jing kyrshan ia kito ki longïing kiba ju kyrshan ia la ka Ïing ka sem da kaba saitjaiñ ha katei ka Umshyngïar kaba don ha katei ka khlaw.
New Delhi: Ka Sonia Gandhi, kan dang iai bteng ban ialam ia ka seng Congress, na ka bynta ki khyndiat por ban sa wan.
Ha ka jingialang jong ka Congress Working Committee, mynta ka sngi, ki don shibun ki nongialam jong ka seng, kiba kwah ban don noh, ia u nongialam ba pura jong ka seng Congress.
Ka la don ruh ka jing kynnoh ha ki katto katne ki nongialam, ba kane ka jing iakhih ban dawa nongialam thymmai, ka dei kaba la kynshuit da ka seng BJP; hynrei katei ka la kut noh, hadien ka jing ia kren ia sngewthuh jingmut hapdeng ki nongialam ba ha khmat jong ka seng, ba kynthup ia U Rahul Gandhi bad U Kapil Sibal bad kumjuh U Ghulam Nabi Azad.
Na ka liang ka Sonia, ka la kren shai, ha ka jingialang jong ka CWC, ba ka kwah ban hiar noh na katei ka kam nongialam, hynrei ki nongialam ba kham rangbah, ba kynthup ia U Manmohan Singh, myntri rangbah duh barim, ki la iai pynbor ba kan bteng ia katei ka kam bad ha kajuh ka por, ba kan nang iit ruh ia u nongialam ba thymmai jong ka seng.
Shillong: Ki nongialam jong ka  “North East India fellowship of charismatic churches" (Neifcc), Shillong, kin pynlong ia ka jing duwai bad shah jingit, ha ka 26tarik Nailar 2020, kaba sdang naduh ka por 6baje mynstep haduh ka por 9 baje mynstep.
Ka jingmut jong katei ka jing duwai, ka long ba U Blei, un ri un sumar ia ka Jylla jongngi, na kane ka khlam kaba iaid mynta bad ba U Blei un peit un sumar ruh ha kiwei pat ki bynta jong ka jingiaid jong kane ka Jylla.
Kitei ki nong shim bynta, kin duwai ha la ki jong ki jong ki jaka ba ki don.
Ka NEIFCC, ka khot ia baroh ban ia shim bynta lang ha katei ka sngi, ong ka kyrwoh na  U Apostle RR Khongkrom, President bad U Bah CS Khongkiang, Secretary Prayer Committee.
La sot ruh ia ka jingthoh na ka Baibl, ha kaba la ong “Lada U Blei um ap ia ka nongbah, long lehnohei kiba ap ia ka"     “….
Unless the Lord guards the city, The watchman stays awake invain " Psalm 127:1.
“Shispah na ka shispah kaba dei palat" kren iaroh u khun.
“Kum kane ka jingmut ma phi Mei ka dei ban ioh jaka ha man ki thliew iing ki samla wad kam.
Da ka jingtrei shitom hok bad da ka lynti kaba dei, ngi dei ban iakhun" bynrap ktien biang u khun.
“Peit pat ioh lapmiet ha ki kam bym seisoh bad wat pynsep-ei ia ka la ka por" ong ka kmie.
“Ho-oid, nga sngewthuh Mei.
Nga ngam dei uta u samla u ban shah rong ha ka ‘lyer internet’ ban shu lapmiet madei hynrei nga nga tip ban leh ia kaba dei" ong u khun.
“Nga shu ong kein khun" ong ka kmie bad ka peit pyrshah ia la u khun da ka dur kaba i ieid.
“Phi la pyndep la ka kamram ban sneng ban pyni ia kaba dei.
Ka dei ka kamram jong ngi ruh kum ki khun ban kohnguh sneng" ong u Kynsai.
“Lashai ngin leit iew bad ka Thei" ong ka kmie.
“Oh ka biang.
Ngan sa phah thied kawei ka kot ‘GK’ kaba khambha" ong u Kynsai.
“Hooid, ong ia ka, nga lei ngan tip shaei" ong ka kmie.
“Da la dep training sa u Rangsan te, la bun sa ki nongkamai ha iing" ong ka kmie bad ka rkhie.
Ka kmie ha ryngkat bad la ka khun ki la leit sha iew.
Ka kmie ka sem da ka rong marun bad ka tapmoh kaba iajan bad ka rong.
Ka Banrilang pat ka sem da ka rong blue bad ka sweater kaba iasyriem malu mala.
Ka phuh bha namar ka shai sniehdoh sa kawei namar kam da don eh kano kano ka jingbun jingmut jingpyrkhat.
La ju ong ba ki briew kiba bun jingpyrkhat ki shu i tyrkhong bad kim da i plung.
Haba la dap 2 baje ei ei, ki la leit sha ki jaka die kot ka Iewduh ban thied ia ka kot u Kynsai.
ka la ioh na kawei ka dukan kaba kham heh bad kham bun ki kot.
Haba ki la ioh ki la iaid beit sak-sak sha Motphran bad katba ki dang iaid hamar ban poi ha dukan R.
B.
Stores, ka Ban ka la iohi biang ai uto u samla uba ka iohi ha dukansha 6 bnai tam mynshuwa ba u dang shu mih na ka dukan kaba u thied.
U shu peit sah ia ka bad ma ka ruh kumjuh katba ka kmie kam bna ei ei namar ka la kam kham shakhmat.
Uta u samla, haba ka shu peit, imat u kwah kren ia ka.
Kata ka khyllipmat ka shu kut noh kumto khlem ioh iakren hynrei baroh arngut ki la kynmaw durkhmat bha.
“Shaei pha jah?" kylli ka kmie bad ka kit bha ia ka pla iew.
“Ngan jah shaei shu dei ba khapngiah briew" ka jubab.
“Nga ruh nga iaid najuh te" ong biang ka kmie.
“To to ngin sa ia kren ha dukan sha" ong ka Ban.
“Ngin rung ha kajuh ka dukan ong?" kylli ka kmie.
“Ka biang hi" ong ka Ban.
Ki la rung bad ki la pan jingbam da u puri.
Ka Ban ka la jied ha ki jaka ba kham kyndong.
Katba dang ap ia ka sha, ka Ban ka la pule ia ka kot khubor ‘U Nongsain Hima’.
Ka shu peit tang ia ki mat ki mat ba kongsan.
Haba u nongtrei u la wanrah sha ka la buh noh ia ka kot khubor bad thep noh ha ka bek.
Ka kmie ka la duwai na ka bynta ka sha.
Katba ki dang ia dihsha ki la iakren.
“Myne nga la long kumba shoh tyndep ba uwei u briew u shu peit beit ia nga bad u dei uto ujuh u briew uba shu peit ia nga mynshuwa ba ngi dihsha hangne" iathuh ka Ban.
Nongpoh: U Dr.
Jerin Syiem, uwei na ki doktor ba la shongthait ha Ri Bhoi bad uba la dei uwei na kiba la nohsynniang na bynta ki kam babha ha Ri Bhoi, u la khlad noh mynta ka sngi ha ka por 9 baje mynstep hapoh ka jaka sumar jong ka Super Care, Shillong.
U Dr.
Jerin Syiem u dei ruh u kurim jong I Kong Jaya Syiem bad u kpa jong u Bah Mayral Born Syiem u ba dei u MLA ka Nongpoh Konstituensi, ha ryngkat ki 3 ngut kiwei pat ki khun kiba ïa kynthup ïa u Bah Machborn Syiem u ba dei u nonghikai skul, u Bah Deberborn Syiem u ba trei hapoh ka tnat ka Koit ka Khiah bad ka Dr.
Junnywed Syiem, kaba dei ka Medical Officer ha Marngar PHC.
Kumban kyrtiang dien halor ka jingim jong u Dr.
Jerin Syiem, la kha ïa I ha ka 1 tarik u Nailur 1931, bad ha ka jingiaid lynti ka jong i, I la kylla long ruh u Doctor ban pass ka MBBS ba nyngkong eh na Ri Bhoi District, kata ha u snem 1971 terter hadien ka jinglynshop ka khlam Nianglyngkut I la trei kum u Medical Officer jong ka State Leprosy Unit haduh u snem 1988 bad ruh ban bat ïa ka kyrdan kum u SDMO ha u ne hi u snem.
U Dr.
Jerin u la bat ia ka kyrdan doctor kum u State Leprosy Officer ban iakhun ïa ka jingpang khlam Nianglyngkut tad haduh ban lah ban rat dyngkhong syndon ïa kane ka jingpang khlam.
Ha u snem 1993 haduh 2002, u la long kum u DMHO ba nyngkong eh jong ka Ri Bhoi District tad haduh ba un da shongthait noh na ka kam ha u snem 2002.
Nalor ka kam shakri paidbah kum u Doktor, pynban u la shimkhia ruh ha ka jingshakri ba kynja mynsiem, kata kum u Tymmen Basan ka Balang Presbyterian Diwon, ia kaba la pynkyntang Tymmen Basan ha u snem 1980.
Ka jingleh don burom ba khatduh ia ka met ka jong i, yn pynlong ha ka 25 tarik u Nailar 2020 naduh ka por 10 baje mynstep ban sdang na ka iingsah kaba don ha Diwon bad yn pyndep pat ha u Lum Jyntep ka Balang Presbyterian Diwon.
U Bah D.
D.
Lapang, Chief Adviser jong ka sorkar  Meghalaya, u phah ia ka jingsngew lem halor ka jingkhlad noh jong U  Dr.
J.
Syiem, u kpa jong U Bah Mayralborn Syiem MLA ka Nongpoh Constituency.
Ka jingkhlad U Dr Syiem, ka dei ka jingduh ia ka iing jongu bad kumjuh ia u paidlang ka Nongpoh Constituency, ong ka khubor na U bah Lapang.
Shillong: Katkum ka jingialang kaba la dep ka EC jong ka Elaka darrang hapoh ka jingialam u Dolloi ma Pyrwa Lymba, ka pynbna ba la ai bor bad pyllait ban wan khwai ha wah umngot halor ki kyndon, ha kaba baroh ki nongwankhwai ki dei ban register ialade ha khad Dawki khnang ban ioh pass.
La ailad ban khwai naduh pud Bangla haduh lad-lad umjaha bad ki bynta thwei kiba shaneng pat la ai bor ha ki Rangbahshnong jong kine ki shnong-Darrang,Shnongpdeng, Lymba bad Kongwang.
Ka por wan khwai 6 baje mynstep haduh 5:30 janmiet bad la khang ban ban sah miet khlem da ioh bor na ki nongpyniaid (Dolloi ne Headman).
Ki nongwankhwai ki dei ban tap bha ia ka mask bad ban bud ryntih ia ka social Distance.
La mana ban pyniap dusmon is ki dohum da kaba ber bih, tongjar, dung proh bad kiwei kiwei ha shi lynter ka wah umngot.
La mana ruh ban rah eit masi namar kane wah ka dei ka jaka tourist spot,kaba lah ban pynjakhlia bad sma iwtung ki rud wah rud um.
ym bit ban dih buaid khlem akor ne pynpait bitor hakane ka wah.
Ia kito ki jaka (containment zone) kiba une u khñiang jingpang  (covid19) u dang kynrei, ym pat shah ban wan khwai.
La kyrpad ia ki nongwankhwai ban long kiba iaishah tad haduh ba une u khñiang jingpang un lait shwa shisyndon na ka jaka kaba phi sah.
Ia kiba pynkheiñ halor kine ne nong ialehpyrshah yn ngat ha ka kuna kaba ka Elaka ka la dep pynbeit.
Na ka liang ka Elaka ka kyrpad ia baroh ki nongwankhwai ban iasnohkti lang khnang ban lait na ka jingsaphriang une u khñiang jingpang (covid19) ha kane ka thaiñ.
Shillong:U MLA ka Khun Hynniewtrep National Awakening Movement (KHNAM) na North Shillong constituency u Bah Adelbert Nong rum, la iathuh ba la dep ban pynsngew ha ka jingialang ba lah khot da u Myntri Rangbah ia baroh ki MLA, namar ka jingshisha haduh mynta ym pat don ka dawai (vaccine) haduh mynta ban iada ne pynkoit na une u khniang jingpang.
“Donkam ban pynbeit bad pynbiang ia ki jingduna, ngam sngewdei ban shu kynthoh, ne ban pyn ksan ialade ne pynrem ia kiwei, hynrei halor ka jingshisha, ioh lehse ka Sorkar kam pat da pynkhreh bha ha ki por ba la leit," la ong u Bah Adelbert.
U la ong ba ka mynnin kan ai jinghikai ia ka mynta khnang ba ngi iohi noh ki jingkyrmen ha ki sngi bad ki por ki ban nang wan.
“Kum ka nuksa ki don ki ‘Quarantine centre’ kim pynbiang ki PPE ia ki nongtrei ba iakhun ia une u khniang jingpang COVID-19 (frontline workers)," u la ong bad bynrap ba ka sorkar kadei ban ioh ki institutional centre, ki ba don ki jaka ba biang.
U la ong ruh ba ka sorkar ka dei ban leh shitom ban ia syllok lang bad ki MLA, ki shnong ha shuwa ban rai ia ki jaka.
“Kawei ka jingjia ha Jail Road Raj Tilak hotel, ha u bnai ba la dep, uwei u briew ba sah Quarantine ha katei ka jaka u mih ban thied soh bad ar ngut ki nongtrei sorkar kiba don ha katei ka hotel kiba sah ka Jaiaw ki la ioh ia u khniang jingpang COVID-19," u la ong.
U la ong ruh ba kawei ka Quarantine centre ba lah buh ha Rup rekha dei ban pynkut noh namar u la leit dalade bad la lap ba ym don ba don na kano kano ka liang ban ap ia ki.
“Kane ka buh jingsyier ia ki nongshong shnong bad lada mih ka jingjia ba sngewsih mano ban shim ka jingkitkhlieh," u la ong.
U la ong ruh ba ka sorkar kam dei ban pynbor ban leit ‘self quarantine’ sha iing khamtam kito ki bym don ki jaka ba biang ha iing bad kito ki bym biang ka ioh ka kot ka sorkar kadei ban pynbiang bad ban iarap lem ka jinglut ia ki.
“Nga kyrpad ruh ia ka sorkar ba kan ai lem ka jingshai sha nga kum u MLA ka North Shillong Constituency halor ka jingjia ha Raj Tilak hotel, namar nga hap ban ai jubab sha ki paidbah ka constituency," u la ong bad bynrap ba um kwah ban iaid pyrshah ia la ka jong ka sorkar.
U la ong ruh ba la ioh jingtip ba don ki heh ophisar ki ba pyndonkam bakla ia ka bor tang ban pynsngew bha iano re iano tang namar ka jingthmu ba sha lyndet jong ki.
Ki tuklar ia ka kam jong ki ophisar ba dei ban pyllait khlem da pyndep ban test katkum ki protocol.
Ha kawei pat ka liang u Bah Adelbert u la ong ba ka jingkhang ia ka Motphran bad Khyndai Lad ka long ka jingduh ka ba khraw ia kito ki ba kamai mynstep bad bam mynmiet.
U la ong ba ki nongshong madan kin nym dei ban long ka daw ba kiwei kin shah khang kumta ka Sorkar kadei ban thaw lad kloi bad ki nongshong madan ruh kidei ban koh nguh bad burom ia kyndon ba la buh da ka sorkar lyngba ka tnad ka koit ka khiah.
“Nga kyrmen ba ha ka sngi nyngkong kata 24 tarik ladei ban shah plie noh khamtam ki dukan ha Motphran, namar ka jingeh ban pynbiang tulop nongtrei, bai wai dukan jingdonkam ha iing bad kiwei kiwei," u la ong.
Ka sorkar Jylla, ha kane ka sien, ka la mynjur ban ia talain lang pyrshah ia ka khlam corona virus ha ryngkat bad ki MLA, ba kynthup ia ki liang synshar ne ki liang pyrshah bad kata ruh, ka dei hi ka mat kaba sngew tynnad, lada jia ba ka iaid beid kumba mut.
Katei ka jingmut, ka la dei ban iaid la slem bha lane lehse, naduh ba ka dang shu sdang kane ka khlam corona virus; hynrei na ka jing ia sngew politiks, lane ka jing sngew khlain tyrpeng halade, kane ka sorkar, ka la trei hi nadong shadong bad ka la shu iatrei lang tang bad ki Rangbah Shnong, namar ba lehse, ka kham sngew suk ban ia trei bad ki Rangbah Shnong, namar ba ka lah ban hukum katba ka sngew bit, nangta ba ki sei pisa nalade, ki sei briew nalade bad lada siew tang T.
5 lane  T.
10 hajar ruh, kim shym la ujor eiei.
Mynta te, haba la ia trei lang para politician, ngi thikna, ba ka kam, kan iaid kham stet, ban ia kaba ki ia trei lang bad ki bor Shnong, namar ba ki MLA, ki lah ban pynieng pynshong ia ki ophisar bapher (katba ki sngew donkam), hynrei ban iakren ia ka san ne ka shiphew hajar, ngi thikna, ba kan dei noh, tang ka kam shisngi suda, namar ba kiba bun ki MLA, ha kine ki sngi, ki pyniaid ia ki kam bapher jongki, da ka bor ka pisa bad kumta, lada pyniaid ia ki MLA, kumba pyniaid ia ki dorbar shnong, kan nym iaid satia shaei shaei ruh.
Tang shu la iakren ia ka jingdon bynta lem bad ki MLA, ka mih sa ka phang jong ka T.
25lak, kaba ka sorkar, ka la dep ailad kham mynshwa (ha kaba ki don kiba la dep pynlut bad don ruh ki bym pat pyn donkam lehse) bad mynta ki MLA, kin nym lah ban iaid, lada kam don ka pisa kaba biang bad ngim tip, la ka la don ne em ka jingiakren, hynrei khlem pep, ka dei ban don ka kyndon, ban ailad ia ki, ba kin sei sa T.
25lak lane lada shah sa T.
50lak, ba kin iakhun pyrshah ia katei ka khlam bad katei ka dei ban long ka mat kaba ha khmat bha ha ki sngi ki ban wan.
Ka sorkar Jylla, ka hap ban sngewthuh ba haduh mynta, ka iakhun ia ka khlam corona, khlem da pynlut pisa satia bad ka thaw lad ban pynduh ia ka corona, da ka pisa, kaba ki sei hi na u paidbah, lyngba ki khajna bapher; hynrei kumba ngi ia kren man ka por, kane kam dei ka kam kaba rit bad lada ka sorkar Jylla ne ka sorkar India, kim don ia ka bor kaba shlur ban iakhun, kumta kan sa poi ka por, ba kin bun ki ban kynran dien bad ha kata ka por, un sa khyrwait jem u corona.
Ki don sa  61,000 ngut kiba ioh pang covid 19, ha ki 24 kynta ba ladep ha India bad baroh kiba ioh pang, ki la poi mynta sha ka 31 lak ngut.
Kiba iap hynnin ka sngi, ki long 836 ngut bad baroh kiba iap, ki la poi sha ka 57,542 ngut, ong ka khubor jong ka  Health Ministry ka sorkar India.
Shillong: Ka Jaintia Students Union (JSU), ka la leit kynduh ia u AEE ka MePDCL ha Jowai ban iakren halor ka jingeh u paidbah ka thaiñ Jaintia, namar ba kiew syndet ka bill light ha kine ki khyndiat bnai.
Ka seng ka dawa na ka tnat ba dei ban pynbeit kloi ia kane ka jingbakla halor ka rukom shim bad thew ia u metre.
Ka seng ka lah ai ruh da ka dorkhas sha u AEE bad SE ka tnad MePDCL halor ki 3 tylli ki mat bad kitei ki kynthup ba ka MePDCL ka dei ban pynbeit mardor ha lor ka jingtorti ban khein ia ka bill light kaba poi da ki phew phew hajar, nangta la dawa ba ka tnat MeEPDCL kadei ban buh briew ban wan shim tista ia ka bill light man la u bnai ban suk u paidbah ban siew ha ka dor ba rit namar da buh teng da da ki bnai, ka bill kan lang shibun shah bad ki longing kiba duna haka jingioh kin ym kot bor ban siew shisien siew bad kane ka buh jingeh.
Hadien ba ka tnad MePDCL ka pynsngew ba duna palat ki nongtrei (shortage of man power) ban wan shim ia ki bill light, ka seng ka dawa ba dei ban ai kam da ki khynnah samla na ki shnong bad na ki elaka ban shim jingkhein ia ki meter bad lum ia ka bill light da kaba ithuh na ka shnong, da kaba ka  tnad MeEPDCL, kan ai bor ba kin lum ia ka bill light ha ka por kaba biang.
Shillong:Katto katne ki kynhun ki la pynsaphriang ia ka jingthoh kaba la rim kaba la buh ha ka Twitter account jong ka DD News Shilong kaba pynpaw ba u Myntri Rangbah ka jylla, u Conrad K Sangma u la pynbna ban kan don ka jingkhangdam kaba ar sngi katta ha ka sngi Nyngkong bad ka sngi Baar ha nongbah Shillong.
La ong ruh ba la pynjari ia kane ka jingkhangdam ban wad ia ki briew kiba iakynduh ia kiba long positive ia ka jingpang khlam COVID-19 ha Shillong.
Na ka liang ka DD News Shillong ka la pynshai ba kane ka jingthoh ka dei kaba buh ha Twitter ha ka 11 tarik u Naitung bad ha kajuh ka por, ka la pynshai ruh ba kam khlem shim buh kino kino ki jingthoh halor kano kano ka jingpynbna na ka liang u Myntri Rangbah ka jylla mynta ka sngi (23.
08.
2020).
Ka jingsaphriang ia kane ka khubor thok ka long kaba donkam ban pynrem jur.
La kyrpad ia ki paidbah ba kim dei ban pynsaphriang ia ki jingtip ki bym don ka jingshisha.
Ka Bayern Munich, ka la jop hynnin ka miet, ha ka jingialehkai Champions League pyrshah ia ka Paris Saint Germain, da 1-0, ha ka jingialehkai, kaba long ha Lisbon.
La ioh thep ia ka bol, da u Coman, da kaba ula ngiat da ka khlieh, sha ka jar jong ka PSG, ha ka minit kaba 59 bad kaba dei ruh ka bol jong ka jingjop ia ka Munich, ha katei ka jing iaknieh ia ka nam lahduh ha ka Champions League.
U Neymar, u nongialehkai ka PSG, ula thaw lad tyngeh ban ioh pynphai kylla, ia ka bol sha ka Bayern, hynrei, um shym la lah satia bad kumta, ka dei ka miet, kaba shah rem ia U Neymar ha katei ka jing ialehkai.
La iohi, ba ha kaba kut jong ka jingialehkai ia U Neymar, ba ula iam sngewsih, halor katei ka jingshah rem jong ka PSG bad ba um shym la ioh lad satia ban pynphai ia ki kol sha ka liang pyrshah.
Shillong: Ka hukum ba la pynmih da ka Deputy Commissioner, East Khasi hills, hynnin ka sngi, ka pynbna ba la weng noh ia ka jingteh kyndon ia ki dukan na Laitumkhrah Police Point, sha Mohanson Dry Cleaners, kaba la pynmih ha ka 19tarik mynta u bnai bad katei ka long ba ki nongshong dukan kin bud bha ia ki kyndon, kiba kynthup ia ka jing deng mask, ka jing ia jngai para briew, kaba ar metre iwei na iwei pat bad kiwei de ki kyndon.
Ha kajuh ka por, la pynbna ruh ba yn khang dam ia ka iing jong U Nirmal Ghosh bad ka iing jong ka Shipra Paul, kaba don ha Rilbong, na ka daw ba ki don kiba ioh jingpang iabit covid 19.
Kawei pat ka hukum, ka pynbna ba la weng noh ia ka jingteh kyndon kaba ha ka 18tarik Nailar 2020 bad la shah ban plie ia ki dukan na Khyndailad, lyngba ka Gold Cinema sha Lad Umsohsun bad nangta na Shani Mandir sha Bimola point bad nangta na Motphran sha Bimola Point bad na Motphran sha jaka ieng kali MUDA ha Stand Jeep.
Ha kawei pat ka khubor, la pynbna ba la pynjari korphiw miet ha baroh kawei ka East Khasi Hills District, naduh ka 24tarik haduh ka 31tarik Nailar 2020, ha kaba ka korphiw kan trei kam naduh ka por 9baje mynmiet haduh ka por 5baje mynstep.
Halor ka jingplie dukan ha Iewduh, la iathuh ba ki 1245 tylli ki dukan, kin plie ha Iewduh lai sien shitaiew, ha kaba kin plie 623 tylli shisngi, naduh 8baje mynstep haduh ka por 6 baje janmiet.
Shillong: Ka District Magistrate jong ka East Khasi Hills mynta ka sngi ka la ai ka hukum ba yn pyllait noh ia ki katto katne ki jaka ha kaba la phah ban khang ia ki dukan kibym bud ia ka hukum bad ki kyndon jong ka sorkar.
Ki jaka kiba ka District Magistrate ka la pyllait mynta ka sngi ki long ha Laitumkhrah Police Point shaduh Mohanson Dry Cleaner, ha Police Bazar naduh Khyndailad lyngba ka Gold Cinema ter ter haduh lad Umsohsun, G.
S Road naduh Shani Mandir haduh them Bimola bad na Bimola haduh Motphran.
Shillong: Na ki 106 ngut kiba ioh ia u COVID-19 ha ka jylla, 64 ngut ki dei na East Khasi Hills, bad na kine, 26 ngut ki dei ki Armed Forces, 6 ngut ki dei ki contact jong iwei ba na Anjalee, 14 ngut ki dei ki high risk contact, 1 I dei ba wanphai na shabar, 15 ngut kidei ki contact jong ki arngut kiba ioh ia u covid, 1 I dei iba sam bam ha Corona Care Centre, 1 idei I nongpang ha NEIGRIHMS.
Ha Ri Bhoi kiba don 3 ngut, 2 ngut ki dei ki high risk bad iwei dei iba wanphai na shabar, ha West Garo Hills ki don 9 ngut ha kaba 7 ngut kidei ki Armed Forces, iwei idei ba leh ia ka random test ha Phulbari, 1 dei ba leh ia ka random test ha Jhalupara, West Khasi Hills ki don 16 ngut bad kine ki dei na Shallang kiba leh ia ka random test, ha North Garo Hills iwei idei I high risk contact, 3 ngut kidei kiba wanphai na shabar, South Garo Hills kidei 10 ngut kiba dei ki Armed Forces.
Ki 14 ngut na East Khasi Hills kiba dei na Anjalee, Goenka Compund bad iwei idei najan ka Shillong Times office, ki don kiba na Barik point, Raid Laban, Upper Laban, Mawlai Nonglum, Nongmynsong Pynthorbah, Barapathar, Jhalupara, Mawphlang bad Golflink.
Uba la khlad noh udei uba la tip kyrteng kum u Maheshwar Pratab Chaude, 84 snem ka rta bad udei uba sah ha Tikrikilla Bazar Area, la sumar ia u ha Tura Civil naduh ka 18 tarik u Nailar 2020 bad u la khladnoh ha ka 23 tarik Nailar 2020 ha ka por 12:45 mynstep.
Ka daw jong ka jingkhlad noh jong u ka dei namar ka Acute Respirstory Distress syndrome with COVID-19.
Shillong: U Dr.
Aman War, DHS(MI), u iathuh ba ki don haduh 33 tylli ki ïing bad ki jaka kiba la ngat kum ka containment area ha Shillong.
Ia kine ki containment area ki kynthup lang ia ka BSF Campus kaba don ha Umpling, Nongrah donktieh, Dongkamon ha Nongmynsong, Chinapatty, Malki Point, Riat Bharat Nongshiliang, Lower New colony, Dongsait compound hajan Sankardev girls hostel, Rilbong Nepali compound, New Kench Trace, Raid Laban, madan Laban, Lawsohtun block 4, Lower Lumparing, Mantra Building ha Rilbong, Goenka compound hajan containment beat house, Jhalupara Community hall, Sweepers Colony Mawlonghat, Central Bishnapur bad ka Lower Mawprem.
Shillong: U Director of Health Services, u Dr.
Aman War u la iathuh ba kiba iohpang COVID-19 mynta ka sngi ki la don 106 ngut, ha kaba ha East Khasi Hills ki don haduh 64 ngut, bad na kine ki 64 ngut, 26 ngut ki dei ki Armed Forces, bad 38ngut, ki dei ki riewpaidbah.
Ha East Jaintia Hills don 3 ngut, Ri-Bhoi ki don 3 ngut, West Khasi Hills kidon 16 ngut, ha North Garo Hills don tang uwei, West Garo Hills 9 ngut ha kaba 3 ngut kidei na Armed Forces bad 6 ngut ki riewpaidbah, South Garo Hills ki don 10 ngut.
Ka jingkhein khyllum lang ia baroh kiba iohpang COVID-29 ha ka jylla ki long 1,133 ngut ha kaba 723 ngut ki dei na East Khasi Hills kynthup ia ki 267 ngut kiba dei na Armed Forces bad 456 ngut ki dei ki riewpaidbah, ha West Khasi Hills 44 ngut, South West Khasi Hills tang 1, Ri-Bhoi ki don 94 ngut ha kaba 26 kidei ki armed forces bad 68 kidei kiwei kiwei, West Jaintia Hills 3 ngut, East Jaintia Hills 14 ngut, West Garo Hills 223 ngut ha kaba 146 kidei ki Armed Forces bad 77 ngut kidei ki riewpaidbah, South West Garo Hills 4 ngut, South Garo Hills 12 ngut ha kaba 10 ngut kidei ki armed forces bad 2 ngut ki riewpaidbah, East Garo Hills 3 ngut, North Garo Hills 12 ngut, bad kiba la koit mynta ka sngi ki long 7 ngut bad kine kidei iwei na North Garo Hills, 2 ngut na Ri-Bhoi, iwei na East Jaintia Hills bad 3 ngut na East Khasi Hills.
Kiba khlad haduh mynta ki long 8 ngut hadien ba iwei na Garo Hills I la khlad noh hynnin shiteng miet, bad kiba la jem na ka jingpang, ki long 776 ngut.
New Delhi: Ka Sonia Gandhi, nongialam jong ka seng Congress, ka iathuh ha kito kiba iajan bha bad ka, ba kan hiar noh shen, na ka shuki President ba shipor jong ka seng Congress.
Ka rai jong ka Sonia Gandhi, ka dei hadien ba ki la don palat 20 ngut kiba thoh shithi sha ka, ha kaba ki dawa ban don ia u nongialam ba pura jong ka seng Congress, uba iajan bad uba don lang bad ki paidbah man ka por.
La ia thuh ba ka Sonia, kan iai bteng shipor ban ialam ia ka Congress, kat haduh ban da ioh, da uwei pat u nongialam ba thymmai.
Ka jingieid jongka, ia u samla, uba dei na ka niam Khristan, ka la pynlong ia ka thei samla Muslim, ba kan shah khi lyndum ha la ka jong ka iing ka sem jongka.
Katei ka jingjia, ka dei ha France.
Katei ka dei ka thei samla kaba na Bosnia, kaba shong ba sah ha France bad ka dei kaba 17 snem ka rta.
Ka don ia u shniuh uba jrong lymphuin, hynrei, namar ba ka ia ieid bad u samla Khristan, uba dei na Serbia, uba 20 snem ka rta, ka la shah khi lyndum, ha la kiba ha iing.
Katei ka jingjia, ka dei ha ka nongbah Besancon, jong ka France bad nalor ba ka shah khi lyndum, hynrei ka la mynsaw ruh, ha ka jingshah shoh shah bom, kaba la jhor.
U Gerald Darmanin, myntri kam poh iing jong ka France, u thoh ha ka twitter jongu, “Ka la shah khi lyndum, ba ka ieid ia u samla Khristan" bad la iathuh ba kiba ha iing jongka, kin shah tian bishar, halor katei ka jingleh bein jongki, ia katei ka samla.
La iathuh ba kitei ki arngut, ki ia shong ia sah lang marjan, hadien ba ba katei ka samla, ka wan poi sha France, na  Bosnia-Herzegovina, la ar snem mynshwa.
Ka Margaret Parietti, kaba dei ka Deputy prosecutor, ka iathuh ba kitei ki la ia ieid la khamslem, hynrei, haba ki la dei ban ia poi kha noh, kiba ha iing jong ka kynthei, ki la khang arti arjat, da kaba ong “Ngi dei ki Msulim, kumta, phim lah ban ia poi kha bad U Khristan".
Mynta ki bor sorkar ka France, ki la shimti ia katei ka thei samla bad ki la kem ruh ia kiba ha iing jong katei ka samla bad ka sorkar jong ka France, ka la ai ia ka jingiada kaba biang ia katei ka samla bad la khang ruh ia kiba ha iing jongka, ba kin dang ia kynduh ia katei ka samla, ha ki sngi ki ban wan.
Khublei shibun ko Sorkar France ba phi la leh ïa kaba dei, U Blei u kyrkhu ïaphi.
Sa phah lem ïa kane ka khubor sha France mo rupang.
Ka jingpang khlam COVID-19, ka la ktah ia 3310 ngut ki pulit  Assam.
Na kitei ki don 11 ngut kiba la iap bad sa 2,698 ngut kiba la jem na ka jingpang khlam, katba kum ka khubor na U GP Singh, ADGP (Law & order) ka Assam.
Hynnin ka sngi, ki don  1,560 nut kiba ioh pang covid 19 ha Assam bad baroh kiba ioh pang, ki la poi mynta sha ka  89,468, ong U Himanta Biswa Sarma, myntri ka koit ka khiah ka Assam.
Na kitei ki kynthup ia 352 ngut na  Kamrup (Metro) district, 137 na Jorhat district, 104 ngut na Kamrup (R) district.
Kiba dang shah sumar, haduh mynta, ki long  21,590 bad kiba la jem ki long 67,641ngut ha katei ka Jylla.
Hynnin ka sngi, ki don 7ngut kiba iap na ka khlam covid 19 bad baroh kiba iap, ki la poi sha ka 234 ngut ha katei ka Jylla.
Shillong: Iwei I tymmen briew iba la 84 snem ka rta, I ba la ngat ha u khñiang jingpang COVID-19, I la khlad noh ha Tura Civil hospital ha ka miet jong ka 22 tarik u Nailar, ha kaba ka jingkhlad jong kiba pang COVID-19 ki la poi sha ka phra ngut.
Haba iakren bad u Deputy Commissioner jong ka West Garo Hills lyngba ka phone, u Ram Singh u la iathuh ba ia ine I tymmen rangbah la lap ba don ia u COVID-19 ha ka por ba leh ia ka random test ha Tikrikilla.
“Ka long kaei kaei kaba sngewsih ha kaba iwei I tymmen rangbah iba la 84 snem ka rta I la ioh ia u COVID-19 hadien ba leh ia ka random test ha Tikrikilla bad I la thiah pang ha TCH Covid ward ha ka18 tarik u Nailar, I la khlad noh hynnin ka miet.
Ngi pynpaw ka jingsngewsih sha ki bahaing hasem jong I.
Ai ba ka mynsiem jong I kan don ha ka jingsuk", ong u Singh.
U DC u la iathuh ruh ba uwei u rangbah ba la 54 snem ka rta u la jem bad u la mih noh hadien ka jingsumar bad hadien ba u la pyndep ia ka quarantine ha Covid ward ha Tura Civil hospital.
Une u rangbah u la ai khublei ryngkat bad ka jingjaw ummat ia ki doktor, ki nos, ia ki nongtrei ka koit ka khiah bad ia u Blei Nongbuh Nongthaw.
Ka jubab ia katei ka jingkylli ka don ha Mt.
18:1-5; Mk.
9:33-37; Lk.
9:46-48).
Shisien ka la don ka jingiasaid nia hapdeng ki synran u Jisu- mano ba long kham khraw ha ka Hima u Blei.
U Jisu haba u la tip ia kata u la khot ia u khynnah rit bad u la pynieng hapdeng jong ki.
U da ong, uno napdeng jong phi uba long kum une u khynnah rit, uta keiñ un long kham khraw ha ka hima u Blei.
U khynnah rit u long u bym pat nang ban bishni, ban lorni, ban isih ia kiwei.
Um kwah ban ialeh thma, um nang ban kren beiñ ia kiwei… u long uba jemnud, uba sngewrit, uba sngewpoh.
um nang ban bishar ia ki pop jong ki para briew, um pat don jingkwah ban lum ia ka spah, ka nam bad burom.
Ka jinglong ba kham kyrpang jong u khynnah rit ka long ba haba u leit jingiaseng um sngeweiei haba ym don ba khot pule sdang, ym don ba khot pynkyntang jingainguh, ym don ba khot ban ai jingrwai kyrpang, ym don ba phah long chairman, ban ialam sur jingrwai, ban iathuhkhana… ym don ba jied rangbah balang, ym don ba jied Tymmenbasan, ym don ba thung pastor ne phadar.
U khynnah rit um da sngewthuh ia ka jingkren ki nongiathuhkhana namarba um pat don ka bor sngewthuh kum ki rangbah.
Kane ka khubor kam pynrem ia kiba la paw bha ha ka kam iathuhkhana, ka rwai; bad kiwei ki rukom pyniaid balang ha ki jingiaseng bah.
Hynrei ka ai jinghikai pat ba kim dei ban ibeiñ ne kheiñpoh ia kito ki bym ioh lad ban iathuhkhana, ban rwai choir, ban long chairman ha ki jingiaseng bah.
Namar kito ki bym ju ioh ban iashim bynta ha ki jingiaseng bah haduh ka sngi jong ka jingiap ki long kum uta u khynnah rit ba u Jisu u la pynieng hapdeng ki synran.
Dei kine ki ban long kham khraw ha ka Hima U Blei.
Kita kiba la ioh lypa ia ka burom briew ha kane ka pyrthei kin sa long kiba khadduh na ki baroh.
Pule Mk.
9:35.
U Tarun Gogoi, myntri rangbah barim ka Assam, ula pynbna lypa mynta, ba un sangeh shi syndon na kam sain hima sima, lada jia ba ka  Bharatiya Janata Party (BJP), kan jop palat ia shi spah ngut ki dkhot sha ka iing dorbar Jylla ha ka elekshon 2021.
U Gogoi, u kren shai ba ka Congress, kan thaw ia ka sorkar ba thymmai ha Assam bad kan jop palat ia 80 ngut ki dkhot ha ka elekshon, ka ban sa long shen.
U Gogoi, u ong shuh shuh ba lada ka jing ia treilang ka Congress – AIUDF, ka jop duna ia 35 ngut ki dkhot, un sangeh shi syndon na ka kam sain pyrthei.
U Tarun Gogoi, ula pynbna ba ialade, un nym ialeh elekshon satia ha ka sien ka ban wan bad u kyntait ruh ba U Gaurav Gogoi, uba dei u dkhot jong ka iing dorbar Lok Sabbha bad uba dei u khun jongu, ba un wan phai sha ka Jylla, ban long u kyrtong mynti rangbah jong ka seng Congress.
Ki 23 ngut ki nongialam ba rangbah jong ka seng Congress, ki la thoh sha ka Sonia Gandhi, kaba dei ka nongialam ba heh duh jong katei ka seng, na ka bynta ban bujli noh ia ki nongialam jong katei ka seng, na khlieh bad shaduh sha trai duh.
Kitei ki nongialam, ki kwah ia u khlieh duh jong ka seng Congress, uba trei kam, uba smat bad uba don hajan jong u paidbah bad ki dawa namarkata ia ka jing ia mynjur lang, ban pynkhie im biang ia katei ka seng.
Kiba la soi kyrteng bad phah ia ka shithi sha ka Sonia Gandhi, ki long u nongialam jong ka seng ha Rajya Sabbha, U  Ghulam Nabi Azad; kiwei pat ki nongialam kiba kynthup ia U  Anand Sharma, Kapil Sibal, Manish Tewari, Shashi Tharoor; MP Vivek Tankha; nangta sa ki nongtrei ba ha khmat jong ka seng Congress bad ki dkhot ka CWC, kiba kynthup ia U  Mukul Wasnik,  U Jitin Prasada, U  Bhupinder Singh Hooda, Rajender Kaur Bhattal, M Veerappa Moily, Prithviraj Chavan, P J Kurian, Ajay Singh, Renuka Chaudhary, U Milind Deora; U Raj Babbar (UP), Arvinder Singh Lovely (Delhi) U Kaul Singh Thakur (Himachal); U Akhilesh Prasad Singh, U  Kuldeep Sharma; U Yoganand Shastri bad U Sandeep Dixit.
Ka Meghalaya Tribal Teachers’ Association-NEHU ka pynrem jur halor ka jingkynthoh ba khlem nongrim jong u Pro-Vice Chancellor pyrshah ïa ki nonghikai ka NEHU kaba lah mih ha ka kot khubor u Nongsain Hima ha ka sngi baa r 18 Nailar 2020 ha ka u la ong ba ki nonghikai ki dei ki nongpynmih jingiakhih.
Ka seng ka pynpaw ba katei ka jingkynthoh ka long kaba khlem nongrim bad ka jingthmu ka long tang ban pynthoh bria ïa ki.
U Prof.
Henry Lamin uba dei ruh u Pro-VC u la dei ban sngewthuh ba ki nonghikai ki don la ki mat jingiakhih bad ki samla pule ruh ki don la ki mat jingiakhih namar kumba ka long ha NEHU mynta la dap tang da ki jingbymbiang suda lada phai sha ka jingdonkam ki samla pule lane ki nonghikai.
Ka jingkynthoh ba ki nonghikai ki pyndonkam bakla ïa ki khynnah skul ka paw shai ba u niew ïa ki samla pule kum ki khynnah rit ki bym don ka jingmut jingpyrkat bad ki bym pat lah ban shim rai da lade.
U Prof.
Henry Lamin uba la long u nonghikai uba la rangbah u la dei ban sngewthuh bha ba ki samla pule ha NEHU ki don la ka seng kaba la tip kum ka NEHUSU bad ïa kane ka seng la ithuh da ka Act jong ka NEHU.
Ka seng ka pynrem jur ruh halor ka jingkynthoh jong u Prof.
Henry Lamin ba ki nonghikai ki long ki diengpyngkiang ïa ka imlang sahlang.
Ha ka jingshisha, shuwa ba un pynmih kum kine ki jingkynthoh u la dei ban kynmaw ba ma u ruh u dei uwei na ki para nonghikai jong ka university uba ioh kajuh ka tulop kumba ioh lang kiwei bad lada u sngew ba ki nonghikai jong kane ka university ki dei kita ki diengpyngkiang, ma u ruh u hab lang ha kata kajuh ka kynhun.
Kaba lyngngoh ka long ba tang namar ba u Prof.
Henry Lamin u kwah ban iada їa ka jingduna jong u Vice- Chancellor Prof.
S.
K.
Srivastava, u kloi ban kynthoh bad pynthohbria їa la ki para nonghikai khlem da pynshong nongrim bha kat haduh ban ong ba ki nonghikai ki dei kaba wan tang ban lum spah.
Ka MeTTA ka kwah ban pynshai їa u Prof.
Henry Lamin ba ki nonghikai ka NEHU ki ioh їa ka tulop katkum ba la mang da ka sorkar pdeng bad kim lah ban lum spah bym dei nalor kaei kaba la mang.
Kan bha ba u Prof.
Henry Lamin un da pynpaw ruh bad ka kyrteng kita kiba lum spah namar lehse ma u, u tip bha mano ba wan ban lum spah na NEHU.
Ka jingkynnoh jong u Lamin ba ka jinghiar kyrdan jong ka NEHU ha ka NIRF Ranking ka dei na ka daw jong ki nonghikai ym na ka daw u Vice-Chancellor ka long ka bym shisha.
Na ka jingong jong u ba ka kamram jong u Vice-Chancellor ka long tang ha ka Administration, lah ban iohi shai їa ka jingbym sngewthuh jong u їa ka kyrdan kaba u bat.
Ka seng ka buh ka jingkylli ba lada ka kam jong u VC ka long tang na ka bynta ban peit їa ka Administration hato dang donkam shuh hi ban dang don u Registrar ha NEHU? Ka MeTTA ka pynshai їa u Prof.
H.
Lamin ba ka kamram jong u VC ka long ban khmih ba kan don ka jingiaid beit iaid ryntih bad ka jingsan jong ki department bapher bapher ha ka university baroh kawei hapoh ka jingbtin lynti jong u VC, ym da kaba shim kput bad khanglad ia ki nonghikai kiba trei shitom bad don lad ban nangkiew shaprang sha ki kyrdan shakri kiba kham sha jrong.
Ha kaba iadei bad ka jingpyrshang jong u Prof.
Henry Lamin ban batai ba ki mat ba kongsan ha kaba iadei bad ka jingkiew jinghiar jong university ka shong ha ki Publication kata ki jingthoh, ki jingshem thymmai bapher bapher ba la lum lang bad pynmih pyrthei ha ki national/international journal; Ki Research Scholar ba la pynmih da ki nonghikai na ka por sha ka por bad ki Research Project ba la pyndep da ki nonghikai, na ka liang ka MeTTA ka iaroh їa kane ka jingbatai jong u bad ha kajuh ka por ka buh ruh ka jingkylli kumne: Haduh katno na kitei ki mat haneng ba u Prof.
Henry Lamin da lade u la lah ban pyndep? Їa ka jubab lah ban ioh na ka NEHU Annual Report bad na ka NEHU website www.
nehu.
ac.
in.
Ka jingda rapjot jong u Pro VC їa u Prof.
S.
K.
Srivastava ba kam dei ka jingkitkhlieh jong u VC halor ka jinghiar jong ka ranking ha University ka long ka bym shongnia bad lehse don eiei sha lyndet kane ka jingda rapjot jong u.
U tip ne em ba naduh ba u Prof.
S.
K.
Srivastava u la shimti kum u VC, ha kiba bun ki por um don ha NEHU bad kane ka jingbymdon tikna jong u ka la ktah shibun їa ka jinglong jingman jong ka university ha kiba bun ki liang.
Kawei na ki ka long ba kiba bun ki regular meeting ba dei ban pynlong barabor la shu hap ban khot kyrkieh da ki emergent meeting.
Nangta shuh shuh, ka jingbymdon jong u VC ha ka jaka treikam ka pynlong ba ki file kin syrtap halor ka miej treikam jong u.
Kine ki file ki kynthup їa ki kam ba manla ka sngi jong ka university bad kumjuh ruh ki project proposal jong ki nonghikai.
Ka jingdkoh ka rukom treikam jong une u VC ba mynta kam dei kaba dang shu jia shen.
Ki paitbah kin ym klet ba ha kine ki snem ba la leit, ki samla pule hapoh ka seng NEHUSU bad kiwei ki seng bhalang ki la ju pynpaw ha ki kotkhubor na kawei ka por sha kawei pat halor ka jingjah jong u VC Prof.
S.
K.
Srivastava na NEHU bad kumno kane ka ktah їa ka lawei jong ki.
Kumba ka long mynta, ka NEHU ka don їa ki post nonghikai kiba thylli kumba 158 tylli eiei kata kynthup їa ki post Assistant Professor, Associate Professor bad Professor.
Kine ki post ki la shu sah thylli la kumba hynniew snem mynta.
Ka jingkylli ka long balei une u Prof.
S.
K.
Srivastava um thep їa kitei ki post haduh mynta?Ka Meghalaya Tribal Teachers’ Association ka pynshai ba ka jingkynnoh halor ka jinghiar jong ka ranking ka NEHU kam dei ban leit sha ki nonghikai hynrei ka dei ban leit sha u Vice- Chancellor u Prof.
S.
K.
Srivastava u bym nang kumno ban pyniaid їa ka University bad u bym lah ban ioh їa ka jingshaniah na ki nonghikai, ki samla pule bad ki nongtrei jong ka university baroh kawei.
Ka seng ka kyntu ruh їa u Prof.
Henry Lamin ba kum u nonghikai, u dei ban kiar na kum kine ki jingkren laplah namar kane kam dei ka sien kaba nyngkong ba une u nonghikai u pynmih їa kum kine ki kyntien tohmet kiba pynhiar dor pynban їa ka shuki kaba u bat kum u Pro- Vice ChancellorDavidson PyngropeGeneral Secretary,Dr.
Lakhon KmaPresident,MeTTA-NEHU.
Ki don sa  69,239 ngut kiba ioh pang khlam  coronavirus ha India, ha ki 24 kynta ba ladep, ong ka tnat jong ka  Health Ministry ka sorkar India.
Baroh kiba ioh pang mynta, ki la poi sha ka  30,44,940 ngut.
Na kitei ki don  22,80,566 lak kiba la jem bad kiba iap, ki long  56,706 ngut bad kiba iap ha ki 24 kynta ba ladep, ki long 912 ngut.
Kiba la jem na ka jingpang, haba khein kyllum, ki long 74.
89 per cent.
Ka India, ka tam ia ka 30lak ngut ki nongpang corona, tang hapoh ka 15 sngi bad ha shwa kine ki 15 sngi, ki don 20 lak ngut kiba ioh pang corona, lane na kaba long ha ka 7tarik Nailar 2020.
Ka jingbun kiba ioh pang ha kine ki 18 sngi ba ladep, ka bun tam ha India, wat haba ia nujor bad ka Brazil bad ka US, kiba dei ki ri, kiba bun tam kiba pang corona ha ka pyrthei.
Ngi la ju tip ia U Tom Cruise, na bynta ki kam khyllah jongu, tang ban pyniaid iew ia la ki jong ki phlim bad ha kane ka kynti, U Cruise, u her ialade ha ka jingjrong kaba haduh 500phut bad katei ka dei na bynta ka phlim jongu, kaba ula ai kyrteng Mission: Impossible.
U Cruise, ula don mynta 58 snem ka rta.
La ring ia katei ka bynta jong ka phlim ha Oxfordshire, ha kaba la iohi, da kiba bun ki nongshong shnong, kiba don hajan jong katei ka jaka ring phlim.
U Cruise, uba tap ialade da ka rong iong ia la ka jong ka dur khmat, ula kiew ha ka rynsan kaba jrong 650 phut bad hangta, ula pynher ia ka bike, kaba u shong hangta bad ula her ialade ha suin.
Tangba U Cruise, um shym hap satia ialade sha madan, namar ba la teh skhem da ki waiar kiba iada ia ka met jongu na shadien.
Katei ka jingher jong U Cruise, ka shongdor haduh  £2 million bad ka dei ka jinglut kaba bun tam, na bynta kawei ka jingak ia ka phlim, ha Britain.
Khyndiat taiew mynshwa, ka la don kawei ka bynta kaba U Cruise, u ak bad kata ka long ha kaba u her ialade na ka  jingjrong kaba shiphew hajar phut bad ha katei ka jingak jongu, ki don ki helicopter, kiba u shong bad ba un her ialade ha suin bad nangta sa ki kali kiba la pynap lypa, ba un nym mynsaw ha ka por ba u hap sha madan.
La iathuh ba ka dor jong U Cruise, na bynta katei ka phlim, ka long  £430 million bad ha ki khyndiat sngi ba ladep, ula shongthait ialade, namar ba u ktha khlieh bad u leit sah ha kawei ka dulan kaba shongdor £30,000 shi taiew, kaba don ha  Knightsbridge bad U Cruise, un dang iai sah ha UK, haduh ba un dep ak lut ia ktei ka phlim  Mission: Impossible.
“…ma ngi kiba dang im, ia kiba la pynsah haduh kata ka jingwan u Trai…" (I Sha Ki Thessaloni 4:15)Ka jingwan arsien u Jisu Khrist watla ka dei ka mat kaba iakren tang hapoh ka jylli Khristan pynban ki don ki khep ba ka ktah ia ka imlang-sahlang, ia ka jingiadei shi iing shi sem ne para marjan ne para shnong bad ka wanrah ia ka jingpait iing bad pait Balang.
Katkum ka Bible, ha ki sngi kiba nyngkong jong ka Balang Khristan ki bangeit ha u Jisu ki ap khmih lynti ba kata ka iia bad ka jingwan arsien kan jia noh ha ka pateng jong ki hi.
Ka jingwan arsien u Jisu la ju pyniasnoh ruh bad ka jingwai noh ka pyrthei bad ha ka Bri u Hynniewtrep ruh ki la don ki kynhun jong ki riewngeit Khristan kiba ha ka jingpynkhreh jong ki ban iashem bad kita ki sngi kiba khatduh ki bret, ki kyntait bad ki khein dewthala ia ki jingdon jingem, ia ka spah ka phew bad ki pyrshang ban pyndkut noh ia lade na baroh ki jingiadei ha kane ka pyrthei doh.
Kane ka sermon kam dei ban pynrem ne pynksan ia kita ki jingjia lymne ban ialap ia ka jingwan arsien u Jisu.
Hynrei, ka jingwan arsien u Jisu ka mut aiu ia ki Khristan kiba nyngkong bad ka don aiu ban ong ia kane ka juk? khamtam eh ha kane ka por jong ka jingpang covid19 kaba la pynsheptieng ia ki briew? Tang mar ia sdang pur ka khlam ha ka Ri, ki jingialap shaphang ka jingwan arsien u Trai ki sawa jam bad ki khot ia ki briew sha ka jingkylla kaba mut, ka jingpynthymmai ia ka jingim bad sha ka jingpynkhreh ban iashem bad u Trai.
Kam long kaba bakla ban ialap bad iawer ia ki khun bynriew sha ka jingkylla kaba mut.
Ha ka jingshisha kane ka dei kaba kongsan tam, khamtam eh ha kane ka por khlam ban kylla kaba mut bad pynthymmai ia ka jingim sha ka jingbeit bad jinghok.
Ban kylla kaba mut sha ka jingsngewlem bad jingiatiplem para briew, sha ka jingiaieid kaba kham janai para shnong, para marjan, ban iakyrshan bad iakit lem ia ka khia ka shon jong kiwei.
Ki bor synshar ki la dei ban kylla kaba mut, ban pynthymmai bad don ia ka dohnud iatiplem bad mynsiem sngewlem, ban peit nyngkong eh ia ki briew kiba don ha trai duh ka pyrnon jong ka imlang sahlang, ia ki briew ba kyrduh tasam ki bym don ei ei bad ki ban iapthngan nyngkong lada ka khlam bad ka jingkhangdam ka dang iai bteng.
Hapdeng ka hiran pyrthei bad ka khlam kaba pynkyrduh ngi dei ban kylla kaba mut bad pynthymmai ia lade da kaba ngi rai kut ban pynphai noh ia ka spah bym hok baroh ne ka pisa bamklop khnang ban lah ban pyndonkam ia ka na ka bynta ban pynim biang ia ka kamai kajih bad ka ioh ka kot jong ki nongshong shnong.
Lehse, ka lah pat ban long da khongpong, ka jingbamklop kan nang jur pynban namar ka por khlam ym don lad, don lynti ban kylli?U Apostol Paul u dei u nongthoh ba nyngkong eh shaphang ka jingwan arsien u Jisu bad u thoh sha ki riewngeit ha Thessaloni.
Katkum u Loukas, u Paul u mih kyrkieh na Thessaloni kumba ha ki snem 50 AD bad um shym la lah ban pyndep ia ki kam ialap bad u la shu ieh jyndat ia ki riewngeit.
Khlem pep u la hikai bad ialap ruh shaphang ka jingwan arsien bad kane ka la pynkulmar jingmut ia ki bangeit, kumno kan long kata ka jingwan arsien? Ka la mih ruh ka jingkulmar namar ba don napdeng jong ki kiba la khlad noh bad kaei ka ban jia ia ki ha kata ka sngi? Hato kin shah kyntait bad kin ym lah ban iashem bad u Trai? Hadien kata u Paul u thoh da ka shithi ban pynshai bad ai jingkyrmen ia ki bad ong, “…ba ma ngi kiba dang im ngin ym leit ha shuwa kita kiba la leit noh…" Nalor nangta u Paul u nang pynbha shuh shuh ia ka jinghikai jong u halor kane ka phang ha kiwei pat ki shithi.
Ki shithi ba ar sha ki Thessaloni bad ki Nongkorinth.
Ki riewstad Bible ki batai ba kine ki shithi kiba hadien ki pynpaw ba ka jingpyrkhat shaphang ka jingwan arsien u Jisu ka pynlong ia ki briew ban iai pynthymmai bad pynkhuid ia ka jingim hangne ha pyrthei.
Ki ong ruh ba kane ka jinghikai jong ki Apostol ki long kum ki ‘tien phira ia ki Khristan kiba nyngkong.
Ha ka kot, Paul The Tent Making Missionary, u Anugraha Behera u ong, “ka jingkyrmen bad jingap khmih lynti ia ka jingwan arsien u Jisu, ym dei tang ba ka iarap ban tei ia ka jingim ba man la ka sngi, hynrei ka iarap ruh ia ki riewngeit ban iai kylla kaba mut, ban iai pynthymmai ia ka jingim bad ban im ka jingim kaba beit, ba hok bad pynkhreh ban iashem bad kata ka Sngi Bishar".
Katkum i Phadar Sngi Lyngdoh, “… ka jingbatai ia ka jingwan pat u Jisu ka iasyriem shibun ia ka Sngi u Trai Kynrad jong ki khun Israel, khamtam eh ha ki dak ki shin bad ki jingjia ba pher ba pher… ka “Sngi U Trai Kynrad" kam iapher na ka Sngi jong ka Jingwanpat jong U, namar ba u Jisu ruh, kum u Messaia bad u Khun u Blei, u dei u Trai Kynrad.
Ha ka jingshisha, ka jynjia, ka ban long ka jingkut jong ka juk ka Pap bad ka jingsdang jong ka Juk ka Hok, ka dei ka jingwanpat u Jisu ha ka sngi bakhatduh".
Ka spah snem ba nyngkong ka dei ka por kaba kordit ia ki Khristan namar ba ki shah pynshitom ha ki Jiw bad ka Hima Rom hyndai.
Wat u Paul ruh u dei uwei na ki riewshongshit niam uba kthong bad pynshitom bein ia ki Khristan shuwa ba un kylla.
Ha ka spah snem ba nyngkong, u Jisu u nonghikai bad u nongpynim um don shuh bad ki; u la shah kem, shah bishar, shah pyniap ha ka diengphna, u la mihpat bad kiew sha bneng.
Ha ka por ka jingshah pynshitom, ki Khristan ki donkam ia ka jingdon jong u Jisu ha ka doh, ban iatreikam bad iakhun lang bad ki.
Namarkata, ka don ka jingkhmih lynti kaba jur hapdeng ki Khristan ha ka spah snem ba nyngkong ba u Jisu un wan biang ha ka pateng jong ki hi.
Hooid shisien, ha ki hajar snem kiba la leit noh u Jisu u la wan, u la im, u la hikai, u la iakhun bad ai jingkyrmen ia ki briew.
Lada u Jisu un wan biang un wan ha ka longdoh longsnam bad ki khun bynriew ki lah ban iohi, ban iohsngew bad ban ktah ia u.
Mynta kumne u Jisu um don shuh ha ka doh ha pyrthei hynrei ki kam bad jinghikai jong u ki dang im bad treikam.
Ki bangeit bad ki nongbud jong u ki dang iai ialap ia ka khubor ba bha bad ma ngi ki long mynta ngi rwai bad ngin iai rwai ia ka jingrwai jong ka Mari, ka jingrwai jong ka jingpynthut (Song of Disruption) kaba ong, “u pyni ka borbah da ka ksangti jong u; u pynsakma ia kiba sarong…u pynhiar ia kiba khraw bor na ki khet, bad u kyntiew ia kiba rangli; ia kiba thngan u pyndap da kiei kei kiba bha; ia kiba riewspah te u phah noh suda" (Loukas 1:51-53).
Kumba ngi mutdur bad khmih lynti, u Jisu haduh mynta ruh um pat wan; lano un wan? Kumno un wan? Hangno un wan? Kaba kham pynshaiong bad ka long ruh kaba ym lah ban pdiang, ba ki don ki kynhun riewshitniam Khristan kiba pynshongrim ba u Jisu un sa wan mar mar hadien ba la pyndep ia ka jingdakhol jubor ia ki jaka bad ka jinghiar thma pyrshah ia ki nongshong shnong ka Ri Palestine mynta.
U Jisu u ong, “…naba phim tip lymne ia sngi lymne ia ka por ha kaba u wan U Khun u briew.
" Lehse, ei ba tip u Jisu u la wan bad u don mynta hangno re hangno ha ki bynta ba pher jong ka pyrthei? Na ka pateng sha ka pateng, ki don bun bah ki briew kiba shah shitom na ka bynta kiwei bad kiba len ialade na ka bynta ka hok bad jingshisha.
Lada u Jisu u la wan ruh ngin ym ithuh ia U, bad ym tang ba ngim ithuh, hynrei ngim pdiang ia U iohba u pynthut bad ieng pyrshah ia ki kam bymman, ki kam runar jong ngi.
Wat hapdeng kane ka khlam ngi sakhi ia ki bor kiba thombor, kiba set kak bad pynkbum jubor ia ka sur jong ki nongshong shnong kaba dawa ia ka kamai jakpoh.
Ki bor kiba thom da ka bor ban pynsngap jar ia ka sur kaba pyrta ia ka jingim ba dap kyrhai bad ka jinglaitluid na ka jingshah ban bein.
Ioh lehse u Jisu u la wan, tangba ki bor kiba thom bor kim shah ia u ban rung ha ki shnong ki thaw, ki iit ki Hima bad wat ha ki jaka mane Blei? Ngi pynap da ki shipai ki pyrton, ki tup ki man, ki liengsuin bad ki roket thma, ki jingpynbthei kiba shyrkhei bad ngi ong ia u Jisu, “mem bit da lei lei ruh ban rung".
Ngan pynkut da ki kyntien ka Madam Lapp, ka nonghikai na ka Balang Mennonite, kaba ong kumne, “lada u Jisu un wan noh lashai, ngan dang thung hi u dieng mynta ka sngi" bad u nongrwai ruh u rwai, “Ngin trei tad Jisu wan" Amen.
Shillong: Ki bor pyniaid jong ka East Khasi Hills District, hynnin ka miet, ki la khang dam ia ka ophis bad ka jaka sah jong ki nongtrei ka Shillong Times, kaba don ha Rilbong, namar ka jingdon jong kito kiba don lane kiba iajan bad kiba ioh pang Covid 19.
La pynbna ruh ba la khang dam ia ki jaka sah jong ki nongtrei ha ka ophis jong ka Survey of India, kaba don ha Barik bad la khang sbak ruh ia ka iing jong U bah R Kurbah, Mawlonghat, kaba don ha syndah ka Punjabi Line bad la khang sbak ia ki iing jong ka Kong Punoli Lyngdoh, ha Rilbong Donoon Compound, ka iing U Arjun Kumar Rai, U Debu Sarkar bad U Mohon Biswa, kaba don ha Oxford Hills, Maxwelton Estate, Rilbong bad la khang sbak ruh ia ka iing jong ka kong Highly L Lamare, ha New Kench’s Trace, Bishnupur bad nangta la khang sbak ia ka Raymond Cottage ha Oakland bad ia ka Mathura Compound ha Jhalupara, nangta la pynjlan shuh ia ka iing jong ka kong Martian Mawthoh ha Riat Bharat, Malki Nongshiliang bad la khang sbak ia ka Horju Roy Compound ha Stand Jeep.
Kaei kaei kaba mih na ka jinglong kangar ka shait wanrah ïa ka jingjynjar kaba tasam ha kiba bun bah ki bynta.
