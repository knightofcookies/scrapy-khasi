Hadien ka 1000 snem kein kan long ka aiom ot kaba wai noh ka pyrthei.
Namar ka 1000 snem kan long ka por ka jingsynshar u Jisu Khrist hangne hi ha pyrthei lem bad kita kiba la siewspah kiba dangim bad kiba mihpat ha ka jingmihpat kaba Nyngkong.
Jingpynpaw 20:6.
Hadien ka 1000 snem, yn pynim pat ia ki riew bymman (ki niut) kiba dangim ruh ha kata ka por.
Hadien ka 1000 snem, kan don ka jingbishar kaba khadduh ha kata ka khet Balieh bakhraw (Great White Throne) Jingpynpaw 20:11-15, kaba ong – “Bad nga la iohi ia kiba iap, kiba rit kiba khraw ki da ieng ha khmat kata ka khet (Throne) …….
te la bishar ia kiba iap na kita kiei kiei ruh ba la thoh ha ka Kitab, katkum ki jingleh jong ki.
Ia ka jingiap bad ka Hedes labret sha ka pung ka ding kaba long kajingiap kaba AR.
Te jar u bym la shem ba la thoh ha kata ka Kitab KA JINGIM, yn bret ia u sha ka pung ka ding" Jingpynpaw 20: 12-15.
Ngi tip ba hadien ka 1000 snem, bad hadien ka jingbishar bakhadduh ha kata ka khet bishar Balieh Bakhraw, u Blei un hukum ban bret sha ka pung ka ding bad ksuid bad soitan bad riewbymman (kiba long Niut).
Bad hadien kane kan poi kaba kut kaba wai noh ka pyrthei bad yn ym don pyrthei shuh da kawei pat.
“Ynda kumta, long KABA KUT ynda u Jisu un aiti noh ia ka Hima ha u Blei uba u Kpa, ynda la pyndam noh IA KA JINGSYNSHAR baroh bad ia ka JING DONBOR BAD IA KA BOR BAROH" 1 Korinth 15:4-28.
Dei hangne kein ka poi ka por kaba kut kaba wai noh ka pyrthei.
Kumta kiba hok ki lah ban ioh bynta ha ka jingmihpat kaba Nyngkong.
Jingpynpaw 20:6.
Hynrei kiba khlem mihpat ha ka jingmihpat kaba Nyngkong, kin long kein kita ki niut kiba sah hapoh khyndew sa 1000 snem ha ka por jingsynshar u Jisu Khrist.
Hadien ka 1000 snem kin mihpat ha ka jingmihpat kaba khlem burom, “Ka jingmihpat sha ka jinglehrain bad jingjah burom bymjukut" Daniel 12:2.
Kine kein dei kita “ki niut" ba dei ban bret ia ki sha ka dujok ding bymjulip.
Hynrei kiba hok kin leit noh sha bneng kiba long kita kein ki kew.
U Jisu un lum ia ki ha kata ka iing ha bneng, sha kaba ka khmat kam pat iohi, ka shkor kam shym la iohsngew, bad kim shym la mih hi ruh ha ka dohnud u briew, kita kein, ki long kiei kiei ia kiba u Blei U LA BUH LYPA IA KITA KIBA IEIT IA U" 1Korinth 2:9.
Amen.
Sriharikota (Andhra Pradesh): Ka India, ka la pynher mynta ka sngi, ia u Chandrayaan – 2, uba leit lang bad u roket ba khlain bor, lane u  GSLV-MkIII-M1, na ka bynta ban leit wad bniah ia ka jinglong jingman ha u bnai, ha kaba ka kali kaba la shna kyrpang, kan iaid bad kan wad bniah ia ki jingtip kiba don ha u bnai.
U Chandrayaan-2 – lane u Moon Chariot 2, u her na ka kad haw haw ha ka por 2.
43 baje nohsngi, kaba don ha rud um jong ka  Andhra Pradesh.
Ka jing pynher ia U Chandrayaan – 2, ka long hadien shi taiew ba la pynsangeh noh, namar ba ka don ka jingthut jong ki tiar kiba don jingiadei bad ka lain umphniang jong katei ka mashin.
Katei ka tiar haw haw, kan poi ha ka  lunar south pole ha U Nailur bad hangt kan pyniaid ia ki kali, ki ban wad jingtip shaphang ka jingdon um bad kiwei ki kynja ba im, kiba don ha u bnai.
Ka India, ka don jingthmu ban phah ia u briew, u ban leit sha u bnai ha u snem 2022.
U Narendra Modi, myntri rangbahduh, u pynpaw ia ka jing kyrmen ba katei ka jingjop, kan plie na ka bynta ban nang pynkhlain ia ka jinglum jingtip shaphang u bnai.
Katei ka liengsuin bneng, kan iaid lyngba ka lunar suface, na ka bynta 14 sngi, kumba ka iaid ka pyrthei bad nangta kan iaid 47 sngi, ha shwa ban hiar ha u bnai.
Katei ka lieng bneng, ka dei kaba khia  2.
4-tonne (5,300-pound) bad kan iaid sawdong jong u bnai, na ka bynta shisnem kynthih.
La iathuh ba la pynlut  $140 million na bynta katei ka jingleit bad ka dei ka dor kaba duna shibun, haba ia khein bad ka jinglut jong kiwei pat ki ri, na bynta katei kajuh ka jingthmu.
Ka Andhra Pradesh, ka la rai ba baroh ki kam jong ki kynhun shimet lane ki kompeni bar Jylla, ba kin ai kam haduh 75 percent ia ki trai Jylla bad ia katei la mynjur, da ka dorbar Jylla hynnin ka sngi, ia ka ain, kaba la tip kum ka  Andhra Pradesh Employment of Local Candidates in Industries/Factories Act, 2019, kaba ai bhah haduh 75 percent ia ki trai Jylla, ha ki karkhana, ki jaka tei kam lajong bad ha ki kompeni kiba dei hapdeng ka sorkar bad kiwei de ki kompeni kiba nabar.
Katei ka ain, ka kren shai ba lada ka kompeni kam don ia kito ki trai shnong kiba tbit, ka hap ban hikai ia ki, ha ryngkat ka jing ia treilang ka sorkar Jylla bad ha kane ka dur, ki kompeni, kim lah shuh ban rieh tngen, da kaba ong, ba kim don ia ki trai shnong kiba lah ban trei ia kino kino ki kam.
KANE KA DEI KA NUKSA BA BHA BA NGI DEI BAN BUD.
Nongpoh:  U Bah Jayand Sylliang, Rangbah shnong ka Pahammawlein, hynnin ka miet ha ka por 10 baje ei ei mynmiet, u la shah ktah kti bad shah tied shah bom ha ki pulit ka Central Reserve Police Force (CRPF) kiba ap pahara ha Weigh Brigde kaba don ha Narang, Ri Bhoi, kata ha ka por ba u dang wanphai na Nongpoh da ka jingthmu ban leit sha iing kaba don ha Pahammawlein.
La ioh jingtip ba hynnin ka miet, utei u rangbah ha ryngkat bad ki paralok jong u, ki dang wan na Nongpoh, hynrei haba ki la poi ha katei ka jaka, ki la ngat ha ka jingsahkut kali, kumta haba utei u rangbah u la hiar na ka kali da ka jingthmu ban leit kylli ia ka daw jong ka jingsahkut kali, hynrei kitei ki pulit CRPF kiba don ha katei ka jaka, kim shem la jubab ia ka jingkylla, pynban ki la shu sangah bad bom khlem daw bad khlem da pynsngap wat haba u la pynithuh ialade ba u dei u Rangbah Shnong ka Pahammawlein, ka shnong kaba iajan eh bad katei ka Narang.
Tang mar ia jia katei ka jingshah shoh, utei u Rangbah Shnong u la pyntip mar mar sha ki bor pulit ka Nongpoh Police Station bad na ka liang ki pulit ki la shimkhia ban wan hiar sha katei ka jaka ban tohkit halor katei ka jingjia bad ban tehlakam na ki huri hura.
Watla utei u rangbah shnong, um pat da mynsaw jur, hynrei u la shitom tang malu mala, kata hadien ba u la shah tied da ki Lathi ha kitei ki Pulit CRPF kiba ap ha katei ka jaka.
Shillong: Ka Hynñiewtrep  Youth Council War Jaiñtia Circle ryngkat ka HYC Amlarem unit, mynta ka sngi hapoh ka jingialam u Sport Secretary, u samla Bonanza Shylla, ki la leit sha ka tnad Amlarem ka state Bank ka Ri India  bad ka tnad ka Apex bank halor ka jingbym kheiñkor jong ki bor ba halor ba kim shym la bthah ia ki tnad Bank ban ai shuti kum mynta ka sngi kyrpang ka Ri Jaiñtia Pnar baroh kawei, kaba dei ka sngi jong ka jinglehniam ka Tuber Behdienkhlam.
Shuh shuh ki dkhot ka seng, ki la shim da ka sienjam ban khang khyrdep ia ka Amlarem  State Bank of india bad ia ka Apex bank kaba don ha katei hi ka shnong.
Haba la wad jingtip bniah da u nonglum jingtip khubor ka HYC War Jaintia Circle hapoh ka jingialam u Vice President u Rangbah Jembis Khongiong bad u Publicity ka seng, ki la leit sha Nongtalang Meghalaya Rural Bank.
Ha ka jingiakren, ka Manager bank, ka la iathuh ma ki kim nud ban shu khang ia ka Bank khlem ka jingioh order na ki bor ba halor.
Te halor kane ka nongrim  la khang khyrdep ia ka Bank.
Kong Linda KongwangBan ioh iaka met ka phad kaba koit ba khiah, kaba smat basting  kadei ka jing kwah jong manla uwei pa uwei u briew.
Ka jingkilan met kadei kaba donkam eh.
Lada phi kwah ban ioh iaka met kaba shait bakhlain, ka bor ban trei bad ruh ka rta ban imslem, tang ka jingkilan met kaba lah ban iarap iaphi.
Ka jing myntoi ba ngi ioh nakaba kilan met kalong ka bymlah ban len.
Baroh kiba ioh jing myntoi suda la udei u rangbah, shynrang ne kynthei, khynnah ne wat kiba don jing duna haka dkhotmet.
Phi tip bha baka jingkilan met kalong kaba bha, hynrei phim tip pat haduh katno ka bha.
Kane ka jing thoh ka kdew shai balei phi dei ban kilan met bad kumno ka ai jing myntoi iaphi.
Bah Monarch ShabongNgim tip, la ka donkam ne em ban ong ba ka dei tang ka 5tarik Nailur, kum ka sngi kynmaw burom ia ki nonghikai, namar ba ha kine ki sngi, ngi la iai kynmaw man ka por bad ngi la iai pule ruh ia ki jingthoh jongki, halor ki mat bapher bapher; hynrei kiba kham kongsan, ki dei ki jingdawa jongki, ia la ki jong ki tulop, ia la ki jong ki arrear bad sa shibun bah kiwei kiwei, namar ba kitei imat, ki la shu sah pongding ha ka pla jong ka sorkar Jylla.
Ha ki sla jong ki kotkhubor, ngi iohi ia ki nonghikai Higher Secondary, ia ki nonghikai Upper Primary, ia ki nonghikai Adhoc, ia ki nonghikai SSA, ia ki nonghikai Lower Primary bad sa kaei pat, ba ngim iohi (lait noh imat tang ia ki nonghikai kolej); hynrei ngi iohi, ba kitei ki shu don beit ia ka jingpang iabit, ha kaba ki don ia kajuh ka jingeh, kaba ktah haduh katta katta ia ka trei ka ktah, ka kam ka jam bad ka ioh ka kot jongki bad ka iing ka sem jongki.
Ka sorkar Jylla, lyngba ka tnat pule puthi, ngi iohi, ba ka sei ia la ki jong ki nia bad ki jubab, kiba man ka por ban iada ialade bad kawei ka jubab, kaba ki shait ai, ka long ba ka sorkar kam don pisa bad katei ka dei ka jubab kaba da sngew mutlop haduh katta katta bad lada ka long kumta, ka la dei ba kan sangeh noh, ka jingthung nonghikai thymmai lane ba kan weng noh ruh ia kine kiba la don lypa, lane ban shu aiti noh ia ka kam pyniaid ia ki skul ha ki kynhun niam bad ki riew shimet.
Ka long kaba ijli tasam, ba U MLA, u minister lem bad ki ophisar ne ki nongtrei sorkar, kiba dei kajuh ka hok kum ki nongshong shnong jong ka Jylla, ki ioh tulop ha shwa ka 1tarik kut bnai, katba kiba pli kitei ki nonghikai, ki ioh tulop shisien ha ka 90 sngi, lane don ba ki ioh shisien ha ka 180 sngi bad katei ka dei ka jingleh pap kaba jubor tam lane kaba pyni, ba kim dei ki kynrad, hynrei ki dei ki mraw ha khmat ka sorkar Jylla, namar ba ia la ka jong ka bhah, ki hap ban leit pyndem ngon ha ki pohjat jong ki heh ki hain.
Ki don ar tylli ki seng jong ki nonghikai, kiba la rai ban pynher lama iong ha ka 5tarik Nailur, hynrei katei ka long tang kawei ka dak jong ka jingbitar jongki, ia ka jingleh pap jong ka sorkar jylla ia ki, hynrei ka jingshisha, ka long ba  ki skul ne ki kolej jong ki riew shimet, kim ju don daw ban ia kajia bad ki nonghikai, namar ba ki siew, kat kum ka jinglah bor jongki bad kim ju kular ia ka bneng.
Ki jait kilan met.
Nongstoiñ:  Ki paidbah nongshong shnong ka thaiñ Nongkseh bad ki shnong kiba marjan ki la ia kynduh jingeh kaba khraw, namar ka jingnang sniew bad jot rathai noh ka surok Patharlyndan haduh rud ka Wah Umtrew kaba don 18 KM eiei bad ka jingsniew jong kane ka surok kala pynlong ruh wat ia ki Ambulance ba kin salia ban leit kit nongpang sha kitei ki thaiñ.
Kumta hadien ka jingud jingnam jong ki paidbah nongshong shnong katei ka thaiñ na ka liang jong ka Seng HYC Mairang Circle, hapoh ka jingialam jong u Samla Macdonald Nongrang kum u President ha ka 4 tarik u Nailur kala hiar sha katei ka thain na ka bynta ban pynlong ia ka jingjurip ia katei ka surok ha kaba ka seng kala lap shisha ia ka jingsniew kaba la palat pud jong katei ka surok.
Ha kaba iadei bad katei ka jingeh ba ki paidbah nongshong shnong katei ka thain kila ia kynduh na ka liang jong ki nongthoh khubor kila ioh ruh ban iakren bad u sordar ka shnong Nongkseh u bah Kisolphrangsngi Kharsyntiew u ba la pynpaw ia ka jingsngew khia kaba halor ka jingsniew jong katei ka surok bad u la ong ruh ba naduh bala sdang ban shna ia katei ka surok ha u snem 2012 haduh mynta ym shym pat la don satia ka jingmaramot.
Shuh shuh u bah Kharsyntiew u la iathuh ruh ba ka daw jong ka jingsniew palat jong katei ka surok kadei ruh namar ka jingwan iaid ki trok kit dewiong ha kine ki snem bala dep kaba la pynlong pat ia ki paidbah nongshong shnong katei ka ka thain mynta ba kin mat ia ki jingeh ha ka iaid ka ieng khamtam ha ka pang ka shitom.
Ym tang kata u la ong ruh kaba pynsyllang palat ia ki paidbah kadei ha kapor ba don ki nongpang ha shnong bad u la ong ruh ban leit sha Dongkiingdieng ruh kala jngai ia ki katba sha Umsning jong ka Ribhoi District kaba la kham jan ruh phone haba phone ia ki Ambulance kim ju treh ban wan sha ka thain jong ki namar ki salia ba sniew palat ka surok kumta kim banse ban hap leit hi shaduh sha shiliang Wah Umtrew ban kit ia ki nongpang bad na katei ka jaka ki Ambulance kila treh ban wan.
Katba na ka liang jong u Samla Makdonald Nongrang President ka Seng HYC Mairang Circle pat u la ong ba Seng kan sa leit ban iakynduh ia ki nongmih khmat jong ka thain Mairang bad kumjuh ia ka tnad PWD kaba don ha Mairang na ka bynta ban dawa phah maramot noh mardor ia katei ka surok ia kaba ka Seng kala lap dala ki jong ki khmat ia ka jingsniew kaba la palat pud.
Shillong:  Ka seng JSU seng kmie hadien ba lah mih ki kyrteng NRC hapoh ka jylla Assam , ha ka 2 tarik mynta u bnai,  ka lah hiar sha ki thain khapud ban talasi ban iada na ka jingrung kythlep ki briew na Assam kiba khlem kot khlem sla kiba lah shah kyntait na ka NRC jong ka jylla Assam.
Ka seng hapoh ka jingialam u President seng kmie U Lawyerson War bad U General Secretary u Jersom Shylla bad ki dkhot ka seng ki la hiar sha ka thain Khanduli namar kadei kawei na ki thain ha Jaintia ba ki mynder ki ju ioh lad ban rung sha ka jylla.
Ka seng ka lah lum ruh ia ka jingialang kaba kyrkieh bad ki waheh shnong ka thain bad ki VDP ban pynsngewthuh ia ki ban long kiba pynkhreh ban iada na ka jingrung ki dkhar na Assam lyngba ki shnong jong ki.
Ka seng ka lah ioh ban kynduh ruh ia u OC u ma Siangshai, ka thain ha ka shnong Saitsama Police Outpost ,West Jaintia Hills District ban teh lakam bad ban peit siar bha ia ki kali kiba wan poi na West Karbi Anglong,Assam.
Na ka liang u OC ma Siangshai ,u lah ong ka police outpost ha Saitsama kan ym lah ban pynbiang ki pulit, namar ki duna palat ki nongtrei pulit ha kane ka outpost, hynrei u lah ong ka long shisha kaba sngewtynnad haba ka seng JSU ka lah wan sha khmat ban tyrwa ban ia trei lang bad ki bor pulit ryngkat bad ki VDP jong ka thain bad ka shnong Khanduli.
U President u la ong kum ka seng kin pynlong ia ka jingkhynra ia ki kali kiba rung na ka liang Jaintia Hills bad lah phah ruh sha baroh ki circle jong ka seng, khamtam kiba don sha ka thain border Assam bad Bangladesh ba kin peit siar ia ka jingrung ki kali bad ki briew na bar jylla bad u lah bthah ruh ia ki President jong ka circle ba ki dei ban pyntip sha ki bor pulit lada lap ia ki mynder kiba suba kiba dei ki bym don NRC ne ki bymdon kino kino ki ID ban pynshisha ba ki dei ki nong India.
Shillong:  U James K Sangma myntri ba dei peit ia ka tnad kam bording jong ka sorkar jylla u la ong ia  U Dr Mukul Sangma, ba ha ba u kynnoh u dei ban ai ia ki jingpynshai halor ka jingkynnoh ia ka jingbam sap haba  pyntrei kam ia ka skhim sam bor ding  sha ki nongkyndong ia kaba la tip kum ka “Suabhagya".
U Myntri ba dei peit ia ki kam bording, u la ong  “Ka jingkren jong u Dr Mukul kam don kano kano ka jingpynshisha, ia kane ka rukom kynnoh lah ban shu kynnoh, u sngewlyngngoh ba ha ka kyrdan u Dr Mukul un kren kumne.
"Haba ia dei bad ka jingïapher ia ka dor ha ka tender, u myntri ba dei peit ia ka tnad kam bording u la ong  “Ka dor ha ka por ba khot tender ka dei ka dor kaba rim ha kaba kam ia hap shuh bad kane ka dor  kaba mynta, hynrei kam shym don kano kano ka jingleh bakla na ka sorkar.
Kane ka jingkynnoh ka long kaba khlem nongrim".
Shillong: Ka la mih ka jingiakren ha kine ki sngi, halor ka jingshah ujor jong uwei u pulit, namar ba u phah tar ia ka iit iong jong U MLA ka Rambrai Jyrngam.
Halor katei ka mat U Rupang, u iakren bad U bah Bevan Kynta, uwei na ki riewsaid ba rangbah jong ka Jylla, ha kaba ula pynsngew ba ki heh ki hain ruh, ki dei ban bud ia ki kyndon jong ka Motor Vehicle Act, ha kaba la shah tang ia ki jingtah iit, kiba la tah lypa da ka kompeni bad kaba dang hap hapoh ki kyndon ain.
U bah Bevan, u ong ba ki don ki riew sain pyrthei, ki heh pulit lane ki ophisar heh, kiba don da ki iit iong ha ki kali jingki bad ki pulit, ki dei kiba la aiti ba kin pyntrei kam ia ka ain bad lada jia ba kim leh ia la ka jong ka kam, kumta kan pyni, ba ki long pyrshah ia ka ain.
“Nga ai jingmut ia ki nongthaw ain, ba kin bud pyrkhing ia ka ain ba ki la thaw hi ma ki, ba kan nym mih ka jingshah kynnoh shah peit khmat" ong U bah Kynta.
Jowai:  Myn hynnin ka sngi ki pulit ka West Jaintia Hills Infiltration Cell ki la hiar ban pynlong ia ka jingtohkit ia ki nongtrei bylla bar jylla kiba wan ban trei bylla ha Woodland Hospital kaba dang pyntrei shait shait mynta bad kaba don ha Soo-Mer, West Jaintia Hills District.
Ha kane ka jingtohkit ki pulit ki la pan ia ki kot ki sla bad ia ki ID cards jong ki ban pynshisha nangno ki wan bad ki dei ne em ki briew kiba shisha bad ki bym shym la wan bylla be-ain sha ka jylla.
Ki pulit ki la shim kyrteng ia baroh 64 ngut kitei ki nongtrei bylla bad ia saw ngut  kynthup kiba ar ngut kiba dang rit ka rta, la pynphai noh sha ki jaka ba ki la wan kynthup na West Bengal bad na Assam.
Na ka liang ki pulit ki la tohkit tang ban pynshisha nangno ki la wan sha kane ka jylla bad ki biang ne em ki kot ki sla ban pynshisha ia ka jinglong trai shnong jong ki ha la ki jong ki jong ki shnong ba ki la wan.
Hynrei ha kawei pat ka liang, kitei ki nongbylla kim don satia ia ki kot ki sla na ka tnad Labour Department bad ruh kim don ruh ia ka Work Permit na JHADC.
Haba iakren bad u Ramji Rathur uba dei u Manager ba peit ia ka jingpyntrei ia katei ka Hospital, u la iathuh ba ha kaba iadei bad ka Labour Department ki la dep ban phah ia ki kot ki sla, katba ha kaba iadei bad ka Work Permit pat kim pat leit mih sha JHADC.
Shillong: Ka Ryntih SC ka la lah ba kan pynliem ïa ka Nongrim Hills SC da 1-0 bad ïa kane ka kol ba kordor tam ïa ka Ryntih SC la thep ïa ka da u Sheen Sohktung ha ka minit kaba 50.
Kane kan dei ka sien jop kaba ar ïa ka kynhun ïalehkai jong ka Ryntih SC ha kane ka  lympung ïalehkai na ki lai sien ïalehkai ba ka la dep, ha kaba ka la mad pat ïa kawei ka nam rem ba long da 1-0 hakhmat ka Langsning FC.
Haba ïakren bad u T7  u Wallamkupar Kharpran coach ka Ryntih SC u la pynpaw ba naduh  bas dang jong ka jingïakhun u la rai ban pynleit jingmut beit naka bynta ban ioh ban khur ïa ka lai poiñ bad nalor katta u la wanrah ruh ïa ki kato katne ki jingkylla ha kane ka kynhun hadien ba u Reson Malngiang ula wan ba un mih bujli noh ha ka jaka ka jong u Andy Mawthoh ha ka kylla miet bad bhynrap shuh shuh da ka jingpynrung sa ïa u Robert Khongjoh u la wan ban mih ha ka jaka u Allan Lyngdoh Nongbri, kum shi bynta ban pynkhlaiñ ïa la ka kynhun.
Nalor katta u Wallamkupar u la kam ruh ba ka rukom ïalehkai ka la sdang ba kan kham wan dur tangba ka jingeh ïa ka kynhun ka jong u ka long ka jingbym lah bha ka jong ka ban pynurlong sha ki kol na ki kabu ksiar ba ka la ïoh.
Ha ka kylla step ka Ryntih SC ka la ïoh ba kan shut ïa ka penalty  ha kaba u Sheen la tur shakhmat ba un shut ïa ka hynrei sniew bok ba um shim la lah ban pynpar sha lyndet ka kol ka Nongrim Hills SC.
Ka jingïalehkai ban wan ia ka Ryntih SC kan dei pyrshah ïa ka Rangdajied United FC ba la buh ban long ha ka 10 tarik mynta u bnai.
Shillong:  Ka Shillong College ka la pynliem ia ka Synod College da 4-3 kol da ka shut bol hadien ba la iakhaid ha madan ha ka jingiakhun ka 1st Semi Final ka NEHU Inter College Football (Women) Tournament 2019 ba long mynta ka sngi ha JN Stadium, Shillong.
Ha kawei ka jingiakhun, ka 2nd Semi Final ka Lady Keane College ka la pylliem ia ka Kiang Nangbah Govt.
College da 4-2 ka shut bol hadien ba la iakhaid ha madan.
Lashai ka jingiakhun phainal kan long hapdeng ka Lady Keane College pyrshah ia ka Shillong College por 10.
30 am.
Shillong:  Ka Khasi Students’ Union (KSU) South Khasi Hills Unit, hapoh ka jingialam jong U President, U samla Reebokstar Diengdoh, hynnin ka sngi ha ka por kumba 3 baje noh phai sngi, ka la ioh ban pynphai iing kumba khyndai ngut, ki bar jylla kiba wan ban trei khlem ka work permit, hapoh ka shnong Sohra bad hadien ba la tohkit ia kine ki briew la ioh jingtip ba baroh ki dei kiba wan na Karimganj district jong ka jylla Assam.
Kumta, ka seng ka la pynphai biang noh ia ki sha ka jaka ba ki wan bad ka buh ruh ka jingmaham kaba tyngeh ia kito ki contractor; kiba ju mlien ban wan ialam ia ki bar jylla, ba kin pynbiang beit da ka work permit jong ka jylla, lem kumta ka seng kan ym shim ka jingkitkhlieh.
Shillong: Shiphew ngut ki briew kiba la shah kem ha kine ki ar sngi ki ba kynthup na Shillong bad Guwahati bad ki pulit ki la ioh ruh ban kurup droks haduh 1195 gram ki ba kot dor ha iew ka la kot sha ka T.
15 klur tyngka la iathuh da ka Superibtendent of police jong ka East khasi hills District ka kong Claudia C Lyngwa.
Ha ba ia kren bad ki nongpathai khubor ka kong Claudia ka la iathuh ba ha ka 2tarik u nailur ki pulit ki la ioh jingtip ba u Alberto Raplang u ladon ka jingthmu ban wan khaii ia ki 40 tylli ki synduk sabon ki ba don u drug bad ba ka liang ki pulit ki la pynap shrip ha Viewpoint, hynrei kim shem la ioh ia u drug, hynrei lyngba ka mobile phone jong u Alberto ki la lap ksai ba u don jingiadei kaba jan bad ki nongkhaii drug,kumta ki la kem noh ia u.
Lyngba ka jingioh kem ia u Alberto, u la ialam sha Guwahati.
Na Guwahati Ia ioh ban kem sa ia u  Shasi u dei u ba na ka Jylla Manipur.
Lyngba ka jingtip ba ioh na u Shashi u la leit ialam sha ing jong u Abhi Das bad na ing u Abhi Das la ioh ban kurup ia u drug heroin u ba 124 grm.
U Abhi Das u la ialam ha ka hotel, ba ki wei pat ki nongkhaii drug ki don bad na kane ka hotel la ioh ban kem sa lai ngut kiwei pat bad ia ka kali jong ki ruh la  kurup lang.
Hadien kane u Sashi u la ai jingtip ruh shaphang ka Gracy ka ba dei na ka Jylla Manipur ha kaba ka sah ha logde ha Guwahati hi.
Ha ka jingleit khynra ha jaka ba sah ka Gracy la ioh kurup ia u heroin drug u ba 694 grm.
Ha ba la wan phai noh sha Shillong ha ka sngi ba bud, ka ta ha ka 3 tarik ki la ioh ban kem sa ia san ngut ki briew na ka thain Laitkor bad la ioh ban kurup na kine ki briew ia u heroin u ba 277 gram.
Ha kane ka kynti ki pulit ki la kem ia 10 ngut ki briew ki ba donkti ha ka khaii drug bad ki la ioh kurup haduh 1195 grms u drug heroin na ki ne ki ba shah kem.
Ha kane ka jingioh kem ia kine ki nongkhaii droks, ki pulit ki la shem ba ar ngut ki kurim kim tip kaei kaba u kurim jong ki u leh kim don jingtip ei ei bad u wei na kiba ki leit ban kem na iing ki shem ba don lang bad khun ba dangrit bad kane ka la ktah hynrei ki hap ban kem.
Ha dien ba ki pulit ki la lah ban khang ia ka jingwan ki drok na ki thaiñ Manipur sha Meghalaya lyngba ka Silchar, ki nongkhaii droks kila wad ia ka lynti na Manipur sha Nagaland bad poi sha Guwahati bad ki nongkhaii na Meghalaya ki leit ban shim na Guwahati.
Ka kong Claudia ka la ong ba mynta ka jingthwet pyrshah ia ki nongkhaii droks kan kham pynsuk namar ia ka jingpeit bniah ha ki Laboratory la lah ban leh hapoh ka IFSL kaba don ha Shillong.
Mynshuwa haba ioh kem droks la hap ban phah sha Kolkatta, Hyderabad bad Chhattisgarh kane ka shim por da ki bun bun bnai.
Bhubaneswar: U Haribandhu Kahanr, ula ngat ha ka kuna mynta ka sngi, kaba shongdor baroh  T.
47,500, na ka daw ba u pynkhein ia ka ain niah kali.
U Kahanr, uba na Orissa bad uba niah auto rickshaw ha ka nongbah Bhubaneshwar, u iathuh ba um shym la bakla eiei, ha ka jingniah kali, tangba ula shu buaid kyiad bad u iathuh ba katei ka kali jongu, ka dei kaba u shu thied pateng kaba shongdor   T.
25,000.
Ha ka chalan, U Kahanr, ula shah dain kuna T.
500, kaba dei ka kuna pynkhein ain, nangta T.
5,000 ba u shah ia uwei pat u briew, ba un niah ia ka kali jongu, nangta T.
5, 000 namar ba u niah kali khlem laisen, nangta T.
10,000 ba u niah kali ha ka por ba buaid bad nangta sa T.
10,000 ba u pynkhein ia ka kyndon ban pynduna ia ka jingsawa bad ia ka jingjaboh jong ka lyer, nangta T.
5,000 ba u pyniaid ia ka kali, kaba khlem don don number bad khlem ka certificate kaba biang, nangta sa T.
10,000 ba u kamai kali khlem da kaba pynkhein ia ka kyndon jong ka permit kaba biag bad nangta sa T.
2,000 ba u niah kali khlem insurance.
“Nga dang shu thied pateng ia katei ka kali auto rickshaw ha ka dor T.
25  hajar dang shi taiew mynshwa.
Nga la pyndep ia ka kyrdan graduate, tangba ngam donkam donjam bad nga thied ban ioh kamai ialade da ka kam  niah kali bad nga don ia baroh ki kot kiba donkam jong ka kali" ong U Kahanr.
La bthah ia U Kahanr, ba un siew ia katei ka kuna kaba T.
47,500, ha ka  Driving Testing Track ha Chandrashekharpur ha Bhubaneswar, hynrei, u iathuh ba un nym lah satia ban siew.
U Kahanr, ula shah bat ha ki pulit hapdeng ka surok  Acharya Vihar bad Jaydev Vihar ha Bhubaneswar, kaba dei ka jaka ba ki talasi kali ha ka nongbah Bhubaneswar.
La iathuh ba ki pulit pyniaid kali, ki la kamai ha ka nongbah   Bhubaneswar haduh t.
2.
13 lak ha ki ar sngi, naduh ba pyntrei kam ia katei ka ain thymmai lane ka  Motor Vehicles (Amendment) Act 2019.
Modi gain people lost.
Big chance for the police.
For me I’m against this.
Shillong: Ka Congress ka la rai ban pyniakhun da u Winnerson D Sangma na ka bynta ka shuki Lamphang ka iing dorbar kaban sa long ha kane ka dorbar synrai ban sdang ha kane ka sngi Thohdieng ban wan.
Katba na ka liangsynshar ka la rai ban pyniakhun da u bah Metbah Lyngdoh na ka UDP uba long u myntri sorkar hynrei un hap ban iehnoh ia ka kam myntri.
Haba pyntip hadien ba la wai ka jingialang ka Congress Legislature Party (CLP) u nongialam ka party u Dr Mukul Sangma u la ong ba ka jingialang ka la mynjur da kawei ka sur ia ka kyrteng u Winnerson D Sangma ban iakhun ia ka shuki Lamphang.
“Ngi la rai da kawei ka sur ban pyniakhun da u Winnerson D Sangma ia ka shuki Lamphang", la ong u Dr Mukul.
U la ong ba watla ka Congress kam don ha ka jingbun paid hynrei ha ka sain pyrthei ym lah ban tip namar ba ka lah ban kylla ruh ha kano kano ka por.
Lah ban kdew ba u Winnerson u la iakhun teng ruh ia ka shuki Lamphang pyrshah ia u Dr Donkupar Roy hynrei u la shah rem.
Shillong:Ka sorkar MDA mynta ka sngi ka la pynbna ia u kyrtong jongka, ban ia leh ia ka ilekshon shongknor ia bah Metbah Lyngdoh ha kane ka dorbar synrai ka ban sdang ha kane ka sngi thohdieng.
Hadien ba la kut ka jngialang jong ka sorkar MDA, kaba la pynlong ha Secretariat u symbud myntri rangbah u bah Prestone Tyngson u la pynbna ia ka kyrteng jong u kyrtong u ban ia khun na ka bynta ka ilekshon speaker.
Na ka liang u bah Metbah Lyngdoh u la pynpaw ia ka jingsngewkmen bad u la ong ba kane ka dei ka burom ia u ba ka kynhun MDA kala ibit ia u ban pynieng kum u kyrtong ha kane ka ilekshon speaker kaban long ha kane ka dorbar synrai bad u la pdiang ia kane ka jingtyrwa.
U Bah Prestone u la ong ba ka MDA ha ka jingialang kaba la dep ka la thaw ia ka Core Committee ban jied ia u kyrtong bad kane ka committee ka la shong ban wad ia u kyrtong bad ha dien ka jingiashong dorbar ka la shim ia ka kyrteng jong u Bah Metbah ia kaba la wanrah ha khmat ka kynhun MDA ia kaba la pdiang lang da baroh.
Na ka liang ong u Bah Metbah, u la ong ba u sngew ba kane ka dei ka burom ia u ba ka kynhun MDA ka la ibit ia u ban pynieng kum u kyrtong ha kane ka ilekshon shongknor kaban long ha kane ka dorbar synrai bad u la pdiang ia kane ka jingtyrwa.
Halor kane ka jingjied ia u Bah Metbah na ka liang jong u myntri rangbah ka jylla u Cornad K Sangma, u la pynpaw ia ka jingsngewnguh ia baroh ki para dkhot hapoh jong ka MDA kiba la pdiang ia ka kyrteng jong u.
Sir M.
B HynniewtaD.
N.
S Wahlang Memorial Hr.
Sec.
Ka 5tarik Nailur jong man la Ka snem   kala kylla long ka sngi kaba Kyrpang       hadien ba U President badonburom Ka ri India uba ar, U(late) Dr Sarvepalli Radhakrishnan uba ha kawei Ka por U la ong " kan jin da la long kaba bha eh ba ha ka jaka ban ia lehkmen(celebrate) ia Ka sngi kha jong U, kan kham I don burom ne iahap eh (privilege) lada ia kane ka sngi yn rakhe noh kum ka sngi kaba kham Kyrpang na ka bynta ki nonghikai baroh ha kylleng Ka ri India jongngi ne kata kaba ngin tip bad khot “Teacher’s Day".
Shipor shwa ba ngin ia ngam sha kane ka topik, To ngin ia pule khyndiat shaphang une u riewkhraw ka ri India jongngi, uba baroh ki khynnah pule bad wat Ki Nonghikai hikai ruh ki dei ban tip ei-ei shaphang jong U.
Ia U Dr Radhakrishnan la kha ha kawei ka shnong rit kaba hap hapoh u pud u sam jong ka khappud jong ki jylla  Tamil Nadu bad Andhra Pradesh kaba kyrteng Ka Tiruttani ha ka 5 tarik Nailur , 1888.
U Kpa jong U Radhakrishnan, U Servapalli Veeraswami bad Ka Kmie jong U, Ka Sitamma ki dei kiba wan na ka long ing kaba duk ha kaba U Kpa u kamai ha ka tulop kaba rit eh.
U Kpa jong U Radhakrishnan ula shem jong eh shibun ban kyrshan skul ia la U khun bad sa kiwei pat ki para jong u baroh wat la u Radhakrishnan u long u khynnah uba proh jabeing bad uba stad haduh katta katta.
Ha ka jingshisha u kpa jong U Radhakrishnan um da kwah eh ba U khun jong u un nang ban pule ne thoh phareng ne wat ban leit skul ruh hynrei u da thrang dik-dik eh ban pynlong iala u khun kum uwei u riewniam (priest).
Hynrei ka jingstad bad ka Sap- ka talen ba U Radhakrishnan u don  kala pynlong bad pynbor ia  U kpa ban lenlade bad ban phah skul ha kawei ka skul kaba don hapoh ka shnong jong u hi.
U Servapalli Radhakrishnan kum U khynnah skul ula long shisha U bastad bad ka jingioh iarap jong u sa na ka scholarship kala nang  iarap bad kyrshan ia ki jingangnud jong u ban bteng pat ia ka jingleit skul ha kane ka skul.
Hadien ba ula  pass bha kham shakhmat ia Ki klas ha ki Kyrdan pule kiba kham rit na ka skul shnong , ula leit ban bteng pat ia ki jingpule  kiba kham shalor ha ka kyrdan High School ha Lutheran Mission School.
Tiruttani.
Haka rta Kaba 16 snem ula leit pat ban pule sa ha ka Voorhee’s College,Vellore bad dei ruh ha kane ka juh ka snem ba U kpa jong u ula pynia- thoh shongkurim noh bad ka Sivakamuamma.
Kane Ka jingiathoh shongkurim jong u kam shym la pyndkut ne pyndkoh iaka pule puthi jong U Radhakrishnan namar nangne na Vellore ula leit ban kynriah pat sa sha Madras Christian College ha ka rta kaba 17 snem bad ula lah ban pyndep thop ia ka kyrdan B.
A bad M.
A haka subjekPhilosophy.
Hadien ba U la pass ia ka M.
A na Madras University,U Radhakrishnan U la ioh ia ka post kum U lecturer haka Madras Presidency College ha U snem 1909 tang dang ha ka rta kaba 21 snem.
Une U Samla lud naduh ba U sdang ia ka kam kum U nonghikai, U long u samla uba baroh Ki khynnah pule ki ju iajuh-iajan bad kum U professor ha ka Presidency College, Madras ula long shisha U nonghikai uba don iaka mynsiem sngewlem bad iarap.
U lah shah khot ruh ban long U professor ha ka Calcutta University kaba long Ka University kaba pawnam ha kito ki por  ha ka rta kaba 30 snem bad U lah shah jied bad shah khot ruh ban trei kum U Vice- Chancellor ka Andhra University kaba tang ha ka rta kaba 40 snem bad ha kaba U la trei 5 snem hangta.
Lai snem hadien kata la ibit ia u ban bynshet bad thung pat ia U kum U Vice-Chancellor ka Benaras Hindu University bad ha baroh artylli ki kam ba U la trei , ia U Radhakrishnan la ju tip kum U  nonghikai uba tbit bad uba baroh Ki shaniah bad burom.
U Dr.
Radhakrishnan kum U briew u long u briew uba beit bad uba ju kren beit tang ia ki jingshisha bad U long u briew U  bym ju riej ban ong , ‘ U mohkhiew ia u mohkhiew ‘ haba ka dei ia u ban kren ia ki jingshisha.
U long ruh U briew uba jynsur  mynsiem bad uba laitluid bad um ju set tang ha lade ia kiei kiei kiba U kwah ban pynpaw shabar.
Ka Jingstad bad Ka jinglong hok ba shisur-shidur jong u ka la plie lad plie lynti ba un shah jied kum U Ambassador sha ka ri Soviet Union ha U snem 1949.
Ha ka snem 1952,hadien ba U la dap 64 snem ka rta ; la jied ia u ban long kum U Vice- President jong Ka ri India ba laitluid.
Kum U Vice-President uba dei ban pyniaid ia ka dorbar thawaiñ jong ka Rajya Sabha , barabor ha ka jingiamir jingmut bad ka jingiathalaiñ nia kaba la i kum ban meh ding ; U Radhakrishnan uj u pynjaijai da k koi kyntien sngewieid bad ba syrpai – syrpud ia ka dohnud kiba bun ba la sot na ka kot niam Sanskrit bad na Ki jingthoh bakhuid na ka Baible bad barobor ki jingklang ka ding ha iing dorbar ki  ran noh hangta-hangta hi.
U paralok ba ia Jan bha jong u u dei U Jawaharlal Nehru uba ju iohi ia Ki jingleh jong U Radhakrishnan ha ka iing dorbar , U Nehru ula kynthoh shisien ia kine Ki kyntien kiba kordor , " By the way in which Radhakrishnan conducted the proceedings of the Rajya Sabha , he had made the meetings of the House look like family gatherings…".
Ia U Radhakrishnan la pynkup burom da ka Bharat Ratna ha u snem 1954 bad ula bat ruh ia ka kam Vice- President ka ri India  arsien kynthih bad ha U snem 1962 la jied pat ia u kum u President ba ar ka ri India haba ula dap 74 snem ka rta.
Dei ha kane hi kajuh ka snem ba ia ka sngi kha jong une u ‘riewkhraw bad u ‘riewshemphang la rakhe noh kum kata Ka “Teacher’s Day" kaba long kum shibynta ban sngewnguh bad sngewburom ia Ki kam kiba ula leh bad kiba la pyniasyriem ia ka kam Nonghikai kum “ki dieng sharak kiba tbeh jingshai ia ki nongleit lynti ha ka por mynmiet ba dum ka mariang".
Khatduh khatwai kum shibynta ban rakhe kyrpang ia kane ka sngi bakhraw bad ka ban sah jngkynmaw pateng-la-pateng, la sngew dei ban ai ka jingpyrto bad jingiaroh ia baroh Ki nonghikai na ka bynta ki matti babha ba  kila bsut ha ngi.
To ngin ym klet ba ki nonghikai ki don ka bynta kaba khraw haka imlang- sahlang bad na ka bynta ka lawei jong ngi bad horkit hordang ngim dei ban klet ia kine ki jingshisha harum :-.
Shillong: Saw ngut ki MDC ka Jaintia Hills Autonomous District Council (JHADC) ka UDP kim treh wan phai shuh sha la ïing, namar ba kila leit klim bad ka BJP dang shen.
Ia kane la sakhi ha kaba kine ki MDC kim shym la wan sha ka jingialang kaba la khot da ka seng kmie ha Shillong ba long ha ïing sah u MLA bad myntri sorkar uba dei na Jaintia Hills, u bah Kurmen Shylla.
Ha kane ka jingialang la wan poi tang 4 ngut ki MDC ka UDP katba kiwei 4 ngut kila jah bad 2 ngut kim lap wan namar ba ki dang donkam kyrkieh sha Delhi.
Haba kren sha ki lad pathai khubor, u bah Bindo M Lanong ula ong ka jingialang ka la pdiang ia ka jingphet seng ki 4 ngut ki MDC bad kam don kano kano ka jingiakren da kumwei pat.
U bah Bindo ula ong ba kito 4 ngut ki MDC kiba phet, kan long kumba ki pyniap hi ialade ha ka lawei ka sain pyrthei jongki.
“Uwei (bah Lakhon Biam) u MDC (UDP) uba bat chairman un shah pynhap noh na ka shuki", la ong u bah Bindo bad bynrap, kane ka dei ka jingpynshisha ba kila pyniap hi ia ka lawei ka sain pyrthei.
U la kynnoh ba ki 4 ngut ka party kila shah ialam bakla ha ka BJP.
“Ngi don lang ha ka sorkar MDA bad ka BJP hynrei ngim iatreilang eiei ruh em bad ka BJP", la ong u bah Bindo.
Ki MDC kiba dang don ha ka UDP ki long u bah Laski Rymbai, Winning Garland Sungoh, Dr Sanki Shangpung, Finelynes Bareh, Emlangki Lamare, Lomris Lyngdoh, Richard Lyngdoh (Ind) katba kiba phet na ka UDP ki long u bah Lakhon Biam, Krishon Langstang, Treilang Suchiang,  Dawan Lyngdoh.
Shillong: U Dr Azad Zaman u ba dei u MLA jong ka Rajabala West Garo Hills District  mynta ka sngi u la leit ban kynduh ia  u Myntri rangbah ka jylla u Conrad K Sangma halor ka National Registration Citizens (NRC).
Ha dien ka jingiakynduh  bad  u Myntri rangbah ka jylla ha ba ia kren bad ki nong pathai khubor u la ong “Nga la wan ban kynduh ia u myntri rangbah ka jylla ba u don ka jingsngewkhia na ka bynta ki kynthei na kane ka jylla Meghalaya kiba shong shongkha sha Assam, kiba kynthup ia ki Khasi, Garo bad kiwei ki jaidbynriew  namar lyngba kane ka NRC ki la shah niew nongwei hala ka jong ka Ri.
"U MLA ka Rajabala u la kyntu ia ka sorkar ba phah da ka jingthoh sha Supreme Court ban kyrpad ba ia ki kynthei ki ba long na kane ka jylla Meghalaya dei ban kynthup ha ka NRC ha dien bala pynbiang ia ki kot ki sla na kane ka jylla,ki don palat phew hajar ki kynthei na kane ka jylla Meghalaya kiba shongkha ha Assam, ka long kaei kaei kaba ym lah ban sngewthuh ba u para nong India ha Assam u dei u nongwei katba ha Meghalaya ki dei ki nong India.
"Na ka liang jong u Dr Azad u la iathuh ba ka NRC kam shym la pdiang ia ki kot ki sla kiba la ai da ki kynthei jong ka jylla Meghalaya kiba shong kha ha Assam.
Kane ka jingbym pdiang ia ki kot ki sla kan buh ia ki jingeh ia ki kynthei na kane ka jylla.
Na ka liang jong u myntri rangbah ha kane ka jingiakynduh bad u Dr Azad, u la ai ka jingkular ba ka sorkar kan sa shim khia ia kane ka jingai jingmut ban peit ba ki nong Meghalaya kiba sah ha Assam kin nym ia kynduh jingeh.
Shillong:   Ka Wah Umkhrah ka dei ka jaka ba la ju bret ia ki bleithaw man la u snem, ha ki aiom durga puja.
Ha ki khyndiat sngi ba ladep, u nongthoh khubor, ula leit ban jurip dalade ia ka Wah Umkhrah, ha kaba ula lap ba  ki dang don da ki phew tylli ki bleithaw kiba sahkut ha ki jaka bapher jong katei ka wah, ha kaba  hapdeng ka jingther u lapbah ha kine ki khyndiat sngi ba ladep, hynrei ka um kam  pat shem la lah ban rong lut ia kitei ki bleithaw kiba sah kut ha lynter jong katei ka wah ha ka thain Polo.
La iathuh ba haduh ha kine ki sngi, na ka liang ka Shillong Municipal Board lane na ka liang ki Durga Puja komiti, kim shym la shim khia satia ban pynpra ne weng noh ia kito ki jingthaw bapher, hadien jong katei ka jinglehniam, ba kan don ka jingjaboh jong katei ka wah kaba kongsan, jong ka nongbah Shillong.
Shillong: Tang ha Infiltration Check Gate  Ratachera palat spah ngut ki bar jylla ki ba la dep pynphai la iathuh u incharge ka Infiltration check gate.
Kane ka long hadien ba ka sorkar Assam ka la dep pynmih ia ka final draft jong ka National Rigistration Citizen.
Ka jing peitngor ia ki  mynder ha katei ka jaka ka iaid beit, na ka liang ka infiltration ka la ia thuh ba kane ka tnad ka la long ka ba phikir ia ka rung ka mih ki bar jylla bad ban ym lad da lei lei ia ki mynder bym don NRC ban ioh bsut khlieh shapoh ka jylla.
Na ka liang ka Khasi Student Union Narpuh circle, ka la haiar ban jurip  bad  ka la kyntu ia katei ka tnat ban phikir ia ka rung ka mih ki bar Jylla.
Ka seng ka la ong ba ym dei ban shaniah tang ha ka NRC, hynrei ban don ruh ka epic ban pynshisha, namar ha ka NRC, ym don dur te kumno yn lah ban pynshisha ba dei ka certificate jong u.
Haba ia kren pat halor ka jingshim kabu ki bar jylla ban ioh rung tang da ka epic khlem don ka NRC, namar ki la kam ba ka sorkar Assam ka la ai por biang sa 120 sngi ban pynrung kyrteng ia kito ki bympat mih kyrteng, ka seng ka la ong  ba kito ki bym shym la mih kyrteng kim don hok shuh ban aplai hynrei tang ban appeal sha ka Foreign Tribunal (FT).
Haba ia kren ia kane, u bah Nongsiej u ba long u Incharge katei ka khyrdop u la ong horkit hordang yn nym ailad da lei lei ba ki mynder bym don original NRC bad ka epic kin ioh rung.
U la kam ba haduh mynta da ki spah ngut ki bar jylla ki la dep pynphai.
Shillong: Ka HYC Nongthymmai Circle lyngba u President ka circle u samla Enlang Sawian ka la kyntu ia ka Synjuk jong ki Rangbah Shnong Nongthymmai pyllun ban long kiba peitngor ia ka jingrung jingmih jong ki bar jylla  ha ki shnong bad kiba dong kiba don hapoh ka thaiñ Nongthymmai bad kumjuh ki shnong kiba marjan, hadien ka jingpynmih jong ka Sorkar Assam ia ka Final list jong ka NRC ia kaba katkum ki lad pathai khubor la iohi ba ki la don haduh palat 19lak ngut tam ki briew kiba la shah kyntait  na kane ka thup.
Ka seng ha kajuh ka por ka maham tyngeh ruh ia ki Trai iing ba kim dei ban shu ai wai klumar ia ki iing wai jong ki sha ki bar jylla khlem da lah ban pynshisha shwa ia ki kot ki sla jong ki bad lada ki dkhot ka seng kin lap ia kum kine ki trai iing kan leh da kaba tyngeh.
Shillong: Ka HYC War Jaintia Circle, hynnin ka sngi, hapoh ka jingialam u Vice President u Samla Rangbah J Khongiong, ka la leit ban ia kynduh ia ka tnad treikam ka Dawki Police Station bad Amlarem Police Station halor ka phang ban peitngor ban teh lakam ban nym ailad ia ki briew kiba shah kyntait na ka NRC ha Assam ba kin wan buhai shnong ha War Jaintia.
Kumta na ka liang kine ar tylli ki Police Station, ki la pynpaw ba kin iai peitngor bha ryngkat ka jingiatrei lang bad ka Seng.
Shuh shuh u President ula ong “Kum u nongialam ka circle nga kyntuh jur ia ki paradoh parasnam ha baroh ka War jaintia dei ban ieng tylli lang halor kane ka NRC khamtam kito ki shnong kiba jan eh ha ki border, Kharkhena, Sankhat, Muktapur haduh Dawki".
Aizawl: Ka jing ia pyni bor hapdeng ka Mizoram, kan sa khie biang ha ki khyndiat sngi ba ladep, na ka daw, ba ka Assam, ka thmu ban tei ia ka mosque hajan ka nongbah Bairabi, kaba don ha u pud ka Assam bad ka Mizoram.
Na ka liang jong ka seng ba pawkhmat ha Mizoram, ka  Mizo Zirlai Pawl (MZP), ka kren shai hynnin ka sngi, ba kan shna da ka jaka shongthait ha katei ka jaka, ba ka Assam, ka thmu ban tei ia ka iingmane ki Muslim ha Zophai.
U President ka MZP, U  L Ramdinliana Renthlei, u iathuh ba ki samla pule, kin thawlad ban tei ia ka jaka shongthait ha katei ka jaka, lada jia ba kam don ka jingkhang lad ia ka jingtei iingmane Muslim ka Assam.
Bengaluru: Ki la don ki bos kiba shah thang bad ki skul ki la khang lut mynta ka sngi ha Karnataka, na ka daw jong ka jingkhot pakhang shnong jong ka seng Congress mynta ka sngi ha Karnataka, ban pyrshah halor ka jingshah kem jong U DK Shivakumar, ha ka tnat  Enforcement Directorate, halor ki kyndon ain  Prevention of Money Laundering Act (PMLA), lane kaba ki ong ka jinglum pisa beain.
Hadien ka jingshah kem jong U MLA ka Kanakapura, uba dei U MLA jong ka seng Congress, ka la mih ka jing kulmar hynnin ka sngi ha Karnataka, ha kaba ka la odn ka jing ia thang kali, ka jing ia shoh ia dat ha  Bengaluru Rural bad ha Ramanagaram district, kiba dei ki ktem ba khlain bah jong u  Shivakumar.
Ki nong kyrshan ka seng Congress, ki la pakhang ia ka surok bah  Bengaluru-Mysuru bad ki don saw tylli ki bos jong ka  KSRTC, kiba la shah lun maw.
La iathuh ba hynnin ka miet, ki la don 10 tylli ki bos, kiba la shah thang ne shah ther maw ha Satanur bad halor katei ka jingjia, ki pulit ki la bthah ia ki bos jong ka  Karnataka State Road Transport Corporation (KSRTC), ba kim dei satia ban iaid kamai mynta ka sngi.
Na ka liang ka seng Congress, ka pyrshah jur halor katei ka jingkem ia U Shivakumar, da kaba ka kynnoh, ba ka dei ka jingleh thombor bad ka jingshim kabu sain pyrthei bad la ong ruh ba ki kwah ban pyni kam ha katei ka rukom, namar ba ki la pheil ha ka jingpynkhie im ha ka ioh ka kot jong ka Ri hi baroh kawei.
Hyderabad: Ka sorkar jong U  Jagan Mohan Reddy ha  Andhra Pradesh, ka la rai ban siew bai bnai ia ki Pastor kiba don ha katei ka Jylla bad mynta ka dang iaid ban lum jingkhein ia kitei ki Pastor, la ki don katno ngut.
Halor katei ka rai, na ka liang ka seng BJP, ka la kren pyrshah jur, da kaba kynnoh ba utei u myntri rangbah, u kwah ban pyn myntoi politiks, da kaba iaid ha ka nongrim jong ka niam.
Katei ka hukum, kaba la pynmih ha ka taiew ba ladep, ka bthah ia ki Deputy Commissioner jong ki District, ba kin wad jingkhein bad iathuh ia ka jingdon ki Pastor ha kylleng ki bynta jong ka Jylla.
Kane ka dei ka jingthmu jong ka YSR Congress, ban pyn urlong ia ka kular ilekshon jongki, ha kaba kin ai tulop T.
5hajar ia ki Pastor.
Ka kular elekshon jong katei ka seng, ka rai ruh ban ai hapdeng T.
10,000 haduh T.
35,000 sha ki temple bad nangta sa T.
15,000 sha ki   imam bad ki muezzin.
“Kane kam dei ba ka sorkar kan siew noh ia ka pisa sha ki Pastor, hynrei ki Collector, kin wad jingkhein shwa lada don Pastor ne em ha Andhra Pradesh, lada ba la antad ba kim don satia.
Ngi don jingkhein ia ki Imam, namar ba ki don ha ki mosque" ong ka Additional Secretary jong ka state Minorities Welfare Department, ka Usha Kumar.
Na ka liang ka BJP, ka shim ba katei ka dei ka jingthmu beit beit ban synshar ia ka Jylla, ha ka nongrim jong ka niam, ong u heh duh jong katei ka seng ha Andhra Pradesh.
Shillong:  U Dr Mukul Sangma u nongialam ka liangpyrshah u la kam ba ka jingpyntreikam ia ka National Register of Citizen  (NRC) kam long kaba jop bad ka daw ka dei namar ba khlem leh shwa ia ka National Population Register (NPR).
“Ka dei tang ka India ka bym don ka NPR ha kane ka juk mynta.
Ha ka jingshisha, shwa ba leh ia ka NRC, la dei ban leh shwa ia ka NPR khnang ban suk ban leh ia ka NRC", la ong u Dr Mukul.
U la kynthah jur ia ka jingpyntreikam ia ka National Register of Citizen  (NRC) ha Asam, ka long ka bym seisoh namar ba ki briew kiba dei trai shnong, ki dang shah kyntait pynban.
Kane ka jingkren jong u Dr Mukul Sangma ka long hadien ba ka la don ka jingkynnoh ba ki trai shnong kiba bun kila shah kyntait kum ki bar ri ha ka jingpyntreikam ka sorkar ia ka NRC ha jylla Assam.
Kumba 19 lak ngut tam ki briew ki la shah kyntait ban rung ha ka NRC ha Assam bad ia kine la khein ne niew kum ki bar ri.
U la ong ba kiba bun ki briew kim don ki kot ki sla ban pynshisha namar ba kiba bun ki dei kiba dang shu wanrah ka sorkar dang shen kum ka syrnot sngi kha, bad kiwei bad kane ka la buh jingeh ia ki briew ban ioh jaka ha ka NRC watla ki dei hok ki nongshong shnong ka ri.
Nongpoh:  U Bah Sosthenes Sohtun, MLA ka Jirang, myn hynnin ka sngi u la leit ban kynduh ia ka Kong RM Kurbah, Deputy Commissioner ka Ri Bhoi, na ka bynta ban kyntu ia ka, ba ka dei ban shimkhia halor ban pyrkhing ia ka jingwan rung ki briew kiba nabar ha baroh ki shnong kiba don ha Ri Bhoi.
Haba leit ban kynduh ia ka Kong RM Kurbah, utei u MLA ka Jirang, u la kyntu ia katei ka DC, ba ka dei ban phah jingthoh sha baroh ki Rangbah shnong kiba don ha Ri Bhoi, kaba long ruh kum ka jingkyntu ia ki nongialam shnong, ba ki dei ban pyntip sha ki bor ka District, haba ki iohi ba don ki briew kiba phylla kiba wan ha ki shnong ki thaw.
Ka daw kaba la pynlong ia u MLA ka Jirang, ba un leit kynduh ia ka DC, ka dei ruh hadien ba ka sorkar Assam, ka la pynbna ba ki la don haduh 19 lak tam ki briew, kiba briew kiba la shah khein nongwei bad ki bym don ha ka thup NRC.
Haba iadei bad katei ka jingleit kynduh DC, utei u MLA ka Jirang, u la kyntu ia ka DC ba ka dei ban phah peitngor ne kham shimkhia ha kito ki shnong, kiba don ha khappud ka Meghalaya bad Assam, namar lada ym don kiba shimkhia ne peitngor kum ha kane ka por, ki sa don bun na kitei ki briew ki bym don ha ka thup ka NRC, ki ban sa shimkabu ban wanrieh ha kito ki shnong kiba don ha khappud.
Shillong:  Ki trai jaka bad ki nongsumar ia ki jingkieng jri kila pynrem jur bad pyrshah ruh ia ka jingleh  lyndet ka sorkar jylla ia ki kum ki trai hynrei ka la wanrah pynban da kita ki stad ne expert nabar ban wan batai ia ka jingthung jingkieng diengjri khlem da tip ia ka duh ka dang.
“Wat la ngim don ban pyrshah ia ka jingthmu ban pynlong kum ka Heritage Site ia ki them ba don ki jingkieng diengjri hynrei ka pyrshah ia ka lynti ba ka iaid ban leh ia kane da kaba leh hi khlem kano kano ka jingkynjoh ktien bad khlem da khot lang ia ki trai bri, ki nongsumar ia ki jingkieng jri hynrei la pyndonkam pynban da kita ki stad kiba nabar ki bym don jingtip eiei ia ki jingkieng dieng jri kiba la thung da ki kpa tymmen da ki hajar bad spah snem bad ba la sumar ha kane ka pateng ba mynta ruh", la ong u bah Morningstar Khongthaw u nongialam ka Living Root Bridges Foundation.
U la iathuh ba u Chief Secretary ka sorkar jylla ha ka 25 tarik Kyllalyngkot, 2018, u la shu lum ia kita ki stad thung dieng jri bad ki shnong hynrei kaba sngew lyngngoh ka long ba ki trai jaka ki trai bri bad ki nongsumar nongthung dieng jri ba shisha kim bna eiei ia kane.
“Ngi la wan iakynduh ia u Chief Secretary hynnin ka sngi hynrei khlem ioh iakynduh ba um don ha ophis bad ngi la iakynduh ia ka Deputy Commissioner hynrei kam shym la tip eiei halor kane", la ong u bah Morningstar Khongthaw.
Ki la rai ba kin nym treh ban soi ia kata ka jinghukum ka sorkar ba la phah sha ki shnong namar ba kane ka pyni ba ka sorkar ka la iaid lait ia ki trai bad ka burom ia ki kliar kiba shu wan ban shim kabu ia ki kam ba la leh da ki myn barim da ki spah bad hajar snem mynshwa.
“Ngim nym treh ban soi ia ka jingphah ka sorkar kaba la shu phah kylleng ki shnong ia kata ka jingthmu ban pynrung ha ka Heritage Site khlem don kano kano ka jingiasyllok shwa ia ki trai jaka, ki nongsumar ia ki jingkieng diengjri", u la ong.
Kane ka jingpyrshah jongki ka long ba ka sorkar ka la shu wanrah da kita ki stad thung dieng jri ne consultant expert kiba nabar hynrei ki bym tip bad ki bym ju don bynta eiei ha kane ka kam ba la leh da ki myn barim da ki spah bad hajar snem mynshwa ba la hiar pateng ha kine ki pateng ban pynneh pynsah bad ban sumar ia kine ki jingkieng diengjri.
Haba kren sha ki lad pathai khubor myn hynnin ka sngi, u chairman ka Living Root Bridges Foundation, u bah Morningstar u la kam ba ka sorkar ka la leh stad ia kane ka kam da kaba wanrah ia kita ki consultant ne ki stad ban wan hikai ban wan batai ia ka jingthung ia ki jingkieng dieng jri kiba khlem da tip ki dei kiei namar ba ka jingthung ia ki jingkieng dieng jri, ka la dei ka jingstad bad ka jingnang jingtip ki kpa tymmen jong ki ha kane ka ri Khasi khamtam sha ki padun ka them riwar.
Ki jingkieng jri ki la don da ki spah snem bad ki briew ka padun them riwar ki dang pynneh bad sumar ia ki haduh kine ki sngi khlem don nonghikai nongbatai namar ba ka dei ka jingstad bad ka jingshemphang jong ki mynbarim kiba la lah ban leh ia kane.
Halor kane, kila dawa na ka sorkar ba kan ai jingtip kaba bniah halor kita ki stad kiba la thung kiba la wan lyngba ka Meghalaya Basin Development Authority (MBDA), kiba khlem don satia kano kano ka jingtip bad ka jingstad shaphang ki jingkieng dieng jri, kaba lah ban long kumba trei u sniang ioh nam ei u ksew.
Katto katne ki riew rangbah kiba sumar bad ri ia ki jingkieng dieng jri kum u bah Jobenstone Nongkrod na Pynter, u bah Damarseus Rani na Kongthong, u bah Hila War na Laitkynsew kila batai ba ki jingbatai jong kita ki stad ba la thung ka sorkar, kim iahap satia kum ka jingshemphang bad ka jingtbit jong ki myn barim kiba la thung ia ki jingkieng diengjri da ki spah snem mynta.
Nongpoh: Ka la long ka jingkmen kaba khraw ia ki Nonghikai lem bad ki khynnah skul, jong ka skul St.
Joseph HSS ha Umden, ha kaba hynnin ka sngi u Bah Mayraldborn Syiem, MLA ka Nongpoh, u la leit ban plie paidbah ia ka madan kaba dei ruh ka jaka ieng Assembly jong ki khynnah ha katei ka skul, ia kaba la ai da utei u MLA, na ka bynta ban pynsuk ia ki khynnah jong katei ka skul bad ba kin lait na kaba ieng ha ktieh, khamtam ha ka por lyiur.
Ha kaba plie ia katei ka phyllaw kaba la siang da ka Dewbilat, la sakhi da ka jingdon ki Phadar, ki Sisters, ki Nonghikai, ki riew rangbah lem bad kiwei kiwei.
Haba ai jingkren ha katei na sngi, u Bah Mayraldborn Syiem, u la pynpaw ia ka jingkmen ba u la ioh ban plie paidbah ia katei ka madan, kaba ma u hi u la ai jingiarap na ka bynta ban shna pynbha ia katei ka phyllaw, kaba long ruh ka jingdonkam tam jong ki khynnah kiba leit pule ha katei ka skul.
U Bah Mayraldborn Syiem, u la ong ba u kmen ban ioh iarap ia katei ka skul, namar ka dei ruh ka skul, kaba la ai jinghikai ia u ha ki por ba mynshwa, namarkata u la ai ka jingkular ba un nang iatrei ryngkat ryngkat bad ki nongpyniaid jong katei ka skul, khnang ba katei ka skul kan nangai ia ka jingshakri kaba janai ia ki khynnah skul ha katei ka thain hi baroh kawei.
Shillong:  Ka Adventurous Hynñiewtrep off Roader (AHOR) kan pyllong ia ka jingiakop niah kali  sha surok khlaw kaba ai kyrteng kum ka AHOR 4×4 Off Road Challenge.
Kane ka jingiakop kan long lai sngi naduh ka 5 haduh ka 7 tarik mynta u bnai nailur, ha Kharsati Park, Ri-Bhoi District.
Ka khusnam pisa ba ka synjuk ka la thmu ba kan pynlut ha kane ka kynti kaba mynta ka long haduh 2  lak 30 hajar tyngka bad bynrap lang bad ka jingsam ia ki trophy bad ki syrnot iashim bynta.
Ha ka jingiakren bad ki lad pathai khubor hynnin ka sngi Hatmajai, na ka liang u President ka AHOR u bah D.
D Umdor,  u la batai ba kane ka jingiakob mynta ka kynti la rai ban pdiang ia ki nongwan iashim bynta hapoh ka 20 ne 22 ngut nalor katta la wer lang ruh ia ki samla kynthei ba don ka ka sap niah ia ki kali, ba ki lah ba kin wan ban iashim bynta, ha kaba ia ki kali naka bynta ka jong ki ban iakhun ha kane ka jingiakob yn pynbiang da ki bor pyniaid.
Ka daw kaba pynlong ia ki AHOR ban bteng ban  shim biang ia kane ka sien jam kaba lai ka jong ki ban pynlong ia kane ka jingiakob ka long ba kiba bun na ki paidbah ka jylla kim pat tip ne shemphang bha haba iadei bad kane ka jingiakob.
Khyndiat shaphang kane ka iakob, ia ki lynti iaid jong ki kali kan long da kaba yn hap ban iaid lyngba ki khohruh khohram, ki lynti ba la la siang tang da ki maw, ne don ruh ki bynta ba ki kali kin hap ba kin jam lyngba ki  nur um ne na ki kynja um ba wan tuid na ki wah ne don ruh ki bynta ba ki kali kin hap ban iaid lyngba ki lynti ba lam ktieh.
Kumta ka jingiakob hi ka long  kaba eh bad ba jwat bha, ha kaba u/ka nongniah kin hap ban long kiba nep ba proh bha ka jabieng ka jong ki, da kaba kin donkam ban ia mir jingmut bha ruh hapdeng para maki, bad long ruh kiba nep ka bor pyrkhat lada ki thrang ban kynjoh sha ka thong ban jop ia kane ka jingiakob lyngba ki rai-eh ki raidam ba ki bor pyniaid ki la pynap shrip ia u/ka nongwan iashim bynta sha kane ka jingiakob.
Ka jingiakob ka long kum kawei na ki kynja rynsan kaban plie lad ia u/ka nongiashim bynta ba ki lah ban phrang ia la ka jingim sngewtynnad niah kali ka jong ki, da kaba kin  leit iashim bynta ruh sha ki lympung iakob ba kum kine ba juh long man la u snem hapoh Goa.
Shillong:  Ka kynhun ïalehkai football ka H.
Elias Higher Seconradry School, ka la mih  myn hynnin sngi sha ka lympung ïalehkai jong ka  Diamond Jubilee U-17 International  Subroto Mukherjee Cup Football Tournament, kaba dei naka bynta ka kyrdan jong ka U-17 ki khynnah shynrang ban long ha nongbah Delhi.
Ki kyrteng jong ki player ki long u Urbanity Makhroh, Wanteilang Malngniang, Henry Nongneng, Saveme Tariang, Iohborlang Lyngkhoi, Jefferson Kharbuli, Abhay Chettri, Gladdy Kharbuli, Sangti Shianglong, Hamemanbha Wahlang, Skilful Tariang, Wadajied Ryngkhlem, Tremiki Lamurong, Glenny’s Lynrah,Ioanis Suchen, Benjamin Diengdoh.
U Coach jong kane ka kynhun dei u bah Bobby.
L.
Nongbet bad Manager dei u bah Benjamin Lyngdoh.
Shwa ba kane ka kynhun kan mih na la ïing, la ïoh ïa ka jingïalang kitbok kit rwiang ïa ka kynhun ba la don lang u Deputy Director ka tant Sports & Youth A ffairs u JR Marak bad u DistrictHa kawei ka khubor, ka  lynti ïaid ïa ka kynhun ki thei ïalehkai jong ka Umthli Secondary School, ha ka lympung ïalehkai jong ka Diamond Jubilee U-17 International Subroto Mukherjee Cup Football Tournament, ka la poi noh sha kaba kut hynne ka sngi hadien ba ki la shah liem da noh da 0-1, hakhmat ka kynhun ki thei ïalehkai jong ka Assam, ha ka kyrdan ïakhun jopng ka  quarterfinal.
Shillong:  Ka jingïalehkai hapdeng ka Rangdajied United FC pyrshah ïa ka Nangkiew Irat SC naka bynta ka wat ba nyngkong ka lympung ïalehkai Shillong Premier League ka Shillong Sports Association, ba la long hynnin ka sngi Hatmajai ha JN Stadium.
Polo, ka la kut noh ha ka jingïakhaid bym shym la don satia ba lah ban ïa pynkhih ïa ka jar.
Mynta ka sngi Balang ka jingïakhun kan long hapdeng ka Ryntih SC pyrshah noh ïa ka Nongrim Hills SC ha ka por 3:30 nohphai sngi.
Jowai:  Ka ophis jong u Deputy Commissioner, West Jaintia Hills District, Jowai ka la ioh jingtip ba ki don ki jingpynsaphriang lyngba ki lad pathai khubor bad ki la don ruh ki Company kiba thoh sha ki Waheh Shnong naka bynta ban ai jinghikai (Skill Training) ban trei shabar jylla.
Kumta u Deputy Commissioner u la kyrpad  ia ki kmie ki kpa bad ki samla wad kam ban long kiba husiar bad  yn ym  pdiang khlem jingtip kaba bniah khnang ban lait naka jingshah thok bad shah pyndonkam bakla.
Shillong:Dangshen u Producer uba long ruh u Director jong ka Phlim 9-Lad u la pynmih ia ka jingrwai na kane ka phlim lyngba ka Youtube bad hapoh shibnai ki nongpeit ia kane ka jingrwai ki la don palat kumba 1 million ngut.
U bah Commander Shangpliang uba dei u nongpynmih bad Director jong kane ka phlim u la pynpaw ia ka jingaikhublei ia ki paidbah kiba la peit ia kane ka jingrwai.
U la ong ba ka jingbun jong ki nongpeit ka pynpaw ba ki paidbah ki itynnad ia kane ka jingrwai.
U la iathuh ba ia kane ka phlim la dep pynbiang lut nadong shading bad kaba sah mynta ka long tang ban apply ia ka certificate n aka Central Board of Film Certifiation Guwahati.
U bah Commander Shangpliang u la kyrpad ia ki paidbah ba kin iai ap shuwa shipor namar ki dang don ruh ki phlim khasi kiba la dep ioh certificate ki ban pyni shuwa bad la ong ba shen yn sa pynmih bad pyni paidbah noh ia kane ka phlim.
U la iathuh ba ia kane ka phlim lah ban peit shiing shisem ruh kumjuh namar ka dei ka phlim ka ban ai jingsneng na ka bynta ban kiar na ki kam sniew.
U  la iathuh ruh ba ia kane ka phlim la ioh mynsiem ban shna lyngba ki katto katne ki jingjia kiba shisha kiba la lap katkum ka jingwad bniah na ki jingjia kiba shisha ha 9-Lad.
U la iathuh ba u kyrmen skhem ba ki paidbah ki ban leit peit ia kane ka phlim kin nym babe satia ynda ki la peit, hynrei kin sngewhun bad ioh jingmut namar la shna pynbha bad pynbeit ha kiba bun ki bynta bad dei na kata ka daw ka la shim por haduh 2 snem tam ban shna ia kane ka phlim.
Lah ban kdew hangne ba ia kane ka phlim la ak da ki actor kiba pawnam ha ka karkhana shna phlim khasi kata u bah Phira dohtdong, Kong Wanri Pyngrope, ka Tracy Basaiawmoit, bah Golderstar Suchiang (bahduh) bad kiwei kiwei ki nongiashim bynta.
Nongstoiñ: Ki lai tylli ki Sengbhalang napoh ka thaiñ West Khasi Hills District kiba kynthup ia ka HYC, WYF bad HANM mynta ka sngi ba ar, ki la hiar sha ki thaiñ Shahalang na ka bynta ban pynlong ia ka jingkhynra ia ki dukan bar jylla kiba don ha katei ka thaiñ.
Ha katei ka jinghiar khynra jong kitei ki lai Seng ki la lap ba haduh mynta hi kiba bun ki dukan bar jylla kiba don ha katei ka thaiñ kim shympat la don satia ia ki kot ki sla kiba biang bad ka jingbymlah jong kitei ki bar jylla ban pynbiang ia ki kot ki sla ba donkam, na ka liang jong kitei ki lai seng kila phah khang khyrdep noh shwa ia kiba bun tylli ki dukan ha iew Shahlang.
Kitei ki lai seng ki la leit ban jurip ruh ia ki karkhana sain dewiong kiba dang mih thymmai ha ka thain Shallang bad ha ka jingjurip la lap ba nalor ki lai tylli kiba la don lypa naduh kine ki bnai ba la lah, mynta sa kumba 7 tylli kiwei pat ba kynthup kawei ha Swangre bad 6 tylli ha Kyllonmathei la sdang ban pynieng biang mynta.
Haba kren ha ki nongthoh khubor u president ka Hynniewtrep Youth Council ( HYC) WKHD u samla Lumlang Kharsyiemlieh  u la ong ba da ka jing sngew khia halor ka jing tip ba ki ba bun ki dukan bar jylla, ki nongwan bylla bar jylla  ha Shallang kim don ia kot ki sla ki ba biang kumta da la ki jong ki khmat ba hadien ka jing khynra da ki spah tylli ki dukan kim shym la don ia ki kot ki sla ki ba biang bad na kaliang ki lai tylli ki seng ki la khang noh ia ki dukan hapoh kane ka Iew Shallang.
Shuh shuh u tei u nongialam u la ong ruh ba kum ki lai tylli ki seng ki pynpaw ruh ia ka jing sngew tynnad ba kum ki nongshong shnong ka Shallang ki pynpaw ia ka mynsiem ia trei lang halor katei ka bynta bad kane ka dei tang ka jing sdang hynrei kum ki lai tylli ki seng kin nang iaid hi sha khmat ba ka jing thmu jong ngi ka long ba ka Iew Shallang kan dei noh Jong u para doh parasnam jong ngi ym shuh jong ki bar jylla kiba la mat mynta da ki phew snem.
Ha kaba iadei bad kitei ki karkhana, na ka liang jong kitei ki lai seng ki la ong ba kin sa leit ban iakynduh bad buh da ka jingthoh sha ka KHADC namar haduh mynta kim pat ioh ia ka NOC na ka KHADC.
Ha katei ka sngi la iadonlang ruh u samla Lumlang Kharsyiemlieh President ka HYC West Khasi Hills, Hamar Lyngkhoi President HANM WKH, Mawkordor Kharsyiemlieh President WYF, Sranly Rongrin President HYC Mawshynrut bad kiwei kiwei.
Nongpoh:  Mynta ka janmiet ha ka por 7 baje ei ei, ki  pulit ka Anti Infiltration Check gate, ki la ioh ban bat haduh 6 ki briew kiba khlem kot khlem sla, kiba na Barpeta Assam da ka jingthmu ban leit bylla sha Lumshong.
Ka jingtip kaba la iohlum da u Nongthohkhubor, la iathuh ba kitei ki hynnriew ngut, kiba la thmu ban wan rungtuh sha Mehalaya, ki la wan ban shong da kawei ka trok 16 shaka kaba don ia u number AS-01-0986, da ka jingthmu ban iohphet tuh na katei ka jaka talasi mynder kaba don ha Byrnihat.
La ioh jingtip ruh, ba kitei ki la lait na katei ka jaka talasi mynder, hynrei haba ki nongtrei ki la I suba bad ishankhmat bha ia katei ka trok, ki la beh bad dei tad haba la poi ha Toll Plaza ha Pahamawlein, ki la ioh ban bat ia katei ka trok bad ki la iohbat ruh ia kitei ki hynnriew ngut, kiba la pyrshang ban phet tuh na katei ka jaka talasi mynder.
Ia katei ka trok la niah da u Keramat Ali 38 snem, katba kitei ki hynriew ngut ki kynthup ia uwei u khynnah ban dang 17 snem, nangta u Safigul Islam, u Azibul Islam, u Safigul Islam, u Abdul Khalim bad Nazimul Islam.
New Delhi: Ka ain niah kali, kaba thymmai, ka la trei kam naduh ka 1tarik Nailur 2019 bad mar ia sdang, uwei u trai jong ka scooty activa, ula shah dain kuna T.
23,000 bad ka daw ka long namar ba ula kum klet ban rah ia ki kali jongu bad haba khein lang naduh ka jing bym deng helmet, ka jing bym don ki kot kali kum ka laisen niah kali, ka registration certificate, ka pollution certificate bad kiwei kiwei, ka poi sha ka T.
23,000.
U Dinesh Madan, uba shong ba sah ha Gurugram, ula iathuh ba ula iakren ia ki pulit, ba un leit shim ia ki kot ki sla, namar ba u sah hi ha Delhi bad ba ka iing jongu, ka don hajan, na ka jaka ba u shah bat, hynrei ki pulit kim shym la sngap satia.
Mynta U Mahan, uba iathuh ba ka scooty activa jongu, ka shongdor tang T.
15,000, namar ba ka dei kaba rim, kumta ula rai ban iehnoh ia katei ka scooty ha ki pulit bad ba un nym siew satia ia katei ka kuna.
Shillong: Ki ar tylli ki seng bhalang ki ba kynthup ia ka All Jaintia Hills Social Welfare Organization (AJHSWO) bad Hynniewtrep Student Union (HSU) hadien ba ki la ioh ki jing u jor na ki nongialeh Licence (Licence Applicant) ha ka ba iadei bad ki Traffic Sign/ Road Signal (Mandotary) ba buh da ka tnad ka balong kum ka signboard da ki kyntien English Traffic  sign/ Road signal (Mandatory) ba kim lah ban sngew thuh bha bad ruh ka ba eh bha ia ki ban ioh kem ha ka por interview kat kum ka jing ong ka jongki kham tam kiba pli  ki ba na nongkyndong, wat lada ka tnat ka buh Class Viii shaneng ban shah ban apply, sa ka wei pat wat lada ki la pass  lypa ia ka Driving test ruh kim pass ha ka interview, ha duh arsien ne lai sien ka shim por ia ki ha duh 17 lane 18 sngi ha ka juh ka kam.
Te ha lor ka tei ka nongrim da ka mynsiem sngewkhia ki arseng ki la leit ia kynduh bad kyntu ia u khlieh jong ka ne ka tnad U Bah Tariang ban buh sa ka sei ka signboard ha kyntien khasi ( Multi- Lingual) bad iaka sheet baki pyndonkam haka por interview ruh dei ban pynkylla ktien khasi khnang ba ki nong leit interview licence ba kin kloi ban ioh kem ha ka  por leit interview bad ruh kum shim bynta ban lait tuh ia ka por ka ba kordor ka jong ki  kham tam ia kito ki ba pli ki ba wan na ki shnong ba jngai.
Shillong: U Dr Mukul Sangma u ba long Nongialam ka liang pyrshah  u la kynnoh ba kala don ka jingbam sap ha kaba pyntrei kam ia ka skhim “Saubhagya" ka skim ka ba dei ban pynioh bor ding ieletrik sha ki 1400 tylli ki shnong ha ka jylla Meghalaya baroh kawei.
Ha ba ia kren bad ki nong pathai khubor u Dr Mukul u la ong “Ka dor ba la ai kontrak ka long haduh 50% ka jingkiew dor na ka dor bala buh.
Ha dien kane kala don ka jingmudui da u wei na ki kontraktor sha High Court jong ka jylla Meghalaya bad ha dien kata u nongmudui u la weng noh.
Hadien ba la weng ruh ia u CMD jong ka MeECL bad kala don ka shithi na ka ophis jong u CMD sha ki SDO ban pynkhreh ia ki Bill bad phah sha u Chief Engineer ban siew ia ka bill sha ki kontrator,  kane ka jingleh ka la long kaba iaid lait ia ki rukom trei kam jong ka MeECL bad lada dei ban leh kumne mynno ka Board kala shong jingialang ban shim ia ka rai.
"U la iathuh ba ia kane ka skhim  “Saubhagya" la phiah ha ki ar bynta, ka bynta kaba nyngkong ka dei sha Khasi Hills bad ha kaba la khot tender ha ka dor T.
173.
60 klur bad ha dien bala peit biang ia ka dor la pynkiew sha ka T.
255.
58 klur bad na ka bynta ka Garo Hills ka tender kaba la khot ka long T.
179.
00 klur bad ha dien ba la peit biang la pynkiew sha ka T.
270.
37 klur.
“Ban ia da kane ka jingshah lute jong ka jylla ha ki briew kiba ha ka bor, na ka liang ka party Congress kan shim ia baroh ki lad ki lynti bad ban pynthikna ba kiba ia don bynta ki shah pynshitom katkum ki kyndon ain.
"u la ong.
Shillong: Ka Executive Committee jong ka Synjuk Ki Rangbah Kur kaba la long myn hynnin ka sngi, ha Khasi Nastional Dorbar Hall ka la pdiang ia ka jingtyrwa iehnoh kam jong u President Ka Synjuk Bah HS Shylla na ki daw ba shimet jong u.
Ha ka juh ka por ka EC ka la Thung ia I Bah Herman Nongrum (Retd Judge) kum u Interim President ba shipor tad haduh ban da long ka General Council.
Ka EC ruh ka la rai ban pyndep noh ia ka jingpynskhem ia ki nongkitkam jong ki district hapoh une u Bnai September 2019.
Aizawl: Ka Mizo Zilrai Pawl (MZP), ka la shim ia ka rai kaba kham pher hynnin ka sngi bad kata ka long, ba ka la pynsmai ia ki khynnah samla ha Mizo, ba horkit hor dang, kim bit ban ia poi kha bad ki bym dei Mizo.
Katei ka seng, ka pyn bam smai ia ki samla pule, ba ki dei ban ia poi kha beit tang para Mizo.
Katei ka dei ka jing pyn bam smai ha ki high school, ki higher secondary school bad katei ka long, kum shi bynta jong ka jing iakhun jong ka seng, ban iada ia ka jinglong kyrpang jong katei ka jaitbynriew Khristan.
“Naduh u snem 2015, ngi la iaid shakhmat ban hikai ia ki khynnah samla ba kim dei ban ia poi kha bad ki bym dei ki Mizo.
Ngim lah ban ailad ban ia khleh bad kiwei pat ki jaitbynriew.
Lada ngi ia poi kha bad ki briew kiba nabar,  ngin sa duh jait noh.
Ngi don tang uwei u dkhot sha Lok Sabbha" ong U Ricky Lalbiakmawia, u nongialam jong katei ka seng, haba iakren abd ka   The Indian Express.
U Lalbiakmawia, uba dei ruh U Secretary ka tnat pla pisa jong ka  Northeast Students’ Organisation (NESO), u iathuh ba ha ka Lah Sngi U Blei, la leit ban jngoh ia kiba bun bah ki skul ha ka nongbah Aizawl bad shawei ruh, ha kaba la pyn kynmaw ia ki khynnah skul, ba kim bit ban ia poi kha da lei lei ruh bad ki bym dei ki jaitbynriew Mizo.
“Ka dei tang ka jingkular kaba da ka ktien bad kam don jingthoh eiei ruh.
Ngim pynbor iano iano ruh, hynrei ngi shu ai jingmut ia ki" bad ula ong ruh ba katba kum ka ain jong ki Mizo, kano kano kaba poi kha bad u ne ka, ki bym dei ki Mizo, ki duh noh ia ka jinglong kyrpang jongki, kum ki dkhot ka jaitbynriew Mizo.
Ha u snem ba ladep, kawei pat ka seng, ka  Young Mizo Association (YMA), ka dawa ban pyn trei kam da ka ain, ha kaba kano kano ka kynthei Mizo, kaba ia poi kha bad ki bar Jylla, ka dei ban duh noh ia ka hok jongka, kum ka Scheduled Tribe.
La dei ban ai jingiaroh ia ki samla Mizo kiba la shim ia kane ka sienjam, ban khanglad ia ka jingiashongkha khleh, bad ban tyngkai ia ka jinglong kyrpang.
La dei ban bud lem.
Shillong:Hadien ba ka Sorkar Assam ka la pynmih paidbah ia ka thup kyrteng jong ka National Registration of Citizens (NRC)  kumba 19 lakh tam ki briew kim shym la ioh  rung kyrteng ha ka thup NRC bad ba  kine ki briew ki ba ym ioh kyrteng ki lah ban wan rung sha ka Jylla Meghalaya, kumta ban teh lakam ia ka jing wan rung jong kine ki briew, kumta ka Hynniewtrep Youth Council hapoh ka jing ialam jong U President, u bah Robert kharjahrin mynta ka sngi ka la leit ban kynduh ia u Director General of Police u R.
Chandranathan.
Ha dien kane ka jing ia kynduh haba ia kren bad ki nongpathai khubor u la ia thuh “Hadien ka jingpynmih kyrteng da ka sorkar Assam bad kumba 19 lakh ki briew ki bym shem la ioh ban rung kyrteng ha ka thup jong ka NRC wat la ki dang don por kumba 120 sngi ban pynrung ia ki kyrteng ban ioh rung ha ka thup kyrteng,hynrei ngi kum ka jylla ka ba jan ia ka Assam bad ka Ri  Bangladesh ngim lah  ban shu shim sting ne ban shu shong kli kti  namar ka jngeh ka long ba tang ka Jylla Assam ka ba dang pyntrei kam ia ka NRC bad lada u briew u bym shem la ioh pynrung kyrteng ne shah khein kum u nongIndia lada u leit ha kawei kawei ka jylla  lada u wan rah noh ia ka tang ia ka epic ne ka driving laisen ka ba u la don lypa u lah ban dei biang u nong India kane kan wan rah ia ka jingeh ba ngim don ia ki ILP ne ki ain ki ban the lakam ia ka jng wan rung kyrthep jong kine ki briew bad kane ka long ka jing shongsyier ia ka jylla jong ngi.
"Na ka liang ka HYC ki la dawa ban  pynkhlain biang ia ka Anti Infiltition Directorate da ka ba buh bun ki pulit  ha baroh ka Jylla bad ban buh ruh ia ka khyrdop ban peit ia ka jng wan rung jong ki briew ki ba wan sha kane ka Jylla bad kumjuh ruh ha ki khappud ki ba ia jan bad ka Ri Bangladesh.
ngi la kyrpat ruh ban ki  buh ia ki number ba la da ki paidbah ki iohi ia ki briew ki ba I shan khmat ki lah ban phone ha ki number ki ba ki pulit kin ai bad ban pyntip ia ki.
Ki la ai jingmut ruh ba ki dei ban buh ia ki  Village Defence Party  ha man ki jaka  khnang ba ki lah ban lap ia ki ne ki briew ki ba I shan khmat ki ba wan shong shnong bad lada ki lap kn ai ti ha ki pulitNa ka liang ka HYC ka la iaroh ia ka jingpynmih ia ki jingbthah jong k tnad pulit ha ki bnai ki ba la dep ia Ka jingdon ia ka jingpynmih ba ki shnong ki dei ban don ka soskular ban thoh ia ki nongshnong bad ki dei ban ai jngtip  ia ki pulit khnang ba kin tip ia ki jingwan shong shnong jong kine ki ban a bar jylla.
(MM Thaiang]Jowai: Naduh ba ioh ia ka Diocese Jowai ha ka snem 2006, ki paidriewngeit ka Diocese ki ju pynlong shisien shisnem ka sngi burom jong ka Diocese, ha kane ka snem ka la long hynnin ka sngi ( 1st.
Nailur 2019) ha St.
Claret Parish Mooksiang ( phramer) West Jaintia Hills District ha kaba ki paidriewngeit na ki 18 tylli ki Parish jong ka Diocese, ki la ia wan shim bynta shongshit ha kane ka sngi burom jong ka Diocese.
Kum ka jingpynkhreh na ka bynta kane ka sngi burom bakhraw naduh ka sngi Saitjain 31 tarik Nailar 2019, palat shihajar ngut ki Nongmihkhmat na ki Kynhun Balang Barit (KBB) ki la wan sahmiet lypa ha ka juh ka por kum shibynta ban shah hikai ba kin nangpyntbit ban shemphang shuh shuh ia ka Ktien ka jong u Blei ban long ki Nongialam jong ka Kynhun Balang Barit hala ki shnong ki thaw jong ki naba ka jingskhem jong ka Balang Salonsar ka shong ha ka jingskhem jong ki Kynhun Balang Barit ong u Phadar Manbha Pakem.
Ha shwa ban pynlong ia ka jinglehkmen ha kane ka sngi burom Diocese, ha ka por 10 baje mynstep la pynlong ia ka jingknia Mass Iukharist bakhuid kaba la lamkhmat da u Phadar Hilarius Lamare, Vicar General Ka Jowai Diocese ha ryngkat ka jingsynran lang ki Lyngdohsohblei kiba la wan na ki 18 tylli ki Shnat niam jong ka Diocese Jowai.
Ha kane ka jingknia Mass Iukharist bakhuid da ki hajar ngut ki paidriewngeit, ki Sister, ki Brother bad ki Nongialam ka Kynhun Balang Barit, ki la ia shim bynta da ka jingriewblei ha ka iabam ka iasib ia u Kpu bad ia ka Wain kiba la pynkyntang ka ba long ka Met bad ka Snam jong u Trai Jisu Khrist.
U Phadar Hilarius Lamare ha ka sneng ka kraw jong u ia ki paidriewngeit u la kren halor ka phangpdeng “ Ka jinghikai shaphang ka jingsngewrit" da kaba shim na ki kyntien ka jingthoh bakhuid  “ Hba uno uno u khot ia me sha ka jingkhawai shongkurim wat shong ha ka jaka ba kor tam ioh don lehse uba kham donburom ban ia me ba la khot da u"( Lukas 14:8).
U Phadar Hilarius u ong ba ha ka pyrthei ka juk mynta kane ka jingsngewrit ka la sdang ban duh bad ki briew kim nang shuh ban burom ia kiba la heh la san, ki para ki pyrsa kim nangshuh ban burom ia u Ma u Woh kum juh ki khynnah skul kim nangshuh ban burom iala ki Nonghikai lane ki khun iala ki kmie ki kpa kumta u ong ba lyngba kane ka sngi burom bakhraw jong ka Diocese, to ngin phai sha ka ktien ka jong u Blei kaba hikai ia ngi ban long kiba sngewrit bad kiba nang ban burom ia kiba laheh la san.
Nangta u ong lada ngi long kiba sngewrit, ngi nang ban burom ia kiba la heh la san bad haba ngi la nang ban burom ia kiba laheh la san hangta ka paw ka jingsngewrit bad ka burom ka akor jong ngi hakhmat ka pyrthei pynkut u Phadar Hilarius Lamare.
Ha ka nohphaisngi hadien ka jingmane Sakrament bad ioh ia ka jingkyrkhu ba kyrpang da ka Sakrament bakhuid tam ka Duwan, la pynlong ia ka jinglehkmen sngi burom jong ka Diocese, da ki jingshad tynrai, ki jingruwai, ki Drama lyngkot na ki Parish bapher bapher jong ka Diocese, ha kaba u ma Kyrmen Shylla MLA uba long ruh u Myntri ka Sorkar Jylla ba dei peit ia ka Social Welfare Etc, u long u kongsan.
U ma Shylla haba kren ha kane ka sngi, u la kren halor ka phangpdeng ki jingjyllei jong ki jingsniew kiba laiphewjait khamtam eh ba u Drok u la ioh phrungkhlieh hapoh ka Rilum Jaintia bad ha kaba u Drok u la pynngop ia shibun bah ki briew bad kiba la kyrni ha kane ka jingdih Drok, ka Kyiad bad kiwei de ki jingdih kiba pynbuaid kiba pynjot ia ka longbriew manbriew.
U ma Shylla haba kren ha kane ka sngi u la pynpaw ia ka jingsngewdiaw mynsiem halor ka jingkynrei jong ki jingsniew kiba laiphewjait hapoh ka jaitbynriew khamtam eh ka jingjyllei ka jingdih drok, ka jingdih Kyiad bad kiwei de ki jingdih pynbuaid kiba pynhiardor ia ka longbriew manbriew jong ka jaitbynriew hakhmat ka pyrthei.
U ma Shylla u pynkut ia ka jingkren jong u da kaba kyntu ia baroh ba lyngba kane ka sngi burom bakhraw jong ka Diocese Jowai bad haba ngi don katne da ki phew hajar ha kane ka lympung, to ngin shim ba lyngba kane ka sngi burom bakhraw jong ka Diocese, kaba long ruh ka sngi burom jong uwei pa kawei u ne ka riewngeit hapoh ka Diocese ba ka long ka sngi burom ionglang, to ngin shim ia u soh jong kane ka sngi burom jong ka Diocese ba ngin thaw ki lad ki lynti ha kaban rat diengkhong ia kane ka jingkynrei jong ka jingdih Drok ki briew hapoh ka Rilum Jaintia bad ia kiwei de ki jait jingsniew kiba pynhiar dor ia ka longbriew manbriew ka jait bynriew hakhmat ka pyrthei.
Shillong: Ki dkhot jong ka All Meghalaya Dancer’s Association kiba la btin lynti ia I Kong Bateithymmai Nongrum, I khun u Bah Tharsing Syiemlieh bad Bah Biroda Nongrum, na ka Shnong Bynther ha ki por kiba la dep ban leit iakhun ia ka “Yes I Am" wat lada kane ka Channel kam shym lah ban pynlong haduh mynta ia ka Grand Final, hynrei kaba sngewtynnad pat ka long lyngba kane ka rynsan kiba pyniaid ia kane ka Yes I Am ki la plie lad ia I Kong Batei ban iohlad ban pyntbit ia ka kam rwai ha Nongbah Mumbai, ha kaba I la shah pyntbit ha u Director Mr.
Dilip Dutta (Music Director jong ka Bollywood) bad mynta i la ioh ruh ban rwai ryngkat bad u Kumar Sonu ha ki Studio bad I dang pynkhreh ruh mynta ban rwai bad kwei pat ki Kaitor jong ka Bollywood.
Na ka liang u President, Bah Kitbok Thabah jong ka All Meghalaya Dancer’s u la ioh ruh ban iakren lyngba ka phone bad u Dilip Dutta, Music Director, ha kaba iadei bad I Bateithymmai ha ka kam rwai.
Na ka liang U  Dillip u la ai jingiaroh shibun eh ia I Bateithymmai Nongrum ba I dei I ba don shisha ia u ryndang ba tbit ban rwai bad ban pynsngewtynnad ia ki nongsngap.
Na ka liang jong u Dilip u la plie ruh ka lad ban iarwai ryngkat bad u Kumar Sonu, u la kular ruh ym tang ban kut tang hangne, hynrei un ialeh ruh ban pynrung ha ka Bollywood Industries ban long ruh kum ka Indian Playback Singer ha ki Bollywood Film bad la pynbit pynbiang ruh ia ka jingrwai ha ka Fend Recording Studio.
Bad ka long kaba eh bad kaba shem jynjar ban ioh rwai lang kum jong u Kumar Sonu, uba la ju rwai ia shibun bah ki jingrwai Phlim Hindi, lada kim dei ki briew kiba ma u um sngewtynnad ia ka sur na ka liang u Kumar Sonu ruh u la ai jingiaroh shi katdei ia I Bateithymmai bad u la kmen ruh ban ioh iarwai lang bad ki Khasi.
U Dilip u la iaroh ruh ia ka Nongbah Shillong ba ki don shibun bah ki riewdon sap don phong, bad ka jaka kaba itynnad tam ha ka North East, bad u la kular ruh ha khmat u President ban wan jngoh ia ki riew donsap ha u snem ban wan ia ki programme ba la pynlong da ka AMDA.
U la ong ruh ba bun ki nongrwai ki dei kiba tbit haba ngi peit hapoh You Tube jong ki nongrwai na Nongbah Shillong, hynrei ka donkam ban tip pat ia ki rules kumno ban rwai.
La ioh ruh ban iakren bad I Bateithymmai Nongrum halor ka jingsngew ka jong I, I Bateithymmai ia la ainguh nyngkong ia U Blei, ia ki kmie ki kpa, ki hynmen ki para, kumjuh ruh sha kito baroh paidbah kiba la noh synniang lem ban kyrshan ia I naduh ka Yes I Am haduh mynta, kumjuh ruh ia ka All Meghalaya Dancer’s Association, Batesi Channel bad ki nongthoh khubor kiba la pynphriang lem ia ka sap  ba I don, bad ia u Nonghikai jong I u Mr.
Dilip Dutta uba la trei shitom bad plie lynti haduh  ban da poi sha ka thong.
Na ka liang ka AMDA kan dang trei shitom shuh shuh ban pynmih ia ki samla bad hep barit ha ki rynsan jong ka ri India T.
V.
Show ha kaba na ka liang u nongialam jong ka Seng u la dep ban iakren bad ki reality show kiba don shabar ka Jylla.
Nga kwah ban shah pyntbit haka sap rwai lyngba ine I kong Bateithymmai long ba.
Ai phone no.
Jong ine I kong ?.
Bah Monarch ShabongKa mih ka jingkylli, kaba eh shi katdei ban jubab bad kata ka long ba ngi la bakla tasam ma ngi ne ba ka Assam, ka don daw eiei pyrshah ia ngi ba ka hap ban tuklar lut ia baroh ki kam jongngi, ha kane ka Jylla.
U dewiong ha u snem 2014, la ujor da ka seng kaba na Assam bad ula khang hi sbak san snem tam kynthih bad mynta sa u maw, la wan ujor da u nong Assam bad utei ngim tip un poi shaei, hynrei la shu antad, ba ka NGT, kam dei ka bor kaba rit bad lehse, kan lah ban tih tyllong ia katei ka kam tih maw beain ha Ri bhoi District.
Kam dei tang kata, hynrei ki don da ki spah bad ki hajar jait, ha kaba la tuklar lut da ki briew kiba na Assam, haduh ka ioh kam ioh jam, ka khaii pateng, ka die ka thied bad ter ter, kiba ka Assam, ka don ha ka bor kaba kham halor, ban pynbeit lane ban pynbor ia ki paidbah jong kane ka Jylla.
Kumta hangne kein, ka mih ka jingkylli, la ngi la bakla palat haduh katta katta ia ki ain ki kanun jongngi, ba ka la ijli tasam ka Assam lane ba ka shu dei hi, ka jing bishni ne wad daw, ba ki nong Meghalaya, kin ia tyngkhuh ia ki jingeh na ka por sha ka por.
Kito kiba shong ha khappud jong ka Jaintia Hills, West Khasi Hills, Ri Bhoi District, ki sngewthuh bha ia kata, namar ba haba shna surok ruh, hap ioh jingbit na ka sorkar Assam lane na ki nongshong shnong ka Assam, lada leit shna iing skul ruh, shah pynpra bad nangta, lada ai bor ding ruh ym long bad kumta kaba kut, ka pyni shai ba baroh ki kam ki duk bad ka iaid ka ieng jong ki nong Meghalaya, ka don ha ka iit kaba heh bha, kaba ki peit siar man ka khyllipmat na Assam.
Ngin dang ia peit ia kaei kaba ki nong Assam, ki dang pyrkhat lehse ban leh eiei ia ine i jylla iba shi troh, hynrei la iohi, ba ia mynta ki khar Assam, ki la tip bad ki la iohi lut ia ki shnong ki thaw, ki kyndong kynshrot jong ka Ri Khasi Jaintia, namar ba ki kali AS, kiba  wan shang kai ki don byllai, kiba wan kit jhur kine byllai, kiba wan die tusok ruh dei ki khar Assam suda bad haba ki wan (imat) ki don ia ki khmat kiba nep ban peit ia ka jinglong ka ri Khasi.
La iohi shai namarkata, ba ka  jingwan ki ophis sorkar India ha Shillong lei lei, ka dei ka lynti bah ia ki nong Assam, namar ba ki kam ki jam kiba bun bah, kiba don mynta ha ki ophis sorkar India, kiba trei ki dei na katei ka Jylla.
Nongpoh: Ka District Magistrate, Ri Bhoi District, ka la pynjari da ka Section 144 Crpc ha ka District baroh kawei, kaba maham ia ka jing ia lum lang jong ki paidbah, kaba palat san ngut.
Katei ka kyndon kam trei kam tang ha ki jaka ba long skul, ki kolej bad kiwei ki jaka pule.
La maham ruh ia ki sengbhalang bapher, ba kim bit ban talasi laisen khaii lane laisen bylla, khlem da iaid lyngba ki kyndon ain kiba biang.
Katei ka hukum, la pynjari, namar ba ki don ki sengbhalang, kiba khynra laisen ia ki bar jylla bad kumjuh ia ki nong bylla ruh kumjuh, kaba la pynmih ia ka jingtieng jingsyier jong kiba bun balang, ba kynthup ia ki nongkhaii, ki nong bylla bad kaba lah ban wan rah ia ka jingshong syier ka thain baroh kawei.
Ka kyrwoh ba la pynmih da U District Public Relations Officer, ka Ri Bhoi District, ka kren shai ba katei ka kyndon la donkam ban shim ia ka rai kaba kyrkieh, da ka bor jong ka District Magistrate.
Maham 144 crpc iaki sengbhalang, ban kem iaki khar poi ei poi wir Kam lam ka wan byrngem ban kem iaki paradoh parasnam, Lada phi dei shisha ki bor Jong ka ain ban iada iaka ri khasi, kem shuwa iaki khar poi ei sa wan kem iaki sengbhalang hadien, ki shna ain hi ki pynkhein hi, donbok bym dei shuh ka por hyndai hynthai hynrei te lah shah mait pyrthat lut kiba shna ain.
Ai nuksa Lada u trai u ri ia u ksew u ksew un dait ia u briew bana ing ne isuba wan nabar.
Da U Bah Philip MarweinMynta ka la wan biang ka jingtieng jong ka jingwantuid ki mynder ri kiba na     jylla Assam sha Meghalaya namarba kumba 19 lakh ngut ki briew, kham bun ki dei ki muslim, kim ioh rung kyrteng ha ka National Register of Citizens (NRC) jong ka jylla Assam.
Ha ka sien kaba nyngkong kiba khlem ioh rung kyrteng ha ka NRC ha jylla Assam ki la don kumba 42 lakh ngut bad la ngeit ba kine ki dei kiba la wan na Bangladesh.
Hadien ba ki khlem ioh rung kyrteng ha ka NRC haduh katne ngut ki briew, ka la don ka jingtieng kaba khraw ba kito ki bym ioh rung kyrteng ha ka NRC kin phet noh na Assam bad leit buhai shnong kat shaba lap, ba tieng ioh shah pynryngkang par biang sha Bangladesh.
Ka Meghalaya ruh ha kito ki por ka la tieng bha ba ioh wan tuid puk kito kiba shah kyntait rung kyrteng ha ka NRC.
Kumno re kumno hadien ba la bishar bha ia ki kyrteng jong kito ki 42 lakh ngut kiba la shah kyntait mynshuwa, la lap ba kiba dei hok ban duh rung kyrteng ki dei tang 19 lakh ngut.
Mynta lada baroh 19 lakh ngut kiba duh rung kyrteng ha ka NRC ki wanpoi ha jylla Meghalaya kan jia aiu ia ki trai shnong trai muluk.
Ka Meghalaya mynta ka don kumba 35 lakh ngut ki khlieh briew bad na kine ym tip katno ngut ki dei hok ki trai shnong namar tang ki khasi-Jaintia bad Garo ki don kumba 27 lakh ngut bad kiba tam ki dei kiwei pat ki jaitbynriew.
Na kine kiwei pat ruh ngim tip kino kiba dei ki trai shnong bad kino ki dei kiba wan na Bangladesh ne na Nepal bad kumta ter ter.
Ka jingeh ha Meghalaya ka long ba ka dei ka jylla ba laitlan, ki jait pa ki jait ki briew ki ioh rung ha kane ka jylla bad ki shong ki sah katba mon, ym don kita ki rule ki ain kiba pyrkhing kumba long ha kiwei kiwei ki jylla.
Khlem pep ka don ka jingtieng namar kane ka jinglaitlan.
Nangta ha Meghalaya kam don NRC bad kumno kein phin bishar thik pa thik ia kino kiba dei ki nongshongshnong bad kino ki bymdei.
Ka dei hok kein ban tieng ioh wan rung kito kiba shah kyntait ban rung kyrteng ha ka NRC ha Assam.
Ka Assam ka long ka jylla kaba kham sniewbok bha namar ka la phaloh da ki mynder ri, khamtam na Bangladesh, haduh ba ha ki 16 tylli ki district jong ka jylla ki trai shnong ki la kylla ritpaid bad la ioh la ki jong ki nongmihkhmat paidbah wat ha Assembly ruh.
Ha Meghalaya ruh ka don ka jingtieng mynta ym tang namar ioh wan rung kyrthep kiba shah kyntait NRC na Assam hynrei ka jingwantuid ki Mynder lane ki khyllah jait ka la iai-jia long manla ka sngi.
Ka jingdawa ILP ruh kam long kam ka jingdawa Entry bad Exit point ruh kam pat long kam ei ei.
Ki Check Gate ruh kim trei kam ei ei ban check ia ki jingwantuid ki mynder ri bad kim don bor ruh ban bishar kino ki mynder.
Manla ka sngi ki jait-pa-ki jait ki briew ki wantuid shapoh Meghalaya, kham bun na ki, ki dei ki muslim.
Ym don kano kano ka lad ban check ia ki, namarba ym pat ai bor hano hano ruh, wat ki pulit ruh kim lah ban check thik pa thik bad kim lah ruh namar, kim lah ban bud-dien ia uwei pa uwei u briew, nanngo ki wan shano ki leit bad ki wan ha ki dur bapher bapher.
Ki briew kiba wan ruh ki dei kiba dang samla bha.
Ki leit shongshnong ha kylleng ki bynta bapher bapher jong ka Meghalaya la ha Khasi, Jaintia ne Garo Hills.
Ki saphriang kylleng kylleng bad ki trei ia ki kam bapher bapher, naduh ka khaii pateng, ki kam karkhana, kam rep kam riang, trei ha ki hotel, restaurant, ki dukan, ki long ki misteri, ki long ki nongdie second hand, khaii tin jot nar jot bad kumta ter ter.
Kine ki nongwanpoi-ei ynda la kham katto katne por, ki iashongkha khleh bad ki traishnong, ki kylla ki paduh padeng, pakhynnah, pasan bad kumta ter ter.
ym tang kumta, ynda la iashongkha khleh kylla sa ka niam ka rukom ka riti ka dustur bad suki suki ki traishnong kin kylla ritpaid bad la pher nadong shadong.
Kane ka long ka jingma namarba la jia bad kan iai-jia ter ter katba nang mih ki sngi bad ki por.
Kumta ka jingtieng na ka jingwantuid ki mynder ri sha kane ka jylla ka long shisha ka jingma bad donkam ka jingiatreilang na baroh khoit ban husiar bad teh lakam ia ka jingwan ki mynder ri.
Ka sorkar ruh ka dei ban pynkloi noh mar mar ban wanrah ia ka ILP, Enetry bad Exit point bad ia ki rule ki ain kiba lah ban pyrkhing ia ka jingwantuid ki mynder ri.
Shillong:  Ka NEHU Inter College Football (kynthei) Tournament 2019 ka la sdang myn hynnin ka sngi ba la plie da u Assistant Director (Sports), u Prof.
N.
Das kum u kongsan ha madan JN Stadium, Shilong.
Ha kane ka sngi, ka St.
Edmund’s College ka la shah pylliem ha ka Shillong College da 2-0.
Ha kawei ka jingialehkai, ka Kiang Nangbah Govt.
College ka la pylliem ia ka Nongstoin College da 4-3 kol da ka tie-breaker hadien ba iakhaid ha madan.
Mynta ka sngi, ka jingialehkai kan long hapdeng ka St.
Mary’s College v/s Synod College bad ka Lady Keane College v/s Balawan College.
U Shiva Kewat, uba dei u nong bylla sngi ha  Shivpura jong ka Jylla Madhya Pradesh, hynrei u dei u briew, uba im jynjar sat ha kine ki sngi.
Ka jing jynjar jongu, ka dei namar ba u shah pyndik ha kawei ka long iing jong ki tyngab.
Mar ia mih na iing, ki tyngab ki la ap hi sia ia u ha khmat ka iing jongu ha Sumela, kaba ha Shivpura bad u hap ban rah da u diengduh ban bom ia ki, namar ba ki wan ban puh bad pynthut ia ka jingiaid lynti jongu, ong ka khubor jong ka Times of India.
La iathuh ba ka jingjia, ka dei naduh lai snem mynshwa, ha kaba kawei ka khun tyngab, ka sahkut ha ka jar bad haba U Kewat u leit lap ia ka, ula leit sei na katei ka jar, hynrei ka la iap noh ha kti jongu bad nangtei ka sah ka jing ia shun kaba khraw hapdeng jongu bad ki tyngab jong katei ka shnong.
“Ka iap ha ka kti jongnga bad ngam nang shuh ba ngan batai ia kitei ki tyngab kmie, namar ba ngam dei ba pyniap, hynrei nga pyrshang ba iarap" ong U Kewat, uba shah beh thong man ka sngi, ha kitei ki kynhun tyngab.
Naduh ba ka iap katei ka khun tyngab, kitei ki long iing tyngab, ki la bun shun hi sia ia U Kewat bad kim kwah hi ban map ia u bad ki iai ap man ka sngi, ha ka leit ka wan jongu.
La iathuh ba man ka sngi, un shah dait, un shah puh na kti, na khlieh, na ki khohwah jongu bad katba ki ioh kitei ki tyngab.
U Kewat, ula mong ki kti jongu, ki bynta jong ka khlieh bad kiwei ki bynta jong ka met bad u da lyngngoh shibun eh, ba kitei ki tyngab, ki iai kynmaw hi ia ka dur khmat jongu, wat hadien lai snem kynthih ruh.
Shillong:  Ka Shillong Lajong FC ka la pynliem ïa ka Laban Sports Club da 4-0, ha ka jingiakhun ka Shillong Premier League, ka Shillong Sports Association (ISSA) kaba la long myn hynnin ka sngi ha JN Stadium.
Polo.
Ïa kine ki saw tylli ki kol, ka Shillong Lajong FC la thep ha ka kylla miet namar haduh ba la kut jong ka kylla step, ka ki ar kynhun ki la lah ba kin ïakhaid khlem pat don ba lah ban pynkhih satia ïa ka jar.
U nam tam ha kane ka jingïalehkai dei u Phrangki B uam, uba la lah ban lam khmat ia ka Shillong Lajong dei u Phrangki Buam uba la ïoh ba un thep artylli ki kol ha ka minit kaba 54 bad  82 minit.
Hynrei shwa ïa kane, ïa ka kol ba nyngkong ka Shillong Lajong FC la thep nyngkong ïa ka  da u Noarem Mahesh Singh ha ka minit kaba 51, katba ïa ka kol ba saw bad ba khatduh la thep da u Donbok Lang Lyngdoh ha ka minit kaba 63.
Haba phai pat sha ka jingïakhun ka rukom ïalehkai ki ar kynhun, kam  long satia kaba pynhun ïa ka mynsiem u paidbah nongwan peitkai, katno tam ïa ka kynhun ïalehkai ka Shillong Lajong FC namar ba sa shisien, ka Laban SC ka la rung madan da ka juh ka kynhun ïalehkai kaba la mad ïa ka nam rem hakhmat ka Rangdajied United FC, kaba ki rang ïalehkai trai ri trai muluk ba la rung ka kyrteng ka jong ki ha ka First XI ki long tang kumba lai ngut katta u Pynshong dor Shadap, u Eijingmut Lyngdoh bad u khynnah U-18 u Aplang Buam bad hadien la  mih bujli pat sa u Bickyson Kharkongor bad u Kerionald Pyngrope.
Lashai ka sngi ka jingïalehkai kan long hapdeng ka Rangdajied United FC pyrshah ïa ka Nangkiew Irat SC kaban long ha ka por 3:30 nohphai sngi.
Ha ka jingiakhun ka 2nd divison, ka Riatsamthiah ka la shah pynliem ha ka Jongksha da 1-2 kol.
Lashai ha ka 2nd division, ka jingiakhun kan long hapdeng ka Laitkot bad ka Mawryngkneng.
Shillong: Ka NEHU Inter College Basketball (Men & Women) Tournament 2019 ban pyniaid da ka Sports Department ka North-Eastern Hill University  kan sdang shen.
Ki college kiba kwah ban iashim bynta ki lah ban phah ia ka jingpynthikna ban iashim bynta shwa ka 9 tarik Nailur 2019.
Shillong:  Haba pynpaw ia ka jingsngew bynniaw ia ka jingphet seng ki MDC ha Jaintia Hills Autonomous District Council (JHADC), u nongialam ka UDP uba dei ruh u MLA na rilum Jaintia, u bah Lahkmen Rymbui, u la ong ba ka jingphet seng ki 4 ngut ki MDC ka UDP sha ka BJP, ka dei kaba sngewsih.
“Nga ong ia ki briew ba lada don mano mano ba kwah ban trei ha ka politik, ka Jaintia Hills Autonomous District Council ka dei ka University of Politic ne ka skulbah jong ka politik", la ong u bah Lahkmen.
“Lada kwah ban tbit ha ka politik dei ban leit wad jingtip na ka JHADC namar ba ka politik ha JHADC ka pher bak ly bak na kiwei", u la ong.
U la ong ba u la iakren bad ki MDC ka party kiba thmu ban phet hynrei kaei kaba ki paralok MDC ym lah ban tip hynrei kaei kaba donkam ka long ba kum ka party la kyrpad ia ki ban pyrkhat biang.
“Kaei kaba ki paralok MDC ki mut ym lah ban tip hynrei kaei kaba ngi kwah ka long ba ngi kyrpad ia ki, ba ki paidbah kila bynshet ban ialam ia u paidbah da kaba jied ia ki", la ong u bah Lahkmen.
U la iathuh ba u la pyrshang ban iakren bad ki lyngba ka phun hynrei ym pat ioh iakynduh markhmat namar ba ha ka politik kam don ka jingduh jingkyrmen.
Lah ban kdew ba 8 ngut ki MDC na JHADC kiba la pynthikna ban rung BJP ki long u bah Lakhon Biam (UDP), Krishon Langstang (UDP), Treilang Suchiang (UDP),  Dawan Lyngdoh (UDP),  Andrew Shullai (INC),  Arbor Hima (INC), Holando Lamin (INC) bad u bah Aiborlang Shadap (INC).
Shillong: Ka Meghalaya Privilege Committee jong ka iing dorbar Jylla, ka la khot hajir ia  U W Momin, DSP Traffic, ha ka 5tarik mynta u bnai bad ka daw, ka long namar ba u bthah ia U MLA ka Rambrai, U Bah Kimfa Marbaniang, ba un weng noh ia ki iit iong na ka kali jongu.
La iathuh ba katei ka jingjia, ka la jia ha ka 7tarik Nailar 2019 bad U Bah Marbaniang, ula ujor sha U Deputy Speaker, ka dorbar Jylla, ha kaba ula kynnoh ba utei u pulit, ula kren tohmet ia u bad bthah ba un weng ia ki jingtah iong na ka kali jongu.
phah weng iit iong ia u Mla.
sngew dei ban ai jingiaroh ia une u pulit ba trei hok iala ka kam,ha ka jingshisha kat u Mla uba dei u nongshna ain u dei ban tip iaka ain, hynrei balei pat u pynkhein ain ban tah iit iong? ka ain ka dei ban long katjuh ia u rit u ria ne u heh u hain.
Shillong:  U Myntri ba peit ia ka tnad pule puthi ka jylla, u bah Lahkmen Rymbui, u la kren shai ba ka sorkar kam dei ba ka la leh klet ia kano kano ka jingeh jong ki nonghikai skul ha ka jylla hynrei ka shu long ba kam lah ban leh baroh shisien leh.
Kane ka jingkren jong u bah Lahkmen ka long hadien ba la twad jingtip, ba ki nonghikai skul deficit kila rai ban deng lama iong ha ka sngi rakhe ia ki nonghikai namar ba ka sorkar kam pat pyllait ia ka arrear kaba 25 percent nalor kiwei pat ki mat jingdawa.
“Ka dei ka jingkwah jong ngi ba kawei pa kawei ka kam, ka dei ka kamram jong ngi haba ngim pat leh kam mut ba ngi leh klet hynrei namar ba ngi don ki jingeh", la ong u bah Lahkmen haba kren mynta ka sngi.
U la ong ba kiba bun ki mat jong ki nonghikai ki dei kiba rim bad kim dei kiba thymmai naduh ki nonghikai skul adhoc, ki adhoc college, ki 4th teacher ki SSA kiba dawa ban pynkiew ia ka tulop jongki, ki khynnah ruh ki don ka baibam kaba dang sah.
“Haba ong kumta kam mut ba ngi leh klet, ngi ioh thiah hynrei ngim trei tang ia kawei hynrei ngi peit ia baroh", u la ong.
U la ong ba ki Community College  ruh ki dang sah bad ka tnad kan sa leh hynrei ym dei ba hynrei ka don ka jingeh.
“Ngam trei hangne hapoh ka jingpynbor jongno jongno hynrei ka dei ka jingkitkhlieh ban peit ia ki kumno ban pynbeit ia ki jingeh", u la ong.
U myntri um shym la kwah ban buh por lano ka sorkar kan pyllait ia ka arrear ki nonghikai skul deficit, hynrei u shu ong ba ka sorkar kan leh beit ia ka kamram da ka jingkitkhlieh.
Nongstoiñ:  Ka Seng Khasi Student Union Nongstoiñ Circle myn hynnin ka sngi, ka la pynlong ia ka jingkhynra ia ki briew kiba na bar ki bym don ia ki kot ki sla kiba biang khamtam ia kiba wan na ka Jylla Assam ban peit la ki don ne em ia ki syrnot NRC, ki labour license bad kiwei kiwei ia kaba ka Seng kala sdang na Mawïawban ha ka jaka ba don kim karkhana ot dieng kaba hap ha poh ka Industrial Estate.
Ia katei ka jingleit khynra jong ka Seng la ïalam da u samla Wanbhakupar Lyngdoh Nonglait Vice President ka Seng bad na katei ka jaka ki dkhot jong ka KSU, ki la lap haduh 26 ngut ki bar jylla ki bym shymla don ïa ki kot ki sla kiba biang kum ki syrnod kaba la pynrung ha ka National Registration of Citizenship kat kiba dei na ka jylla Assam, hynrei ïa kiba dei na kiwei pat ki jylla la peit na ki Labour licence.
Ia kitei ki 26 ngut ki bar jylla ki byn don ïa ki kot ki sla kum ki syrnod NRC bad Labour Licence na ka liang jong ka Seng kala bthah ïa ki ba kin leit noh sha shnong ban pynbiang shuwa ia ki kot ki sla lada ki kwah baan wan trei ha kitei ki karkhana.
Hadien ba ki dkhot jong ka Seng KSU, ki la wan phai na katei ka jaka kila hiar ruh sa sha ka Donbosco Technical School kaba don ha ka shnong Pyndenglawar ban jurip la ki don ne em ki nongtrei bar jylla ki bym don ïa ki kot ki sla kiba biang ha kaba kila lap ba ki don saw ngut ki bar jylla ki bym don ïa ki syrnod NRC bad ia kine ruh ki dkhot jong ka Seng, ki la bthah ba kin leit phai noh sha shnong bad kin pynbiang ïa baroh ki jingdon kam lada ki kwah ban wan trei ha katei ka jaka.
U samla wanbhakupar Lyngdoh Nonglait haba ïakren bad ki nongthohkhubor u la ong ba ka jing hiar khynra jong ka seng ka dei hadien ba ki la ïoh jingtip ba ka sorkar Assam ka la pyllait ïa ka final draft jong ka jingpynrung kyrteng ha ka NRC ïa baroh ki nongshong shnong ha ka jylla bad katkum ka jingtip ba ki la ïoh lum la ong ba ki don haduh 19 lakh ngut ki nongshong shnong ha ka jylla Assam kiba la shah kyntait ha ka sorkar Assam.
Kumta u la ong ruh ba dei halor katei ka nongrim ba na ka liang ka Seng ka hap ban shim ïa katei ka sienjam namar ka sngewthuh ba kitei kiba la shah kyntait na ka NRC ki lah ban ïaleh bad thaw lad kumno ban ïoh rung ha ki jylla ba marjan bad khamtam ha kane ka jylla ka Meghalaya namar kadei ka Jylla kaba iajan eh bad ka Assam ha baroh ki liang.
Na ka liang ki nongïalam jong ka seng ki la kyntu ïa ki bor sorkar ba kadei ban shimkhia ha ka ban pynkhlaiñ ïa ka jingtalasi ïa ki bar jylla kiba wan rung beaiñ hapoh ka District bad ha ka jylla hi baroh kawei bad ba kan pynkloi noh ban pynïeng ïa ki khyrdop talasai mynder bad ha kajuh kapor ki dkhot jong ka Seng kila kyntu ruh ïa ki nongsynshar shnong bad ki paitbah ba kin ïatreilang bad ka seng bad ban ai jingtip ruh lada don kino kino ki bar jylla kiba wan rung ha ki shnong ki thaw.
Shillong:  Ki nongialam jong ka seng Meghalaya Indigenous People Front (MIPF) ki la iathuh ba u CEM ka KHADC u Bah Teinwell Dkhar ula pynpaw ia ka jingbym tip eiei halor ka jingai PIL jong uwei u briew uba na Assam halor ka PIL No.
15/2019 ba la ujor mukotduma ha kaba iadei bad ka jingmut thied jaka jong ki shipai BSF hapoh Nagrabill, Pilangku A, Pilangku B kiba dei jong u Bah Dielang Chirup Law kaba don ka jingheh ka jaka kumba 7, 413 Acre bad ym tang kitei ki jaka hynrei kiba bun kiwei pat ki jaka kiba hap hapoh ka jingpeit jong ka KHADC.
“Halor katei ka jingai PIL jong uba na Assam na ka liang u CEM KHADC ula ong ba u khlem ioh jingtip ba don kum kata, hynrei ula ong na ka liang ka KHADC kan ym ai NOC satia ban die jaka sha kino kino ki bor shipai la ka long ha kano kano ka jaka ruh," iathuh u President ka seng u Bah Aiborsing Iawphniaw haba kren bad ki nongthoh khubor hadien ba lah dep ia kynduh ia u CEM ka KHADC mynta ka sngi ha kamra treikam jong u.
Ula ong ba ka MIPF bad ka Executive Committee ka la shim ia ka rai ban pynsngew ia ki jingdawa namar kum ka seng kaba peitngor ia la ki trai ri trai muluk jong ka Bri u Hynniew Trep.
Ha kane ka jingleit ia kynduh ki la leit ruh ban aiti ia ka dorkhas ha u CEM ha kaba iadei bad katei ka mat ba kongsan.
“Ngi kyntu ia ka KHADC ba kan shim khia ia kane ka kam ban pynkhreh ban ym ai lad ba kitei ki jaka ba kin poi sha ki BSF," bynrap biang u President ka seng da kaba pynpaw ba lada long ha kano kano ka rukom thied ki jaka jong ki shipai BSF na ka bynta ban buh Field Range ne ban pynlong camp, ka seng ka ieng pyrshah beit.
Ula ong ruh ba ka seng ka kwah ban kylli ba katkum ka shithi tarik 09.
03.
19 No.
7113/B.
S.
F/G.
H.
Y/E.
N.
G.
G/2017/1471-77 ba la phah da u D.
K.
Tripathi D.
I.
G (P.
S.
O) H.
Q.
B.
S.
F Guwahati ula phah ia ka shithi sha ka Deputy Commissioner ka Ri Bhoi ba u ong ba ka jaka ha Nagrabill, Pilangku A, Pilangku B, kam long ban leh ia ka Field Range of Border Security Force.
Hynrei kaba lyngngoh pat ka long ba katkum ka shithi Dated 22/03/19 No.
M.
S/L-1/202/2019/5009-14 ba la phah da u Syiem bad ka Durbar Hima Mylliem ban pan ka jingmynjur (approval) na ka KHADC ban ai N.
O.
C ia u Deilang Chrup Law, u trai jaka haba iadei bad ka jaka kaba don ha Nagrabill, Pilangku A, Pilangku B, kaba heh 7413 Acre na ka bynta ban die sha ki B.
S.
F na ka bynta ka Field Firing Range bad ka seng ka kwah ban pan jingpynshai halor kane ne ba ioh ka don kaei kaei kaba sha lyndet.
Na ka liang jong u General Secretary, Bah Donboklang Khongsit, ula ong ba kane ka jingujor PIL jong utei u nong Assam ka long halor ka jingthmu na ka bynta ka myntoi jong ki paidbah, hynrei ka KHADC pat ka dei ban peitngor halor kane.
“Ngi sngew lyngngoh ruh ba na ka liang jong u Syiem Raid, u Paiem Ken Syiem ula kam ba ka Nagrabill ka hap hapoh ka jong u, hynrei katkum ki kot ki sla ba la lap da ka seng bad katkum ka jingtip katei ka hap hapoh ka jingpeit jong u Lyngdoh ka Sohiong kane ruh ka long katkum kot ki sla ba la don bad ka seng.
Ka seng ka pynrem jur halor kane ka jingkam jong u Syiem Raid.
Ngi la lap ruh ba utei u Syiem Raid Marwet, Paiem Ken Syiem, u lah dep ai NOC ia katei ka jaka ban die sha ki BSF, hynrei donbok ba don ka KHADC ba la lah ban khang noh ia katei ka jingai NOC bad na ka liang ki shipai BSF ruh ki la weng noh ia katei ka jingmut thied jaka," ong u Bah Khongsit.
Ha kaba iadei bad katei ka jingai jaka sha ki shipai, utei u General Secretary ka seng ula ong ba na ka liang u CEM ka KHADC ula pynpaw ba halor katei ka mat, na ka bynta kano kano ka jaka ban die sha ki shipai, wat lada u Syiem ka Hima Mylliem ula wan (approach) na ka bynta ka jingmynjur manla ka por, hynrei ka KHADC ka khlem shim la ai rai ban ai NOC.
“Ha kaba iadei bad ka jingkam jaka jong u Syiem ka Raid Marwet ia ka jaka Nagrabill ba ka hap hapoh ka Raid, hynrei kane ka jaka ka hap hapoh ka Lyngdoh Syiemship, na ka liang u CEM ula ong ba dei ban buh da ka jingujor.
Halor ka jingaiti jong u Lyngdoh Sohiong, u Bah Shemphang Thabah ia ka Nongwah Mawtamur sha ka Hima Jirang, u CEM ula ong ba dei ban phah lang da ka jingujor khnang ban ioh leh eiei halor kane ka bynta," ong u Bah Khongsit.
Shillong:  Kumba ju long manla u snem kumta mynta u snem ruh ka KSU Mawlai Circle, kan pynlong biang ha ka 27tarik Nailur 2019, ia ka jing pynkup burom ia kito kiba pass bha naduh SSLC haduh PhD level tang kiba shong basah ha ka shnong Mawlai,ha kaba iadei bad ka SSLC HSSLC yn shim tang ia ki Top 20 bad ha ka Graduate bad post Graduate, yn shim tang ia ki Merit list, kumta kito kiba ioh ia kitei ki kyrdan naduh SSLC haduh PhD bad kito kiba wanrah burom ia ka shnong Mawlai bad ia ka Ri bad ka Jaidbynriew hi baroh kawei la ka dei ha ki kam ialehkai ne ha ka rwai ka siaw ne ha ka put ka tem ne la ha kiwei kiwei ki bynta ruh ki lah ban phone ha kine ki number 8259808315 / 9436775658 / 8794567550 naka bynta ki jingtip ba kham bniah.
Ha katei ka sngi shwa katei ka jing pynkup burom kan don shwa ka iakob dro dur bad iakob ia tainia, hapdeng jong ki skul bapher bapher kiba don ha u pud u sam jong ka shnong Mawlai; kumta na ka liang ka Circle ka khot ka wer ia baroh ki skul ba kin wan iashim bynta ha katei ka jing iakob.
Ka mat ha ka ia kob dro kan dei “Global warming" bad ka Topic jong ka ia tainia, kan dei “Donkam iaki khynnah skul haka juk mynta ba kin pyndonkam iaki school bus haba ki leit ki wan Skul".
Kumta lyngba kane ka kyrwoh ha ki lad pathai khubor, ka Circle ka kyntu ruh iaki tnat treikam bapher bapher kiba hap hapoh ka jylli treikam jong ka KSU Mawlai Circle ba kin shimkhia ban ai jingtip sha ki nongialam jong ka Circle lada don kiba ioh ia kitei ki kyrdan bala kdew hanen.
Ka tarik ba khadduh ban ai kyrteng, kan dei ha shwa ka 15tarik Nailur 2019, ong ka kyrwoh na  u Samla Banlumlang Lyngdoh Education Secretary KSU Mawlai Circle.
Mutakpur:  Ki shipai Border Guards of Bangladesh ne ki shipai iada pud ka Ri Bangladesh, hynnin ka sngi Saitjain, ki la wan rung jubor sha ka shnong Mutakpur ha India, ban khanglad ia ki paidbah ba kin shna pynbha ne maramot ia ka surok shnong, kaba don ha katei ka shnong, kaba dei ruh ka shnong Khasi kaba don khappud ka India bad Bangladesh.
Katkum ka jingtip kaba la iohlum da u nongthohkhubor, la iathuh ba katei ka jingwan pynsangeh jubor da kitei ki shipai iada pud ka Bangladesh, ka la jia ha ka por 2:10 baje ei ei janmiet, ha kaba katei ka kynhun shipai na Bangladesh, ka la wan rung jubor sha India, na ka bynta ban pynsangeh ia ki paidbah kiba dang thmu ban shna pynbha ia katei ka surok.
Haba wad jingtip bha halor katei ka jingjia, la ioh ban iakren bad u Bah Benediction Buam, Secretary ka shnong Muktapur, ha kaba kat kum ka jingiathuh jong u, la ong ba kitei ki shipai Bangladesh, tang mar ia poi ha katei ka jaka, ki la pynsangeh beit beit ia ki paidbah, kiba dang shna ia katei ka surok, da kaba pyni ia ka daw ba kim lah ban shna ia katei ka surok, namar katei ka jaka ka dang hap hapoh ka 150 Yard.
Halor katei ka jingwan pynsangeh kitei ki shipai na Bangladesh, utei u Rangbah, u la pynpaw ia ka jingsngewkhia, namar ba ki la wan rung jubor sha India, tang na ka bynta ban pynsangeh ia katei ka surok shnong.
“Lada katei ka jingshna surok jongngi ha la ka shnong lajong ka long kaba beain, la dei ban wan pynsangeh da ki Shipai India, BSF, hynrei sngewsih ba ia ka kam ha India, la wan mushlia pynban da ki shipai na Bangladesh, kiba la nud ban wan rung jubor sha shnong, tang na ka bynta ban pynsangeh ia katei ka jingshna surok shnong ki paidbah" ong u Bah B.
Buam.
Haba batai halor katei ka surok kaba ki la shna hynnin ka sngi Saitjain, utei u Rangbah, u la iathuh ba ki paidbah ki la shna ia katei ka surok, tang na bynta ban pynpoi sha ki jaka rep jongki, na ka bynta ban pynsuk ha ka leit ka wan bad khamtam eh haba iadei bad ka kit ka bah ia ki mar rep jong ki, kiba mih ha kitei ki jaka rep Kwai.
Shillong: Ki nongshong shnong jong ka shnong Umlaiteng, kaba hap ha Mawhati, Ribhoi District ki la pynpaw ia ka jingpyrshah jur ia ka jingthmu jong ka Sorkar ban wan rah ia ka Marten ha ka shnong Umlaiteng.
Haba ia kren bad ki nongpathai khubor u President ka Poor People Movement u bah Pateng Marsing u la ong “Ngi la ioh ka jingujor kaba mih ha ka 18 tarik u Naitung 2018 ia ka jingthmu jong ka sorkar ba kan wan rah ia ka marten shatei sha thain jong ngi ha shnong Umlaiteng,  kat kum ki khubor ba mih ki ong ba ka jaka ka dei ha Umdiengngan, hynrei kam long kumta ka jaka ka dei hapoh Umlaiteng.
Kumta na ka liang jong ngi ngin ym shah da leilei ruh ba kin wan rah ia ka marten sha shnong jong ngi namar ngim kwah ba ka jaka jong ngi ruh kan long kum ka Mawlai Nongkwar, ha ka ba la shu dap da ki jingiewtung “.
Kat kum ka jingmih ha kot khubor ba ka sorkar ka  la dep ruh ia ka jingpynbna paidbah (public hearing) shaphang ka jingwanrah ia ka marten sha ka thain jong ngi, hynrei katta ruh ka long kaba shu thok shukor kam don kum kata, la bynrap u Pateng Marsing.
Na ka liang ki nongshongshnong ka Umlaiteng, ki  la pynpaw ba ki jaka ki ba ki thmu ban buh ka marten ki dei ki jaka kiba ki rep bad kumta kumno kin pynlong jaka bret ia ki jaboh jabain sha kito ki thain.
Na ka liang ka President ka senglongkmie ka shnong Umlaiteng, ka kong P.
Dorphang ka la ong “Kawei ruh ba ki ong ka dei jaka ha Lumdiengngan, hynrei ka Lumdiengngan kam don ia ka jaka ba heh, namar ka dei ka tang ka jaka kaba rit bad kaba shu pynkha na Umlaiteng.
Ki dei ruh ki jaka ba ngi rep bad ki um dih ki um ba ngi pyndonkam ruh ki iaid lyngba kita ki jaka ki ba ki thmu ban buh ia ka maten bad kadei markhap shnong.
".
Shillong:  “Yn nai pynma hynrei pynbeit ia kine ki kynrum kynram ki ba mih" la ong U President ka Khasi Student Union, u bah Lambok Marngar ha ka por ba ki la leit ai jingkyrshan ia ki nongtrei 108 EMRI, kiba la pynlong ia ka jingshah thngan naduh ka 19 tarik u Naitung 2019 ha madan polo.
“Ngi  na ka liang ka seng, ngi wan ai ia ka jing kyrshan bad ai mynsiem ia ki nongtrei ka 108 EMRI,kine ki jingdawa ki dei ki ba la slem ngi sngewthuh ba ki nongtrei EMRI, ki la ai ka jingshakri kaba bha tam ha baroh kawei ka jylla.
Lada ia kita kiba shakri ia u paidbah  ka sorkar jylla kam lah tuklar te ka long kaei kaei ka jingsngewsih.
Nga ngeit ba ka Sorkar kan pynbeit ia kine ki kynruh kynram, namar lada kine ki dang ia khih bad lada ki paidbah  kiba donkam ia ka ambulance kim ioh ia ki jingiarap mano ban kit khlieh hato ka Sorkar ne ka GVK" la ong u president ka KSU.
“Kawei kaba nga kwah ban ong ba lada ia ki non-tribal ki bym don laisen ki leit ban tied jingkhang ha ka KHADC, te ka long ka jinglehrain, namar kine ki dei ki paradoh parasnam ki ba na bri hynniewtrep jong ngi  bad ka Sorkar ka dei ban pynsngap  ia ki jingeh jong ki" ong u bah Marngar.
Na ka liang ka KSU ka kyntu ia ka Sorkar ba kan pynbeit ia ki kynrum kynram, khnang ba ki paidbah kin ioh ia ka jing shakri ba janai.
Shillong:  U myntri ka tnad pyniaid kali ka jylla, u bah  Sniawbhalang Dhar u la ong ba ka tnad kan leh ia kaba donkam hadien ba la ioh ia ka kopi jong ka ain halor ki kyndon ba la thaw ka sorkar pdeng ban pyntreikam ia ki ain kiba kham pyrkhing ia ki nongniah kali ba pynkhein ain katkum ka Motor Vehicles (Amendment) Act 2019.
Lah ban kdew ba ka Parliament ka la mynjur ia ka Motor Vehicles (Amendment) Bill, 2019 ha u bnai Naitung,  da kaba wanrah ia ki kyndon kiba kham pyrkhing ia kiba pynkhein ia ka ain, kaba la pyntreikam naduh ka 1 tarik Nailur 2019.
“Ngim pat ioh kano kano ka jingbthah na ka sorkar pdeng halor kane, ngin sa peit ynda la ioh ia ka jingthoh na ka sorkar pdeng", la ong u myntri.
U la ong ba ka sorkar kan rai kumno ban leh hadien ba ka la ioh ia ka jingthoh na ka sorkar halor kane ka ain.
U la ong ba ka jingpynshai paidbah shaphang ka jingshngain ha ka surok da kaba tip bad sngewthuh ia ki kyndon ka rukom niah kali, ka long kaba donkam.
Lah ban kdew ba ka Madhya Pradesh, West Bengal ki la kyntait ban pdiang ia kane ka ain ba la pynkylla ka sorkar pdeng, khamtam ha kaba iadei ka jingshain kuna kaba heh ia kiba pynkhein ia ka ain niah kali.
Jowai:  Ym duna ia ki 50 ngut ki riew paidbah kiba kynshew pisa ha Post Ophis Jowai ki la shah thok bad duh ei ia ka pisa jong ki namar ka jinglehthok bad shukor ki nongtrei ka Post Office kaba dei ka tnad sam shithi jong ka sorkar India kaba don ha nongbah Jowai.
Une u nonglum khubor na Jowai u la ioh ia ka jingujor na ki katto katne ngut kiba dei ki nongkynshew (nongbuh) pisa ha katei ka bank jong katei ka Post Office kiba la iathuh ba ki la duhei da ki lakh ki lakh tyngka marwei, tang namar ka jingthok jingshukor bad bam ei ki nongtrei katei ka tnad jong ka sorkar kmie.
Haba iakren bad ki katto katne ngut ki lanot kiba la duh ei ia ka pisa jong ki, ki la iathuh ba ki la ju kynshew lane buh pisa ha katei ka Bank jong ka Post Office hynrei ynda la kut ka por bad ha ka por ba ki wan sha katei ka ophis ban sei ia ka pisa jong ki, la lap pynban ba kim don kyrteng satia hapoh ki records jong katei ka Post Office.
“Man la u snem nga la leit buh pisa sha katei ka Post Ophis bad ki nongtrei jong ka ki shim ia ka pisa bad ki da ai ruh ia ka pass book kaba biang nadong shadong Hynrei ynda dei ka por ban leit sei noh ia ka pisa jong nga, ki ong ba ka kyrteng jong nga kam don satia hapoh katei ka banka ong kawei ka longkmie kaba khlem kwah satia ban pynpaw kyrteng ialade.
Kane ka longkmie ka la duh palat 8 lakh tang bad ka don mynta ha ka jingkulmar hapdeng ka jinglong tymmen.
Ki lai tylli ki pass book jong ka, la pyni ba ka la thep haduh T.
8, 26, 070 /-.
Kawei ka Passbook jong ka ka la thep T3, 30,015/-, kawei pat ka long haduh T.
1,70000/- bad sa kwei pat haduh T.
2, 70000/- bad haba kheinlang baroh katei ka pisa jong katei ka longkmie kaba la thep ha kaei ka Post Office ka la kot haduh 8 lakh 26 hajar.
Kane ka pisa kadei kaba la thep ha ka dur jong ka Term Deposit kaba kut shisien shisnem.
Uwei pat u rangbah u la iathuh ba ma u ha ryngkat ka kmie bad u kpa jong u ruh ki la shah thok palat ia ka 10 lakh tyngka kiba kynthup la ka Term Deposit bad ka Saving Deposit.
“Nga thep da ka Saving deposit  bad katkum ka jingkhein ha ka passbook nga la dei ban ioh haduh T.
2, 05499/- hynrei ha ka por ba mut ban sei ia kaei ka pisa ki nongtrei katei ka post Ophis ki iathuh ia nga ba ka pisa jong nga ka don tang kumba 60 hajar tam eiei katkum ka record hapoh ka Computer katei ka bank.
“Ngam tip ha kano ka rukom katei ka pisa jong nga ka jah napoh ka Computer ka Post Office haba ha ka Passbook pat ka pyni ba ka biang", la ong utei u rangbah haba iakren bad une u nongthoh khubor.
Ki la iathuh ruh ba la dep ban ujor sha u Post Master katei ka Post Office bad kumjuh ruh sha u heh uba don ha shillong hynrei haduh mynta kam pat don kano kano ka jingpynshai na ka liang jong ki heh ka tnad Post Ophis.
“Nga la leit shaduh sha Shillong halor ka jingjah ka pisa jong nga ka Saving Account bad ha ka sien kaba nyngkong ka pisa ka don tang kumba 60 hajar bad ha ka sien ba-ar pat ka la kiew sha ka 80 hajar tam, ngam sngewthuh shuh balei ka Post Office ka thurmur bad bamklop ia ka pisa jong ngi ki paidbah kiba kynshew hapoh katei ka ophis jong ka Post Ophis", la kren bynniaw.
La iathuh ruh ba ki don kumba 50 ngut eiei kiba ia kynduh ia kum kane ka jingeh hynrei haduh mynta ym pat don satia ba nud ban ujor wat sha ki pulit ruh namar ki nongtrei ka Post Office ki ong ba lada ki ujor sha ki pulit kin nym ioh shuh shi naia ruh ka pisa jong ki.
“Don ruh kiba ym kwah kren eiei halor kane namar ki tieng ioh tip ka lok lane u lok halor kane ka jingshah thok jong ki ha katei ka Post Ophis kaba don ha Jowai", la bynrap utei u rangbah uba bylla die dukan barit ha Iawmusiang.
Nongstoiñ: Ki nongshong shnong ka Mawiong Lumsyntiew mynha ka sngi Saitjain jong ka taiew bala lah da ka jingbitar ki la hiar da ka shnong ban leit tur shapoh ka thanad Nongstoiñ hadien ba ka la don ka jingshah ujor ejahar pyrshah ia ki volunteer jong ka shnong ha ki ar ngut ki briew ki bym dei satia na katei ka shnong bad kiba la pynkhein ruh ia ki adong shnong.
Ban tip ia ka daw tynrai halor katei ka jingjia na ka liang jong u nongthoh khubor u la ioh ban iakren bad u Sordar jong ka shnong Mawiong Lumsyntiew u bah D.
Pariong, ha kaba u la iathuh ba ki khynnah samla ka shnong Mawiong Lumsyntiew ki ju pynlong ia ka jingia ap miet hapoh ka shnong na ka bynta ban peitngor ia ka shnong namar ka jingjyllei palat ki kam sniew kum ka jingdih drok bad kiwei kiwei.
Shuh shuh u la ong ruh ba ki volunteer  ka shnong ki ju pynlong ia ka jingap phara ha ki lai tylli ki jaka jong ka shnong hynrei ha ka shiteng synnia jong ka 18 tarik ha kapor kumba 12:30 eiei kala wan poi kawei ka kali kaba don ia u number ML 06 7765 kumta ki volunteer shnong, ki la pyrshang ban pynsangeh ia katei ka kali na ka bynta ban kylli bad ban tohkit bniah ia ka iaid ka ieng, hynrei u la ong ba katei ka kali kam shymla ïeng hynrei ka la pynher stet bad thmu ruh ban tynrah ia ki.
Hadien katei ka jingjia kitei ki samla ka shnong ki bym shym la ioh bat ia katei ka kali ki la pyntip noh sha kiwei pat ka kynhun jong ki volunteer ha kaba ki la ioh ruh ban bat ia katei ka kalikaba la shong hynriew ngut ki briew bad la rah ruh ia ki shapoh ka Dorbar shnong ban bishar bad haba kylli ia u nongniah katei ka kali u la ong “Nga iaid wut wut ia ka kali bad ban iuh ruh ia ki briew kiba wit namar ka dei ka jingbthah jong kitei ki hynriew ngut kiba shim wai ia ka kali" bad hadien ka jingiakren lah kham slem na ka liang jong kitei ki briew ki la pan map noh na ki samla ka shnong bad hadien ba la ia map ki samla ka shnong ruh ki la pyllait noh ia ki.
Hynrei la ong pat na pdeng kitei ki hynriew ngut hadien katei ka jingjia ar ngut na ki ki la leit ban ujor ejahar pyrshah ia ki volunteer jong ka shnong kumta hadien ba u officer incharge ka Nongstoiñ Police Station, u la khot ia kitei ki volunteer shnong na ka liang jong ka shnong ka hap ban iamih paidbah shapoh ka thanad bad ruh ban ujor ejahar kylla ia kitei ki briew.
Na ka liang jong kitei ki briew kiba la ujor ejahar pyrshah ia ki samla ka shnong, kila leit ban ia kren bad ki nongialam ka shnong Mawiong Lumsyntiew ban kyrpad ban ia poi noh sha ka jingiasuk bad ka shnong ruh ka la sngap kaei kaba ki la kyrpad kumta hadien ka jingiakren bad iatai sani bha na ka liang jong kitei ki briew bad ka shnong Mawiong Lumsyntiew ki la leit ban weng noh ia ka ejahar, da ka jingia suk.
Shillong:  Halor ka jingwan khanglad ki shipai BGB, hynnin ka sngi ia ka jingtrei surok ha shnong Muktapur, U Bah Kmen Myrchiang, uba dei U Secretary ka CCIB, u iathuh ba ia katei ka jingtrei surok, la iathuh lypa, da ki bor pyniaid shnong sha ki BSF, ba kin kynriah ia ka ktem jongki, kham sha pajih, na ka bynta ba kin thaw surok shnong ha katei ka jaka.
Halor katei la iathuh ba ki BSF, ki la kohnguh ban kynriah kham sha pajih, hynrei hynnin, ynda la wan poi ka JCB,ki la wohnia kylla bad ki ong “Balei phi tih surok,  kin wan ujor ki shipai Bangla, namar ba phi trei hapoh 150 yard" ong U Bah Kmen.
Nangta, ula ong biang ba ki BSF, ki la kren shai ba kin nym wan tuklar satia, lada jia ba ki wan ki shipai BDR, ban pynthut ia katei ka jingtrei surok.
La iathuh ba katba ka jingtrei surok, ka la iaid kumba shiteng sngi eiei, hynrei ki la wan ki shipai BGB, kumba 6,7 ngut eiei bad ki la khang sbak ia katei ka jingtrei ia katei ka surok, kaba don ha ka jingjngai kumba 50 metre na u mawpud jong kitei ki ar tylli ki ri bad ha katei ka por, haba ki shipai Bangla, ki wan rung sha India, ki BSF, ki don hajan, tangba kim shym la tuklar eiei bad ki ailad ia ki nongshong shnong, ba kin ia tuklar hi bad kitei ki shipai Bangladesh.
U bah Myrchiang, u kylli “La ki BSF, ki don jingiadei aiu kaba buhrieh bad ki BGB, ba ki shah ia ki BDR ban rung sha u pud ka Indai".
La ong biang U bah Myrchiang, ba ha u mawpud 1274, ki khar Bangladesh, ki shna iing, ki buh jaka buh maw, hynrei ka India, kam tuklar eiei bad ha u pud 1273, ki shna jaka shang kai pyrthei, hynrei ka India, kam shym la leh eiei.
La ong shuh U Bah Kmen, ba ka jingeh, ka long ba ka sorkar India bad ka sorkar Jylla, ba kim burom ia ka jingiateh ha ki snem 1958 bad 1975, ha kaba la kren shai ba ka 150 yard, ka dei tang ka jing ia khein antad, katba ia u mawpud ba shisha, dei ban ia pynbeit da ki ar tylli ki Ri, ha ka jing don bynta lang ki trai jaka.
Nongpoh:  Kiba ha iing jong u Samla Badskhem Syiemlieh, u samla na ka shnong Umniuh Khwan bad uba la jah rngai naduh ka 17 tarik mynta u Bnai, ki la kyrpad ia ki paidbah ba lada ki iohi ba kin sngewbha ban pyntip sha ki Pulit lane phun ha ki number ba ha iing 98622 30391/7085085717/9862161298/9862148088.
U samla Badskhem Syiemlieh, u dei u khun jong ka Kong Berilda Syiemlieh bad uba la jah rngai naduh katei ka 17 tarik, khlem da wanphai iing satia tad haduh kine ki sngi.
Utei u samla u la jah rngai naduh katei ka sngi ryngkat ba ka riam ka beit ba u phong, kata ia ka sopti poh ronglieh, ka jaket jean rongblu, patlun jean rong blue bad ka jingjrong jong u ka long saw phut lane hapoh san phut bad uba shai ka sniehdoh.
Jowai: Myn hynnin ka sngi kaba dei ka sngi balai ka Lehniam Behdeinkhlam ka Sein Raij Tuber, da ki hajar ngut ki paid riewngeit Niamtre ki la mih na ki shnong bapher bapher ban leit rah ia ki ar tylli ki ‘Dieng lane Dein Bhang’ kiba dei ki dieng kyntang ha ka lehniam Behdeinkhlam ha Tuber Kmai shnong ka ban sa kut noh lashai ka sngi Lah U Blei.
Ki khon ka Sein Raij Tuber naduh ki Rangbah, ki samla kynthei bad Shynrang, ki longkmie bad ki khynnah rit ki la iamih nala ki shnong ki thaw ban hiar sha ki ar jaka ban wanrah ia kitei ki Dieng Blei sha Pung Biar Blai ha Tuberkmai Shnong.
Ka kynhun phangwah ka la hiar shaduh ka Shnong Lumshyrmit kaba jngai kumba 15-16 Km na shnong Tuber ban leit rah ia uwei na ki Dieng Bhang katba ka Phangnein ka la hiar sha jan ka Shnong Rashai bad wanrah ia uwei pat u Dieng Bhang lane Dieng Blei.
Ha kane ka jingleit rah Dieng Phang ki riewngeit ka Niamtre jong ka Sein Raij Tuber ki la iaid lynti lynti ha ryngkat ki jingsawa ki bom ki ksing bad ki jingriew ki Tangburi ki iashad ban risa kynoi.
Kane ka lehniam kan kut mynta ka sngi lah U Blei ha Pung Biar Blai kaba don ha Tuberkmai Shnong ha kaba u Myntri Rangbah ka Jylla u Conrad Sangma ha ryngkat ki katto katne ki kynhun myntri jong u, ki MLA, MDCs bad ki Sahep sorkar kin wan ban sakhi ia kane ka lehniam shad Behdeinkhlam ba shisien shisnem jong ka raid ka muluk.
Ka Behdeinkhlam kadei ka lehniam ki Pnar kiba dang bat ia ka niamtre niamtynrai bad la ngeit ba lyngba kane ka lehniam ki khun ki raiot kin lait na ka khlam ka dait bad ruh ban bha ka rep ka riang ban lait na kino kino ki jingsniew ha ka imlang ka sahlang la kadei ka bor mariang lane ki jingsniew ba thaw hi u briew naduh ka kyiad u drugs bad kiwei kiwei ki kam bymman.
Shillong: Ka East Khasi Hills District Chess Association ka la pynlong ia ka District Selection Tournament ha Lama Villa Community Hall, Shillong ha ka 19 bad 20 tarik Naitung, 2019.
15 ngut ki nongialehkai ki la shah jied na kane ka lympung ialehkai chess jong ka East Khasi Hills ban iashimbynta ha ka State ‘A’ (State Rankings) Chess Championship ka ban sa pynlong shen da ka Meghalaya Chess Association.
Ki lai ngut ki nongialehkai kiba wan shakhmat eh ha kane ka lympung ki long u H D Sutnga, u Benedict B.
Shaving bad u Bobby Lyngdoh.
Ia ki khusnam ba kyrpang la ai sha i Alisha Lyngdoh (kynthei) bad u Mewan Pynhun Diengdoh bad u Ram Prasad Chakravarty kiba dei ki nongialehkai bym don ka bor iohi.
Shillong:  Ka Living Bridge Foundation, kawei na Sengtreimon sngewbha ban pynneh pynsah ia ki jingkiengjri bad ban iada ia ki jingstad tynrai ha ki shnong ki thaw,ka la pynlong ka jingrakhe dap shisnem jong ka ha ka 20 tarik Naitung 2019 ha K.
C Secondary School, Shillong.
Ha kane ka sngi la rakhe  da ka “Award of Recognition to Architect and Engineer of Meghalaya’s Living Architectures"  ka jingpynkupburom ia ki briew ba trei ia ka kam ban pynneh pynsah ia ki jingkiengjri ha ka jylla.
Ki nongioh khusnam, ki  dei ki briew kiba na ki 5 tylli ki block jong ka  jylla.
Kita ki long na Mawsynram,Shella, Laitkroh, Pynursla bad Amlarem C&RD Block.
Kine ki dei ki block kiba lah ban shem ia ki jingkiengjri.
U kongsan ha kane ka jingialang udei u bah Denis P.
Rayen, u trai ka Cherrapunji Holiday  Resort u  briew ba nyngkong tam ban ai ka kyrteng Living Root Bridge  ha ka  jylla.
Kum u Kongsan ha kane ka jingialang ula ai ki jingkren ai mynsiem bad pynshlur ia ka Foundation ba kan nanglah ban leh kham bha shuh shuh ha ki kam jongka.
Ha kane ka jingialang lah don ryngkat ruh U  symbud kongsan u dei u bah B.
Nongkynrih, ka director jong ka Impulse NGO network, ki nonghikai skul bad  kiwei pat ki paralok kiba juh kyrshan ia ka jingtreikam jong ka Foundation.
U samla Morningstar khongthaw U Living Bridge Activist bad u Founder ka Living Bridge Foundation u la ai  ki jingiathuh khana lyngkot shaphang ki  jingiaidlynti jong ka Foundation  bad  shuh shuh  u lah pyntip ba kane ka dei ka sien ba nyngkong naduh ba ioh ka jylla ba pura ba ngin don ka jingialang ba kum kane ha ka jylla Meghalaya.
Ula ai khublei ia baroh ki riewrangbah kiba wan na ki shnong bapher bapher, ban wan shim ia ki khusnam jong ki.
Ula ong ba na ka liang ka Foundation kan ym shongkli kti, hynrei kan iaid shakhmat ban pynsngew sha ka sorkar ba kan ithuh noh ia ki nongpynneh pynsah ia ki jingkiengjri, namar kadei lyngba jong ki yn sa tip bad iohi ia ki jingkiengjri ha ka jylla.
Shillong:   Ka Sanmer ka la iakhaid ka Lawmali mar 2-2 kol ha ka jingiakhun ka 3rd division ba long ha kane ka sngi Saitjain ha madan Polo.
Ia ka Lawmali la thep D.
khongwang 11’, S.
Warjom 45’ bad ia ka Sanmer SC la thep u K.
Pahsyntiew 3’, P.
Marbaniang 38’.
Ka Mawkriah West ka la shah pylliem haka Nongmensong da 1-2.
Ia kaMawkriah la thep da u  J.
Nongbri 8’ katba ia ka Nongmynsong la thep da u R.
Ryntathiang 34’, A.
Makri 57’.
Ka Mawreng SC bad ka Gorkha ka laiakhaid 0- 0.
Ha ka jingiakhun ka 2nd Division, ka Sohryngkham SC ka la shah pylliem ha kaNongthymmai SC da 0- 4 kol.
Ia kine ki kol ka Nongthymmai la thep da u B.
Taro 35’, 83’, M.
Makri 49’ bad B.
Mawlong 81’.
Ha ka jingiakhun ha ka 1st Division, ka MLP ka la shah pylliem ha ka Smit da 1-2 kol.
Ia ka MLP la thep da u Donbok Khymdeit 6’ hynrei ka Smit ka la pynphai da u R.
Nongbri 14’ bad u B.
Kharsyntiew 36’.
Shillong: Ka Meghalaya Association of Kickboxing Organization (MAKO) ka la lah ban pynlong ia ka XII Meghalaya State Level Kickboxing Championship, 2019 ha Mini Indoor Sports Hall, Lumparing, Shillong.
Ha katei ka lympung la wan iashim bynta da ki 150 ngut ki khynnah ialehkai na East Khasi Hills, West Jaintia Hills, Ribhoi bad West Khasi Hills.
Ha ka jingsdang plie ia katei ka lympung, la wan plie da u Bah Sambormi Lyngdoh uba dei u kongsanbad u Bah A.
S.
Kharbuli uba dei u symbud kongsan.
U President ka MAKO, u Bah Donny Ranee u la pyntip ruh ba ka MAKO kan jied ia ka kynhun napdeng ki nongjop ha ka XXII Meghalaya State Level Kickboxing Championship kiban leit mih khmat ia ka jylla ha ka National Kickboxing Championship ban sa long shen ha Madhya Pradesh bad sha ka Federation Cup ban sa pynlong ha Manipur ha u Naiwieng mynta u snem.
Ha kaba pynkut pat ia katei ka lympung bad sam ia ki khusnam sha ki nongjop, u Bah Narson Khongsit, u Rangbah Shnong ka Lumparing u la long kum u Kongsan bad u Bah Paul Marwein Assistant Secretary kum u symbud kongsan.
Ha katei ka lympung, ka East Khasi Hills District ka la long ka kynhun lahduh ha ka XXII Meghalaya State Level Kickboxing Championship bud sa ka Ri-Bhoi District bad ba wan balai dei ka West Jaintia Hills District.
Ki Nongiakhun ba tbit duh ha katei ka lympung ki long: 1) ka Espiranza Songthiang ha ka 48kg category point fighting, 2) u Nangtei shaphrang Nongkynrih ha ka Sub-junior Boys  34kg category point fighting bad 3) u Mewan Pynshngsian Nongrum ha ka Senior men 65kg category Light contact.
Shillong: Ka Jaintia Students’ Union (JSU) ka kyrshan ia ki jing dawa jong ki nong trei ka EMRI 108 ha khmat ka sorkar.
Ki dkhot ka seng hapoh ka jingialam u President rangbah ka seng, u Lawyerson War bad ryngkat u President ka Shillong Circle u Treiborlang R Suchen bad kiwei pat ki para dkhot ki lah leit kynduh kyrpang ia ki nongtrei ka EMRI ha J.
N.
Stadium, Polo Ground Shillong mynta ka step bad ki lah pynpaw ia ka jingsngewkhia ia ka jingshem jingeh bad ka jingshah leh bein  jongki nongtrei jong ka EMRI 108 ha ki nongpyniaid ka GVK EMRI.
U President Lawyerson War, u lah ong ba ka seng ka dap da ka jingsngewsnguh ia ki nongtrei jong ka EMRI 108, namar ka jingshakri hok ka jong ki ia ki nongshong shnong ka Jaintia Hills khamtam sha ki jaka nongkyndong kiba jngai na ki PHC bad CHC bad u lah ong ruh ka sorkar ka lah dei ban shah shkor ia ka jingeh jong kine ki nongtrei ka EMRI, namar ki dei kiba lah ai jingshakri ia ki paidbah kumba long lem kiwei pat ki nongshakri paidbah ha ki tnat sorkar bad kan eh aiu lada ka sorkar kan pynurlong ia ka jingdawa jong ki nongtrei ka EMRI khamtam ha kaba iadei ban pynbiang ia ka tulop ka jong ki bad kiwei kiwei ki bor ki kor sumar hapoh ki kali ambulance.
U President ka JSU Shillong Circle, u samla Treiborlang R Suchen u lah ong ba lada ka sorkar kam pynsngap ia ka jingdawa jong ka MEMRIWU, ka mut ka niewbein ia ka hok jong u paidbah, u Bah Treiborlang u lah ong kumban shu pynkynmaw ka GVK EMRI la kumno kumno ka kah jan dap shiphew snem ha ka jingai jingshakri ia ki nongpang ha jylla Meghalaya bad  la kyntu ia u myntri ka tnat ka koit ka khiah ba un sngap lem ka jingeh jong kine ki nongtrei namar bun na kine ki dei ki trai ri trai muluk.
Kawei ka kynthei kaba sngaid, ka la leit beit beit sha ka rynsan, ba u kren uwei u nongialam niam bad ngiat ia u bad ka daw, ka long namar ba utei u lyngdoh niam, u ong “ki kynthei kiba sngaid kim poi satia sha bneng".
Katei ka jingjia, ka dei ha  Cachoeira Paulista, Sao Paulo, Brazil.
Katei ka kynthei, ka shong ha ka jaka shong paidbah ban sngap ia ka jingiathuh khana jong U  Father Marcelo Rossi, hynrei haba ula kren ia kitei ki kyntien, ka la ieng na ka jaka shong jongka bad ka la leit beit beit bad khynniat ia utei u Phadar.
Katei ka dei ka briew kaba phong jeans bad kaba phong da ki sopti t shirt.
Mar ia dep ngiat ia utei u Phadar bad haba ula kyllon, katei ka briew, la iohi, ba ka rkhie ialade da ka jingkmen.
U Lyngdoh niam, um shym la mynsaw satia bad la iathuh ba mar ia shah ngiat, haba ula kyllon, kumta ula khie biang bad leit ban bteng ia la ka jong ka bynta ban iathuh khana pynkut, ong ka khubor ba la pynmih da ka India Today.
Shillong:  Ia ka prokram Premier Skills Community Coaching ba la pyllong da ka FC Goa la pynkut ha ka 20tarik ha  Madan Heh Stadium, Mawlai kaba long ar sngi.
Ha kane ka jingai jinghikai la iashim bynta na ki klob iasoi bad ka FC Goa ba kynthup ia ka Mawkhar Sports Club, Mawlai Sports Club, Wahiingdoh Sports Club bad ruh na ka OnSides.
Ia ka prokram la pyniaid da u Nathaniel Da Costa bad u Avinash Kharel, Premier Skills Instructor bad ka pyrman na ka Premier Skill,ka Sankalita Chakraborty, Manager, Higher Education and Society – East India.
Ki don baroh  19 ngut kiba iashim bynta kynthup 13 shynrang bad 6 kynthei.
Ki nongiashim bynta ki long Johnny John Lyngdoh, Pynkmenlang Marbaniang, Mihban Mashli, Pynshailang Kharduid, Baiahunlang Nongbet, Nangsan Tariang,  Nylla Meri Wahlang, Mebarin Lyngdoh, Dromlan Marngar, Wandashisha khyriem, Counsellor S Marwein, Aristotle Pohshna, Nangiaikara Swer, Damiki Tariang, Nangteiskhem D Nongrum,  Baniengskhem D.
Nongrum, Raynold Lyngdoh, Nicky Nongrang, Alex M L Shullai.
Ia kane ka prokram la iadon bynta ruh da ka Premier League bad ka British Council ban kyntiew ia ka jingialehkai phutbol.
Kane ka long ka kyrwoh na u bah  Ksan Kupar Warjri u General Secretary ka Mawkhar Sports Club.
U Donald Trump, ula phah ia 500ngut ki shipai lem bad ki tiar ialeh sha Saudi Arabia, na ka bynta ban iarap, lada ka don kano kano ka jingma, hadien ka jingshah knieh noh jong ki ar tylli ki jhad kit umphniang na Ri Bilat.
U President ka America, ula kren shai ba ka America, kan don ha syndah jong ka England bad ula ong “Ka Iran, ka don ha ka jingma kaba khraw".
Kitei ki ar tylli ki jhad, kiba la ioh kurup da ka Iran, ki dei ka Stena Impero bad ka Mesdar, ha kaba la knieh noh da ki shipai jong ka Iran Revolutionary Guards bad ki la ialam noh ia kitei ki jhad sha u pud u sam jong ka Iran.
U Secretary bar ri jong ka England, U Jeremy Hunt, ula byrthen, da  kaba ong ba kan don ka jingjia kaba syrkhei shibun, ha kaba la shim ba ka don ka jing ia kynad kaba jur bha hapdeng ka Iran bad ka England.
La iathuh ba ka America, ka la phah mynta ia ki liengsuin iapom, ki namding bad sa ki shipai, ba kin don ha ktem jong ka Saudi Arabia, kum ka jing pynkhreh lypa, ia kino kino ki jingjia kiba lah ban nang jur ha ki sngi ban sa wan.
La iathuh ba ki tiar siat nam ding jong ka America ruh, ki la don lypa mynta ha Prince Sultan Air Base, kaba don shathie jong ka Riyadh.
Shillong: Ha ka 10tarik Naitung 2019, ha ka por 2.
30 mynstep, ka kynroh ka la twa ha syndah ka iing jong ka Vineata Sun, kaba shong ba sah ha Nong Marboh, Nongrah.
Ka daw jong ka jingtwa ka kynroh, ka dei namar ba ka don ka jingtuid jong ka um, lem bad ka jaboh, kaba wan na ka surok PWD, namar ba kam don satia ka jingshna nala kaba biang ba kan iaid ka jaboh, ha ka por slap.
Ka kong Sun, ka iathuh ba ka la kren sha ka tnat kaba peit ia ka  disaster management bad ki nongtrei katei ka tnat, ki la leit beh mar mar ban peit da la ki jong ki khmat, hynrei kim shym la pynpoi jingiarap eiei ruh em.
Katei ka longkmie, ka ai nguh eh ia ka Rotary Club of Shillong, ha kaba ka leit mar mar ban maramot ia katei ka jingtwa jong ka khyndew, kaba lah ban pynkhyllem ia ka iing hi baroh kawei.
Ka kong Sun, ka ai burom ia ki dkhot jong katei ka club, ha ka jingialam jong U  President jong ka Club, U Rtn David Umdor, ha kaba ki la wan kit bad tei skhem da 600 byrni u shyiap, ban khanglad na ka jingtuid jong ka iing bad la iathuh ba kitei ki la trei dep ia ka kam, ha ka 20tarik Naitung 2019.
Shillong: Ka Hynñiewtrep Youth Council War Jaiñtia Circle, hapoh ka jingialam u Vice President u Samla Rangbah Jembis Khongiong bad u Asst.
Secretary u Samla Ededisuk lem bad ka HYC Jaiñtia Hill, hynnin ka sngi, ha ryngkat ka jingsynranlang u Incharge ka HYC Jaiñtia Hill, u Samla Rangbah Rockesster Warjri u ba dei ruh u Asst.
Organising ka HYC Central  Executive Committee council ki la leit iakynduh kyrpang ia ki nongpyniaid bad nongpeit ia ka iew Bakur Dawki, hadien ba ka seng ka ioh jingtip ia ka jingwan rung beaiñ ki khar Bangladesh ba wan khaii beaiñ ha ka ri khasi Jaiñtia.
Ha katei ka jingiakren bad ki nongpeit ia ka iew Bakur Dawki, u Bah Rockesster Warjri u la ong “Haba ngi beh ia ki khar Bangla, ma ki ki dang don jaka sha Bangladesh ban phet, hynrei lada ki khar Bangla ki iohlad ban wan bsuh khlieh ha ka Ri jongngi kan sa poi ka por kin beh kylla iangi, lada ka jia kumta dangdon jaka ne Ri Khasi Jaiñtia sa kawei pat?" Nangta ruh u samla R.
Lamare, u la ong ba ia ki khar Bangla kiba sait iing sait tiar sait tar ia ki briew ka thaiñ ym dei ban ailad.
Kumjuh ruh u la ong ha kine ki sngi ba la dep, la pyrshang ban iakren bad u Rangbah Shnong Bakur, halor katei ka mat.
Na ka liang ki Nongpeit ia ka iew Bakur Dawki,  nangta U Rangbah shnong ka shnong Lamin ha ryngkat ka jingiadon lang ki dkhot ka EC ka shnong, ki la pynpaw ba ki seng ha Meghalaya ki ialeh shitom ban wanrah ia ka jingsuk ia ka imlang sahlang, hynrei u paidbah hi um sngewthuh kumno ban iada ne iarap nalade ialade hapoh ka imlang sahlang.
Hakane ka jingkynduh ka seng lyngba u Rockesster Warjri, la ia ther sani bha bad ki nongpeit iaka iew Bakur Dawki ban teh lakam ia ka jingwan iew bad wan khaii beaiñ ki Nong Bangladesh.
Ynda haba la iather sani bha la poi sha ka jingia sngewthuh jingmut lang hapdeng ki nongpeit iew bad ka seng da ka wei ka sur ban iatreilang ia ka miat ka bha ka iew Bakur Dawki, ban khanglad ia ki mynder shisngi ban wan khaii beaiñ ha kane ka iew, ong ka kyrwoh khubor na  u Publicity u Samla Riki Mukhim.
Shillong: La ioh khubor, ba kawei ka khynnah samla, kaba 18 snem ka rta,  kaba pule Class XII ha Sacred Heart Higher Secondary School, ka la pyniap ialade, da kaba sdien phasi mynta ka sngi.
Katei ka jingjia, ka dei ha Mawlai Pata, ong ka khubor.
Haba iakren ia U SP City, U bah Stephan Rynjah, ula pynthikna, ba katei ka dei ka jing pyniap hi dalade jong katei ka khynnah bad kam don kano kano ka jingleh donbor da kiwei pat ki briew.
AIS Suja“Ia u paidlang jong nga la pynjot, namar      bym don jingtip" kane ka long ka kyntien      ba la mih na u Blei ha ka por u Hosia Nongiathuhlypa.
U Hosia u la long u nongiathuhlypa ha ki bynta shatei jongka Hima Israel hyndai kumba 50 snem ei ei, bad u la long u Prophet ha ka por ka jingsynshar jong u Syiem Jeroboam uba ar.
Ha kata ka por, u Blei u la jied ia u Hosia ban iathuhlypa ia kaei ka ban jia ha Israel, namar la pyndap ia ka Ri da ka pop bad ym don jingshisha lane jingisynei, lane ym don ka jingtip ia u Blei ha ka Ri.
Ha ka Ri don tang kaba smai, kaba thok, shukor, kaba pyniap, kaba tuh, kaba klim, bad kiba ka snam ka kynroi ia ka snam.
Namar kata ka Ri ka iam briew, uba shong ha ka un sdot noh.
Ia ki mrad khlaw, ki sim bneng bad ki dohkha ka duriaw yn shim noh.
Hosia 4:1-3.
“Ia u paidlang jong nga la pynjot, namar bym don jingtip" Hosia 4:6.
La pynjot ia u paidlang jong u Blei kumta u Blei u la phah ia u Prophet Hosia ban leit pynbna ban leit maham ia ka daw ka jingjot ha Israel.
Ka jingkyntait jong ki ia ki hukum u Blei, ka la pyllong ia ki ban jot noh bad ki la im ka jingim ka bym tip briew tip Blei, ka jingshisha ka la duh noh ha Israel, la dap tang ka smai lamler ka shukor ka thok kaba tuh kaba pyniap, kaba pynmih snam ia u para briew, dei na kata ka daw ka Ri ka dap da ka jingiam briew bad ring sdot noh.
Ym don shuh kaba burom ym don shuh ka jingtip, baroh ki la kyntait ia ka jingtip ia ka ktien u Blei dei hangta ba u Blei u la ong – Namar me (Israel) la kyntait ia ka jingtip, Nga ruh ngan kyntait ia me ba men ym ioh long Lyngdoh ha nga" Hosia 4:6.
U Blei u dap da ka jingieit ia ki Israel, hynrei dei ka jingkyntait bad jingbymkohnguh jong ki hi ba u Blei u la pynduh noh ia ki ban ioh long Lyngdoh (Priest) ha ka Hima Israel.
Kumta na ka daw ba ki Israel ki la klet ia ka Hukum u Blei u Blei ruh u la klet noh ia ki khun ki pateng jong ka jaid bynriew Israel.
Ka jingkyntait ki Israel ia ki Hukum u Blei, ka la pyllong ia ki ban duh noh ia ka kabu ban long Nongsynshar ban long Lyngdoh (Priest) ki jong u Blei halor ki briew baroh.
Kaei kaba mih nangne? Ka long ka jingjot kein, kat haduh ba ki Israel ki la duh syndon ban long Lyngdoh (Priest).
La pynsakma kylleng ia ki, la synshar halor jong ki da kiba bun ki Syiem bad ki Hima pyrthei bad khadduh ki Israel ki la long tang ki mraw (Slaves) ha la ka Ri.
Ki Israel kim shym lah ban long kata ka Hima Lyngdoh (Kingdom of Priest) namar ki tang shu lait na Ri Egypt na ki kti u Syiem Pharoah, ki la phai lyndet ia u Blei.
Exodus 32:1-6.
Kumta u Blei u la buh artylli ki kyndon halor ki Israel ynda ki la poi ha ri kanaan, kata ki jingkyrkhu (Blessing) bad ka jingtim (Cursing).
Hynrei ngi iohi ba ki Israel ki la jied ia ka jingtim (Cursing).
Kumta ki Israel ki la long mraw haduh 111 (shispah khadwei) snem.
Ki Israel ki la kyntait ia u Blei ha ka por u Samuel, bad ki la pan Syiem ban synshar halor jong ki.
1 Samuel 8:1-5.
Bad u Syiem uba Nyngkong ba ki la ioh u dei u Syiem Saul 1050 BC.
Hynrei kata ka jinglong Syiem kam neh ka Hima ruh kam neh.
Ka Israel ka la ioh haduh 20 ngut ki Syiem.
2 Syiem 17:3-41.
Ha kane ka rukom, ki Israel ki jot noh namar bym don jingtip bad ba ki kyntait ia u Blei.
Hosia 4:6.
Ha kane ka rukom ki Israel ki la nang roi bad ki la nangleh pop shuh.
ong u Blei – “Ngan pynkylla ia ka burom jong ki sha ka JINGLEHRAIN" Hosia 4:7.
Kane kajuh ka khubor ka dang im bad ka kren mynta ha ngi ha ka Ri bad ka jaid bynriew namar ka ktien ba u Blei u kren.
Ba lada ka Ri bad ka jaid bynriew ka jot noh dei namar ba ki briew bad ki Nongsynshar ki la kyntait ia ki jingshisha baroh, namar ba ki la kyntait ia ka jingtip ia ka ktien u Blei.
Namar u Blei u kren shai da kaba ong – Lada phi kyntait ia ka jingtip (ki ain Blei) Nga ruh ngan kyntait ia phi, na ka daw ba phi la klet ia ki Hukum u Blei jong phi, nga ruh ngan klet ia ki khun (pateng) jong phi.
Kane ka long kaba shyrkhei namar u Blei u bitar, ba lada ki briew ki kyntait ia ka jingshisha ka ktien u Blei, ka Ri ka jot noh namar u Blei u la buh ma u ia kiei kiei baroh na ka bynta u briew, wat haduh ki kam synshar khaddar da kaba bam smai ha khmat u Blei (sworn before God) ban leh ia ka hok ha ka synshar khaddar, namar dei u Blei ba la buh ia kine kiei kiei.
“U pynkylla ma u ia ki por bad ia ki aiom, u pynduh ia ki Syiem, bad u thung ia ki Syiem, u ai ka jingstad ia kiba stad, ka jingtip ia kiba don jingshemphang" Daniel 2:21-22.
Namarkata, donkam ban tip bad kohnguh ia ka ktien u Blei namar ba ka long ka ain u Blei ha la marwei, ne ha ka Ri, ka jaid bynriew baroh, khnang ba ka Ri ka ym jot noh.
Ka Israel mynwei ka jot noh dei namar ba ka la kyntait ia ki jingshisha, bad u Blei ruh u kyntait ia ki.
Te wat shah ba ka jaid bynriew jong ngi kan kyntait ia u Blei, namar lada kyntait, ka jingtim (cursing) ka wan.
Ynda haba u Bei un klet ia ka Ri bad ka jaid bynriew jong ngi kumba la jia ha Israel hyndai.
Dei halor ka nongrim ka jingkyntait ia u Blei ia ki ain jong u, wat mynta ruh bun ki briew ki jot noh, bun ki Ri ki Hima ki jot noh.
Lada ka jingim ha pyrthei ym nang ban burom ia u Blei bad ia ka ktien jong u, ki jingeh ki wan, ki jingsynshar kim neh, ki nongsynshar kin bun ong ka ktien u Blei.
Ka Hima Israel ka la ioh 20 ngut ki Syiem naduh 1050 B.
C haduh 586 B.
C, ka la don 20 ngut ki Syiem ba synshar halor jong ka, kaei kane? Ka daw ka long ba la pynjot ia ka hima na ka daw ka jingbym kohnguh ia uBlei.
“Namar ki jingpalat ka Ri, kin long shibun ki Nongsynshar jong ka: hynrei da ki briew kiba shemphang bad kiba tip ia ka jinglong jong ka, yn pynslem" Proverb 28:2.
Kumta, ka jingbymtip ne pdiang ia ki ain ki Hukum Blei, ka jaid bynriew ka jot, u paidlang u jot noh namar bym don jingtip.
Hosia 4:1-3.
Kumta lada u briew un jngai na u Blei uta u briew un jot noh, ka jingim jong u kan kut noh ha ka jingsngewsih, ha ka jingjah burom.
Dei ia kane kein ba u Blei u ong – ki briew jong nga ki jot noh namar bym don jingtip.
My people are destroyed for they lack knowledge.
Wat la ka jrong katno2 ka jingthoh iongphi, da bishar bad da pynshong nongrim ban pyniahap iangi kiba bat iala kajong ka tynrai gala kajong ka ri,,, ngi im tipbriew tipblei,, donbok ba dang don mangi, lym kumta naduh mynno ka jait bynriew khasi ka la hah lngaid,,,,ngi ieit la kajong bad ngi hikai ban burom ia ka jong kiwei pat namar ngi dei kiba kamai ia ka hok,, phin ym iohi ne tip ia kata namar la pyndap ia ka Jabieng iongphi da kita ki jingthoh bakhuid ki iongphi.
To bud bha ialade kumba la thoh, hynrei way nym iaidlait na ka.
Sumar bha ialade ym ban pyniasyriem iano2 bad kita ki bym tip Blei namar Kam long kaba sngewtynnad.
Tang namar ba phi sngew biang ialade, phi thikna ba kiwei Kim biang?????U Paidlang u jot namar ba u lah tip pala t.
U tip ia kaba sniew u leh bad u tip ia kaba bha hynrei um lehNeither you have any idea, what’s going at present.
?.
Ka jingialehkai ba la tip, kum ka PUBG Mobile Club Open 2019 tournament, ka dei kaba la pynbna naduh U Lber mynta u snem bad katei kan dei ka jing ia kynduh bad ia khun jong kito ki riew ieid ia ki jingialehkai PUBG na kylleng ka pyrthei bad la khmih lynti, ba kan dei ruh ka jingialehkai kaba don ia ka buskit kaba rem dor bha.
Na India, ki don lai tylli ki team kiba shah jied na India bad kiba dei ban iakhun bad kiwei pat ki nongialehkai jong ka pyrthei, hynrei haduh mynta la sngewthuh ba kitei ki nongialehkai na India, kin nym lah ban leit satia ban iakhun sha Germany, namar ba kim pat ioh visa haduh ha kine ki sngi.
Kitei ki lai tylli ki team kiba shah jied ki long ka  SOUL, TeamIND bad ka  Indian Tigers.
Ka Team SOUL, kan iakhun nyngkong ha ka 26tarik Naitung bad kitei ki lah ban dang pyrshang ban wad visa ban ioh leit sha Berlin.
Ki ar tylli kiwei pat ki long ka  TeamIND bad ka Indian Tigers, kiba wan ba ar bad ba lai na ki nongjop na India, ki don ia ki jingialehkai jongki ha ka 20tarik Naitung bad kitei kim don lad shuh ban poi sha Germany, hynrei kitei ki lah ban iakhun na India, lyngba ka ophis jong ka PUBG, kaba don ha  Nodwin bad ki donkam ruh ban ioh ia ka ping kaba kham heh, namar ba kin ialehkai ha ka European server.
U RN Ravi, uba dei u ksiang jong ka sorkar India bad ki Naga, ula shah jied mynta ka sngi, kum U Lat jong katei ka Jylla.
U Ravi, ula don bynta bad ki Naga, naduh u snem 2015, ha kaba la ia soi ia ka soskular iasuk hapdeng ka sorkar India bad ka NSCN (IM).
Nalor U Ravi, U President ka India, ula thung ruh ia U  Ramesh Bais kum U Lat ka Tripura, ka Anandiben Patel, ka Lat ka Madhya Pradesh ka la shah kynriah noh kum ka Lat jong ka  Uttar Pradesh, U Jagdeep Dhankhar un long U Lat thymmai ka West Bengal, U Lal Ji Tandon, uba dei U lat ka Bihar un long U Lat thymmai ka Madhya Pradesh bad U Phagu Chauhan, un long kum U Lad ka Bihar.
U Ravi, un mih bujli ha ka jaka U Padmanabha Acharya.
U Sanjay Raut, u nongialam jong ka seng Shiv Sena, uba dei ruh u dkhot ka Rajya Sabbha, ula dawa ia ka sorkar India, ha ka Lah Sngi U Blei ba ladep, ba kan pynhap kyrdan noh ia ka syiar bad ka pylleng ba ki dei ki jingbam jhur bad ba kim dei shuh ki doh.
U Raut, ula pynlyngngoh ia ka dorbar Rajya Sabbha, haba u dawa ia ka tnat ka koit ka khiah jong ka sorkar India, ka  AYUSH (Ayurveda, Yoga and Naturopathy, Unani, Siddha and Homeopathy) ba kan shim ia ka rai, halor katei ka phang.
“Shisien, nga la leit sha kawei ka shnong rit ha ka thain Nandurbar.
Ki la wan ki jaitbynriew adviasi ban ai bam.
Haba nga kylli ia ki ia katei ka jingbam, ki iathuh ba ka dei ka dohsyiar, kaba la bsa da ki jhur ayurvedic.
Ki da iathuh ba ki sumar bha ia kitei ki syiar, ba haba phi bam ia kitei ki doh syiar, khlem pep, phin jem lut ia ki jingpang, kiba don ha ka met jongphi" ong U Raut.
Nangta, u iathuh ba ki stad jong ka  Chaudhary Charan Singh University, ki dang iaid shakhmat mynta ban pynkha ia ki pylleng kiba dei da ki jhur ayurvedic.
Kumta, shisien ba la pynhap kyrdan ia ka doh syiar, kum ka jingbam jhur, kumta kito kiba bam jhur ruh, ki lah ban bam doh syiar, namar ba ia kitei la bsa, da ki jingbam kiba dei da ki jhur suda bad U Raut, u dawa ia ka bhah pisa jong ka sorkar India, kaba T.
10hajar klur, ban pynurlong ia katei ka jingthmu.
Nagaland:  Ban dawa ia ka jingshim khia ba mardor halor ki jingia kajia  ha khappud hapdeng ka Mizoram bad Assam, kumba 7000 ngut ki khynnah skul  na ki 20 tylli ki kolej bad ki skul jong ka nongbah ki la pynlong ka jing iakhih paitbah ha ka sngi thohdieng.
Iaka jing iakhih la pynbeit da ka  Mizo Zirlai Pawl (MZP) kaba dei ka kynhun ki khynnah skul baheh ha ka jylla ha kaba la thang lut iaki sla badon ka map jong ka Mizoram namar ki la kynnoh ba ka map kam kam kynthup ia ki pud sawdong kumba dei ban long.
“Ngi kyrmen ba ka sorkar kan shim ia ka sienjam ban pynkut noh iaka jing kajia pud hapdeng ka Mizoram bad ka Assam bad ban iada ia ka jylla ki kpa tymmen jongngi,"la ong  u president ka  MZP u L Ramdinliana Renthlei.
U President ka MZP u la ong ba ka sorkar  Mizoram kala thaw iaka kynhun ban khmieh iaka kam ia kajia, hynrei mynta la palat 3 bnai ym shym la idon dak eiei ba ki treikam.
Ka jing kajia pud jong ka Mizoram bad ka Assam ka la dei ka kam kaba la sahteng slem, ba ha kaba ha u Lber 2018 ka jing kthang kala jia ha Zophai hajan ka nongbah Bairabi haba ki dkhot ka Mizo Zirlai Pawl (MZP)  ki la pyrshang ban shna sem rieh tngen,bad ha katei ka jing iakhih,ki khynnah skul ryngkat bad ki nongthoh khubor ki la mad iaka jingmynsaw ba jur bha daka jing pyndonkam lathi ki pulit.
Ka jing kajia pud jong ka Mizoram bad ka Assam ka la dei ka kam kaba la sahteng slem, ba ha kaba ha u Lber 2018 ka jing kthang kala jia ha Zophai hajan ka nongbah Bairabi haba ki dkhot ka Mizo Zirlai Pawl (MZP)  ki la pyrshang ban shna sem rieh tngen,bad ha katei ka jing iakhih,ki khynnah skul ryngkat bad ki nongthoh khubor ki la mad iaka jingmynsaw ba jur bha daka jing pyndonkam lathi ki pulit.
Shillong: Mynta ka sngi, ki la mih ki samla kiba la lait na ka jing kyrni dih drok ban phla sha ka pyrthei ba dei u Jisu ba iarap ia ki ba kin lah ban kiar na kane ka jing kyrni dih drok, kaba la pynlong ia ki ban im ha kaba tuh ba thok bad  ka jingim jong kiba ba lah long kum mrad, hynrei ynda ki aiti lut sha u Jisu ki lah ban lait na ka jingim kaba la iap sha ka jingim ba thymmai.
Kine ki samla ki dei kynhun Evangelis tic team, Lachumire, Shillong ha ka jingialam da u Shemphang Nongkhlaw,  lem bad ki paralok jong u kiba la phla sha ka pyrthei ba dei ka kam bah bakhraw jong u Jisu kaba la pynlong ia ki ban im biang kum ki wei pat ki para briew ha ka imlang sahlang.
Shuh shuh ha kane ka jingialap jong ki kaba long mynta ka janmiet ha Iew Polo, ki la phla ba kim hun ba kin ioh lait im tang ma ki marwei, hynrei ki kwah ban ialap sha kiwei ki mysiem ba kordor ba la ki shah teh ha ki bor ka jingdum ne ka jingim ba kyrni ha ki jingdih pyn buaid ki jingim ba lyngkar bad lada ki kwah shisha ban lait, kam don da kawei pat ka lad ban ioh ban lait hynrei tang ka jingailut ha u Jisu Krist.
Shillong:  U myntri rangbah ka jylla u Conrad K Sangma mynta ka sngi u la plie ia ka eroplen Indigo ka ban her man ka sngi hapdeng ka Shillong bad Kolkatta.
Ha kane ka sngi la ia don ryngkat ruh u myntri ka tnad ka transport  u Bah Sniawbhalang Dhar bad ki MLA kiba la wan da kane ka liengsuin na Kolkatta sha Shillong.
Haba kren shabar jong ka Shillong Air Port ha ki nongthoh khubor mynta ka sngi, u myntri rangbah ka jylla u la ong   “Kane ka liengsuin jong ka kompeni Indigo kan her man ka sngi ha pdeng ka nongbah Shillong bad ka nongbah Kolkatta.
"Da ka jingdon ia kane ka lieng suin kaba la wan ban kit ia ki nongleit nongwan lyngba kane ka kad liengsuin jong ka jylla Meghalaya kan iarap shibun ia ki paidbah kane ka jylla ha ka leit ka wan namar kala pynduna ia ka por da kumba ar kynta ei ei.
Na ka liang jong ka sorkar kan ia bteng ban ia kren ruh bad kiwei ki kompeni ba kin wan ban kamai sha kane ka jaka, haba ia dei bad ka kad liengsuin na ka liang jong u myntri u la ong “Ka sorkar kan dang ia kren bad ka sorkar pdeng ban pynbha ia kane bad ha kaba ia dei bad ka jingpynheh kin dang ia kren.
".
Ka Sheila Dikshit, ka nongialam jong ka seng Congress bad kaba la shakri bun snem duh, kum ka myntri rangbah jong ka Delhi, ka la khlad noh mynta ka sngi, ha ka rta kaba 81.
La phah sumar ia ka Dikshit, ha  Escorts Hospital, ha ki khyndiat sngi ba ladep, namar ka jingpang kyndeh shadem, hynrei ka la khlad noh mynta ka nohsngi, ha ka por 3.
55baje.
U Manish Sisodia, myntri rangbah ba ar ka Delhi, ula iathuh mynta ka sngi, ba ka sorkar Delhi, ka la pynbna ba kan pynlong ar sngi, kum  ki sngi kynmaw burom ia ka Dikshit.
Ka jingleit on thang ia ka Dikshit, kan long lashai ka sngi, ong ka khubor.
Ka Sheila Dikshit, ka la long myntri rangbah naduh u snem 1988 bad ka la bteng haduh khadsan snem kynthih bad ka la khyllem ha ka sorkar AAP, ba la ialam da U Arvind Kejriwal, ha u snem 2015.
Shillong: Ka AISECT, ka ia trei lang bad  ka Directorate of Employment and Craftsmen Training (DECT), kaba dei ha ka tnat Labour jong ka sorkar Meghalya,  kan ai jinghikai ei ia 300ngut ki samla na ka Jylla, halor ka skhim jong ka sorkar India, Centrally Sponsored State Managed (CSSM) lane ka Pradhan Mantri Kaushal Vikas Yojana 2.
0.
