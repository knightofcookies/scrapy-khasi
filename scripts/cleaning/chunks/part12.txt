Ïa kane ka rai la shim haka jingialang kaba long haka jingialang paidbah kaba long ha Hynniawmer, West Jaiñtia Hills District haka sngi ba Ar kaba la wan da ki nongkhaii bad nongshalan dewiong ka thain.
Kane ka JAC ka kynthup ïaka seng All Jaintia Hills Transporter Association (AJHTA) bad ka Meghalaya People’s Labour Union (MPLU).
Baroh ki nongkren ha kane ka jingialang kila kynthoh ïa ka sorkar MDA kaba ialam u Conrad K Sangma ka bym lah satia ban pynbeit ïa kane ka jingeh halor kam tih bad shalan dewiong.
U ma Erwin K Sutnga uba long Co- Convenor ka Meghalaya Joint Action Committee for Solution of Public Grievances bad u President Meghalaya People’s Labour Union ula ong “ U Conrad bad u James ki dei ban hiar shuki dalade namar ba kim lah ban khang ïaka jingkhaii dewiong beaiñ.
" “Tang kiba don jingiadei bad ki heh ki hain sorkar kila ioh ban khaii dewiong, katba kiwei pat ki rit ki ria lada ki pyrshang ban khaïi ki shah pyndik bad shah pynshitom haka bor jong ka aiñ kaba pynsohsat bad pyndom ia kiba bun ba lang," la ong u Erwin bad ula dawa naka sorkar ba lada ka plie ban khaii ne tih dewiong kadei ban plie ia baroh salonsar khlem kano kano ka jingleh shilliang ban myntoi u paidbah.
“Mynta ruh ka don ka jingtohkit u Lokayukta ia ka jingshahkynnoh bamsap na ka kit dewiong, hynrei u Conrad u len ïa kaei kaba paw bad nga ngeit skhem ba baroh ki jingshisha kin sa paw," ong u ma Erwin.
U ma Erwin ula kyntu ïaki nongkhaïi bad ki trai par ban leit sha ka jingpynsngewthuh paidbah ka DMR haka 17 tarik ha Khliehriat halor ka kam tih dewiong bad ki aiñ Mines and Minerals (Development and Regulation) Act 1957 bad ka Mineral Concession Rules, 1960 bad kiwei kiwei kiba ïadei bad ka mariang katkum ka hukum jong ka Supreme Court.
Hadien kane ka jingialang lada kim hun ïa kaei kaba mih na katei ka jingpynsngewthuh paidbah, ka JAC kan thied jingkhang jong ka Supreme Court pyrshah ïaka sorkar jylla kaba pynjynsur ïaka jingkhaii dewiong beaiñ ha ka jaka ban shna ïaki aiñ ban ïoh tih bad shalan dewiong.
Ha kajuh ka por u Erwin bad u ma Balen Thubru kila ong ba kin ai jingthoh sha ka sorkar ban pynmih da ka hukum ïaki kharkhana dewbilat ban pyntreikam ïaka dor ban kit dewbilat namar ba kine ki kharakhana kim shym la ai da ka dor kaba la buh ka sorkar.
SHILLONG : Ka jingialang pyrkhat kam naka bynta ka lympung bah ialehkai ka jylla, ka Meghalaya Games, kan long lashai ka sngi ha Secretariat.
Ki kam ki jam ha kaba iadei ban ka jingpynkhreh ia kane ka lympung bah ki la sdang ban jam shakhmat bad ka Meghalaya State Olympic Association (MSOA) ka la thung ia la ka kynhun treikam (organizing committee), ban khmih ia ka jingpyniaid beit bad ryntih ia kane ka lympung bah ialehkai kaban sdang naduh ka 17 tarik haduh ka 21 tarik jong ka taiew kaban wan.
Kane ka jingialang shong pyrkhat kam yn ia don lang ruh u myntri ba dei khmih ia ka tnat Sports ka sorkar jylla u bah Banteidor Lyngdoh, ki ophisar jong ka tnat ki dkhot ka MSOA bad kiwei kiwei.
JOWAI: U Ma Lasky Rymbai Deputy Chief Executive Member (Dy.
CEM) Jaiñtia Hills Autonomous District Council (JHADC) ula ong ba ka konsil kala long kaba pynkhreh ban wanrah ïaka ‘Clan Bill’ haka dorbar ban ithuh lyngba ka aiñ ïaki kur ki jait, ka synjuk ki kur ban pynkhlain ïaka riti ka dustur bad ban tehlakam na ki riew shim kabu kiba pyndonkam bakla ïaka ka kur jait.
“Da kane ka Clan Bill kan pynkhlain ïaka bor jong ki synjuk kur ba kin lah ban ai syrnod Clan Certificate nalor ban buh jingthoh ia baroh ki jait kur ha Rilum Jaintia," ong u Dy.
CEM.
U Ma Lasky ula ong ia kane haka Dorbar Kyrsu kyntu ka Seinraij Wapung Shnong, kaba hap hapoh ka Seinraij Tuber ha Madan Shad Sukra haka Sngi U Blei.
Hashwa ban ioh jingkren la sdang iaka dorbar da ka jingpynher ïaka lama ka seinraij Wapung da ki longkmie ba kynthup ïaka Ieris Ryngkhlem bad ka Pretty Dkhar ryngkat ka nguh ka dem blei da u Rgh, Kduplang Ryngkhlem bad ïaka Dorbar la pyniaid da ka samla Damutmiki Dkhar President Seiñ Raij Shnong Wapung Shnong.
U Rgh Bewill Sylla President ka Seiñ Raij Tuber ula kren halor ka phang “Ka Maian Blai ha u Ynniaw Wasa".
Haka jingkren ula ong ki khun samla haka juk mynta kim sngewthuh ïaka jingmut jong ka ‘Kyntien Maian Blai’ kaba mut ka kyntien kaba pyniasoh lang hapdeng u khun Ynniaw Wasa Ynniaw Wasung bad u Trekirot uba long u syiem jong ki jingthaw baroh ha ka pyrthei.
Ula kyntu ïaka pateng mynta ban pynneh pynsah ïaka niam ka rukom kaba ki longshwa manshwa ki la buh ryngkat ka bor ki Blei.
“Ki khun u ynñiaw wasa ynñiaw wasung kim lah ban leh kulmar ïa kano kano ka kam Niam kam Rukom khlem da ioh ka jingbishar na u Trekirot," ula ong u Bewil bad Ula pynkynmaw ruh ba ka pyrthei ka don lai syrtap kawei kadei ka Sih Bneng, ka pyrthai Shong basa bad ka Niam Ra.
Ka Kong Juliana Margret Papang Adviser Seiñ Manbei Khlieh Muchut Moolibang Shangpung ka la kren halor ka phang “Ka kamram ki samla bad longkmie haka Niam".
Haka jingkren ka la kyntu ïaki samla shynrang bad kynthei kumjuh ki longkmie ban long ki nongpeit pyrman haba don kano kano ka jingleh niam leh rukom hapoh ka Seiñ Raij ne ha iing ha sem bad kidei ruh ban shim bynta haka kam niam kam rukom khang ba kin ioh ka jingshemphang hadien habud.
U Daloi ka Elaka Jowai u Rgh.
Puramon Kynjin ula kren halor ka phang “Ka Niamtre, Ka Niam Tipbru Tipblai".
Haka jingkren ula ong, ka Niamtre ka hikai ban im tip-briew tip-blei ban burom para briew bad ban burom ia u Blei bad kyntu ruh ban burom iaki kha ki man kumjuh ki para marjan marpa.
U Moonlight Ktung President Seiñ Kyntu Seiñ Raij 12 Daloi ula kren halor ka phang “Ka Niam katam i thaw".
Ula ong wat lada la don ha kawei ka Niam hynrei ka pher ka rukom lehniam na kawei ka Raij sha kawei Raij.
Ula ai nuksa ruh ïaka rukon leh niam ka Raij Nartiang bad ka rukom leh Niam ka Raij Tuber kaba ïapher na kiwei ki lehniam bad kyntu ban nang pynkhlain shuh shuh iaki jingleh niam ha la ki jong ka raij ba ki don.
La pynphuh pynphieng ia kane ka Dorbar Kyrsu Kyntu da ki jingshad tynrai na ki tnad Seiñ Raij bapher bapher kynthup ka Seiñ Raij Mukhla, Seiñ Raij Narwan, Seiñ Raij Rashai, Seiñ Raij Khloo Kynrin kumjuh ka Seiñ Raij Shnong Wapung Shnong bad Seiñ Raij Shnong Tuber Shohshrieh.
La pynkut ïaka Dorbar da ki kyntien khublei na ka longmkie Chemsuk Dkhar bad la pynhiar ïaka lama ka Seiñ Raij Shnong Wapung Shnong da u Rgh Chalanbha Dkhar Adviser ka Seiñ Raij Shnong Wapung Shnong.
JOWAI: Ka Jaiñtia Students’ Movement (JSM) kala rai ban buddien ban pynurlong ïaka jingangnud ki samla ban ïoh ïaka skul bah pule engineer bad ka Science College ha Rilum Jaiñtia.
U President jong ka JSM u Leningstar Rymbai haka jingialang General Executive Committee jong ka JSM Western Region haka sngi Palei ha Jowai, ula ong ba ka Engineering College kaba don ha  Thadmuthlong bad ka Science College ha Mustem ïa kaba ka sorkar ka la dep ioh iaki jaka hynrei haduh mynta ka kam ka long kaba dang sahteng ban shna iaki jingtei.
Une u nongialam rangbah ka JSM ula ban jur ïaki nongialam bad ki dkhot ka Western Region ban buddien ïa kine ki mat khnang ba ka sorkar kam leh kuman ban pynioh ïa kine ki  skul ban myntoi ki samla pule kane ka thain.
Ha kane ka jingialang la iadonlang u Pilarstone Phawa Joint Secretary Central Body, u Shnalad Rymbai President ka Eastern Region bad u Juh Shylla Executive Member Central Body.
U Leningstar ula kyntu ia ki dkhot ka Western Region ban buddien ruh iaka issue halor ka jingdawa Civil Sub- Division iaka C&RD Block Laskein kawei na ka Block kaba rim tam bad kaba heh hapoh Jaintia Hills kaba la dei hok ban pynkiew kyrdan sha ka Civil Sub-Division.
Ula pynkynmaw iaki dkhot ba ka seng kan nym pdiang iaka rukom treikam jong ka JMB da kaba la rai ban pynduh mardor ia kane ka tnad hapoh ka sor Jowai.
Ha kane ka jingialang ban pynkhlain iaka rukom treikam ka seng na ka bynta ka thain west Jaintia Hills la thung President ia u  Shabor Pala ha Jowai City Circle bad ha Nartiang Circle la thung President da u Hed Phalangki ha ka jaka u Wednesday Dkhar.
JOWAI: U Chief Minister jong ka Meghalaya, u Conrad K Sangma ula kyntait mardor iaka kynnoh shalan tuh ia u dewiong ha Jylla bad ula ong ba kam don shisha eiei halor katei ka kam.
Haba iakren bad ki lad pathai khubor hadien bala wai ka jingialang Cabinet ha ka ophis Soil and Water Conservation, Mih Myntdu, Jowai mynta ka sngi, u Conrad ula ong ba ka sorkar ka la ai ka jingbthah kaba tyngeh iaka tnat pulit bad ia kiwei ki tnat ban khanglad iaka jingshalan tuh ia u dewiong.
Halor ka jingbitar jong ki paidbah ia u Home Minister u James K Sangma ia ka jingbym lah jong u ban teh lakam ia ka jingshalan tuh ia u dewiong, u Chief Minister ula ong ba kadei ka jingsngew jong ki briew ba um don bor halor ka jingsngew jong ki.
Ula iada pat ia la u hynmen da kaba ong ba ka tnat Home ka la leh iaka kam ba bha ban teh lakam iaka Artylli ki jinghuri hura ha Shillong khlem da don kano kano ka jingduh jingim briew.
JOWAI: Ka jingkylli kaba mih mynta kalong, hato kham khraw ka Constitution jong ka Ri India ne kham khraw u Chief Minister ka Meghalaya namar ki pulit jong ka West Jaiñtia Hills kila knieh ia ka banner jong ka Jaintia Students Movement (JSM) mynta ka sngi.
Ki dkhot jong ka JSM kila wan da ka lynti jong ka jingjaijai sha bar jong ka ophis Soil and Water Conservation ha Mihmyntdu Jowai ka jaka ba long cabinet meeting jong ka sorkar Jylla.
Ki la wan da ka jingthmu ban iakynduh ia u chief minister ban ai ka memorandum ban dawa kolej sorkar ha Khliehriat hynrei ki pulit ki la khanglad ia ki.
Shuh shuh ki mut ban pynlong ka jingiakhih kaba jai jai da ka pyni ia ka banner dawa kolej sorkar kumba la ai bor da ka Constitution jong ka Ri India.
Ki pulit hapoh ka jingialam jong ka DSP jong ka West Jaintia Hills ka kong C W Lyngdoh ka la knieh ia ka banner jong ka seng Jaintia Students Movement (JSM) ka ba dawa govt college ha Khliehriat.
JOWAI: Ki riewshimet kiba bitar ia ka jingpynslem jong ka jingpyntreikam ia ka Inner Line Permit (ILP) ha ka jylla Meghalaya ki la thoh ha ki kynroh jong ka ophis u Divisional Officer ka Soil and Water Conservation Office, Mihmyntdu, Jowai “No ILP No Cabinet.
" La suba ba la thoh ia kitei ki jingpyrta ha kynroh ha ka por mynstep ne mynmiet khnang ba ki minister bad u chief minister kin iohi ia kine ki jingthoh pyrshah iaka sorkar bad ka jingdawa pyntreikam ILP ha Jylla.
Hynrei ka jinglehshitom jong ki kynhun ne ki riew shimet ban thoh ia kine ki jingthoh “No ILP No Cabinet" kala lehnohei noh namar ba ki bor district khnang ban pynkmen ia ki minister ki la phah pyndam noh ia kitei ki jingpyrta ne jingthoh pyrshah sorkar.
Kaba sngewkhia ka long ba ki bor district ki la pyndonkam da ki nongtrei bar jylla ban pyndam ia kitei ki jingthoh.
U Ma Joyful Lyngdoh, khun jong ka Myrwa Lyngdoh, kaba na Diengshynrum ula khlaad noh haka 2 tarik Rymphang 2020.
U Joyful Lyngdoh u ju trei hapoh ka tnad Sericulture bad u shong u sah ha Dongmihsngi, Jowai.
Ka lehniam ba khatduh yn pyndep ha ka 4 tarik Rymphang 2020 haka por 1 baje nohphaisng ha u lum jingtep ka Balang Thadlaboh Presbyterian.
JOWAI: Ka Raid Amwi Jarain lyngba ka jingialang kaba la long ha ka 19 th Kyllalyngkot (January) 2020, ka la rai ba dei ban pynthymmai ia ki kot ki sla jong baroh kl jaka kl puta jong ka Raid ia kiba la sam na ka bynta ban shna ïing (Residential Purpose) sha ki khun ka Raid bad ruh ia ki jaka kiba la die sha ki bymdei ki khun ka Raid khnang ba ka jingpyniaid ia kine ki jaka kin long kiba iaid beit iaid ryntih.
Ka tarik ba khatduh ban pyndep ia kane ka kam ka dei 31 st Lber (March) 2020.
Bad kino kino ki jaka ki bym pynthymmai iaki, ka Raid kan sam noh sha ki khun ki raiot ki bym pat ioh jaka nongrim ïing.
Kumta la kyrpad ia baroh kiba la don jaka nongrim ïing hapoh u pud u sam jong ka Raid ban pyndep ia kane ka kam da kaba ia kynduh ia U Lyngdoh Raid Amwi Jarain U Ma Ling Tariang lem bad ki kot ki sla ba la ioh mynshwa, hapoh katei ka por ha la buh.
KHLIEHRIAT: Ka samla Mayalang Ymbon kaba na Shangpung, West Jaiñtia Hills kaba dang pule ïa ka B.
Tech ha National Institute of Technology Meghalaya (NIT) kala ioh rah iaka nam bhabriew tam ha ka jingiakop bha briew kaba la tip kum ka ‘Miss Lukha’.
Kane ka jingiakop bha briew kala long haka miet sngi Saitjain kaba la pynlong da ka Sonapyrdi Tourism Economic Development Society (STEDS) haka tamasa ‘Lukha Festival 2020’ kaba long harud ka wah Lukha.
Ka samla Riya Suting kaba naka shnong Madanryting Lumjingsuk kaba dang pule ïa ka Education (Hons) ha St Mary’s College, Shillong kala wan ba ar ha kane ka jingiakop bhabriew bad ka samla Lasmiker Dkhar kaba n aka shnong Moolamanoh, East Jaiñtia Hills District kaba dang pule mynta ïa ka B.
Sc (Hons)  Botany ha St Anthony’s College, Shillong kala wan ba lai.
Katba ka samla Kerlarity Kharkongngor ka la ïoh ïa ka nam kum ka Miss Talented bad ka samla Bibanylla Nongsiej kum ka Miss Beautiful Smile.
La pynbit pynbiang ïa kane ka jingiakop Miss Lukha 2020 ha Sonapyrdi da ka samla Sookini Sutnga ka samla kaba la iohrah iaka nam Miss Tourism Queen World Wide East India ha u snem 2018, Miss Cherry Blossom bad kiwei kiwei ki nam jop.
Ka Lukha Festival kaba la sdang haka 31 tarik Kyllalyngkot bad la pynkut  ïaka haka miet sngi Siatjain (1 tarik Rymphang) bad la wan ban pynhap pyrda  ïa kane ka tamasa da Chief Executive Member barim jong ka Jaiñtia Hills Autonomous District Council u Ma Andrew Shullai.
U Ma Andrew Shulai u la ai ka jingiaroh ia ka Sonapyrdi Tourism Economic Development Society ka dei kawei na ki Society kaba ju ïa treilang bad ka JHADC ruh na ka bynta ban pynbha pynmiat ïa kane ka um ha wah Lukha.
U la pynshlur ia ki nongialam bad ki dkhot jong ka Society ba kin nang iaid shakhmat ban kyntiew ia ka kam jngohkai pyrthei ka ban wanrah ruh iaka roi ka par ha ka thain.
“Da ka jingpynlong ia kum kane ka tamasa kala nang khring iai briew ban wan jngoh ia kane ka wah Lukha bad ïa ka jingitynnad jong ka mariang ha kane ka thaiñ,"ong u ma Andrew.
U la pynpaw ka jingsngewkmen halor ka jingioh jingiarap na kiba bun kiba la ïa pyrkhat lang kumno ban pynim ban pynneh pynsah ïa kane ka wah khnang ba kan long biang kumba long ha ki por ba mynshwa ba kan ïoh ban khie im biang kane ka wah.
“Lyngba kane ka tamasa nga khmihlynti ba kan pynkhie im wat ïa ka mariang sawdong ruh kaba long kawei na ki lad ki lynti ban pynneh pynsah naduh ki lum ki wah, ki khlaw ki btap ba kin neh kin sah khnang ba ka mariang kan iaid ryngkat ryngkat bad ka roi ka par, ka ioh ka kot bad kumjuh ruh ba kan nang kiew ka kam jngohkai pyrthei ha ki snem ki ban wan bad lyngba ka jingïatreilang jong ki dkhot ka Society wat hapdeng shibun ki jingeh da ka jingiatylli.
Nga khmihlynti ruh ba ha kawei ka sngi yn sa tip ïa kane ka tamasa kum kawei na ki ‘State Festival," la ong shuh shuh u Ma Shullai.
U Principal jong ka Jaiñtia Eastern College, Khliehriat u Dr.
Phervision Nongtdu haba kren ha kane ka sngi u la pynkynmaw ïa ka mynnor kaba la leit ha ki por ba ka wah Lukha ka dang dei kawei na ki jaka jong ki rawon.
U la ban jur ruh ïa ka khuid ka suba da kaba kyntu ïa ki paidbah baroh ba ki dei ban sumar khuid ïa ki lum ki wah kiba don sawdong ha ki thaiñ Narpuh.
Haba kren shaphang ka jingdonkam ka jingnang jingstad, u Dr Phervision Nongtdu, u la pynshlur ïa ki samla pule jong ka thaiñ ba kin shim ïa ki lad ki kabu ban pyntbit shuh shuh ïalade ha ki tnat pule bapher bapher khamtam kaba pule ïa ka kam jngohkai pyrthei kaba dei kawei na ki kharkhana kaba plie lad ban kamai jakpoh.
Kiba la ïa don lang ha kane ka sngi ki kynthup ruh u Ma Helping Phawa u President jong ka Mutong Tourism Promotion And Environment Protection Society, u Ma W.
Kyndoh,u Waheh Shnong jong ka shnong Lumtongseng, u Ma W Syngkor u Waheh Shnong ka shnong Lummyrli,u bah WS Talang, u Waheh Shnong jong ka shnong Borsara bad kiwei kiwei.
Na ka liang u President ka STEDS U Ma Daiapherbha Lamare u la kyrpad ia u Ma Andrew Shullai Uba long ruh u opposition leader ka Jaintia Hills Autonomous District Council (JHADC)  ban Ia iakren lang bad ka District Council na ka bynta ba kin long trai ia ka Wah Lukha bad ban leh ruh shibun ki kam na ka bynta ban pynim bad pynneh pynsah ia ka Wah kaba long ruh kawei ka wah kaba heh tam hapoh Jylla khnang ba ba ki nongshong shnong kin ioh jingmyntoi na kane ka wah bad na ka kam jngoh kai pyrthei ha Sonapyrdi lyngba ka jingdon ka wah ba itynnad bad ki khlaw ki btap ki ba jyrngam.
Ha kane ka tamasa ka la don ruh ka Trekking ha kaba la wan ban ïashim bynta da shibun ki briew kiba ieid mariang ha kaba ki la iaid kylleng ka khlaw jong ka Narpuh Wildlife Sanctuary hapoh ka jingialam u Ma Shanbor Law, u Range Forest Officer ha ryngkat lang bad ki nongtrei jong ka tnat Wildlife.
Nalor kane ka trekking la don bun kiwei kiwei ki prokram pynbyrngia ha ki arsngi kaba la pynshongshit ia kane ka tamasa bad kala khring iaki hajar hajar ngut ki paidbah na kylleng.
SHILLONG: Ka synjuk jong ki nonghikai SSA hapoh ka Jylla, ka Meghalaya SSA School Association (MSSASA) kala mudui da ka mukotduma hapoh Ingbishar Meghalaya High Court ha kaba ïadei bad ka jingpynslem ban siew ïa ka Arrear sha ki nonghikai SSA kaba haduh phra bnai kynthih, kata naduh 1 tarik Naitung, 2016 haduh ka 28 tarik Rymphang, 2017 jong u snem 2016-17.
Ia katei ka mukotduma ka MSSASA kala  mudui ha ka 28 tarik, Kyllalyngkot mynta u snem pyrshah ia ka Sorkar India bad ia ka Sorkar Meghalaya katkum ka Article 226 jong ka Riti Synshar ka Ri India.
Ha ka mukotduma, ka MSSASA, ka la kdew ba ïa ka tulop jong ki nonghikai SSA ha ka jylla Meghalaya la mang bad pynkiew da ka ophis jong u State Mission Director SEMAM-SSA & Commissioner & Secretary ka tnat Pule Puthi ka Sorkar Meghalaya lyngba ka jingbthah kaba la pynmih ha ka 31 tarik, Risaw, 2016.
Ka MSSASA ka la kdew ruh ha kane ka mukotduma ba ka Sorkar Jylla kam shym la pyllait ïa ka Arrear sha ki nonghikai SSA kaba dei ban siew naduh ka 1 tarik, Naitung, 2016 haduh ka 28 tarik, Rymphang, 2017 jong u snem 2016-17 wat hadien ba ka Seng ka la ai bun tylli ki jingthoh sha ki bor badei peit jong ka tnat Pule Puthi bad sha u Myntri ka tnat Pule Puthi bad kumjuh ruh wat sha u Myntri Rangbah da kaba kyrpad ban pyllait noh ïa ka  Arrear jong ki nonghikai skul SSA.
Shuh shuh, ka Seng ka la kdew hadien ka jing phah ia bun tylli ki jingthoh bad ka jingiakynduh bad ka Sorkar na ka por sha ka por ka shu kut tang ha ka jingiakren ki dkhot ka seng ki la phah ruh da ka Legal Notice ïa ka Sorkar Jylla ha ka 20 tarik, Rymphang, 2019 ban dawa ba dei ban pyllait noh mardor ïa ka  Arrear jong u snem 2016-17 ha kaba na ka liang jong ka Tnat Pule Puthi ruh ka la kubur ba kane ka jingdawa jong ka Seng ban pyllait noh ia ka Arrear ka long kaba shongnia.
Ka jingbym pyllait ïa ka  Arrear jong ki nonghikai SSA da ka Sorkar Jylla wat hadien 4 snem ba la pynkiew ia ka tulop ka dei ka jingpynduh noh ia ka hok  ki nonghikai katkum ba la kdew ha ka Article 14, 16, bad 21 jong ka Riti Synshar ka Ri India bad kiwei kiwei ki hok katkum ka ain.
Lah ban kdew hangne, ba ki nonghikai SSA hapoh ka Jylla ha ki snem bala dep ki la pynlong bun tylli ki program jingiakhih ban dawa ban pyllait ia ka tulop Arrear na ka Sorkar Jylla.
JOWAI: Uwei na ki aktor jong ki phlim Pnar u Shngain Lyngdoh u la khlad noh na kane ka sla pyrthei mynta ka sngi na ka jingpang kaba la bat ïa u la kham slem.
U Shngain u dei uba shong basah ha Ladthadlaboh, Jowai.
Ula ak ia ka phlim Nasib I bynta, Nei ï daw bad kiwei kiwei.
SHILLONG: U Chairman Indian Olympic Association Co-ordination Commission For Meghalaya Games 2022, U RK Sacheti u la pynpaw ba lada kwah ba ka National Games kan long ha u snem ba la buh, ka sorkar Meghalaya kan donkam ban sdang noh ban tei ne shna noh ia baroh ki stadium bad ia ka games village ha lane shwa jong u bnai Jylliew mynta ka snem.
U RK Sacheti u la wan poi ha kane ka nongbah Shillong hynnin ka sngi bad khlem da pynslem, u la lum ia ka jingialang bad ki bor sorkar jong ka jylla ban pan jingshai kaba bniah bha na ka liang ka jong ki, kiei ki kam ba ki la dep ban pynkhreh khnang ban lah naka bynta ban pynlong ia kane ka lympung bah ialehkai kat kum ka snem ba ka Indian Olympic Association ka la dep ba kan bhah kyrpang ia ka jylla Meghalaya kaba la dep ba kan soi ruh ia ka soskular jong ka host city contract.
U Sacheti ula iakynduh ia u bah Banteidor Lyngdoh bad ki ophisar ba rangbah jong ka tnat Sports bad kumjuh ia ki dkhot ka Meghalaya State Olympic Committee.
U Bah Banteidor u kren skhem beit ba ka lympung ialehkai National games  ba ka jylla kan pynlong ha u snem 2022 kan long katkum ka por bala buh.
U Sacheti u la leit ban jurip ia ka jaka kaba don hapoh ka shnong Umsawli, ka jaka kaba ka sorkar jylla ka la dep ba kan bhah naka bynta ban tei ia ka games village bad ruh ia ka stadium kaban lah ha kaban pynlong ia kane ka lympung ha u snem 2022.
Ka kyndon jong Indian Olympic Association ka long ba kino kino ki jylla kiba pynlong ia ka national games ka long ba 9 bnai shwa ban sdang ia ka national games dei ban pynlong ia kiba bun tylli ki lympung ia pyrshang ne ki test events.
Ka jylla ka don sa ar snem shiteng ban kreh ban tei ïaki jingtei bad lada ym lah ban sdang noh ia baroh ki kam ha lane shwa u bnai Jylliew mynta ka snem, ka jingeh ka lah ban wan ba kan mih paw halor ka jingpynkhreh ïaka National Games 2022.
KHLIEHRIAT: Ka tamasa Lukha Festival, kaba dei ka tamasa kaba heh tam ha East Jaiñtia Hills kaba la ai kyrteng haka wah ba pawnam ka Wah Lukha ban kyrsiew ïaki paidbah ban pynneh pynsah ïaka mariang kala long kaba shongshit bha haka sngi Thohdieng, ka sngi kaba la sdang ïa kane ka tamasa.
U Myntri ka tnad Social Welfare, Revenue bad kiwei kiwei u Ma Kyrmen Shylla ula wan plie ïa kane ka tamasa.
La iadonlang Emlangky Lamare MDC ka thain kum u symbud kongsan, u Edmund Lamare Waheh Shnong Sonapyrdi, u Hambertus Nongtdu Waheh Shnong Byndihati bad kiwei kiwei kiba shah khot sngewbha.
Ïa kane ka tamsa la pynlong da ka Sonapyrdi Tourism & Economic Development Society (STEDS) bad kane ka tamasa kan dei ka sien kaba ar kaba la pynlong da ak STEDS U Ma Daiapherbha Lamare President STEDS ula iathuh ba ka jingpynlong ia kane ka tamasa ka long ban pynkiew iaka kam shangkai pyrthei (Tourism) ha shnong Sonapyrdi bad khamtam ban iada bad pynneh pynsah iaka wah Lukha kumjuh ka Narpuh Wildlife Sanctuary.
Ula ong ha kine ki ar snem ka jingiaid lynti ka STEDS kala iatyngkhuh ia shibun ki jingeh khamtam ha kaba iadei bad ka wah Lukha kaba dei ka wah kaba la iap.
Ula iathuh ruh iaka jingiaid lynti jong ka 6-Shnong Wah Lukha Association ban iada bad pynim biang iaka wah Lukha kala sdang ban urlong ha kaba District Mineral Foundation Trust haka jingshong jingialang kaba long haka 23 tarik Nohprah 2019 kala mang pisa T.
2.
5 klur ban sdang ïaka project pynkhie im biang iaka wah Lukha.
U Ma Kyrmen Shylla ula ïaroh ïaka STEDS kaba la shimkhia ban kyrsiew kyntiew ban tyngkai ïaka mariang bad ban phai khmat sha ka kam jngohkai kaba dei kawei na ki lad ban kamai jakpoh ki khun samla kiba bym don kam don jam.
Ula ong ba ka kaiphod jong ka Travelled and Tourism Competitiveness ka India ka don haka kyrdan kaba 34 bad kala jan iaryngkat kyrdan bad kiwei kiwei ki ri paw bha haka kam shangkai pyrthei.
Une u Myntri ula ai ka jingiaroh iaka tnad kam khlaw kaba la ai jingiada iaki mrad khlaw bad ki dieng ki siej kiba don hapoh ka khlaw Narpuh bad ula pynbna ruh ba ha u bnai Rymphang ne Lber u Chief Minister ka sorkar Jylla u Conrad K Sangma un wan dalade ban jngoh ïa ki jaka jngohkai ka East Jaiñtia Hills.
U Ma Daiapherbha Lamare ula ai ka dorkhat sha u Myntri Rangbah ka Jylla bad u ma Kyrmen Shylla ban pynlong ia ka Wah Lukha kum kawei naka jaka jngohkai pyrthei kaba paw nam.
Haka sngi nyngkong la pynbyrngia iaki paidbah nongwan peitkai da ki jingiakop bapher ba kynthup iaka jingiakop kieng lieng, iakop jngi, lehkai football (futsal).
Lashai ka sngi ki don shibun jait ki jingialehkai ha kane tamasa bad yn pynkut da ka jingiakop Miss Lukha 2020.
KHLIEHRIAT: Ka jingthmu jong ka Meghalaya State Pollution Control Board (MSPCB) ban pynlong ia ka Environmental Public Hearing (EPH) na bynta ka jingthmu ban tih mawshun da ka Star Cement ha Brishyrnot ha East Jaintia Hills District ka la pulom biang sa shisien na ka daw jong ka jingieng pyrshah jong u Waheh Shnong ka Shnong Lumshnong uba la pyrshah iaka jingpynlong EPH ha Lumshnong khlem da shim jingbit satia ka sorkar na ka Dorbar Shnong.
Mynta ka sngi, shibun ngut ki paidbah ki la pyllait kyrpang ia ka por jong ki ban leit sha Lumshnong ban pynpaw ia ka jingkyrshan jong ki ia ka jingthmu ka Star Cement.
Katba ki dkhot jong ka Jaintia Students Movement, Khasi Students Union, ka Stieh bad kiwei kiwei de ki la leit hiar sha katei ka shnong ban pynpaw ia ka jingpyrshah jong ki ia ka jingthmu tih mawshun jong ka Star Cement.
Ka jingthmu jong ka EPH ka long ban ai lad iaki paidbah ban pynpaw iaka jingsngew jong ki haba iadei bad ka jingktah iaka mei mariang bad iaki paidbah.
Ia ka EPH khlem ioh ban sdang haka por kaba la buh namar ba ka la mih ka jingpyni bor hapdeng ki dkhot jong ki sengbhalang bad ki paidbah kiba la halla mar kylliang ba ki kyrshan ne pyrshah ia katei ka projek.
Ka jingpyrshang jong u ADC bad ki heh ka MPSCB ban tem iaki paidbah ka la long lehnohei namar ki paidbah ki khlem sngap satia iaki.
Ki paidbah hapoh ka jingialam jong U Chief Executive Member barim jong ka JHADC u Ma Hambertus Nongtdu, u MLA barim u Ma Simon Siangshai bad u Waheh Shnong jong ka Shnong Brishyrnot ki la halla “Ngi kyrshan iaka Star Cement" bad ki la halla ruh “sengbhalang Go back.
" Hynrei ki nongialam sengbhalang kiba kynthup ia u Leningstar Rymbai u President Rangbah jong ka JSM, u Ohibait Dkhar u President jong ka KSU Jaintia Hills District Unit bad kiwei de lem bad ki dkhot ki khlem randien bad ki la ieng ba pynpaw ia ka jingpyrshah jong ki ia katei ka jingthmu tih mawshun jong ka Star Cement.
Hadien katto katne kynta, la lah ban pynlong iaka jingialang bad ha mar ba sdang ka jingialang la kiew syndet u Assistant Waheh Shnong jong ka Shnong Lumshnong u C Rymbai ula pynpaw iaka jingbitar jong u iaki bor pyniaid district bad ki heh jong ka MSPCB kiba la khot pynlong ia katei ka jingialang EPH ha Lumshnong khlem da pan jingbit satia na ka Dorbar Shnong.
Ula dawa ban dei ban pynduh pyndam shi syndon ia katei ka jingialang EPH khnang ban lait ban mih na kino kino ki jinghuri hura.
Kumta da jingbanse ki bor pyniaid district bad ki heh MPSCB ki la pynwai noh ia katei ka jingialang bad mih noh shi syndon na katei ka jaka.
U President rangbah jong ka JSM  ula ong ba ka jingpyrshah jong ki ia katei ka jingthmu tih mawshun ka long halor ka nongrim ka par tih mawshun ka iajan bha bad ka eco sensitive zone jong ka Narpuh Wildlife Sanctuary.
U la iathuh ba ka Ministry of Forest, Environment & Climate Change lyngba ka office memorandum No.
F.
22-43/2018-IA.
III tarik 8 bnai August 2019 haba pyntreikam ia ka rai jong ka Supreme Court ka la mana pyrshah iaka jingtih marpoh khyndew hapoh u pud u sam jong ka Eco Sensitive Zone ne shi kilomter na u pud u sam jong ka National Park bad Sanctuary.
Shuh shuh u la ong ba kino kino ki projek hapoh shiphew kilometer na u pud u sam jong ki National Park bad Sanctuary dei ban ioh iaka jingmynjur na ka Standing Committee of the National Board for Wildlife.
Ka MSPCB ka la khot pynlong ia ka EPH kaba nyngkong na bynta katei ka jingthmu jong ka Star Cement ha ka 19th tarik u bnai Risaw, mynshem snem ha Brishyrnot ka la pulom noh na ka daw ka jingpyrshah jong ki Hynriew Shnong bad ki sengbhalang kiba kynthup iaka Jaintia Students Movement, ka Khasi Students Union bad kiwei kiwei de.
Ka Star Cement ka thmu ban tih mawshun ha ka jaka kaba heh 42 hectares bad ka jingkhein kyllum ba tih mawshun ha ka shisnem ka long 2.
507 metric tonnes.
Ka jingjngai jong ka jaka tih mawshun na ka Narpuh Wildlife Sanctuary ka long 1.
46 kilometres katba 1.
38 kilometer na ka Wah Lukha.
JOWAI: Ki shipai Border Security Force (BSF) na East bad West Jaintia Hills District kila ioh ban kurup haduh 569 tylli ki masi kiba thmu ban shalan beain sha ri Bangladesh.
Na West Jaintia la ioh ban kup haduh 397 tylli bad na East Jaintia la ioh kurup haduh 172 tylli ki masi.
Naduh 17 tarik Kyllalyngkot, 19 tarik, 22 tarik, 23 tarik, 24 tarik ,25 tarik ,26 tarik, 28 tarik bad 29 tarik Kyllalyngkot ki shipai jong ka Dawki BOP ki la ioh ban kurup haduh 251 tylli ki masi bad ha kajuh hi ka sngi kata haka 17 tarik, 19 tarik, 22 tarik, 24 tarik bad 25 tarik ki shipai jong ka Muktapur BOP ki la ioh ban kurup haduh 146 tylli ki masi.
Na East Jaiñtia U SI S.
N.
Biswas MCP Commander haka 24 tarik bad 25 tarik Kyllalyngkot ba kila ioh bat iaki Ar tylli ki truck kaba don ia u No.
AS-01LC-3873 kaba kit iaki 26 tylli ki masi bad kawei kaba don ia u bad No.
AS-01JC-9256 kaba kit iaki 23 tylli ki masi khlem da don kino kino ki kot ki sla kiba biang.
Haka 28 tarik Kyllalyngkot ki shipai BSF jong ka 97 BN Commander MCP Sonapur Bridge ki la ioh bat iaki saw tylli ki truck kiba kit iaki 123 tylli ki masi kiba la suba jur ba kidei kiba thmu ban shalan tuh sha Bangladesh.
Ia kitei ki saw tylli ki truck kit masi ki shipai ki la ioh bat ha Jingkieng Sonapur haka por ba ki pynlong ka jingtalasi iaki truck ki masi beain.
Kitei ki truck kiba la ioh bat ki don ia u No.
AS-11-CC-9011 ba kit iaki 24 tylli ki masi dap, NL-01-AD-9074 ba kit 24 tylli ki masi dap, MH-04-HD-0089 ba kit 16 tylli ki masi dap bad ka truck kaba don ia u no ML-10-C-6651 ka kit 40 tylli ki masi dap.
Ha kane kajuh ka sngi kawei ka truck kaba don ia u nomber HR-55-M-9737 kaba kit iaki 19 tylli ki masi kala aksident ha Jingkieng Sonapur bad ha kane ka jingjia haduh 11 tylli ki masi ki la iap hashen bad 8 tylli ki danglait im.
JOWAI: U Ma Finelyness Bareh uba la bat ïaka kam Chairman jong ka Jaiñtia Hills Autonomous District Council (JHADC) naduh u Nailur (September) 2019 ula iehnoh (resign) ïaka kam Chairman ka konsil haka sngi Balang.
U ma Finelyness ula aiti ïaka shithi iehnoh kam jong u ha u Deputy Chairman jong ka JHADC u ma Ailad Bhoi.
U Ma Finelyness ula ong ba ula iehnoh ïa kane ka kam naka daw shimet jong u hi.
RYMBAI: U Myntri ka tnad Revenue, Social Welfare bad kiwei kiwei u ma Kyrmen Shylla ula aiti ïaki ar tylli ki kali kit ñiut sha ka shnong Rymbai bad ka shnong Sohmymphor haka sngi ba ar.
Ïa kine ki kali la aiti haka jingïalang kaba lyngkot kaba long ha Rymbai bad Sohkymphor.
U Ma Kyrmen Shylla ula ïathuh ba kane ka kali kit niut (truck 407) ula pynïoh lyngba ka skhim Chief Minister Special Rural Development Fund (CMSRDF) jong u snem 2019-20 hadien ba ula ïohi ïaka jingbret ñiut pathar ki paidbah nongshong shnong katba shaba lap bas hem.
Ula kyntu ïa kine ki ar shnong ban pyndonkam hok ïa kine ki kali bad ban jur ïaki nongshong shnong ban pynlong ïaka shnong ka thaw kaba khuid kaba suba.
Kiba iadonlang ha kane ka jingaiti ia kine ki kali ki kynthup ïa u MDC ka thain u Finelyness Bareh, u Acting Dolloi ka Elaka Rymbai u LK Swer, u Blase-use Rymbai Secretary Shnong bad u Tbn.
HR.
Rymbai haka jingialang kaba la pyniaid da u Waheh Shnong u Justice Lyngdoh.
Ha kane ka juh ka sngi u Ma Kyrmen ula hiar sha ka shnong Sohkymphor ban aiti ïaka kali kit ñiut sha ka shnong.
Ïa kine ki juh ki kali u Kyrmen Shylla ula lah ban pynïoh ïaka shnong Byndhihati bad thain San Shnong.
JOWAI: Ka Lympung ba 23 ka Seiñ Kyntu Seiñ Raij-12 Daloi kaba la long haka sngi U Blei ha Seiñ Raij Muktapur ka long kaba shongshit bad iphuh iphieng.
Kane ka lympung kala sdang naduh ka sngi sngi Saitjain ha madan Lympung haka jingpyniaid u Rgh Wom Chyrmang President Seiñ Kyntu Seiñ Raij–12 Daloi.
Iaka lama ka Seiñ la pynher ki longkmie ba kynthup iaka Chiangpot Pakyntien, Rmen Lakuna, Moline Buam, Bailin Syndai bad iaka Nguh Blei la pyndep da u Rgh Willy Pohplet President Seiñ Raij Muktapur bad iaki kyntien pdiang burom la pashat da u Rgh Rallender Pohti Waheh Shnong Muktapur.
Ha katei ka sngi la ban plie ruh ia u mawbynna sah nam kane ka Lympung ba 23 ka Seiñ da u President ka Seiñ Kyntu Seiñ Raij-12 Daloi bad u President ka Seiñ Raij Muktapur.
La pynlong ruh iaka jingai jinghikai halor ka phang ka “Shongkha Khynnah" ba la pynshai da ka Kong Emidaka Iakai Seiñ Raij Shangpung bad ka jingiathuh khana Niam Shaphang ki jingleh Niam hapoh ka Shnong Muktapur da u Rgh Benediction Buam, u Rgh Wanki Chyrmang President ka Seiñ Raij Jalaphet ula kren halor ka phang ka “Dustur ka Riti" u Rgh Mario Biam ula kren halor ka “ka jingiaid lynti ka seng" u Rgh Leki Sayo ula kren halor ka phang ka “Kamram ki nongwan kyrpang".
La pynlong ruh iaka jingiakop ‘Quiz Competition’ ba la pyniaid da ka Seiñ Raij Nangbah.
Haka sngi babud la pyniaid iaka iaka lympung da u Rgh President ka Seiñ bad la ioh ka Nguh Blei na u RM.
Garod Daloi Elaka Nangbah bad ki kyntien pdiang burom na u Chatis Phawa dkhot KKC 12 Daloi.
Iaka Report treikam jong ka Seng la pynsngew da u Rgh Chanki Nongrum General Secretary Seiñ Kyntu Seiñ Raij–12 Daloi bad ki jingshad tynrai “La Ritti “ na ki Tnad Seiñ Raij bapher bapher.
La ioh ki kyntien na u Rgh Bewill Shylla President Seiñ Raij Tuber halor ka phang “I Pyrnah Pyrjin ha ka Niam ka Rukom" u Rgh Omin Pohlong Seiñ Raij Lamin halor ka phang “ Ka Niam katkum ka Juk Mynta" bad u Rgh Felin Rynjah na ka Sengkhihlang halor ka phang “Ri iala Tynrai ban im ka Jaitbynriew" bad ki kyntien ai khublei na u Satndbyme Sari Publicity Secretary ka seng.
Iaka lama ka seng la pynhiar da u Rgh Chui Pohlynjar Daloi Elaka Nongtalang.
Ha kane ka lympung la ai bok ai nusip iaki longing na ka shnong Muthlong kiba hap hapoh ka Seiñ Raij Muthlong kiba wan phai biang sha ka Niam Khasi hadien ka jingbakla lynti jong ki haka jingsakhi lang ki phew hajar ngut ki paidbah na ki tnad Seiñ Raij bapher bapher.
Nalorkata la iadonlang ruh ki MLA bad MDC kynthup ia u S.
K Sunn MLA ka Mawphlang Constituency, u Gillroy Tariang MDC ka thain, u Lasky Rymbai MDC Wapung, u Lakhon Biam MDC Nongbah, Rgh, Hepsing Dhar Dalloi Elaka Nartiang, u Rgh Jolby Sana General Secretary Seiñ Raij Tuber, u Rgh Marshan Lyngdoh na ka Seng Khasi Mawphlang uba long u Vice-President barim ka Sengkhihlang, u  Anup Kumar ABVP Organizing Secretary incharge Meghalaya, bad ka Kong Darilang Tang General Secretary ABVP Meghalaya State, u Dalloi ka Elaka Satpator, ki nongialam Niam Hindu na ka Shnong Muktapur bad la iadon lang ruh u Rgh Shibun Lyndoh President barim ka Seiñ Raij Tuber bad kiwei kiwei de ki riew rangbah.
Kane ka long katkum ka jingpyllait khubor u Rgh, S.
Sari Publicity Secretary ka Seiñ Kyntu Seiñ Raij–12 Daloi.
SHILLONG : The Meghalaya High Court has directed that women shall also be permitted to cast their vote in the election of the headman of Nohwet village.
“In the meanwhile, in view of the authoritative pronouncement of this Court vide judgment dated 07.
12.
2018 in C.
Aikom Diengdoh vs K.
H.
A.
D.
C.
& Ors.
, if election of the headman of Village Nohwet takes place, the women shall also be permitted to cast their vote," chief justice Mohammad Rafiq said in his order passed here on Tuesday.
The Court however said result of such election shall be subject to the final outcome of the present writ petition.
The petition was filed by one Probi Khongknaw and others against the Syiem of Hima Khyrim.
It has also directed issuing of notice returnable on March 11.
JOWAI: U Myntri ka tnad Printing & Stationery u Ma Kyrmen Shylla ula wan hiar sha Jowai ban jurip ïaka jaka treikam jong ka tnad Printing bad Stationery ka sorkar Jylla.
Ha kane ka jingjurip u ma Kyrmen la ïadonlang u Deputy Commissioner, West Jaiñtia Hills District Ma Garod LSN Dykes bad ki ophisar ka tnad Printing Stationery.
Ka jaka treikam jong ka Printing and Stationery ka don ha kyrpong jong ka DC Ophis Jowai bad kala sdang treikam naduh u snem 2011.
U Ma Kyrmen ula ong ba ki don shibun ki jingeh jong ki nongtrei ka tnad namar kim don ka jaka treikam kaba pura bad ula ong ba ula pyrshang ban ïakren bad u DC West Jaiñtia Hills ban pynïoh jaka kaba khamheh kumba 4 acre ban shna ïaka printing press kaba pura bad ka jaka sah ki nongtrei.
JOWAI: U Ma Comingone Ymbon Myntri ka tnad Fisheries, PWD (Buildings) bad kiwei kiwei ula ong ba ki SHGs bad ki VOs ki dei ban trei shitom ban pynbiang ïaka jingdawa ïa u shynrai Lakadong.
“Ka Laskeiñ Block ka dei ka block kaba bun na ki nongshong shnong kidei ki nongrep bad kane ka thain kadei kala kyrkhu kyrpang ïaka da ka jingdon u shynrai Lakadong, uba ka pyrthei mynta kala ithuuh bha ïaka jingbha une u shynrai.
Kumta phi ki SHGs, VOs phi dei ban trei shitom shuh shuh bad ban rep khambun ïa une u shynrai khnang ba kan kyntiew ïaka ïoh ka kot jong phi," la ong u ma Coming haka jingïadkynduhlang ki Self Help Groups hapoh ki 5 tylli ki Cluster (Shangpung, Khliehrangnah, Thadmuthlong, Kyndongtuber & Mynso Clusters) ha Madan Hula Shangpung Moosyiem haka sngi ba Ar.
Ula kyntu ia ki SHG bad VOs ban shim kabu ïaka skhim NRLM bad ban jur ba kin long kiba ïatylli khnang ba kano kano ka kam kaba ki trei kan poi sha ka thong.
Ïa kane ka jingïamkynduh lang ki SHG bad Ki VOs la pynlong da ka Laskein Block Mission Management Union (BMMU) bad ka Laskein C&RD Block.
Na kine ki san cluster haduh 308 tylli ki SHGs bad 20 tylli ki Village Organisation kila wan ïashimbynta bad ka thong kalong kumno ban nang pynkiew shuh shuh ia ka rukom trei kam jong ki SHGs bad ki VOs.
La pyniaid ia kane ka program da Ka Kong B.
Kamar (BTA) Laskein Block.
La ioh ia ka jingkren pdiang ia baroh kiba la wan sha kane ka jingiakynduh lang  na I Cluster Coordinator jong kine ki Clusters na U Ma Firmly Stand Khonglah.
U Dr.
BS Langbang, Block Development Officer , Laskein C&RD Block uba long ruh u Chairman jong ka Laskein BMMU kum u symbud  kongsan ula kyntu ia ki SHGs/VOs ba ki long kiba kit khia bad trei shitom khnang ba kin nang lah ban pynkiew shuh shuh ia ka ioh ka kot jong ki lyngba kane ka NRLM Program jong ka Sorkar Kmie kaba iarap kyrpang ia ki longkmie.
Ula kyntu ruh ia ki SHGs/Vos ba ki dei ban shim khia kumno ban wanrah ia ka khuid ka suba hapoh ki shnong ki thaw.
U la ong ia ki SHGs/VOs lada ki don kano kano ka jingeh ka office ka kloi ban iarap ia phi lada phi wan shakhmat ban iathuh ia kita ki jingeh jong phi u la ong ka sorkar ka la buh khnang ia nga ban iarap ia phi.
La ioh ia ka jingkren lyngkot na u Ma R.
Shadap (District Mission Manager) MSRLS, West Jaintia Hills District.
Ha kane ka sngi la ioh ban pynkup burom ia ki saw tylli ki Village Organisation kiba wan sha khmat ha ka rukom trei kam jong ki kata ka Synroplang Village Organisation Thadmuthlong A, Iakyrmen & Iakyntulang Village Organisation Mynska bad ka Wadieibha Village Organisation Shangpung Khliehmushut.
La pynphuh pynphieng ia kane ka jingiakynduh lang da ka jongiashim bynta lang jong jong ki Saw tylli ki Vo na Kyndongtuber Village lyngba ki sur jingrwai bad Ka Bersaman VO Shangpung Pohshnong bad la ïoh jingrwai pdiang Wadieibha S.
Khliemushut & Betdeibha VO S.
Moosyiem bad ai khublei na  u B Syiemlieh (i/c BPM) Laskein BMMU.
KHLIEHRIAT: Ka Dorbar Shnong jong ka shnong Thangskai mynta ka sngi kala khang tala ïaka kharkhana dewbilat jong ka Dalmia Cement Ltd namar ba kane ka kharkhana kala leh bymsuidniew ïaka jingïakut jong ka shnong ban thung kam thung jam ïaki trai shnong ha katei ka kharkhana.
Ka dorbar shnong kala rai ruh ban khang ïaka surok ba iaid na surok bah sha ka kharkhana naba kala sinew shaba palat bad kane ka kharkhana kam shym la maramot ïa kane ka surok wat hadien bala ud la nam ki nongshong shnong.
Kane ka jingsniew kane ka surok kala pynjakhlia lut ïaki tyllong umbam umdih na ka daw jong ka pum pum kaba la ktah ïaka koit ka khiah u briew bad haka por lyuir pat kane ka surok ka kylla long ka surok ktieh bad kaba dap da ki thliew ki syar.
Ka dorbar shnong Thangskai namar kane ka jingleh bym suidniew kane ka kharkhana ïaka jingiakut hapdeng ka shnong bad ka kharkhana kala rai ba kan ym shah shuh iaki kali ban iaid shapoh company lyngba kane ka surok kaba hap hapoh ka jingpeit ka shong bad tad haduh bala pyntreikam ïaki soskular bala ïakut bad ka shnong.
SHILLONG: Ka Touchline North East kala pynbna paidbah ba kala khreh ban pynlong biang sa shisien ia ka iakob ialehkai basketball ba san ka jong ka, ba la tip ia ka kum ka of The Northeast 3×3 Challenge.
Kane ka jinjgiakob kan sdang naduh ka 30 tarik mynta u bnai bd pynkut ha ka 1 tarik u Rymphang u ban wan ha Laitumkhrah.
La pynlong ia kane ka jingiakop ryngkat ka jingiatreilang bad ka Meghalaya Aids Control Society.
Ia kum kane ka rukom ialehkai ia ka basketball yn sdang ban pynlong thymmai ia ka kum kawei na ki jingialehkai ha ka olympic, kaban long mynta ka snem ha nongbah Tokyo.
Ka jingiakob mynta ka kynti yn don palat ia ki 60 tylli ki kynhun ialehkai ba la phiah ha ki saw bynta katta kynthei bad shynrang, U-16 kynthei bad shynrang.
Na kiwei pat ki jylla yn wan iashimbynta ka kynhun napoh Nagaland, Mizoram bad Assam bad kumjuh na ki distrik kiba don ha ka jylla Meghalaya.
Nalor ka iakob ialehkai 3×3, yn don ruh ka iakob ialehkai jong ka 3 point shootout.
JOWAI: Ki khynnah ïalehkai jong ka FAM (Football Academy of Meghalaya) kila ïoh ban rah ïaka nam lahduh hadien ba kila pynliem da 3-1 kol ïaka Chilliangraij SC haka 7th Republic Day Cup U-12 Football Tournament 2020 kaba pynïaid da ka West Jaiñtia District Sports Association (WJDSA) ha ryngkat ka jingïatreilang bad bor synshar district jong ka West Jaiñtia Hills District kaba long ha Kiang Nangbah Stadium, Ladthadlaboh, Jowai haka Sngi U Blei.
Ïa kine ki lai kol ka FAM la thep mar shikol da u Alexander Papiah (29), Johnviano Bamon (38), Da-e Kyrpang Phyrngap (50).
Ïaka shikol ka Chilliangraij la thep da u Iakisalanmi Lanong (33) da ka penalty.
Ka khusnam Best Goalkeeper la ïoh rah da u Mar-o Shylla jong ka FAM, Top Scorer da u Iakisalanmi Lanong (9 kol) khynnah ialehkai ka Chilliangraj Sc, Man Of The Match Johnviano Bamon (FAM) bad ka nam Player Of The Tournament da u Givenson Suting khynnah ialehkai jong ka Demthring Sc.
Ïa kane ka final la wan ban sakhi da Deputy Commssioner, West Jaiñtia Hills District u Garod LSN Dykes kum u kongsan, u ma Khroobok Passah, District Sports Officer, West Jaiñtia Hills District kum u symbud kongsan bad kila sam ruh ïaki khusnam ha ryngkat ka jingïadonlang ki nongialam bad dkhot jong ka WJDSA.
Ha kane ka juh ka sngi ka WJDSA kala pynkup burom ïaki lai ngut ki khynnah ïalehkai jong ka Dulong da ka song pisa kaba mar T.
5 hajar bad ka syrnod.
Kine ki lai ngut ki khynnah ki dei u Clifford Lytan bad u Samchaphrang Lato kiba mihkhmat ïaka jylla haka Sub Junior National Football Championship, kaba ka jylla kala lahduh ha kane ka lympung bad u Tremiki Lamurong uba mihkhmat haka Junior Boys U-17 ïaka H Elias HSS, Shillong haka Subroto Cup International Football Tournament.
JOWAI: Ka Dorbar Shnong Sohmyntiing kala maham ïa ki nongkhaii ne ki nongshalan masi kiba bret masi iap pathar hapoh u pud u sam jong ka shnong.
Ka dorbar shnong kala lap ba kine ki nongkhaii ne nongshalan masi ki bret pathar ïaki masi iap la bun sien ha Wahsiej lyngba ka surok Moodymmai Sohmynting bad shapoh shnong kaba wanrah ka jingsma iwtung bad kaba lah ban ktah ïaka koit ka khiah ki briew ba ïaid ba ieng.
Ka bor shnong kala mana ba ym bit ban bret iaki masi iap hapoh u pud u ang ka shnong bad lada lap ïa kino kino kiba leh pyrshah kan pynshitom katkum ki aiñ shnong.
JOWAI: Ka nongbah Jowai kala snohktilang bad ka ri baroh kawei ban rakhe ïaka 71 st Republic Day ha madan Jrisalein, Chutwakhu Jowai.
U Myntri ka tnad Transport, C&RD Ma Sniawbhalang Dhar ula pynher ïaka lama lai ring ka ri bad shim ruh ïaka salute.
Ha Jowai ki don haduh 18 kynhun kiba ïashimbynta haka parade kynthup ïaka DEF (District Executive Force), Special Force 10, District Home Guard, NCC SD naThomas Jones Synod College, NCC SW Thomas Jones Synod College bad 13 tylli skul Ka JNV Higher Secondary School, Mukhla, bad ka Q.
C Springside English Secondary School, Jowai kila ïoh khusnam ‘Best Marching Contingent’.
Kala don ruh ka jingpyni nam ïaki tableau da ki tnad sorkar bapher bapher ha kaba iadei bad ki schemes bad ka jingjop ban pyntreikam ïaki bad ki don haduh 14 tylli ki tableau kiba la pyninam.
Ka District Horticulture Officer bad ka District Agriculture Officer kila ïoh rah ïaka nam Best Tableau halor ka jingrep bunjait kaba kyntiew ïaka ioh ka kot ‘Integrated Farming System for Maximum Crop Production and Income Generation’ bad ka District Soil & Water Conservation Officer (Territorial) Division, Jowai kala wan ba ar halor ka ‘Spring shed Development Work ne ban tyngkai ïaka um ban pynneh pynsah ïa baroh ki jingthaw b aim haka sla pyrthei.
Nartiang Primary Health Centre kala ïoh khur ïaka khusnam Best Winning Primary Health Centre katkum ka Kayakalp guidelines jong ka Minister of Health & Family Welfare, government of India jong u snem 2019-2020, ka Shangpung Primary Health Centre kala wan ba ar halor ka khuid ka suba bad ka jingiakhun pyrshah ïaki jingpang bad kyntiew ïaka jingkhuid jingsuba.
Kiwei pat ki prokram pynbyrngia kidei ki jingrwai jingshad bad ka jingai sngewbha da ki tnad sorkar ki sengbhalang sha ki nongpang ka ha Dr.
Norman Tunnel Hospital, Jowai Civil Hospital bad District Jail.
JOWAI: Ka tnad Election jong ka Jowai bad ka Amlarem kila rakhe ïaka 10th National Voter’s Day kaba ka phang pdeng jong ka dei ka “Electoral Literacy For Stronger Democracy" ha ka sngi Saitjaiñ.
Ha Jowai la pynlong ha District Library Auditorium, Mynthong Jowai ha kaba ka Additional Deputy Commissioners, West Jaintia Hills Kong RS Manner, MCS bad u PK Boro, MCS, Extra Commissioner Assistant’s, Kong DD Syngai, MCS Kong B Blah, MCS, O Lamin, MDC, JHADC, Philemon Lyngdoh, Ex- MDC, ki nongtrei jong ka Election Branch, u L Pohktai, Waheh Shnong Mynthong, ki khynnah skul bad kiwei kiwei ki ïadonlang.
La rakhe ïaka National Voter’s Day (NVD) ban pynshlur ïa ki samla kiba la dap 18 snem ban pynrung kyrteng ïaka thup jong ka Electoral Roll bad 15 ngut kiba pynrung kyrteng thymmai kila shah pynkupburom kynthup ïaki 12 ngut ki paidbah bad kiba don jingduna haka bor met.
La ïoh jingkren na ka kong DD Syngai bad ïaka NVD Pledge la ïalam da u P K Boro Ha kane ka sngi la sam ruh ïaki khusnam sha ki nongjop bapher bapher haka jingïakop Drawing, Painting, Essay bad extempore speech halor ka mat pdeng Electoral Literacy for a stronger Democracy’.
Kao phis u Assistant Registrar of Cooperative Societies Jowai, West Jaintia Hills District kala rakhe ïaka NVD hapoh ka jingïalam ARCS Jowai Bah NS Wahlang ha ryngkat ki ophisar bad ki nongtrei ka tnad.
Ha Amlarem pat la rakhe da ïaka NVD ha ophis ka Sub-Divisional Officer (Election).
Ka Kong JU Kharpuri, Sub-Divisional Officer (Election) haka jingkren ka la ong, baroh ki nongthep vote kidei ban long kiba nang ba stad ban pyndonkam ïala ka jong ka hok ban ïoh ïaka synshar paidbah kaba khlain.
Ha kane ka sngi ka Kong JU Kharpuri ka la lamkhmat ruh haka NVD Pledge haka jingiadonlang ki 69 ngut ki Booth Level Officers jong ka Sub-Division, ki Waheh Shnong, ki nongmihkhmat haka seng sain hima sima, ki khynnah skul, ki ophisar na ki tnad sorkar bapher bapher nalor kiwei kiwei.
Ha kane ka sngi u Ma ST.
Blah, Master Trainer ELC ula pynsngewthuh halor ka Electoral Literacy Clubs.
La sam ruh ki khusnam sha ki nongjop thoh Essay halor ka phang ‘Electoral Literacy for Stronger Democracy’.
JOWAI: Ka sur kyllum kaba mih naka Rong Kba (Rice festival) kaba baroh ki ïamynjur lang ka long ba ka lawei ka shong ha ki symbai tynrai.
Kane ka dei kaba khubor kaba mih naki nongrep kumjuh ruh ki nongtrei sorkar kiba la ïashim bynta haka tamsa khaw ne ka rice festival kaba la long haka 25 tarik u Kyllalyngkot haka shnong Mukhap.
Ka shnong Mukhap ka don marsyndah bad ka ophis jong u BDO ka Laskeiñ block bad ka jngai kumba laiphew kilometre eiei na ka shnong Jowai bad ha kane ka Rong Kba ki nongrep kiba long ki kynhun kiba la kyrshan da ka (SURE) Society for Urban and Rural Empowerment (SURE) bad ka North East Slowfood and Agrobiodiversity Soceity (NESFAS), Shillong kila wan rah ïa ki symbai khaw kiba ki nongrep ha kane ka thaiñ ki dang ïa pyndonkam haduh kine ki sngi.
Ha kane ka sngi ki kynhun kila wan ruh ban ïashimbynta ha kaba die ïa ki jingbam kumjuh ki jingdih tynrai khamtam kito kiba shna na u khaw.
Haka jingïalang ban plie ïa kane ka Rong u Garod LSN Dykes uba long u DC jong ka West Jaiñtia Hills ula phaidien shala ka jinglong khynnah samla bad kynmaw ba ïalade ruh u sheit rep haka por shuti bad u kubur bad ka jingong jong kiwei pat ki nongkren ba katba nangmih ki sngi ki symbai kba tynrai kila nangduh jait naba ki briew kim rep shuh ïaki.
Ka kong Rica Lamare ka trei kum ka Assistant Development Officer hapoh ka Laskeiñ kala ong haka jingkren jong ka bad bunsien ki heh sorkar haka tnat treikam jong ka ki sheit phah ïaki ban wad biang ïa ki symbai tynrai kiba kibriew ki sheit pyndonkam, hynrei sngewsih ba kim ju ïoh satia kumba ki mut.
Ila ong ruh ba ka pyrthei mynta ka kwah ban bam ïaka ja kaba shet naki symbai tynrai kiba kyrpang kumta ngi donkam ban kunai bha ïakine ki symbai tynrai.
Ka kong Hamsñiawpher Suchiang kaba long ka nongïalam jong ka kynhun kaba sdang ïaka jaka kynshew synbai tynrai (seed bank) haka shnong Mulum kala pynpaw ïaka jingngewkmen ba naduh ba kila sdang biang ban kynshew symbai kila lah ban lum shibun ki symbai tynrai kiba kynthup ruh ïa ki symbai khaw bakyrpang.
U ma Thij Langstang uba long u nongrep bapawkhmat jong kane ka thaiñ ruh ula ong ba ki symbai kba kila nangduh jait katba nangïaid ki sngi wat haka rta jong u ruh, ula ñiew ruh ïa  ki symbai kiba ki ju rep mynba ki dang khynnah hynrei mynta kim don shuh.
Ka Pasqualina Lamare kaba long ka Program Coordinator jong ka SURE kala ong ba tang ha Jaiñtia hills ki ju don palat shispah jait ki symbai khaw, hynrei mynta kila nangduh jait kumjuh ruh u Pius Rani uba long u Senior Associate ka NESFAS ula ong bah aka por ba u don ha Phillipines u lap ba ki briew hangne ki don palat hynriew hajar jait ki jait kba bad ula ong ba kumba long ïa u kba, ka jia kumuh ïa u krai uba ki briew jong ngi ki rep bha, hynrei mynta ula nangduh jait.
Ki kynhun kiba la ïashim bynta ki dei ka Kyntulang SHG, ka Iakrehlang SHG, ka Lamlynti SHG, ka Pynroilang SHG, ka Seiñdur SHG bad ka kong Aiom Ksiar bad ka Kyntulang SHG kila wan rah ruh ïa ki jingbam kiba ki shna na ki soh ki pai.
Ka Mukhap Handloom pat kala wan rah ban pyninam ïa ki jaiñ kiba ki thaiñ hi.
Ka thong ka long ban pynkhie im bad ban hikai ïaki nongrep ïaka jingdonkam ban bat symbai biang ïa ki synbai tynrai kiba la jan duh jait bad nalor ka jingpyni nam ïa ki symbai, ki nongrep ki ïa kylliang symbai pat paramaki (seed exchange program).
Ïa ki symbai kba ban pyninam ha kane ka sngi la wan rah da ka Seiñ Raid Mukhap kala pyninam ruh ïa ki tiar rim bad wat kiba ki briew kim pyndonkam shuh mynta.
Ka Seiñ Raid Mukhap kala air uh ïa kawei ka jingshad kolshor ha kane ka sngi.
Kawei pat ka bynta jong kane ka project ka dei kata kaba ki khot haka ktien phareng ka Agroecology Learning Circle ha kaba ki nongrep ki ïasam ïa ki jingshem jong ki hakarep ka riang jong ki.
Ha kane ka sngi ka kong Darihun Langstang bad ka kong Phomly Langstang na Mukhap bad kumjuh ruh ka kong Phromly Kassar naka shnong Shkenpyrsit kila ïathuh ïa ki rukom sumar jingthung kiba leh da kaba pyndonkam ïa ka jingtip tynrai bad ka sap kaba ki don.
Ki don haduh hynñiew kynhun kiba ïashim bynta haka jingïakop phawer halor ka phang kaba ïadei bad ki jingbam tynrai kiba wan na ki shnong kiba pher bapher.
Ka kyhun kaba jop ka dei na Mukhap, kaba ar pat ka dei kaba na Pynthor Langteiñ.
Ha kane ka sngi ka SURE bad ka NESFAS la ïadonlang ruh kiwei pat ki Seng Treimon Sngewbha kum ka NSS, ka Faith Foundation bad ka NEN na Nagaland kiba la wan ïalam ruh ïa ki nongrep na ki thaiñ kum na Ribhoi distrik bad na East Khasi hills Distrik.
Ka dei ka sien kaba nyngkong ha ka history jong ka jylla ba kan don ka tamasa kaba kyrpang tang naka bynta u khaw.
Kane ka Rong Khaw ka dei shibynta jong ka porjek ‘no one shall be left bhind’ kaba la bei pisa da ka NEC ïa kaba ka NESFAS, ka SURE, ka Social Service Centre (SSC) bad ka North East Network (NEN), Nagaland ki ïatreilang.
Kiwei pat kiba la kren ha kane ka jingïalang ki dei u ma Ñiawbeit Ymbon  uba long u Waheh Chnong ka shnong Mukhap bad u ma Brightstar Langbang uba long u BDO ka Laskeiñ block ruh ula ïadon lang bad ïaka jingïalang la pynïaid da u H.
H.
Mohrmen.
JOWAI: Ka jingtreishitom jong kawei ka longkmie ban wanrah ia jingkylla ha ka shnong ka thaw jong ka ka la seisoh shisha namar ka Sorkar India ka la rai ban pynkup burom ia ka Kong Trinity Saioo da ka khusnam Padma Shri Award mynta u snem.
Ka Kong Trinity ka dei ka trai shnong na ka Shnong Mulieh ha West Jaintia Hills District.
Ka la sdang ia ka jingthung shynrai kumba san snem mynshwa ha ka shnong jong ka bad ka la hikai ia kiwei pat ki para shong shnong ban sdang ban thung shynrai.
JOWAI: Saw ngut ki briew kila mynsaw jur hadien ba ka trok Shaktimaan kala thung baji shapoh riat hynne ka step haka shnong Raliang, West Jaiñtia Hills District.
Kane ka jingjia thung baji kane ka trok shaktimaan kaba don u register number ML 04 5056 kala jia haka por kumba 9:30 baje eiei shuwa ban poi ka shnong Raliang bad la suba jur u nongniah kane ka trok shaktimaan um lah ban tehlakam ïa u steering ka trok bad kala iaid shabar ka surok haka jaka kaba khun bha ha surok bad thung baji sha poh riat kaba jrong kumba 40-60 meter.
Ki nongïaid lynti kiba ïohi ïa kane ka jingjia kila leit ban ai jingïarap ïa ki briew kiba mynsaw bad pyntip ruh sha ki Pulit jong ka Raliang Out Post.
Ïa baroh kine kiba mynsaw la pynkit sha Jowai Civil Hospital Ialong ban ïoh jingsumar.
Kine kiba mynsaw ki kynthup ïa u nongniah ka shaktmaan u Pherlin Lamare na Mooluber bad lai ngut pat kiba shong ha katei ka shaktimaan ki dei u Nishalan Marang, Khlurkari Rymbai kiba na Mooluber bad Darson Inty na Umkhyrmi, Assam ki dei kiba mynsaw jur na kane ka jingjia.
JOWAI: U Marso Kyndait bad ka Happiness Phawa kiba na ka shnong Sabahmuswang kila long ki lahduh haka 10 th National Voter’s Day Run 2020 kaba ka mat pdeng ka dei ‘Electoral literacy for Stronger Democracy’.
Nalor u Marso, u Dasaman Kyndait bad u Belin Dkhar kiba na Sabahmuswang kila long ki lahduh ba ar bad ba lai, katba na ki kynthei la wan ba ar ka Damon Kyndait na Myrjai bad ka Medaroi Biam na Raliang kila wan ba ar bad ba lai.
Ïa kane ka jingmareh la pynlong da ka District Administration, West Jaintia Hillsha ryngkat ka ophis u District Sports Officer.
Ka kong RS Manner, ADC, West Jaintia Hills kala kaweh ïaka lama shuwa ban phet haka jingiadonlang Lakador Syiem, Superintendent of Police, West Jaintia Hills bad u Vijay Chhetri Additional Superintendent of Police ha Kiang Nangbah hynne ka step.
Ka lynti mareh kala sdang na Kiang Nangbah Stadium bad iaid lyngba ka Ladthadlaboh Main Road, Kiang Nangbah College, By pass, jingkieng Myntdu, Amlarem By Pass, Stand War, DC Office New Hill, Ladladlaboh bad yn pynkut ha Kiang Nangbah Indoor Stadium.
Palat 140 ngut bad baroh kila ïoh ïaka syrnod jingïashimbynta bad ki lahduh kila ïoh ka khusnam pisa T.
5000, T.
3000 bad T.
2000.
KHLIEHRIAT: Kawei ka longkmie kala shah pynïap dusmon ha ki runar kiba ym lah satia ban ithuh da kaba shah ot pdot ha Khliehriat, East Jaiñtia Hills District.
Kane ka longkmie kaba shah pyniap dusmon kadei kaba la tip kum ka Rina Swer kaba shong ha Khliehriat East.
Ka thymmei khubor ka ïathuh ba kane ka jingjia kala jia hynnin ka miet sngi Palei ha ïing sah jong ka bad la ïathuh ba katkum ki dak ki shin ba kala shah khniot bad shah ot na ryngdang da ki kynja tiar  ba nep.
Halor kane ka jingjia ka jingtohkit ki pulit kala iaid shakhmat bad thwet ïaki runar ba donkti.
SHILLONG: Haduh 15 tylli ki trok ki dewiong beaiñ kila shah ha East Jaiñtia Hills bad Ribhoi District ha kine ki kyndiat sngi.
Na East Jaiñtia Hills I Pulit kila kurup ïaka trok kaba don u ML-10B-8821 bad ML10B-8841) at Lad Rymbai Dongwah Petrol Pump (EJH) haka 20 tarik une u bnai.
Haka sngi kba bud pat saw tylli ki trok kila shah bat ba kynthup iaka trok kaba don u number AS-01CC-6379, AS-11DC-4584, NL-01AD-2764 bad AS-11CC-9686 kiba ieng ha petrol pump ha Mynkre Petrol Pump Kawei pat ka trok kaba don u number ML-05T-3595 katba ka dang kyntiew dewiong ha Rymbai Road East Jaintia Hills, katba ki nongbylla thep dewiong kila ïoh phet krad na katei ka jaka.
Kawet la bat haka por shiteng synia AS-11DC-5245 bad la ïoh bat ïa u nongniah ba kyrteng u Md.
Muktar Ali ha Umpleng, East Jaintia Hills.
San tylli pat ki trok dumper kaba don u registration ML-11-7840, Temp No.
2654, ML-11-8779,  ML-10B-4661 bad ka  ML-11-9991 kila shah bat ha ryngkat bad ki nongniah bad malik dewiong ha Dkhiah East East Jaintia Hills.
Lai tylli kiwei pat ki trok kila shah bat haka 22 bad 23 tarik une u bnai.
Kine ki trok dei kiba don ïa u number ML-10C-0875, ML-10B-2045 bad  ML-05D-4930 kila shah bat katba ki dang thmu ban shalan beaiñ ïa u dewiong na Umjarong bad na Saw Number, Ribhoi District.
Baroh kine ki trok kiba shah bat ki dei kiba kit dewiong beaiñ kiba pynkheiñ ïaka hukum jong ka National Green Tribunal (NGT).
JOWAI: Ka Jaiñtia Students’ Movement (JSM) kala dawa na u Deputy Inspector General of Forests, Ministry of Environment & Forest, Climate Change (NEZ),  Government of India ban pyndam ïaka public hearing kaba khot da ka Meghalaya State Pollution Control Board (MSPCB) haka 30 tarik une u bnai naka bynta ka jingthmu pynheh par mawshun ka Star Cement ha Brishyrnot bad ka iaid lait iaka kyndon jong ka Eco Sensitive Zone (ESZ) Narpuh Wildlife Sanctuary bad ka hukum jong ka ïingbishar ba hakhliehduh ka ri.
U President bad ka General Secretary jong ka JSM u Leningstar Rymbai bad u Roitre Dkhar kila ujor sha u RL Sanga, IFS, Deputy Inspector General of Forests,Ministry of Environment & Forest, Climate Change (NEZ) ban pyrshah jur halor kane ka public hearing kaba la buh tarik ban long haka 30 Kyllalyngkot 2020 namar ba kane ka jaka ka hap hapoh ka Eco Sensitive Zone ka Narpuh Wildlife Sanctuary.
Ka JSM katkum ka shithi kaba la phah sha ka MOEF, kala ong ba katkum ka jingbynbna kaba la pynmih da ka Union Ministry of Environment, Forest & Climate Change Dated New Delhi, the 6th September, 2017 No.
S.
O.
2942(E) ba ka Narpuh Wildlife Sanctuary kaba don ha East Jaiñtia Hills kadei kaba kaba riewspah bha haka jingdon ki mrad ki mreng bad ki jingthung jingtep.
Kane ka sanctuary kadei kawei na ki sanctuary kaba don ki mrad ki mreng kiba bunjait kaba dang lah ban lap ïa ki Huleng, ki skei, ki dngiem, ki khla, risang bad kiwei kiwei ki mrad khlaw.
Nalor ka Narpuh Wildlife Sanctuary ka Narpuh Reserved Block II ruh ka dei ka jaka shong sah jong ki spah jait ki sim ki doh bad ki thabalieh bad kiwei kiwei.
Katkum kane ka jingpynbna katkum ka sub section(1) and clauses (v) and (xiv) of sub-section (2) and sub-section (3) of section 3 of the Environment (Protection) Act 1986 (29 of 1986) read with sub-rule (3) of rule 5 of the Environment (Protection) Rules, 1986, ka sorkar pdeng kala dep pynbna ba ka jaka naduh 1.
20 kilo meter haduh 7.
70 kilometer na u pud u sam ka Narpuh Wildlife Sanctuary ha Jylla  Meghalaya  la tip kum ka Narpuh Wildlife Sanctuary Eco-sensitive Zone bad ka heh 194.
23 square kilometres.
Bad katkum kane ka jingpynbna ym shah ban shna ne wanrah ïaki kharkhana kiba pynjaboh ïaka mariang ne pynthud ïaki jingthaw ba im haka Eco sensitive Zone.
Katkum ka memorandum jong ka MOEF bad ka Climate Change kala kdew shai ba kano kano ka jingthmu ban khlong mar pohkhyndew hajan ki Eco Sensitive Zone lane 1 km ne kham heh na u pud u sam jong ki sanctuary la mana pyrshah bad ruh katkum ka hukum jong ka ïing bishar ba hakhlieh duh ka ri.
Wat ka clearance na ka bynta ban wanrah ki kam pynroi hapoh 10 Km hap ioh clearance ha kum kine ki khlaw na Standing Committee of the National Board for Wildlife (SCNBWL) bad ka jingtih mawshun kadei ka kam shimet ne ka kharkhna bad kam dei ka kam pynroi bad dei halor kane ka JSM ka pyrshah ba iaid lait ïaki aiñ ki kyndon jong ka ESZ.
Ha kaba iadei bad kane ka JSM ka kynhun kaba sngewkhia halor ka jingshah ktah ka mariang bad ki jingthung jintep bad ki mrad mreng ka Narpuh Wildlife Sanctuary ka pyrshah jur iaka jingpynheh par mawshun ka Star Cement ha Brishyrnot, East Jaintia Hills District, Meghalaya namar ba ka don hajan ka Eco Sensitive Zone ka Narpuh Wildlife Sanctuary.
Halor kane ka JSM kala dawa naka MOEF, Climate Change ban pyndam ïaka Public Hearing namar ba kadei pyrshah ïaka hokum jong ka ïing bishar ba hakhlieh duh ka ri bad ban khang shi syndon iaka Star Cement ban khlong mawshun namar ba kane ka jaka ka don ha Eco Sensitive Zone.
Kane ka jaka ba thmu ban tih mawshun ka kharkhana Star Cement ha Brishyrnot ka heh haduh 42.
051 hectare bad ka jngai tang 1.
46 KM na Khlaw Narpuh bad jngai  0.
25 na ka Eco sensitive zone ong ka JSM.
Ka JSM ka pyrshah jur ïa kane ka jiingpynheh par mawshun kane ka kharkhana namar ka khlaw Narpuh kaba dang bun byllai ki mrad ki mreng ba kyrpang bad kan ktah ruh ïa ki um ki wah ha katei ka jaka naduh ka Wah Lukha, Lunar bad ka Umso Nallah bad ka koit ka khiah ki nongshong shnong kiba don haduh 17 shnnong namar b aka jingbthei iaki dynamite bad ka jingpyndonkam iaki kor ki bor ban tih mawshun.
JOWAI: Ka Priang Youth’s Welfare Sports Club ha ryngkat ka jingiatreilang bad ka Nehru Yuva Kendra Sangathan (NYKS), Jowai kala pynlong ïaka Youth’s Club Development Camp haka 20 tarik Kyllalyngkot bad la wan ïashim bynta da ki spah ngut ki samla na ki shnong bapher bapher.
U kongsan ha katei ka sngi ula long u Fourstar Rymbui Branch Manager, Rural Bank Iooksi Branch bad haka jingkren ula ïaroh ïaka club ba kala lah ban pynlong ia katei ka programme bad saiñdur bad ban iarap ïaki samla ka thain ba kin jop haka jingim haka kano kano kam.
Ua pynshlur ïaki samla ban mih shakhmat na ka bynta ki kam bha bad khamtam ban ïa shim bynta haka kam ïalehkai ym tang ban byrngia iaki hynrei ka ai ïaki ka met kaba koit ba khiah bad ka lad kamai.
Ïaka jingialang la pynïaid da u Secretary ka Club u Newyearborn Sumer bad la ioh ki ktien pdiang burom na u Banshan Lang Lapasam ki jingkren kyngkot na Waheh Shnong Priang u ma Kyrshan Chulet, u ma Risalan Rymbai dkhot ka Club.
Nalorkata la ioh ruh ki jingkren pynshai shaphang ki lad jingiarap iaki samla na ka ophis NYKS ba la pynshai da u Shembha Lamare, ka Kong Fidia Suting bad ka Kong Ripynskem Lamare.
La pynshong shit shuh shuh ia kane k sngi da ki jingrwai bad jingshad tynrai kum na ka Iaahluti SHG, Shaniahlang SHG, Iah-Yeibha SHG bad na ki samla ka shnong Priang bad haka bynta kaba kut la ioh ki kyntien ai khublei na u samla Riwel Sumer.
JOWAI: U Deputy Commissioner, West Jaintia Hills ula pynbna ba ka Ministry of Home Affairs kala plie biang ïaka National Database of Arms Licenses (NDAL) portal haduh u bnai Jylliew 29, 2020 na ka bynta ban thep (upload) ïaki license suloi ba dang sah hapoh ka portal jong ka NDAL.
U Deputy Commissioner u la kyntu ïa baroh ki nongbat suloi kiba la ïoh ïaki license ne kiba dang pynthymmai ïaki license haduh 31 Nohprah 2016  ban wanrah ïaki license ha ophis u Deputy Commissioner, West Jaintia Hills hapoh 31 tarik u Lber 2020.
Ki nongbat suloi ki dei ban wanrah ha ryngkat ki syrnod Residential Certificate kaba ïoh na ki Waheh Shnong, EPIC jong u nongbat suloi bad ar tylli ki dur passport size.
JOWAI: Ka Society for Urban and Rural Empowerment (SURE) ha ryngkat ka jingïatreilang jong ka North East Slowfood and Agrobiodiversity Soceity (NESFAS), Shillong bad ka da jingkyrshan jong ka REC kan pynlong ïa ka ‘Rice Festival’ ban pynkhie im biang ïaki symbai kiba la jan duhjait haka shnong Mukhap kaba don hapoh ka Thadlaskeiñ Development Block, West Jaiñtia Hills district.
Kane ka tamasa kan long haka 25 tarik une u bnai naduh ka por 10 baje mynstep Kane ka tamasa kan dei ka sien kaba nyngkong kaba la pynlong ha ka history haka jylla bad ha kane ka tamasa kan don ka jingpyni nam ïaki symbai kba bad khaw kaba kyrpang.
U khaw da shisha u dei jingthung uba kongsan tam jong ki briew haka jylla, pynban kam ju don pat kano kano ka jingleh kyrpang na ka bynta une u jingbam ba kongsan.
Ha kane ka tamasa kaba shisngi ki don bun ki prokram kiba kynthup ïa ka jingpyni rong ïa ki symbai tynrai ïa kiba yn wanrah da ki nongrep kiba don ha kane ka thaiñ bad kumjuh ruh kiba  na kiwei pat ki thaiñ.
Ka thong ka long ban pynkhie im bad ban bat symbai biang ïa ki synbai tynrai kiba la jan duh jait.
Kawei pat ka prokram ka long ba hadien jong ka jingpyni nam ïa ki symbai, ki nongrep ki ïa kylliang symbai pat paramaki (seed exchange program).
Kan don ruh ka jingpyni ïa ki rukom sumar jingthung kiba leh da ki nongrep hi da kaba pyndonkam ïa ka jingtip tynrai bad ka sap kaba ki don.
Kawei pat ka bynta ha kane ka tamasa ka long ba kan don ruh ka jingïakop phawer bad ki phawer kin long halor ka phang kaba ïadei bad ki jingbam tynrai.
Kan don ruh ka jingïadie ïathied ïa ki jingbam tynrai kiba yn pynkhreh da ki kynhun kiba don ha kine ki thaiñ.
Kumjuh ruh kan don ka ïew ki nongrep ha kaban yn die ïa ki marrep kiba thung khlem pyndonkam dawai.
Kaba kongsan ha kane ka sngi ka dei ka tamasa jingrwai ha kaba ka Moreal Paswet ka nongrwai kaba pawnam jong kane ka jylla kaba la rwai ruh ka phlim Ïewduh kan pynsngewbha ïa kiba wan sha kane ka Rice Festival.
U H.
H.
Mohrmen, Secretary jong ka SURE ula ïawer ïa ki paralok ban wan ban ai mynsiem ïa ki nongrep jong ngi.
JOWAI: U District Magistrate jong ka West Jaintia Hills hapoh ka Section 144 CrPC ula khang pyrshah ban rep lum (Jhum) bad thang rnga beaiñ ha ka thain Thadlaskein, Laskein bad Amlarem C& RD Block.
U District Magistrate ula khang ban thang khlaw ha West Jaiñtia Hills District kaba wanrah iaka jingjia pluh ding.
Ia kane ka hukum la pyntreikam hadien bala ïoh jingtip na u Chief Conservator of Forest Territorial bad  Nodal Officer (Forest Fire) Meghalaya, Shillong ba ha kum kane ka por ba rang rkhiang kala wanrah ka jingpluh ding ha kiba bun ki jaka kaba lah ban pynjulor iaki khlaw ki btab bad ka ka jingiap ki mrad mreng bad pynjaboh iaka haw haw.
Robert June Kharjahrin January 23, 2020 N aduh ba ka la ioh iala ka jylla lajong, lyngba ki snem bad phew snem, ka  jylla Meghalaya ka la thaw ia ki aiñ iada Ri kum shi bynta ban teh lakam ia ka jingrung kyrthep ki poiwir ba nabar ha ka jylla jongngi bad ban pynskhem ia ka jinglongtrai longkynrad ki trai ri trai muluk halor ka jaka ka Ri lajong.
Ha u snem 1973, ka dorbar thawain ka jylla Meghalaya ka la wanrah bad mynjur de ia ka Meghalaya Residential Permit Bill, 1973 bad katkum kane ka ain, kino kino ki bar ri bad barjylla kiba thmu ban sah ha ka jylla Meghalaya palat ia ka 4 bnai ki hap ban pan jingbit ha ka sorkar bad khlem ka jingbit ka sorkar, lada ki sah khlem jingbit palat ia kata ka por, kin shah beh bad shah pynshitom da kaba shahset phatok lane shah dain kuna.
Kumba ngi tip, u President jong ka Ri India ha Kato ka por um shym la treh ban mynjur ia kane ka Bill.
Hadien ka jingjur jong ki jingiakhih, ka Dorbar thaw ain ka jylla ka la mynjur ia ka Meghalaya Employment Bill 1980 bad katkum kane ka ain, ki bar ri bad barjylla kim lah ban wan trei ne wan bylla ha ka jylla jong ngi khlem ka jingbit jong ka sorkar bad ka sorkar kan nym ai jingbit ia ki bar ri barjylla lada don ki trai ri trai jylla kiba lah ban trei ia kata ka kam.
Ia kane ka bill ruh, ngi sakhi biang ba u President ka Ri India um shym la treh ban ai ia  ka jingmynjur.
Namarkata kumba long ha u snem 1973, sa shisien la shah khein dewthala ia ka sur jong ki nongialamjongngi.
Haba ngi jam shuhshuh sha ki sla ka Histori, ngin shem ba ha u snem 2004, ka Cabinet Committee on Public Grievances ia kaba la khlieh da u Bah Paul Lyngdoh (uba la long u Minister hakato ka por) ka la ai jingmut ban pyntreikam ia ka Three Tier Identity Card System.
Ka sorkar hapoh ka jing long Myntri Rangbah jong u Dr D.
D.
Lapang ka la mynjur ia kane ka jingai jingmut bad kala thoh sha ka sorkar India ban iarap halor kane ka kam hynrei ngi lap ba ka sorkar India kam shym la iarap ha kane ka bynta bad kumta kane ka kam ka la shu kut noh khlem da lah ban pyntreikam iaka.
Ha kaba iadei bad ka Inner Line permit System (ILP), ngin shem ba  nyngkong eh, dei u Bah M.
N.
Majaw uba la wanrah ia ka Bill ban dawa pyntreikam ia ka ha ka jylla jongngi.
Une u rangbah la wanrah ia ka Meghalaya (Extension and Application of Bengal Eastern Frontier Regulation) Bill 1979 hynrei ka Dorbar thawain ka la kyntait ia kane ka Resolution.
Ha u snem 1987, U Bah S.
D Khongwir ruh u la wanrah ia kane ka juh ka Bill bad la  phah iaka sha ka Select Committee bad sngewsih ban tip ba ha kane ka sien ruh, ka Bill ka la shu jah noh khlem lah ban pass bad pynlong ain ia ka.
Nangta, ha u snem 2013, u Bah Ardent Basaiawmoit u la wanrah ia ka Resolution ban pyntreikam ia ka ILP ha ka jylla jongngi hynrei kane ka Resolution ka la shah pynjah sur noh ha ki number ka sorkar Congress ha kato ka por.
Lada ngin poi pat ha u snem 2019, ngin kynmaw ba ka Dorbar Thaw ain ka jylla Meghalaya ka la wanrah iaka Resolution ban dawa na ka sorkar India ban pyntreikam i aka ILP ha ka jylla jongngi bad kumba ngi tip, baroh 60 ngut ki MLA ka jylla ki la ia kyrshan ia kane ka Resolution bad sngew bynniaw ban tip ba ka sorkar India ka buhteng sah ia kane ka kam namar haduh mynta kam pat shym la khot iakren bad ka sorkar jylla jongngi ban iakren bad shim rai de halor ka jingdawa ILP ki paid Meghalaya jongngi.
Ha ki sngi ba lah leit dang shen, la mih ki khubor hamsaia ba ka sorkar India kan ym mynjur ban pyntreikam ia ka ia ILP ha ka jylla Meghalaya bad kane ka pynkulmar bad pyndukhi ia baroh ki paidbah bad ki nongialam kiba angnud ban ioh ILP.
Ka por ka her stet bha bad wat hadien shibnai tam naduh ba la pass iaka Resolution, u Myntri ki kam pohiing ka Ri India, u Amit Shah um pat aipor ban iakynduh ia ki Minister ka sorkar Meghalaya.
Haduh mynta, ka Home Ministry kam pat ai ktien halor ka Resolution ba la pass da ka Dorbar Thaw ain ka jylla Meghalaya bad ka jingkylli kaba baroh ngi ia kylli mynta ka long: Hato ka Sorkar India ka kwah ba ki  jaidbynriew Trai Ri ( Hynniewtrep bad Achik) kin long noh  ki ritpaid ha ka ri ka jylla lajong kumba lah jia ia ki trai jylla ka Tripura, Sikkim bad kumjuh ki ba bun ki bynta ka Assam.
Ka jingkyntait jong ka sorkar India ia ki bill bad ki Resolution kumba la kdew haneng, ia kiba la mynjur da ka sorkar jylla ha ki snem kiba la dep, ka  pyn mutsniew ia kiba bun bad lada jia ba ka sorkar India ka dang kyntait ban pyntreikam ia  ka ILP ha ka jylla Meghalaya sa ha kane ka kynti ba mynta, kan pynskhem ia ka jingkhein sting, jingbymsuidniew bad jingbymburom jong ka sorkar India ia ka sur ki trai ri trai muluk bad ka jingkitkhlieh kan long ka jong ka sorkar , U dak jingkylli u dang sah haduh mynta mynne ba Hato ki trai Ri ka Jylla Meghalaya kin long mraw hala muluk naba kuman ka sorkar Kmie?.
KHLIEHRIAT: Haduh 11 ngut ki thei bhabriew kin kiew rynsan ban ïaknieh ïaka nam ‘Miss Lukha’ haka tamasa ‘Lukha Festival 2020’ ka ban long haka 1 tarik Rymphang (February) 2020 ha Sunapyrdi, East Jaiñtia Hills District.
Ïa kane ka tamasa la pynlong da ka Sonapyrdi Tourism and Economic Development Society (STEDS).
Kane ka tamasa kan sdang haka 31 tarik u Kyllalyngkot da ka jingïakop jngi, kinglieng, shad, ka put ka tem bad kiwei.
Haka 1 tarik Rymphang pat nalor ka Miss Lukha kan don ka jingïakop shongdur, ka jingiaid kjat ha Narpuh Wildlife Sanctuary bad kiwei kiwei.
Ka STEDS kala pynlong ïa kane ka tamasa naduh mynshem snem haka kyrteng jong ka  Wah Lukha, kaba wah kaba heh bad kaba paw nam ha Rilum Jaiñtia.
U President STEDS u Daiaperbha Lamare kane ka tamasa kan long harud ka wah Lukha bad ka jingthmu kalong ban kyntiew ïaka kam jngohkai kaba dei kawei na ki lad ban plie lad plie lynti ban ïohkam ki samla.
‘Ka jingthmu kane ka tamasa kalong ban pynsaphriang ruh ïaka khubor halor kumno ban tyngkai jingbuh jingsat ka mariang," la ong u Daiapherbha.
Ïa kane ka tamasa la kyrshan da ka AVON Company, Ri Kanaan Resort.
Ha kane ka jingïakop thei bhabriew la wan ban ïashimbynta da ki thei bha briew na Khasi-Jaiñtia bad kawei thei na Arunachal Pradesh.
Ïa kane ka jingiakop bhabriew yn pyniaid da ka Sookini Sutnga ka nongjop jong ka Miss Cherry Blossom India International Festival 2017, Miss Tourism Queen worldwide East India 2018 bad kiwei kiwei.
Kine ki 11 ngut ki thei bhabriew ki kynthup ïaka Bibanylla Nongsiej, Chelistina Dkhar, Kerlarity Kharkongor, La I bynta Nongsiej, Mayalang Ymbon, Riya Suting, Sandakini Rymbai, Stefanie Dkhar, Basum Ango bad ka Rimpy Das.
JOWAI: Haduh 235 tylli ki masi la ïoh kurup ki shipai BSF na East bad West Jaiñtia Hills District.
Na West Jaiñtia Hills District, u Superintendent of Police Bah Lakador Syiem ula ïathuh ba naduh 6 tarik haduh 19 tarik une u bnai ki shipai BSF kila ïoh kurup 166 tylli ki masi, kata naduh ka 6, 7, 10, 11, 12, 13, 14, 16, 17, 18 bad 19 tarik une u bnai.
Baroh kine ki masi kiba la ïoh kurup ki dei kiba thmu ban shalan beaiñ sha Bangladesh.
Ïa kine ki masi la kurup ha khappud India Bangladesh kaba hap ha Dawki Police Station.
U Bah Lakador ula kyntu ïaki trai masi ne kino kino kiba don jingtip halor ka jingshah tuh masi ban wan mih sha thanad ban ïoh leh ïa kaba donkam.
Na East Jaiñtia Hills la ioh kurup 69 tylli kata haka 18 tarik bad 20 tarik une u bnai.
Halor kane u Deepak Kumar, Asst.
Commandant, Coy Commander, G-Coy, 97 Bn, BSF, BOP Ratacherra East Jaintia Hills ula ujor ka ejahar haka 18 tarik une u bnai haka por kumba 2.
45 am, ki shipai BSF kila ïohi 8 haduh 10 ngut ki briew kiba ym lah satia ban ithuh ki ïaid sharum shaneng ha u pud u sam ka Ri India bad Bangladesh.
Ki briew kila lait phet bad haba wad ïaki la lap pynbna ïaki masi haduh 51 tylli.
Ha ka 20 tarik pat, u SI S.
N Biswas, MCP Commander, Sonapur East Jaintia Hills ula ujor ka ejahar ba haka 20 tarik une u bnai haka por kumba 6.
20 am katba ki dang khynra kali ha jingkieng Sunapur, kawei ka trok kaba don u number AS-02-2289 kala pynher sted na katei ka jaka ba khynra kali.
Kumta ki shipai kila beh nadien ïa kane ka trok bad lap ba la shu ieh noh ïa kane ka trok harud surok.
Haba khynra iaka trok la lap 18 tylli ki masi ba kit ha katei ka trok, katba u nongniah ka kali ruh ula ieh ï aka kali ha surok.
JOWAI: Ka seng ki nongdie doh Sniang ha Jowai kala rai ban pynkiew dor ïaka doh Sniang kaba ju die haka dor T.
300 sha ka T320 shi kilo ha Jowai.
U BN Ryngkhlem secretary seng ki nongdie doh Sniang ïa kane ka rai la shim mynta ka sngi haka jingïalang kaba long haka shnong Demthring hadien ba la kiew dor u sniang.
JOWAI: Ki nongshet ja sngi ïaki khynnah skul kiba hap hapoh ka synjuk All Jaiñtia Mid Day Meal Workers Union kila ïoh jinghikai ban kynshew pisa ha ki bank bad ki tiar jingai sngewbha sha ki khun ki kti jong ki haka jingai jinghikai ïaka skim Mid Day Meal Scheme bad ka Saving Bank Account kaba long ha Loompyrdi Iongpiah, Jowai haka sngi ba Ar.
Ïa kane ka jingai jinghikai la pynlong da ka All Jaiñtia Mid Day Meal Workers Union, Jowai haka jingïatreilang bad ka office Sub Divisional School Education (MDM scheme), ka Meghalaya Co-operative Apex Bank Ltd Jowai Branch bad ka Seva Bharati Meghalaya.
Ha kane ka jingai jinghikai la ïadonlang U Ma Longda Bamon uba dei peit ïa ka Mid Day Meal Scheme ha West Jaiñtia Hills District, Kong Orida Lato Manager MCAB, u Damut Dkhar na ka Seva Bharati Meghalaya, president All Jaiñtia Muster Roll Workers and Labour Union U Ma KL Pariat bad kiwei kiwei.
U Ma Longda Bamon, ula ong kane ka jingai jinghikai kadei na ka bynta ba ki nongshet ja sngi iaki khynnah kin sngewthuh ïaka jingpynïaid ïaka skim Mid Day Meal ha skul khnang ban myntoi ki khynnah skul.
Ki nongshet ja sngi ki hap ban shimkhia ban ai ka bam ka dih ka khuid kaba suba ïaki khynnah ba kin ïoh ka bor met kaba khlain.
Ki Nongshet ja sngi ki hap ban don ka bank account ban suk ban thep pisa ne honorarium haka account jong ki namar ba naduh u bnai Rymphang yn sdang ban thep pisa ha ki ban account jong ki nongshet ja sngi.
Ka Kong Orida Lato, Branch Manager ka MCAB, Jowai Branch kala ong baka MCAB kala leit ai jinghikai ha manla ki jaka halor ka jingkynshew pisa bad sei pisa ka juk mynta kaba da ka kor ki bor.
Kala ong ba ka jingkynshew pisa kalong kaba kongsan bha lada dei uba ïoh ne uba duk bad kumta ka donkam ïa manla uwei pa uwei ban don plie account ha ki bank ban kynshew ïaka pisa ban suk haba don ki kam kiba kyrkieh.
Kala batai ruh ïaki jingdonkam ban plie account bad ki jingïarap ba lah ban ïoh na ki bank.
U Ma Damut Dkhar ula pynshai halor ka jingtreikam ka seng Seva Bharati Meghalaya.
Ula ong ba kane ka seng kadei ka seng treimon sngewbha ban ïarap ïaki briew kiba wan na ki longïing baduk ban ïarap ïaki ban ïoh ïala ka jong ka hok haka imlang ka sahlang naduh ban ïoh ka jingnang jingstad, ka koit ka khiah bad roi ka par jong ki briew.
Ka Seva Bharati Meghalaya ha kane ka prokram kala ai sngewbha haduh arphew tylli ki pla skul (Bags), sawphew tylli ki kopi, arphew tylli ki let, ki rubber bad kiwei kiwei ki tiar sha u Ma KL Pariat President AJMRWLU bad la sam ruh ha ka juh ka sngi sha ki khynnah skul kiba wan na ki long ïing kiba duk kiba kyrduh kum na ka shnong Mihmyntdu, Lad Mukhla, Wahïajer, Ialong, Sohmynting, Jowai bad  Mynso.
Ha kane ka juh ka sngi ka MCAB kala plie account ruh ïaki nongshet ja sngi.
Ka synjuk jong ki nongshet ja sngi kila dep pynlong ia kane ka jinghikai ha Lad Mukhla bad kin pynlong ia kane ka juh ka jinghikai ha Raliang haka 27 tarik une u bnai.
JOWAI: Ka West Jaiñtia Hills District kala rakhe ïaka jingïoh jylla ba pura “48th Meghalaya Day" da kaba sdang ïaka online service ban register ia kiba ia thoh shongkurim hapoh ka kyndon aiñ Special Marriage Act 1954.
Nalor ka register iaka iathoh shongkurim ki paidbah ban ïoh jingbit na ka bynta ban pynlong kino kino ki jingïalang paidbah, tamasa naduh mynta ka sngi ki hap ban leh online.
Ïa kane ka online service la plie paidbah da u Chief Executive Member (CEM), Jaiñtia Hills Autonomous District Council (JHADC) u MA Thombor Shiwat uba long kum u kongsan haka jingïadonlang u Octomewot Lamin, Nominated MDC kum u symbud kongsan haka jingialang kaba long ha District Library Auditorium, Mynthong, Jowai haka sngi ba Ar.
Ha kane ka jingrakhe ïaka Meghalaya Day la ïdonlang ruh u Garod LSN Dykes,IAS,  Deputy Commissioner, West Jaintia Hills, Lakador Syiem, MPS, Superintendent of Police west Jaiñtia Hills , Kong RS Manners, MCS, Additional Deputy Commissioner, Kong DD Syngai , Kong B Blah, Extra Assistant Commissioners, Jowai bad kiwei kiwei.
U Ma Thombor haba kren ula pynkynmaw ïaki nongïaleh kiba ban pynïoh jylla ba pura ïaka jylla bad ula ong ruh ba ym dei ban hun ba la ïoh jylla ba pura, hynrei ban long ki nongshong shnong kiba don ka jingkitkhlieh bad ban ïatreilang bad ka sorkar ban kyntiew ïaka pule ka puthi, koit ka khiah bad ban wanrah ïaka roi ka par ka jylla.
U ma Thombor ula sam ruh ïaka khusnam syrnod bad pisa ka SMART Trust, sha u Daoo Teiki Maya Garod na North Liberty School.
Jowai, Pdiangmon Niang, Lummuroo Secondary, Shangpung, Eddie Savio Rymbai, Marian Higher Secondary school.
U Deputy Commissioner Garod LSN Dykes haba kren pdiang ula ïathuh ïaka jingjop ka sorkar jylla ha kaban wanrah iaka roi ka par ka jylla.
Ka kong I.
Rymbai, District Informatics Officer kala iathuh ba kane ka register iathoh shongkurim bad ki jingpan jingbit ban long ialang paidbah bad tamasa paidbah la ban leh na ki Common Service Centres bad ki Cyber cafe.
H a East Jaiñtia Hills ruh kala snohktilang bad ka jylla baroh kawei ban rakhe ïaka Meghalaya Day ha Office of the Deputy Commissioner, East Jaiñtia hills District.
U Kyrmen Shylla, Minister jong ka tnad Social Welfare ula long u kongsan haka jingiadonlang Dy.
CEM u Laski Rymbai, u u Ma Finelyness Bareh Chairman JHADC, u DC Bah FM Dopth bad kiwei kiwei.
JOWAI: Ka Khasi Students’ Union (KSU) Jaiñtia Hills District Unit haka sngi ba ka jylla kala rakhe ïaka jingioh jylla ba 48 snem kala pynlong iaka jingtah poster ban pyrshah ïaka jingpylong aiñ Citizenship Amendment Act (CAA) bad dawa mardor ban pyntreikam ïaka Inner Line Permit (ILP) bad ka Meghalaya Residents Safety and Security Act (MRSSA) haka Jylla.
Ki nongialam bad ki dkhot ka KSU hapoh ka jingialam S Stremlet Niangti finance secretary, Cherity Suja general secretary Jaintia, Morning Pasi president Jowai circle bad ki dkhot ka KSu na kylleng ka rilum Jaiñtia kila tah poster ban pyrshah ïaka CAA bad ban dawa pyntreikam mardor ïaka ILP haka sngi ba Ar.
La tah ïa kine ki poster haki kynroh, ki biar, ki kali ha kylleng ka Jowai bad Khliehriat.
“Ka KSU kala pynlong ïa kane ka jingtah poster ban pyrshah ïaka CAA bad ngi sngew ba donkam ban pyntreikam kyrkieh ïaka ILP bad MRSSA ban ïada ïaka jylla naka jingwan buhai shnong ki bar ri ki mynder ri," la ong u Streamlet Niangti.
“Kane ka jingtah poster kalong ban phah ïaka khubor sha u Myntri Rangbah Duh ka Ri bad bad u Myntri kam pohïing ka Sorkar Pdeng.
Ngi dawa ban pyntreikam mardor ia ka ILP hapoh ka Jylla Meghalaya bad ban pyllait naka jingtreikam ka CAA ha baroh ka thaiñ Northeast," ong shuh shuh une u nongïalam bad ula bynrap ba ka sorkar jylla kadei ruh ban shimkhia ban pynbor ïaka sorkar pdeng ban pynrulong ïa kane ka jingdawa u nongshong shnong ka jylla.
Ka KSU kala ong ban im ka ri kin nym shongthait bad iakhih pyrshah lada ym weng iaka CAA bad pyntreikam iaka ILP bad MRSSA ha jylla.
SHILLONG: Ka Meghalaya SSA School Association, Sengkmie kan sa pynlong ia ka jingialang ban jied ia ki nongialam ba ha khmat na ka bynta ka MSSASA East Khasi Hills District Unit ha ka 24 tarik une u bnai hapoh Khasi National Dorbar Hall Mawkhar Shillong ha ka por 10:30 mynstep.
Ha u kyrwoh ba la phah da u bah Tlanwosly Jahrin Publicity Secretary ka MSSASA Sengkmie, u la pyntip ba ia katei ka jingialang ban jied ia ki nongialam ba khmat jong ka MSSASA East Khasi Hills District Unit.
Kane ka jingjied nongialam ka kynthup ia u President bad General Secretary la khot ïa kane ka jingialang jied nongkitkam katkum ka rai jong ki nonghikai SSA ka East Khasi Hills District kiba don hapoh ka shatri jong ka Meghalaya SSA School Association (MSSASA) ha ka jingialang kaba la long hapoh Dorbar Hall Riatsamthiah Shillong ha ka 10 tarik mynta u bnai.
Kumta ka synjuk ka kyrpad ia baroh ki nongkitkam jong ki Block Unit bad ki nonghikai SSA hapoh East Khasi Hills District kiba don hapoh ka shatri jong ka Meghalaya SSA School Association ban pyllait por khnang khnang bad ia wan ryntih sha katei ka jingialang ban jied ia u President bad General Secretary ba thymmai.
SHILLONG: Ka lympung kaba 15 ki khynnah ka Seng Khasi Sein Raij ka la long kaba shongkun bad kaba iphuh iphieng da ka jingwan iashim bynta shit rhem jong ki khynnah na kylleng sawdong ka bri Hynñiewtrep Hynñiew Skum.
Kane ka lympung kala long ka 11 tarik bad ka 12 tarik une u bnai Kyllalyngkot 2020, ha shnong Lawbah, East Khasi Hills District.
Ha kane ka lympung ba ar sngi la wan iashimbynta palat ia ka 2500 ngut, kiba la ioh ia ka lad ban ia shem ia kynduh bad ban ia mir jingmut ha kiba bun tylli ki phang kiba iadei bad la ka jong ka niam tynrai.
Ka phang pdeng jong kane ka lympung ka long ‘Hala Thymmei Ban Tei Ia ka Lawei’  kaba long kum shi bynta ban ialap bad wer ia ki khynnah naduh ba ki dang rit ba kin nang ban tip thuh bad ban bud ryntih ia ki jinghikai u mynbarim ha ka juh ka por ban lah ha kaban sngewthuh bad shemphang ha la ka jong ka jinghikai niam tynrai.
La ioh ruh ïaka jingpyrbyrnia ba shong sbai da ka jingia kiew rynsan ki khynnah ban pyni ia la ki jong ki sap ba nylla naduh ka rwai ka siaw, ka put ka tem ka shad ka kmen, kiba ia kine baroh la pynsawa jam beit tang ia kawei ka sur bad katta ka long ka jingkyrsiew thiah naka bynta ban pynneh bad ban pynim ia la ka jong ka niam tynrai.
U nongkren ba kongsan ha kane ka sngi dei u Dr Mihshwa Tyngkan, Asst.
Director ka tnat Veterinary jong ka sorkar jylla, nalor katta ka la don ruh ka jingpynkup burom ia u treasurer jong ka synjuk katta ia u Rgh Gideon Kharmawphlang hadien ba u la kiew shaduh ka kyrdan IAS, ka jingpynkup burom ka wan ha ka dur jong ka jingpynspong paidbah ia u ha kane ka jingialang bad ka jingsam ia ki khusnam sha ki nongjop ha ka iakob ialehkai mawpoiñ bad iakob siat khnam.
Nalor kata la ioh ruh ia ki symboh jingken na ki hep barit jong ki tnat Seng Khasi Sein Raij bad ki nongkren ha kane ka lympung ka kynthup na ka Sankani Kyndiah, ba dei napoh ka tnat jong ka Seng Khynnah Shlem Hikai Tynre Dulong, West Jaintia Pyllun, Bateiskhem Rynjah, na ka Seng Khynnah Nongkynrih, Ri-Lum Pdeng, la ioh ruh ia ka jingkren lyngkot na u Rgh Puramon Kynjing, President ka Lympung ki Seng Khynnah Seng Khasi Sein Raij.
La pynshngain shuh shuh ia kan ka lympung da ka jingia synran lang u President bad General Secretary ka Seng Khasi Kmie, Rgh D.
K Dkhar, Rgh P.
D Nongrum bad don lang ryngkat u MLA bad MDC Mawsynram Constituency.
Ia kane ka lympung la pynkut da ka jingaiti ia ka dongmusa na ka kti jong ka Seng Khynnah Lawbah sha  ka Seng Khynnah Mawkhap, Laskein, Pyllun, kaban shim pat ia ka bynta ban pynkhreh ban pynlong ia ka lympung kaba 16 ha u snem u ban wan.
Hadien kane, u Rgh D.
K Dkhar President Seng Khasi Kmie u la shim ia ka bynta ban pynhap ia ka lama jong ka seng kum ka dak ka jingpynwai noh ia kane ka lympung kaba 15.
JOWAI: Ka Rotary Club Jowai kala pynkup burom ïaki ar ngut ki samla kiba don ka sap ka phong ban rwai bad ka tem ka put kiba na ka sor Jowai haka jingplie pyrda ïaka Jubili Rupa jong ka Rotary Club Jowai, kaba la wan ban plie da u MP ka Shillong u ma Vincent H Pala ha ïing dorbar jong ka Loomsooiung Newhill haka sngi Saitjaiñ.
Kine ki ar ngut ki samla kiba shah pynkup burom haka Rotary Club, Jowai da ka khusnam ‘Vocational Award’ ka dei ka samla Morealda Paswet kaba na Pohhali, Dulong, Jowai bad u Deiwitawan Synnah uba na Loomiongkjam, Jowai.
Ka Morealda Paswet ka dei ka samla kaba la pyndep ïaka Master Degree (Music) na Martin Luther Christian University.
Ka la shimbynta ha ki rynsan bapher bapher bad kala rwai ruh ha kawei ka phlim Khasi.
Ka angnud ban kyntiew ïaka tem ka put bad ka rwai ka siew da kaba seng ïala ka jong ka shlem ai jinghikai ban pynneh pynsah ïaki jingrwai tynrai.
U Deiwitawan Synnah ula sdang ïaka kam rwai naduh ba dang khynnah bad ula thaw ïaki sur jingrwai bad kumjuh ula rwai hi bad ula don bynta ha kaban pynmih paidbah ïaki sur jingrwai ha ki katto katne ki album.
U don ka jingthmu ban buh ïaka ka jong ka recording studio.
U Ma Vincent Pala ula pynkup burom ïa kine ki ar ngut ki samla bad ula plie paidbah ruh ïaka jingrakhe dap 25 snem ka Rotary Club Jowai (1995-2020).
U Ma Pala haba kren kum u kongsan, ula ïaroh ïaka Rotary Club Jowai kaba la don bynta ha kiba bun ki kam ban kyntiew ïaka imlang sahlang ka Rilum Jaiñtia bad ban pynithuh ruh ïaki briew naduh ki samla haduh ki rangbah kiba jop haka jingim jong ki haki kam bapher bapher.
“Nga la ïoh shibun ki jinghikai na Rotary Club, kaba hikai ban ïarap ïaki para briew ban kyntiew ïaka imlang ka sahlang.
Ka Rotary Club ka pynithuh bad wanrah ka jingiajan bad jingiadei jong ki nongshong shnong na kawei ka ri sha kawei ka ri," la ong u Ma Pala bad bynrap ba kane ka club kala iarap bha ïa u haduh ban phah skul khun bad kiwei kiwei ki kam.
Ïa ka jingïalang haka sngi plie pyrda ïaka jubili rupa ka Rotary Club Jowai la pyniaid da u Rtn JM.
Pohsngap (PHF) President Rotary Club Jowai, haka jingiadonlang ki dkhot ka Rotary Shillong, Jowai bad ki Rotaractor ne ki seng samla ka Rotary Club.
Ïaka report jong ka jingiaid lynti jong ka Rotary Club Jowai la pynsngew da ka Rtn EF Gatphoh MPHF.
Kala iathuh ruh iaki projek kiba la trei ka Rotary Club, Jowai kaba kynthup ïaka jingtei ïaka dam ha Treiongriang ka bynta jong ka Wah Myntdu da ka jingïatreilang bad ka Jaintia Fishing and Environment Protection Association (JFEPA).
Nalor kata kala synniang ruh ïaka kali kit nongpang bad kali kit metiap da ka jingkyrshan u Dr.
RC Laloo kiba la aiti sha ka tnad Pulit bad ka KJP Assembly Hospital Jowai.
Kala pynlong ha rukom ki prokram ban hikai ïaki paidbah ban nang ban thoh ban tar bad pynshlur ïaki nongshong shnong ban beh sha ka jingnang jingstad bad ban ïakhun ban iada iaka mariang.
JOWAI: Ki riewsniew kiba ym lah ban ïohkem kila ber bih ban pynïap dusmon ïa ki dohkha kiba sumar bad ri kyrpang da ka Jaiñtia Fishing and Environment Protection Association (JFEPA), Jowai haka bynta jong ka wah Myntdu kaba la tip kum ka Mutong khian.
U ma Lamwan Paswet uba long u President jong kane ka seng kaba la shimkhia ban pynneh ïaki dohkha dohpnat khamtam haka Syntu Ksiar kaba long ka fish sanctuary, ula ong ba mar sien ïoh jingtip ïakane ka jingjia ula leit ban khmih dalade hi bad la lap ba ki don ki dohkha kiba la ïap kiba dang per ha sla um.
Imat ki nongleh kam sniew kila leh ïa kane ka kam haka por miet bad lum ïaki dohkha bad haba ula leit sha kane ka jaka ula ïoh lum satang katto katne ki dohkha kiba la ïap.
U ma Paswet ula ong ruh ba kaba sngewsih ka long ba ki dohkha kiba shahktah bha na kane ka jingpynïap dusmon ki dei chocolate mahseer ne ki dohkha tynrai kiba dei ki dohkha kiba kyrpang jong kane ka thaiñ bad kiba don haka thup jong ki mrad kiba la jan duh jait.
U ma Paswet ula ong ba naka liang jong ka seng kala maham tyngeh bad lada lap ïa kine ki nongleh kam sniew, ym pynshitom ïaki katkum ka aiñ bad ha kajuh ka por u kyrpad ïa ka jingïatreilang jong ki paidbah baroh ban ïarap khnang ba yn lap ïa ki riewsniew kiba pynjot ïa ki dohum dohpnat.
Hakajuh ka por ula kyntu ruh ïa ki nongshong shnong jong ka nongbah Jowai bad ki shnong ba markhap ban ïatreilang bad ka seng khnang ban lah ban pynneh pynsah ïaki dohkha kiba don ha ki wah bad khamtam haka fish sanctuary kaba don haka bynta jong ka Syntu Ksiar jong ka wah Myntdu.
SHILLONG: Ka kynhun jong ki rang bad ki thei ialehkai athletic jong ka jylla, kampher wat lada kim shym la lah satia ba kin ioh ba kin khur ia la ki jong ki takma, pynban ka khubor lam sngewtynnad na kane ka kynhun ka long ba kiba bun ki la lah ban pynpra ia la ki jong rekod (record) kaba ki la lah ba kin thaw ha la ka jingim ialehkai ka jong ki, ha ka lympung ialehkai jong ka 3’rd Khelo India Youth Games kaba la long ha sorbah Guwahati.
Haba iakren bad ka coach jong kane ka kynhun ialehkai ka kong Daicy Marwein jong ka tnat Sports & Youth Affairs ka pynpaw ba ka jingioh ban iashim bynta jong ki khynnah ka long kaba pynhun ia ka kum ka coach, namar ba ki la pynpaw ia ka mynsiem trei shitom bad ba ki la sdang ban kynjoh sha ka rta ialehkai kaba pura ha ka jingim ka jong ki.
Ki samla ialehkai kiba la lah ban pynpra ia la ki rekod ka jong ki ha kane ka lympung bah ialehkai ki khun samla jong ka ri ki long kum u Skhemlang  Suba mynta ka kynti u la pynpra ia la ka jong ka rekod kaba ula dep ban thaw mynba ba u la ialehkai ha ka School Games ba la long ha Punjab ha kaba u la lah ba un pyndep ia ka thong ha ka 4:05 sekon hynrei ha Guwahati u la lah ban kham pynbha shuh shuh ia la ka rekod da kaba u la pyndep ia ka thong ha ka 4:03 sekon bad ban bat ia ka kyrdan kaba hynriew.
Na ka liang ka jong u Masro Kyndait (U-21) 1500mts, ka jinghiar iashim bynta ka jong u sha kane ka lympung ialehkai ka lam sniew bok namar  ba u la kem pang jyrhoh naduh ka sngi ba u la mih lang bad ka kynhun na ka nongbah ba la bynrap lang bd ka baiong khlieh, lymda kine ki jingpang ne shitom kim shym la ban satia ha ka met ka jong u, un jin da la lah ba un ioh ba un bat ia ka kyrdan kaba lai, ka rekod kaba u la bat ha ka jingim ka long 4:04 sekon bad ha Guwahati pat ka la lam sha kaba kham sniew hadien ba u la pynep ia ka thong ha ka 4:08 sekon.
Kiwei kiwei pat ki  nongialehkai kum ki jong ka Gloryfy Kurbah (U-21) 800mts bad kan bat ia ka kyrdan kaba hynniew, ka Anjelina Jackson (U-17) 400 mts, u Ribet Dkhar (U-21) 1500 mtr u la lah ban bat ia ka kyrdan kaba hynriew.
Haba phai pat sha ki bynta jong ka Jump, ki nong ialehkai kum ki jong u Primus Ronghi (8’th Position) , Ladin Penang (10’th position) bad Rinalis Ingti kiba iakhun ha ka kyrdan ka U-17, ki la shu lah shwa tang ba kin iai neh ha la ka jong ka rekod ba ki dang bat ha la ka jingim ialehkai ka jong ki.
KHLIEHRIAT: U SI Gajraj Singh, MCP Commander, Sunapur Bridge, NH-6, East Jaintia Hills ula ujor ka jingujor ejahar ha ka 12 tarik une u bnai haka por kumba 9:40 pm ka kynhun shipai jong u kala bat ïa kawei ka trok AS-10C-1386 kaba niah da u Fakrul Islam (36 snem) bad u nongbud ka trok Zobir Ahmed (33 snem) ha jingkieng  Sunapur katba ki dang kit ïa ki masi haduh 24 tylli.
Kine ki masi dei kiba thmu ban shalan beaiñ sha Bangaldeshj lyngba ka shnong Kuliang ne Umkiang.
D a kane ka shithi bad ngi pyntip iaphi ba ngi kum ka Association ngi pynpaw ka jingsngewnguh kaba khraw iaphi kum ka Seng/Shnong hi baroh kawei hapoh ka jingialam jong phi ba phi la kyrshan radbah ia ngi ban pyrshah ia ka Public Hearing jong ka Star Cement kaba la long ha ka 19.
10.
2019 ha Brishyrnot.
Ngi i ba da ka jingkyrshan ba radbah jong phi langi kum ka Association, ka public hearing jong ka Star Cement ka la pulom noh ha kato ka sngi.
Kum ban pynkynmaw la seng ia ka 6 shnong Wah Lukha Association ha u snem 2018 bad ka nongrimbad ka thong jong ka, ka long ban iada, ban pynim biang ia Ka Wah Lukha kum ha ki por mynshwa.
Shuh shuh ngi kwah ban pynpaw iaphi ba da ka jingkyrshan ka jong phi ia ngi kum ka Association, u Deputy Commissioner ka East Jaiñtia Hills District Bah FM Dopth lyngba ka DMFu la mang ban ai T.
1 klur tyngka naka bynta ban shna reservoirs dam, Sewage Treatment Plant (STP), Effluent Treatment Plant (ETP) ha Mukset shaneng ka jingkieng Khaddum naka bynta ban iada ia ka wah Lukha khnang ba ki jakhlia kiba shait mih na ki Cements factory kin nym tuid shuh sha Wah Lukha.
Ka Project Cost ka long haduh T.
2.
5 klur baroh bad ia ka jingtrei yn leh da ka Trinity Impex International, Delhi.
Kane ka pisa kaba mang ban pynlut na ka bynta ka jingpynkhie im biang iaka wah Lukha bda Lunar lashim haka jingialang jong ka District Mineral Foundation Trust kaba long ha ka 23.
12.
19 ha kamra treikam jong u DC East Jaiñtia Hills uba long u Chairman bad President ka DMF.
Ka jingialang jong ka Association kaba la long ha ka 11.
01 2020 ha Kuliang da kawei ka rai ba ka jingkwah lane ka jing dawa jong ngi baroh shi katta kadei ban iada, pynim biang ia ka Wah Lukha bad kane kala jan urlong bad iaka jingtrei naka bynta kane yn sdang noh ha ki taiew ban wan, te kumta ngi naka liang ka Association ngim don nongrim shuh ban pyrshah ia ka Public Hearing jong ka Star Cement ka ban long ha ka 30.
01.
2020 namar ba ka jingkwah jong ngi ban shna reservoirs dam, STP, ETP ban iada ia ka wah Lukha ka la iaid shaphrang.
Ngl kum Ka Association ngi kitbok kitrwiang iaphi u /ka nongialam jong ka seng/shnong ba phin ioh ka met kaba koit kaba khiah ha ka jingim jong phi bad khmtam ka jingnang jingstad, ka jingshemphang ruh khnang ba phin lah ban iada iaka jaitbynıriew ka jong ngi ha ki por ban wan bad ngi nang iai khmihlynti ruh ba phin dang iai kyrshan iangi kum ka Association ha kipor ba dang wan.
Daiapherbha Lamare.
Secretary 6 Shnong Wah Lukha Association.
JOWAI : Ki Pulit jong ka West Jaiñtia Hills kila kem saw ngut ki briew bad u kynja 12.
192 kgs na kawei ka kali Mahindra Scorpio haka jingkhynra kali hynne ka shiteng synia haka por 1 baje mynstep ha Jowai Bypass.
Kine ki saw ngut kiba la shah kem ki dei u Samuel Vanlalpekhlua (21), Deepak Gharty (21), K Lothantluanga (26) u trai kali bad RC Lalrinfela (24).
Baroh kine ki saw ngut ki dei na Bawngkawn, Aizawl, Mizoram.
U Superintendent of Police West Jaiñtia Hills District, Bah Lakador Syiem MPS, ula ïathuh ba hadien ba kila ïoh jingtip na ki para Pulit halor kane ka kali Mahindra Scorpio kaba don u nomber MZ01T2502 kila pynlong ka jingkhynra kali bad ïoh bat ia kane ka kali ha Jowai By Pass.
Haba la khynra ïa kane ka kali kila lap ïa utei u kynja bad kila bat ïa kitei ki saw ngut bad haka jingtohkit kila ïathuh ba ki thmu ba ki wan na Shillong ban leit sha Mizoram.
Ki pulit kila kurup ïaka kali bad kynja katkum ka kyndon jong ka NDPS Act.
Halor kane ka jingtohkit kala iaid shakhmat.
SHILLONG: Ka madan plastic (artificial turf) jong ka Meghalaya Football Association (MFA) ha Polo kala sdang ban sniew bad jot rathai, namar ka jingpyndonkam ia kane ka madan kala long palat liam.
Kane ka madan kala sniew naka bynta jong ka surok kaban leit sha JN Stadium Polo bad ka bynta jong ka kol kaba sdang naduh ka bynta jong ka D, bud pat sa ki bynta jong ka 6 yard ka jaka ba la ruid line lieh ba ieng u nongap kol kaba dei ka jaka ban shut ia ka penalty.
Kane ka khubor ka long beit ban pynpaw sha ki paidbah ba ieit ia ka phutbol, bad kano kano ka tiar lada ym nang ban pyndonkam ia ka, ka jingduh ne sniew ka la ap lypa hakhmat.
Naduh ba ka Fifa ka la ai sngewbha ia kane ka madan, ym lah ban len ba ka la long shisha ka jingkyrkhu kaba khraw, ha kaba la lah shisha ha kaban pyndonkam pura ia ka, kata naduh ka Shillong Sports Association (SSA), nangta sa ki klob ialehkai ka jylla kiba la juh iakhun teng ha ka lympung ialehkai jong ka I.
League nalor ki klob ialehkai ba iashim bynta ha ki lympung ialehkai ka SSA bad khlem da klet ia ki prokram ia kilan met jong man kawei pa kawei ka kynhun ialehkai ka jylla hapoh ka lama jong ka MFA.
Hynrei kumba ka long ia mynta, ka jinglong jingman jong kane ka madan ka donkam palat ban maramot kyrkieh ia ka, khnang ban ioh pynbha ïaka jingjot bad ka donkam ba kane madan ioh shwa ia ka por ban shongthait.
Kumne ka apot ka ap iaka madan iaka Kiang Nangbah Stadium jong ka West Jaiñtia District Sports Association (WJDSA) kaba don kane ka juh ka madan plastic namar bym shym la sumar bha ïa kane ka madan ha Jowai.
Ka madan Kiang Nangbah Stadium ruh kala donkam ban sat ïa u phlang plastic (brush) namar ba ki rubber ne ki kynja jri uba la theh lang ha u phlang plastic kila mih shabar ka madan.
Lada ki bor pyniaid ki leh bymsuidniew bad kut sa tang haka aiwai ban kilan ki kynhun ialehkai kam slem ba kane ka madan ruh kan jot.
Kaba sngewsih shuh shuh kane ka madan haba jur u slap ka lyer, ka madan ruh ka at lyer bad bunsien la hap ban pynsangeh ïaki jinglehkai haba ther u lap bah.
JOWAI: Ka Dorbar Bah jong ka Kur Synnah Rilum Jaiñtia Circle kan long ha ka 18 tarik Kyllalyngkot (January) 2020 ha ka shnong Psiar West Jaiñtia Hills District.
Ka shnong Psiar ka don ha khappud Assam Megahalaya bad ka jngai 50 KM na Jowai.
Ka lynti ban iaid kadei lyngba ka Phramer, Raliang bad Sahsniang bad ka lynti ka syngkieng kalong kaba suk ban iaid wat da ki kali rit.
U General secretary Sein Kur Synnah Rilum Jaintia u ma Peter Synnah ula khot ula wer ïa baroh ki para kur para jait kiba shong ba sah kylleng ka Rilum Jaiñtia ban sngewbha ban ïawan sha katei ka Dorbar Kur khnang ba ki jingthmu ba bha jong ka kur kin long kiba jop.
KHLIEHRIAT: Ka United Hynniewtrep Movement-Khliehriat Circle (UHM-KC) ka la pynpaw ka jingpyrshah halor ka jingthmu pynlong ïa ka jingpynsngew paidbah ka Meghalaya State Pollution Control Board (MSPCB) ban pynheh ïa ka par mawshun ka company dewbilat ka Star Cement Lumshnong ha shnong Brishyrnot ba kala jan palat bad ka Khlaw Narpuh Wildlife Sanctuary bad ka Wah Lukha.
U Romeius Dkhar general secretary UHM, ula ong “Ngim pyrshah ïa ka roi ka par, hynrei ngi shem ba katei ka jaka ne ka par tih mawshun kaba heh haduh 42.
051 hectare ka jingheh ka don hajan bad ka wah Lukha, wah Lunar bad ka Narpuh Sanctuary.
Lada ioh jnigbit kane ka company ban tih mawshun na kane ka jaka khlem pep kan ktah iaka jingthaw ba im haki wah bad ha khlaw Narpuh kumjuh ka koit ka khiah u briew ba sah ha jan kane ka par mawshun.
" Ka UHM kala pynpaw ba kine ki kharkhana kiba don ha Narpuh naduh ka Star Cement kim shym la ai jingmyntoi ia u luk u lak bad kila shu wan pynjulor iaka mariang bad kjit iaka spah khyndew kane ka thain Narpuh.
Ha kaba iadei bad ka thungkam thungjam ruh ki trai shnong kim shym la ioh myntoi na kine ki kharkhana bad kam don jingmut ne don nongrim ban ailad ia kine ki kharkhana dewbilat ban pynheh iaka jingtih par mawshun jong ki.
Ka UHM ka kyntu iaki paidbah ban mih shakhmat ban pyrshah ia kane ka jingpynsngew paidbah khnang ba ka jingthmu ka company kan pulom.
JOWAI: U Bah R.
Rapsang, District Youth Coordinator ka Nehru Yuva Kendra Sangathan (NYKS), Jowai ula plie paidbah ïaka paiñkhana paidbah kaba la bei pisa da ka NYKS, Jowai haka ‘Work Camp’ kaba la pynlong da ka Ka Dorbar Shnong Mukhla Nongrim lyngba ka Mukhla Sports Club ha ryngkat ka jingiatreilang bad ka NYKS haka sngi ba Ar.
Ka matpdeng kane ka Work Camp kadei “Toilet Cleanliness and Preservation of Water Sources".
La wan ban iashimbynta ha kane ka camp da ki khun samla ka shnong kynthei bad shynrang bad ki riew rangbah.
Ïaka jingïalang la pyniaid da u Waheh Shnong Mukhla Nongrim u ma Muhon Sari haka jingiadonlang u bah Rapsang uba long u kongsan, ki dkhot shnong bad ki seng samla shnong.
La ioh ka jingkren na u Bah R Rapsang, Secretary Shnong u ma Lakhon Sari, u ma Standby Me Sari bad ki kyntien ai khublei na u Firstly Sari Secretary ka Mukhla Nongrim Sport Club.
Ka East Jaintia National Council (EJNC) kala pyniar iaka tnad treikam jong ka sa haka thain Narpuh ia kaba la tip kum ka EJNC – Eastern Border Area Unit.
Ia kane ka tnad la thaw haka sngi Saitjain haka jaka treikam jong ka EJNC ha Khliehriat.
Iaka jingialang pynskhem iaki nongkitkam ba pura jong ka EJNC – EBAU, la pyniaid da u Allmiki Ryngkhlem,vice president EJNC – CEC, la pynskhem ia ki nongkitkam ka EBAU da u Sambormi Lyngdoh, president EJNC central body.
Kiwei kiwei kiba don lang ha kane ka jingialang pynkshem nongkitkam ki kynthup ia u Nini W Sungoh, finance secretary EJNC – CEC, Sakilan Chyrmang, president EJNC – Sumer Circle bad u Kitborlang Dkhar, president WJNC.
U Nangjan Dkhar , general secretary EJNC – CEC ula iathuh iaka jingtreikam bad ka jingiaid lynti ka EJNC.
Ki Nongkitkam jong ka EJNC – Eastern Border Area Unit kilong kumne harum, 1.
President – Shining Dkhar.
2.
Vice President – Niyo Lamare.
3.
General Secretary – Chawas Chadong.
4.
Assistant General Secretary – Heibor Salahe.
5.
Publicity Secretary – Dung Laloo.
6.
Organising Secretary – Ning Salahe.
7.
Education Secretary – Salang Tangliang.
8.
Sports Secretary – Nando Ksih.
9.
Art & Culture Secretary – Lakhon Siangshai.
10.
6 ngut ki Executive Member (EM).
Ka sorkar Jylla kala pynmih iaka SOP ne ki kyndon ban pyniaid kam haka lehniam Durga Puja mynta u snem.
Ka Puja ha kane ka kynti kan ym long shuh kumba ju long manla u snem hapdeng ki rong ki rup ba bun jait namar ka khlam COVID-19.
Ia kane ka SOP la pynmih da Chief Secretary jong ka Jylla Meghalaya haka sngi Thohdieng jong ka taiew kaba la dep bad katkum ka SOP kam pynshlur ia ki riew ngeit Hindu ba kin leit na kawei ka kyntoit/jaka sha kawei pat haka jinglehniam puja bad ba ki puja committee kidei ban hikai bad pyrkhing bha ban tem iaka jingpur ka ka khlam COVID-19.
Ki kyndon pyniaid kam (SOP) ha ka lehniam Puja : Kane ka dulir pyniaid kam ka batai shai ia ki lad jingiada kiba dei ban bud ha ka por ka jinglehniam Puja ban iada na ka jingsaphriang u COVID-19 bad la pynkhreh ia ka hadien ka jingiaphylliew jingmut bad ka Central Puja Committee (CPC).
La ai jingmut ia ki briew kiba la palat 65 snem, ki briew kiba don kiwei ki jingpang, ki longkmie ba armet bad ki khynnah kiba hapoh 10 snem karta ba kin shong ha iing.
Ki Puja Committee kin pynthikna ia kane.
Ki lad jingiada kyllum ki kynthup ia ki lad iada jingpang kiba dei ban bud ban teh lakam ia u COVID-19.
Baroh ki dei ban bud ia kine ki lad jingiada (ki nongpyniaid bad ki paidbah).
Kine ki kynthup: 3.
Ki Pandal Ki Puja Committee kin pyntip sha ki Deputy Commissioner ne ki SDO (Civil) ia ka jingpynieng ia ki puja pandal.
Dei ban bud ia kine ki jingbthah harum kiba iadei bad ka jingpynieng ia ki Puja Pandal: 4.
Ka jingpynbeit ia ka jingiaid ki nongleit jngoh/riewngeit Baroh ki Puja Committee ki dei ban pynkhreh ia ki plan ban pynthikna ba ym dei ban ialum bun briew palat ha ki pandal da kaba buh ha ka jingmut ia kine ki kyndon harum: 5.
Ki durblei Ki Puja Committee ki la rai ban leh tang ki jinglehniam Puja katkum ka Hindu Almanac: 6.
Ka jingpynngam ia ki durblei i.
Ki Puja Committee ryngkat ka jingiaphylliew jingmut lang bad ki Deputy Commissioner ne SDO (Civil) kin rai ia ka por bad katno tylli ki Puja Committee ki lah ban pynngam ia ki durblei ha ka jaka ba la buh ban pynngam.
ii.
Ym shah ban iaid proseshon ha lynti ban leit pynngam ia ki durblei.
iv.
Ia ki Puja Committee bym kit bad ki durblei, yn shah tang 9 ngut ryngkat artylli ki kali rit.
v.
Ki Puja Committee kin jied da ka kyrteng ia ki dkhot ki ban shong ha ki kali bad yn ai da ki identity card.
Baroh ki briew kiba donkti ha kaba rah ia ka durblei ki dei ban ioh jingbatai bha shaphang ki lad jingiada na u COVID-19.
Namar hap ban pynpajih para briew, ki committee ki dei ban plan bha ia ka rukom rah bad kit ia ki durblei kynthup ia ka jingpynngam.
vi.
The movement chart shall be prepared in consultation with the Superintendent of Police or SDPO concerned and permission for use of vehicles on the immersion day is to be obtained from the Superintendent of Police or SDPO.
Dei ban pynkhreh ia ka rukom iaid da kaba iasyllok bad ki Superintendent of Police lane SDPO bad dei ban ioh jingbit na ki SP ne SDPO ban pyndonkam ia ki kali ha ka sngi pynngam durblei.
vii.
Baroh ki committee ki dei ban bud thik ia ka por ban iaid khnang ban nym pynkhapngiah ia ka jaka pynngam durblei.
Ki Sector Magistrate ki dei ban peit ba ki briew ki mih na ka jaka pynngam ha ka por ba la buh.
Ka dei ban don ka jingiatreilang hapdeng ki magistrate, pulit bad ki committee kiba don ha ka jaka, ha surok bad ha ka jaka ba sdang ban kit ia ki durblei sha jaka pynngam.
viii.
Ka jingpynngam durblei ka dei ban kut hapoh ka 3 baje janmiet.
Dei ban bthah ia baroh ki puja pandal ban pynthikna ba ki la pynbit pynbiang lypa ban lait na ka jingpynslem ha kaba mih na ki pandal sha ka jaka pynngam durblei.
Baroh ki Puja Committee ki dei ban pynthikna ba baroh ki sub-committee ki dei ban bud pyrkhing ia ki por kaba la buh na ka bynta ban pynngam ia ki durblei.
Yn shah tang 5 ngut ki briew ban rung sha ka wah pynngam durblei na ka bynta ki jinglehniam puja/pynngam.
ix.
Yn nym shah ia ki nongpeitkai/ki nongiaid lynti ba kin ieng peitkai ha ka por ba pynngam.
Ka CPC ka dei ban ker bha ban khanglad ia ki nongpeitkai ban rung sha ka jaka pynngam.
x.
La mana pyrkhing ia ka jingpynngam ia ki durblei ha ki wah lait tang ha ka jaka ba la buh ban pynngam, bad dei ban bud pyrkhing ia ka jingpynbeit ia ka rukom pynngam ia ki durblei ka bym pynsniew ia ka mariang bad ban pynduna ia ka por pynngam.
xi.
Dei ban bud pyrkhing ia ki jingbatai kiba la pynmih da ka CPCB/MSPCB kiba iadei bad ka jingpynngam ia ki durblei katkum ki ain iada mariang.
Yn pynbud ia ka jingpynngam durblei da kaba weng ia ki tiar leh puja kum ki syntiew, ki sla bad kiwei bad ym dei ban bret ia ki ha wah.
7.
Ka jingpynkhuid i.
Ki Puja Committee ki dei ban lehkhuid ha ki Puja Pandal ha ka por bad hadien ba la kut ka jinglehniam.
ii.
Ki Puja Committee ki dei ban pyniakhlad ia ki niut naduh na Puja Pandal.
Dei ban pynbiang ki jaka iarap kiba don volunteer ha man ki pandal ban pynkhuid ia ki jaboh.
iii.
Ki Puja Committee ki dei ban bud ia ki jingbthah jong ka Central Pollution Control Board bad Meghalaya Pollution Control Board kiba iadei bad ka ain iada ia ka mariang bad ki sawdong sawkun.
iv.
Ka CPC ryngkat ka Shillong Municipal Board ka dei ban pynkhuid ia ka jaka pynngam blei shisngi hadien ba la kut ka jinglehniam.
8.
Ki jingbtin lynti kyllum.
U Jumai uba khlain bor 5.
3 haka Richter scale ula pynkhynñiuh hynne ka miet Saitjain ïa ka Jylla Meghalaya haka por 11.
08 PM.
Ka National Centre for Seismology, Earthquake, kala ong ba ka thymmei jong une u jumai ka dei 30km na Bishnupur, Manipur, India Ka thymmei une u jumai ka jylliew kumba 28 km.
Ka jingkhynniuh une u jumai kala ktah iaka jylla Meghalaya, Assam, Nagaland bad kiwei kiwei bad ym don kino kino ki jingjia ban pynjulor.
Ka Meghalaya People’s United Front- (MPUF) Central Governing Body hapoh ka jinglam khmat u president Dapoi Wanmi Laloo ha ryngkat u president East Jaintia Hills District u Michal Chyrmang, u publicity secretary Hamwer Bhoi, u finance secretary u Mainlip Lathong kila hiar sha ka shnong Nartiang ban pynthymmai iaki nongkitkam jong ka MPUF Nartiang Circle haka sngi Saitjain.
Iaka jingialang pynthymmai nongkitkam la pyniaid ida u Hamwer Bhoi.
La ioh ka jingkren lyngkot na u Michal Chyrmang bad ka jingkren kyntu kynpham iaki nongkitkam ba thymmai na u president Dapoi Wanmi Laloo.
Ki nongkitkam ka MPUF Nartiang Circle President- Reebok Sna Vice president- Sati Maskut General Secretary- Chalbestar Myria Asst Secretary- Precious Sna Sports Secretary- Rimiki Myria Publicity Secretary – Step Rynkhlem Finance Secretary- Tony Sna Organising Secretary- Kar Lamare Disciplinary Secretary- Rishan Myria Education Secretary- Dapmain Suwer Ki dkhot ki kynthup ia u Kle Pasi, Da ain Niang, Helper Myria, Skit Dkhar, Bas Ryngkhlem, Hen Thuba, Katnyly Dkhar bad Eborki Maskut, Yoo Lamare.
Ka Khasi Students’ Union (KSU) Narpuh Circle kum shi bynta ban pynshlur bad ai mynsiem ia ki samla pule ka thaiñ kan pynlong biang ia ka jingpynkup burom ia ki samla pule ka thaiñ Narpuh.
Kane ka jingpynkup burom kadei kaba ju ai ka KSU manla u snem kaba la tip kum ka “9th Mait Shaphrang Academic Award 2020".
Yn sam ia kane ka khusnam sha baroh ki samla pule kiba wan haka kyrdan ba nyngkong (1st Division) haka exam SSLC, HSSLC, ICSE, CBSE bad kynthup ia kiba pass degree ha ki laiñ bapher bapher jong u snem 2020.
Ka KSU ka khot ka wer iaki samla kiba pass bha ha kine ki kyrdan kynthup iaki samla kiba pule shabar jylla ruh ki lah ban pynpoi iaki kot ki sla (ka marksheet (xerox copy) sha ka ophis jong ka KSU ha Lumshnong.
Ia ki jingtip ba bniah phi lah ban shu phone ha kine ki mobile number 9862702117, 6909820936, 8787897288, 6009657041.
Ka tarik ba khatduh ban pynpoi iaki marksheet kan long haka 20/10/2020.
Ia ka tarik ban sam ia kane ka khusnam yn sa pynbna hadien.
Kawei ka ATM Card kaba la kum klet ha SBI Bank Iawmusiang, Jowai.
Kane ka ATM kadei kaba don kyrteng Morcha Pde.
Kiba dei trai phone ha une number phone +91 8014738614.
Ka Gandhi Jayanti Week ne ka taiew lehburom kyrpang  ia u  Mahatma Gandhi  ha ka jingiadei bad ka jingdap 151 snem ka sngikha jong u ba la pynlong da ka Meghalaya Bharat Scouts  & Guide, West Jaintia Hills la pynhap pyrda noh iaka haka sngi Thohdieng da u ma Octomewot Lamin, Chairman of  Resource & Mobilise, JHADC kum u kongsan ha ryngkat ka jingiadonlang u W Lyngdoh, Jt.
State Secretary MBS&G, State Headquarter, Shillong, u Principal Thomas Jones Synod College, Jowai  Dr.
RR.
Kharkongor,  ki Scouts Master- Guides Captain, ki Scouts- Guides bad ki Rovers wa ki Rangers.
Ka Saramai Tariang, District Commissioner (G) West Jaintia Hills kum ka shongknor ka la ai ki kyntien maitphang katba kiwei de kiba la iadon bynta ha kane ka prokram ki long u Rising Kharngi, Scout Master ba la ai ia ki kyntien pdiang burom, ka Siami Shylla, District Organiser (G) West Jaintia Hills  District ka la ai ka jingbatai lyngkot shaphang ka Gandhi Jayanti Week katba u Adiam U Bthuh, Jt.
District Secretary, MBS&G West Jaintia Hills haba kut u ai ki kyntien khublei.
Ha kane ka sngi la don ruh ka jingpynkupburom ia ki ar ngut ki  Commissioner Scouts  kiba la pyndep ia ka training ha u September 2019 kiba kynthup ia u Dr.
R.
R.
Kharkongor, Principal Thomas Jones Synod College, Jowai bad u D.
E.
Pariat, Principal Lissi Pearl Secondary School, Mukhla bad shuh shuh laioh ruh ka jingsam ia ki prize sha ki khynnah scouts-Guides bajop haki jingiakop bapher kum ka Drawing-Painting, Calligraphy Competition bad  ka Art & Craft Competition.
U W Lyngdoh haba ai jingkren kum u symbud kongsan, u la iathuh ba ka long kaei kaei ka khubor ba sngewtynnad ban tip ba napdeng kiba bun ki District Association  jong  Bharat Scouts & Guides, ka Meghalaya Bharat Scouts & Guides, West Jaintia Hills ka dei tang ma ka kaba pynlong ia kum kane ka prokram bad ruh haba kren kyrpang ha kajingiadei bad u Mahtma Gandhi u da khot bad wer ia ki dkhot ba kin ialeh ban bud ia kiei kiei ki jinghikai babha  jong u Mahatma Gandhi da kaba leh ia ki kam babha kiban long ki symbai ia ka pateng jong ka imlang shalang, ka ri bad ka jaitbyriew da ka lynti jong ka jinglong hok, long shlur, lenlade bad wanrah jingsuk.
U Octomewot Lamin, Chairman of Resource & Mobilise, JHADC kum u kongsan, haba ai jingkren u ong  ba u dap da ka mynsiem ba kmen ban iadon byntalang ha kum kane ka sngi namar ka Scouts-Guides Movement kadei kawei na ki shlem saindur ia ka jinglong khynnah skul jong u bad u da iai pyrto ia kiei kiei ki jinghikai babha ba u la ioh naka Movement kiba long shisha ki jigkyrkhu bad jingmyntoi.
Shuwa ban pynkut ia ka jingkren u ai mynsiem ruh ia ki Scouts-Gudes  ba kin iai imsngi ban trei bad leh ia ki kam kat kum ba la dep kular da ki lai tylli ki shympriah kti kiba ong, leh ia kaei kaei kaba bha naka bynta ka imlang sahlang, ka ri bad ka jaitbynriew kumjuh naka bynta ka burom u Blei.
Ka Jaintia Students Movement (JSM) haka sngi Thohdieng kala pynskhem iaki nongkitkam ka JSM Western Region.
La pynskhekm iaki nongkitkam ka JSM haka jingiadonlang u president JSM central body u Leningstar Rymbai, u Shnalad Rymbai president JSM Eastern Region, u Marbood Chyrmang financial secretary bad ki wei kiwei ki nongialam ka Western Region, Thadlaskein Circle.
Ia Ka jingialang la pyniaid da u Sebastian Sapuh uba long ruh u organising Secretary Ka JSM Western Region.
La 0 pynskhem ia kine ki nongkitkam ba thymmai kane Ka circle da u Leningstar Rymbai.
Ki nongkitkam ba thymmai JSM Jowai Circle ki long kine harum: President – Nick S Sungoh.
Vice President – Chanbor Pala.
General Secretary – Banskhem Suchiang.
Assistant secretary – Edmund Lamare.
Organizing Secretary – Hengaitmiki Sten.
Publicity Secretary – Ribha Miki Dkhar.
Finance Secretary – ka N.
Dkhar.
Sport Secretary – Heiboy Myrphet.
Art and Cultural Secretary – G Suchiang.
La jied ruh 6 ngut ki dkhot.
Ka bor shnong jong ka Namdong B haka jingialam u Assistant Waheh Shnong Namdong B,  u Chanbor War bad ki katto katne ngut ki dkhot shnong kila leit ban pan jingshai na u Assistant Executive Engineer, Khliehtyrshi halor ka jing kiew kynsan ka bai thang bording haka shnong Namdong B kynthup iaki  longïing ba hap ha ka  scheme BPL bad kiba hap ha ka DLT.
Ka bor shnong kala pynsngew ba ki paidbah ka shnong Namdong B kila iakynduh jingeh bha ban siew iaka bai bording bad kila pan jingmut na u Assistant Executive Engineer Khliehtyrshi Sub Station.
Nakaliang ka bor shnong kala ong ba u Assistant Executive Engineer, Khliehtyrshi u la iathuh ba ka jingkiew ka bai bor ding kadei naka daw bala khein lang ia ki bill kiba dang sah (Outstanding bill) bad lada ki bor shnong kim lah ban siew shisien siew kila ban siew khyndiat shisien ha kano kano ka por ba ki sngew bit.
Nalor kata u ne u engineer ula ai jingmut ruh ba lada kiew palat ka bai thang bording, pyntip ba kin phah jurip ia u meter bad ban pynbeit iaka jingeh ki paidbah.
Nakaliang ka shnong kala kyntu ia une u engineer ban thung Meter Reader da ki trai jylla bad kiba nang ban kren Khasi-Pnar namar ba dang bun byllai ki longing kiba duna haka pule ka puthi khnang ba kin lah ban pynsngewthuh iaki paid nongshong shnong haba don kano kano ka jingeh haka kam bording.
Shuh shuh nakaliang ka shnong ruh kala kyntu iaki paidbah nongthang bording ban siew dep iaka bai bording bad ban pyndonkam iaka bording tang haba donkam ban lait kiew ka bai thang bording bad ai khublei ia u engineer uba kloi ban pynshai bad pyni iaka jinglong la kloi ban iarap bad iatreilang bad ka shnong.
Ka Jaintia Youth Development Society (JYDS) haka sngi Thohdieng hapoh ka jingialam Damanleki Lathong president JYDS ryngkat ka jingiadon lang u genral secretary u Kmenlang ki o Dhar ki la leit iakynduh  ia U Deputy Commissioner (D.
C) ka West Jaintia Hills District halor ka jing kiew palat ka dor bai kali kamai.
Ka JYDS hadien ba ka la ioh shibun ki jing ujor na ki paidbah nongleit nongwan ba ki pynpaw ia ka jingeh kaba ki ia kynduh ha ka jingiadei bad ka jingkiew palat ka dor bai kali khamtam ha kane ka por ba hiran bha ka iew ka hat ka kamai kajih.
Ki Nongialam jong ka JYDS ki la pynpaw ba hadien ba ka sorkar ka la pyndam noh ia ka jingiaid ki kali da ki odd/even numbers, ki la pynpaw ia ka jing sngew bynniaw shikatdei eh namar ba haduh mynta ka bai kali kamai ka dang neh kumjuh kumba ki juh shim arshah (Double) ha ka por ba ka sorkar ka dang phah ban iaid da ki odd bad even number.
Kane ka jingshim kabu jong ki kali kamai ka la buh jingeh shisha ia ki nongleit nongwan khamtam ia ki ba duk ba rangli ki ba shem jingeh ha ki ba bun ki liang.
Kumta ha ka jingleit ia kynduh ia u DC na ka liang jong ka Society ka la ai u da ka jingthoh ha ka ba iadei bad kane ka bynta.
Ka Society kala kyrpad ruh ia u DC ba un sngewbha ban shimkhia ia kane ka bynta khnang ba kan ym buh ha ka jingeh ia ki nongleit nongwan khamtam ia ki baduk ba rangli.
Naka liang jong u DC ula pynpaw  ha ki ne ki nongialam ba un sa shimkhia ia kane ka kam bad u la ong ruh ba un sa khot ia u District Transport Officer (DTO) ban ia pynbeit ha ka jingiadei bad kane ka jingkiew palat ka baikali kamai.
U District Magitor jong ka West Jaintia Hills u Ma Garod LSN Dykes ula pynngat ‘Micro Containment, ia baroh kawei ka Khlieh Aitnar, Iongpiah Jowai bad la weng noh ha Nongthymme Ialong.
Haka hokum kaba u District Magistor ula pynmih haka sngi Thohdieng  ula pynbna Micro Containment iaka Khlieh Aitnar hadien ba don kiba iabit khlam COVID-19 bad la khang ban rung bad mih klumar sha katei ka kyntoit khnang ba ka tnad ka koit ka khiah jong ka district kan pyndep iaka jingbudien iaki high risk contact bad ban pyndep iaka test bad ban tem iaka jingpur ka khlam.
Kane ka hukum kan treikam naduh mynta ka sngi tad haduh bala pynbna da kumwei.
Shuh shuh ha kawei pat ka hukum, u District Magistor ula weng ruh iaka hukum micro containment haka shnong Nongthymme Ialong hadien bym don shuh ka jingiabot khlam COVID ha kane ka shnong.
U Myntri jong ka tnad ka Home (Police), Pule Puthi bad kiwei kiwei ma Lahkmen Rymbui haka sngi Thohdieng ula plie paidbah ïaka iingdorbar jong ka shnong Chyrmang kaba ioh myntoi na ka jingai jingiada iaka ‘law kyntang ka shnong bad pynkylla ïaka sha ka Community Reserve da ka jingiatreilang bad ka tnad kam khlaw ka sorkar Jylla.
Kane ka ‘Community Hall cum Nature Interpretation Centre’ ka dei ka skim kaba la bei pisa da ka sorkar kmie haduh T.
25 lak naka ‘Centrally Sponsored Scheme -Integrated Development of Wildlife Habitat for the community reserve of ‘Ka Khloo Blai Seinraij Kongwasan Chyrmang’.
Ha kane ka juh ka sngi la pynkut ruh iaka Wildlife Week kaba pynlong da ka Wildlife Wing Forest and Environment Department, Government of Meghalaya bad ka ophis ka Divisional Forest Officer, Jaintia Hills.
Kane ka Wildlife Week kadei ka prokram kaba pynlong manla u snem ha une bnai ban ialap pynsngewthuh iaka jingkongsan ki mrad mreng bad ki jingthung tep bad ban ai jingiada iaki kumjuh ban pynneh pynsah ia baroh ki jingthaw ba im ha sla khyndew.
Ka mat pdeng jong ka Wildlife Week ka dei ‘Roar (Roar and Revive) exploring Human – Animal relationships.
U Ma Lahkmen ula ong ba  ki briew mynta kila sdang ban sngewthuh ban pynneh pynsah iaka mrad ki mreng bad kumjuh iaki jingthung jingtep bad kila pyrshang ban ai ka jingiada iaki khlaw ki btab bad iaki mrad ki mreng.
“Ngi donkam ban iada iaki mrad ki mreng, ki sim ki doh bad ki jingthung jingtep ban bit ban biang baroh u jingthaw ba im haka sla khyndew," la ong u Ma Lahkmen.
Ula iathuh ruh baka Chyrmang bad Mustem yn wanrah iaki kam pynroi lyngba ka tnad Tourism haduh T.
5 klur bad ka Mustem 8 klur bad 2 klur yn shna iaka surok ban pynsiasoh iaka shnong Iongnoh bad Chyrmang.
Shuh shuh ula ong baka rilum Jaintia kadei kaba riewspah haka jingdon jong ki mrad mreng, ki sim ki doh bad ula kyntu ia baroh ban tyngkai bad pynneh pynsah bad ban nym pyniap pathar iaki mrad ki mreng khnang ban myntoi ki shnong ki thaw ban lah ban pynkylla sha ka lad iohkam iohjam ha ki sngi ki ia ban sa wan.
Shuwa ban kren u ma Rymbui ula pyllait paidbah ruh iaki kot jong ki sim ki doh, ki mrad ki mreng ba lah ban shem ha rilum Jaintia.
Ha kane ka jingialang pynkut iaka Wildlife Week la iadonlang u Principal Chief Conservator of Forest & HoFF, Meghalaya Bah B.
K Lyngwa, IFS,  Additional Principal Chief Conservator of Forest (Wildlife) & Chief Wildlife Warden, H.
C Chaudhary, IFS, Superintendent of Police B.
Marak, IPS, Chairman Management Committee, Ka Khloo Blai Sein Raij Kongwasan Chyrmang Community Reserve, K.
Lakiang, Daloi Jowai Elaka P.
Kynjing, Divisional Forest Officer, Jaintia Hills Office H.
Lato, bad kiwei kiwei.
La sam ruh iaki khusnam sha ki khynnah skul bad ki nonghikai bala jop haka jingiakop bapher bapher bala pynlong ka DFO Wildlife, Jaintia Hills Division.
Hadien bala wai ka prokram u ma Lahkmen ula jurip ruh iaka law kyntang ka jong ka shnong Chyrmang.
Kum shibynta ban iarap ia kawei ka longiing kaba duk kaba shah ktah haka kamai kajih naka jingiakhun pyrshah iaka khlam Covid-19, ka Khun Hynniewtrep National Union (KHNU) kala synniang da u khaw sha kawei ka longing ha Lumpyrdi Mihmyntdu.
Kane ka longiing kaba ioh myntoi kadei ka longiing ka kong Pdok Lyngdoh kaba shong basah ha Lumpyrdi Mihmyntdu.
Ia une u khaw la leit ban aiti da u vice president KHNU Riling Ryngkhlem,  ha ka jingiadon lang u president K Dkhar bad ki dkhot ka KHNU.
Na ka liang u bah Ryngkhlem u la ong ba wat lada kim lah ban ai ne iarap shibun, hynrei kila ai jingiarap katkum ka bor kaba ki lah ei bad kila jied ia katei ka iing kaba shah ktah bha.
U Myntri jong ka kam rep kam riang ka Jylla, u Bah Banteidor Lyngdoh ula phah tohkit halor ka jingbym lah ban pyntreikam iaka kor pynmih umphniang bam/dawai na u shynrai Lakadong ha Laskein, Block, West Jaintia Hills District.
Kane ka kor pynmih umphniang na u Shynrai Lakadong ka don hajan ka ophis u BDO Laskein kaba pyniaid da ka Laskeiñ Federation of SHGs, hynrei namar ba kane ka kynhun SHGs kam nang ban pyntreikam iaka kor, kala shu sah khongreng la bun bun snem mynta.
Kane ka projek shna umphniang kala sdang naduh u snem 2011 bad la dep ban tei iaki iing ki sem bad buh ai ka kor ha u snem 2014.
“Nga la phah tohkit halor kane ka jingbym lah ban pyniaid shakhmat ia kane ka project bad ki daw bym lah ban pyntreikam iaka machine hapoh shitaiew," la ong u Bah Banteidor uba la hiar jurip ia kane ka project dalade sha Laskein haka sngi Palei.
“U Shynrai Lakadong u dei uba mar ba pawnam bha ha kylleng ka ri bad kumjuh sha bar ri bad ka donkam bha ia ngi bad ka tnad kamrep kamriang ban kyntiew iaka jingrep Shynrai Lakadong ban kyntiew iaka ioh ka kot bad lad kamai jakpoh ki nongrep," ong u Bah Banteidor.
“U Shynrai Lakadong u don iaka bor dawai kaba la tip kum ka curcumin kaba bun bad haba nujor bad kiwei jait Shynrai une u Shynrai Lakadong udei uba bha tam bad baroh baroh ki dawa ia une u Shynrai naduh ban pynlong dawai kynbat bad ban shet iaki jingbam, kumta ha kaba iadei bad kane ka kor pynmih umphniang ngin wad ki lad ki lynti ban pynkhie im ia kane ka project khnang ba ka jingthmu kin long kiba jop," la ong u bah Banteidor Lyngdoh.
La wanrah ia kane ka projek ha Laskein da bun tylli ki bor kata naduh NEHU, MRDS, RRTC, Shillong and Techno Chemical Industries Ltd Calicut bad ka jingthmu kalong kaba bha, hynrei kala bijai ei kane ka projek namar ba ym don ba hikai iaka kynhun Laskeiñ Federation of SHGs haka rukom kaba dei ban ioh pynmih iaka umphniang.
Ha kane ka jingleit jurip u Myntri ka kam rep kamriang ladon ka jingialang kaba lyngkot bad laiadonlang ruh u MLA ka thain Mowkaiaw u ma Nujorki Sungoh, ka kong Teimonlang Shylla, Trinity Saioo kaba na Mulieh kaba la ioh ruh iaka Padma Shree kiba dei ki nongialam bad dkhot kane ka Laskeiñ Federation of SHGs.
Kiwei kiwei kiba iadonlang ha kane ka jingleit jurip u myntri kam rep kam riang ki kynthup ia u BDO Laskeiñ Block ma Brightstar Langbang, Director Horticulture kong S.
Nongbet, Joint Director bah P.
Kharnaior, ha ka jingiadonlang ka kong R.
K Blah District Horticulture Officer Jowai, ma Markham Suchiang Gram Seveka, bah Commander Shangpliang President  Hill Farmers Union (HFU),  bah  Allfond Birth Kharsyntiew,  General Secretary (HFU).
Ka Trinity Saioo kala iathuh ba ia kane ka project la sdang tei naduh ki snem 2011 bad sdang pyntrei kam iaka ha u snem 2014 na ka bynta ban pynmih ia ka Umphiang na u shynrai Lakadong, kaba la dep pynbiang lut nadong shadong ia ka building bad ki tiar ki tar naduh ka um ban pynkhuid ia u shynrai, ki machine ot lyngkhit, machine ban shet pynryngkhiang, ki machine tyllait,  ka Machine shet ban pynkylla Umphniang bad kiwei de ki tiar pyndonkam, hynrei baroh kine la shu long leh noh ei namar ym don ba tip ban pyndonkam ia kitei ki Machine haduh mynta la hynriew tylli ki snem bad kumba long mynta kiba bun hi kitei ki tiar ym tip shuh la ki dang long ne em ban pyndonkam.
Namar ka jingmutlop ka sorkar Jylla, ki saw tylli ki seng ka KSU, RBYF, FKJGP bad HNYF na ri Bhoi District kila buh hi noh syndon la ka jong ka Facilitation Centre ha Umling ban khynra mynder ri ha Jylla haka sngi Palei.
U President ka RBYF u Bah Bipul Thangkhiew, president ka KSU, u Bah Ferdinald Kharkamni, u President ka HNYF, u bah Marcus Marten bad u General secretary ka FKJGP u Bah Lui star Lyngdoh ha ryngkat kiwei kiwei dkhot jong kine kine seng kila hiar she Umling ban shna la jong ka khyrdop ban khynra bar Jylla ban pyrshah iaka jingpynslem ka sorkar ban buh ia kane ka khyrdop.
La wan hiar ka magistor bad pulit ban ia kren bad ki nongialam ki saw seng.
La kyrpad iaki ban sangeh ban buh ia kane ka facilitation centre ne ka khyrdop talasi bar jylla naba jingiakren ka dang iaid shaphrang.
U District Magistor, West Jaintia Hills District, Garod LSN Dykes haka sngi Palei ula pynngat micro containment sa kawei ka longïing ha Jowai hadien ka jingiabit khlam COVID-19.
Kane ka iing kadei jong i Hunbait Challam, Dulong, Jowai.
U District Magistor ula pynbna containment ia kane ka iing da ka jingrekomen ka tnad ka koit ka khiah jong ka District hadien ka jingiabit khlam COVID na katei kai iiing kaba donkam ban pyndep iaka contact tracing, quarantine ban lait na ka jingsaphriang ka khlam.
La khang pyrshah ban rung ban mih klumar sha ka katei ka iing kaba la pynbna micro contaiment bad kiba na katei ka longiing ruh kim bit ban mih na iing tad haduh bala pynbna da kumwei.
Ka Lapangap Khanduli Border Area Joint Action Committee (LKBAJAC) kala dawa na u Deputy Commissioner, West Jaintia Hills District Garod LSN Dykes ban pynsangeh mardor iaka jingtrei surok ka Assam na Tahpat, Langkeroi, Lapangap, kaba hap ha khappud Assam Meghalaya haka sngi Balang Ka Lapangap Khanduli Border Area Joint Action Committee hapoh ka jingialam u Chairman Pyrkhat Pyrphet, u Secretary ma Balajied Kshiar bad kiwei kiwei ki dkhot ka committee kila leit kynduh markhmat bad u DC Jowai bad ai ha u ka dorkhat ban pynkynmaw iaka jingdawa ka jong ki ban pynsangeh iaka jingtrei surok ka Assam na Tahpat, Langkeroi, Lapangap kaba kila ai naduh u snem 2019.
Kane ka surok kadei ruh kaba thmu ruh ka sorkar Assam ban pyniasoh iaka Khanduli.
U DC ula ong ba ia kane ka surok la dep wan jurip bad la pynsangeh ruh ha u snem 2019 bad na kaliang ka Assam kala pyntip pat sha ka bor district bad kane ka dei ka surok kaba rim.
“Nakaliang ka bor district lyngba ka border magistrate la bthah ia ki trai jaka ban wanrah iaki kot ki sla ban pynshisha ba shah ktah ki jaka rep jong ki khnang ban lah ban iakren bad ka Assam, hynrei ym don satia na ki trai jaka ba wan mih sha ka border magistrate," la ong u DC West Jaintia Hills, Garod LSN Dykes.
U Chairman JAC, Pyrkhatbha Pyrphet ula ong ba ngi la dawa na u DC ban shimkhia ban tuklar ban pyndam iaka jingshna surok ka Assam ban pyniasoh iaka Tahpat, Lapangap namar ba kane ka dei tang ka buit sianti ka Assam ban ioh kyntur pur bad bun ki jaka jong ki nongshong shnong ha khappud kila shah ktah namar kane ka surok.
“Bun tylli ki surok ba pyntrei da ka sorkar Jylla, kata kiba pynsiadoh iaka Khanduli-Mokoiram bad Saitsama to Rtiang kiba la pyntrei da ka skim PMGSY ki shah pynsangeh haka Assam, balei ka bor district jong ka West Jaintia bad ka sorkar kim lah ban pynsangeh iaka Assam," la ong u Pyrkhat bad bynrap ba u DC u dei ban pynsangeh mardor iaka jingpyntrei iaka surok khnang ban don ka jingshong suk shongsain ha khappud.
“Ngi pyrshah jur iaka jingshna surok ka Assam, namar haba ki nongshong shnong ka Lapangap ki thmu ban maramot iaka surok ka sorkar Assam ka wan pynsngeh bad na kata ka daw ngi dawa na u DC ban pynsangeh mardor namar kane kadei tang ka buit jong ka Assam ban ioh kam hok kynti iaki jaka jong ki nongshong shnong ha khappud," ong u Pyrkhat.
“Ka Sorkar Assam kam burom iaka Status Quo, katba ka sorkar jong ngi ka burom, kum ta ban lait na kino kino ka donkam iaka bor district bad ka sorkar ban pynsangeh iaka jingtrei ka Assam ha khappud Lapangap Khanduli," ong u Pyrkhat.
Ka synjuk jong ki nongtrei muster roll hapoh ka lama jong ka All Jaiñtia Muster Roll Workers & Labour Union (AJMRWLU) kila rah da ka jingthoh placard ban pynlong iaka jingiakhih kaba jai jai hadien ba ki nongtrei muster roll kim shym la ioh bai bylla la 6 bnai kynthih naka ophis treikam jong u EE PWD South Jowai Division mynta ka sngi.
Ki nongialam ka AJMRWLU kila leit mih sha ka ophis jong u Executive Engineer ka PWD (Road) South Jowai Division u ma B.
Niangti bad rah da ki jingthoh placard ban dawa ban pynioh iaka bai bylla kaba ki dei hok ban ioh.
U President AJMRWLU u KL Pariat ula ong ba na kaliang u EE ula kular ban pyrshang ban wad ki lad ki lynti na ka bynta ban pynïoh noh ïa ka bai bylla jong ki muster roll hadien ka jingiakhih jong ki.
“Kane ka jingduh tulop ki Muster Roll la bun bun bnai ka la buh jingeh ïa ki ban pyndap pynbiang ïa ki jingdonkam ha ki ïing ki sem bad la rai ban pynlong iaka jingiakhih tad haduh bala ioh iaka bai bylla," la ong u ma Pariat bad ula bynrap ba kiwei ki tnad jong ka PWD kim shym la pynsahteng iaka bai bylla ki nongtrei muster roll.
Ka dei ka shnong kaba khring bha iaki nongwan jngohkai pyrthei, pynban ka surok ban poi sha kane ka shnong ka long kum ka surok kulai kaba dap da ki thliew ki syar bad ka pung ki umktieh ha shilynter ka surok.
Kane ka surok ka dei ka surok ban leit sha ka shnong Shnongpdeng, Amlarem Sub Division, West Jaintia Hills ka shnong kaba la im jakpoh na ka kam shangkai suwari, phewse kane ka sorkar MDA kaba heh tyngam ban kyntiew iaka kam ‘Tourism’ kala leh lyndet ia kane ka shnong bad wat ka surok kaba la dep mang ban shna kala sahteng.
Ia kane ka surok kaba pyniasoh na Dawki Amlarem Jowai Road ka jngai tang 3 KM bad la bei pisa ban shna na ka skim PMGSY.
Ka Khasi Students’ Union (KSU) Shnongpdeng Unit kala pynpaw ka jingbynniaw halor ka jingsahteng ka jingtrei iaka surok kaba pynsiasoh iaka shnong Darrang bad Shnongpdeng.
“Haduh mynta ym shym ladon kano kano ka jingpynkhreh ban shna ne siang rong noh la shu wan buh tang ka signboard PMGSY harud surok," la ong Kindly Khyriem president KSU Shnongpdeng Unit bad bynrap ba kane ka surok katba nangmih ki sngi kala jot bad dap da ki thliew ki syar bad ka ktieh haki jaka ba lang um.
Ka KSU kala kyntu iaka tnad PWD ban bthah noh ia u kontrak ba dei ban trei ban sdang noh ka kam khnang ba ki paidbah sha kane ka thain kin suk khamtam kito kiba pang ba shitom kin poi kloi sha ki jaka ai jingsumar.
La kyntu ruh ia u Contractor ba ioh ban trei ia kane ka surok ruh ba u dei ban wan trei noh ne phah noh ia ki nongtrei ban sdang iaka jingtrei ha kum kane ka por ba dang duna ki kali motor bad nongwan jngohkai ba wan ba rung shapoh ka shnong.
U District Magistor jong ka West Jaintia Hills District, Garod LSN Dykes ula pynngat ‘micro containment’ bun tylli ki iing ha Jowai haka sngi sngi ba Ar.
Kine ki iing ki kynthup iaka longiing ka Wiwo Siangbood, Rihun Kharuki, Daimon Challam na Tpep Pale, Jowai bad Bunki Lanong, Soilin Lanong, Poibiang Lanong na Chilliangraij, Jowai.
U District Magistor ula pynmih ia kane ka hukum hadien bala iabit khlam COVID-19 na kitei ki longiing bad baroh kine ki ïing ki donkam ban pyndep iaka contact tracing, quarantine testing bad ban nym iakhleh bad ki paidbah ban lait saphriang ka khlam.
U District Magistor ula khang ban rung bad mih sha kine ki jaka bala pynngat ‘micro containment’ tad haduh bala pynbna da kumwei.
Ka jingdheng kali haka surok bah National Highway 6, Shillong Jowai kala jia khah khah ha kine ki sngi bad kawei na ki daw ka dei ka jingkhim palat ka surok hadien ka jingtwa ka surok ha Wah Mynsoo, Mookyndur.
La jan manla ka sngi kane ka surok kala shah ktah haka jingdheng kali kaba ktah da ki bun bun kynta iaka iaid ka ieng ki briew na Shillong Jowai bad kiwei kiwei ki Jylla ka Assam, Mizoram bad Tripura.
Mynta ka sngi kiba bun ki paidbah kiba thmu ban leit Shillong na Jowai kila hap ban wan phai, katba kiba wan na Shillong sha Jowai naduh 8 baje mynstep haduh mynta ki dang sahkut ha lynti sha Puriang, Wahmynso, Ummulong.
Kane ka jingdheng kali kala jia hadien bala iaid bun ki trok dewiong, trok kit dewbilat bad kiwei kiwei.
Haduh bala thoh iaka khubor ruh kane ka jingsahkut kali ka dang jur bha ha ki bynta Ummulong, Wahmynsoo ter ter sha Puriang.
U M Hamrich Dkhar, u nongseng iaka All Jaintia Youth Welfare Organisation Central Body (AJYWO) ula iehnoh iaka kam president ka AJYWO bad ia kane ka kam la shimti noh da u Reachingson Siangshai.
Ia kane u HM Dkhar ula pynbna haka Sngi U Blei hadien ka jingialang kaba jong ka jingialang Central Executive Council ka AJYWO kaba long haka sngi Saitjain.
Ia u H.
Deolangki Dkhar la jied ia u kum Secretary General ba thymmai jong ka AJYWO, katba kiwei pat ki nongkit kam jong ka AJYWO la pynneh ia ki kumba ki long.
