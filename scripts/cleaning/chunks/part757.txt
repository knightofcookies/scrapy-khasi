ngi ruh donkam part time job da iohwhy.
Shillong: Ha ka jingpynmih khubor, mynta ka sngi, ka seng Hynniewtrep National Liberation Council (HNLC), ka pynsngew, ba ka la wad ia ka lad ban iakren iasuk bad ka sorkar, namar ba ka shim, ba ka jingsuk, ka long kaba kongsan shibun bad kumta katei ka seng, ka pynsngew, ba na bynta ban ioh ia katei ka jingsuk, ka dei ban nym buh lypa, ia kano kano ka kyndon, hynrei lada dei ruh ban buh kyndon, ka dei ban long kaba ia hap lang na baroh arliang.
Ka sorkar jylla, ka kwah ba ka jingiakren, ha ki sien, kiba dang sah shakhmat, ba kan dei hapdeng U Chairman bad U General Secretary jong ka HNLC bad halor katei ka mat, na ka liang jong katei ka seng, ka kren shai, ba lada ym lah ban weng shwa, ia ki mukotduma, kiba long pyrshah, ia kitei ki nongialam, kumta, kin nym lah satia ban shim bynta ha ki jingiakren, kiba dang sah shakhmat bad la pynsngew ruh, ba ka dei ban don katei ka jing iamynjur bad ka jingsangeh ia siat hapdeng ka sorkar bad ka seng HNLC.
Ka HNLC, ka pynsngew, ba la thung ia U Bah Teimiki Laloo, kum U Vice Chairman ba thymmai bad u ban don bynta ha ka jingiakren iasuk; hynrei katei ka seng ka sngewkhia, ba ka sorkar India, ka pynlong pynban, ia kane ka jingiakren, ba kan poi sha ka jingpyndem wait noh jong ki dkhot ka HNLC.
Ka HNLC, lyngba U bah Bobby Marwein, Chairman cum C in C ka HNLC bad U Bah Sainkupar Nongtraw, General Secretary cum Publicity Secretary, ki kren shai, ba ki pyrshah ia kano kano ka jingthmu ban wad ia ka jingsuk kaba shipor bad kaba khanglad pat ia ka jinglong jingman bad ka rai dalade hi.
Shillong:Ka Joint Action Committee (JAC) jong ka NEHUTA, NEHUNSA bad NEHUSU ha ka sngi Palei, kala pynbna ban pynsangeh shwa shipor ïa ka jingïakhih ba khlem pud sngi.
Ïa kane ka jingïalang la shim hadien ba la wai ka jingïakren bad u Vice Chancellor (VC) ka NEHU.
Haba pyntip ïa kane, u Chairman ka JAC Prof Lakhon Kma ula ïathuh ba ha ka jingïalang, u VC ula pyntip ba u Technical Consultant Rohit Prasad u khlem don hapoh ka NEHU mynta la 15 sngi bad dei namar kane, ka NEHU kam donkam shuh ïa u Rohit ban don hapoh ka skulbah.
“Halor u Rohit Prasad, u VC ula pyntip ba un sa shim ïa ki sienjam ban pynkut noh ïa ka jingdon bynta u Rohit Prasad hapoh NEHU," la ong u Prof Lakhon.
U Prof Lakhon ula pynbna ba ïa ka mynta, ka JAC kan weng shwa shipor (Suspend) ïa ka jingïakhih bad naduh lashai ka sngi, ka jingshim klas ïa ki samla pule kan long biang kumba ju long.
U Prof Lakhon ula ong ba kane ka jingweng shwa (Suspend) ïa ka jingïakhih kam mut ba la pynkut noh ïa ka jingïakhih hynrei kadei ban ai por ïa u VC ba un khot ïa ka jingïalang jong ka Academic Council (AC) ka ban long ha u bnai Nohprah.
Shillong:Ka sorkar jylla mynhynnin ka sngi, kala rai ban pynkylla noh ia ki kot pule, ka kot pule jong ka Meghalaya Board of School Education (MBoSE) sha ka kyrdan ka National Council Education Research and Training (NCERT).
U myntri rangbah ka jylla u Conrad K Sangma ula pyntip ba kane ka rai ka long hadien ba la iasyllok la kham sl em bad ki nongpyniaid skul bad ki kynhun bapher bapher khamtam ha kaba iadei bad ka sobjek Science, Mathematics bad ka English.
Ula ong ba ka syllabus bad curriculum ka MBoSE kam da iahap bad ka NCERT ha kaba ki don ki kot ba pule ha klas Three ha NCERT katba ha ka syllabus ka MBoSE dang pule ha ka klas Ten nalor bun kiwei ki jingdkoh.
U la ong ruh ba ha ka MBoSE ki don haduh 11 tylli ki kot pule katba ha ka NCERT ki don tang 4 tylli bad ka jingthmu ka jingpynkylla ia ki curriculum ka long ban pynduna ia ki kot pule hynrei kiba iaryngkat kyrdan bad ka ri.
“La mynjur ban shim ia ki kot pule ka NCERT naduh klas I haduh klas X bad la aiti ha ka MBoSE.
Kane kan treikam naduh ka samoi pule ban wan", la ong u Conrad.
Ia kito ki skul kiba pule ktien lajong, yn pynkylla sha kata ka ktien kaba ki pule na ki kot ka NCERT.
“Hadien ba ngi la wad bniah bad iasyllok bad ki nongpyniaid skul, ki kynhun bapher bapher, ngi la rai ba kiba bun ki kot pule ka MBoSE khamtam ha ka sobjek Phareng, Jingkhein bad Science kim long katkum ka kyrdan ha ka ri.
Ka jinghikai ruh ia ki kot kam long katkum ka kyrdan ha ka ri bad kane ka jingpynkylla ia ki kot pule, kan pynduna na ka jingbun ki kot pule", la ong u Conrad.
U la ai nuksa, “Mynta ha ka MBoSE naduh klas 1, 2 bad 3, ki don haduh 11 tylli ki kot pule katba ha kot NCERT ki don tang 4 tylli.
Ha klas 5 ki don 17 tylli ki kot ka MBOSE katba ha ka NCERT ki don tang 9 tylli bad ki don ki kot ba pule ha klas 6 bad klas 7 ha ka NCERT ha ka MBoSE dang pule ha ka klas 10".
Kane ka jingthmu ka sorkar ka long ban kyntiew bad pynbha ia ka pule puthi kaban iaryngkat bad ka ri baroh kawei.
Hynrei ka sorkar kan ym klet ban pynrung ia ki histori, ki lariti jong ka jylla kin pynrung lang ha ka kot pule.
Na bynta kane, ki nonghikai kin sa ioh ruh ia ka jingshah hikai, katkum ka jingdonkam.
Ki ehrang Hamas, ki buhrieh ia bun bah ki tiar siat, ha ki mashin MRI, ha ka hospital, kaba heh duh, kaba don ha Gaza bad ia katei la lap, ha ka jingleit khynra jong ki shipai, ha ka por 2baje mynstep, ha ka hospital al-Shifa.
Ki shipai Israel, ki la pynpait ia ki jingkhang, kiba buh ia kitei ki mashin bad haba ki la wad ia kitei ki mashin MRI, ki la lap, da kitei ki tiar siat kiba la buhrieh bha.
Kitei ki tiar, ki kynthup ia ki suloi Kalashnikovs, AK-47, ki bom bad kiwei ki tiar ialeh.
U Rear Admiral Daniel Hagari, u nongkren jong ki shipai IDF, u iathuh, ba ki la iakren ia ki nongtrei jong katei ka hospital, ban kynriah noh ia kitei ki nongpang, kiba la shah khang lynti, ha ki ehrang Hamas bad ba ki la pynlong ia ki, kum ki stieh jingiada jongki bad utei u heh shipai, u iathuh ba ki lehnoh, ki la ioh phet rieh, na katei ka hospital, ha ka por, ba ki shipai ki leit rung shapoh, khlem da iohi satia.
“Ngi lap ba ki la bret noh ia ki riam lehnoh jongki, da kaba ki riam ialade, kum ki riew paidbah" ong U Hagari said.
Katba U Nana Patekar, u dang rim phlim, ha kawei ka surok rit bad kaba bun bha, ki nongleit nongwan ha Varanasi, uwei u khynnah, ula leit tur sha u, da ka jingthmu ban shah shondur lang, hynrei utei u khynnah, ula shah thab pynban, ha utei u actor.
Ha katei ka dur, la iohi, ia U Nana, uba phong tuppia bad uba dang ring ia ka phlim thymmai jongu, kaba u ai kyrteng Journey bad katei ka jaka, ka dei ha Dasha shwamedh Ghat ha Vara nasi bad haba u khynnah, u leit tur shajan jongu, ban shah shondur lang, hynrei, la iohi, ba U Nana, ula thab ia u na khlieh jongu.
Kito ki nongring dur, kiba don hajan jong U Nana, mar kumta, ki la kynrup na ryndang jong utei u khynnah bad ki la tan ia u, shadien jong katei ka jaka ring phlim.
Katei ka jingleh jong U Nana Patekar, ka la pynkhie bitar ia kiba bun, kiba iohi ia katei ka jingjia, ha ki online video, ha kaba ki la kren pyrshah bad pynrem jur, ia katei ka jingleit ktah kti U Patekar, ia utei u khynnah rit.
Shillong:Ka sorkar jylla ka la mynjur ban thaw ia ka Meghalaya Recruitment Education Board, na bynta ban pyniaid ia ka jingthung kam ha ka tnad pule puthi ha ka rukom kaba sted.
Ia kane ka rai la shim ka kynhun myntri mynta ka sngi, bad u Myntri Rangbah ka jylla u Conrad K Sangma ula ong ba kane ka Board kan pyniaid ia ka jingthungkam ia ki nonghikai hadien ba ka MPSC, DSC kam lah ban pynlong ia ka eksamin ha ka por kaba biang bad dang shen, ka sorkar ka la thaw ia ka Health Recruitment Board bad ka la pynrung kam haduh jin 500 ngut ki doctor tang hapoh lai bnai.
Kane ka juh kan treikam na bynta ki 187 tylli ki kam kiba dang sah thylli haduh mynta ha ka tnad pule puthi khamtam ha ka Higher bad ka Technical Education.
“Ki don ki khep ha kaba ki kam ba lait ki shu sah kumto haduh 3-4 snem bad kane ka la buh jingeh ia ka tnad bad ktah ia ki kam ki jam.
Ngi sngew ba ka donkam ka Board ban pynbeit ia kane ka jingdkoh.
Kane ka Board kan pyndep ia ka jingthungkam hapoh 6 bnai", la ong u Conrad.
Kane ka Board kan pyniaid ia ka jingthungkam ha baroh ka tnad pule puthi ha kaba, yn khlieh da u Additional Chief Secretary ba peit ia ka tnad pule puthi ryngkat 9 ngut ki dkhot.
Ha kajuh ka por, ka sorkar ka la mynjur ban jer kyrteng thymmai ia ka tnad Labour sha ka Department of Labour, Employment and Skill Development.
u Conrad Sangma u la dep beh kam ia ki 1200 ngut ki nonghikai lps,,khnang ban ioh thung kam ia ki ba don jing iadei….
u Conrad Sangma u kmen bha ka mynsiem haba u tip ba ki 1200 ngut ba u la behkam ki ia im sohsat im jingjar mynta….
ka ia kan sa batai.
Shillong:Ha ka first-class tournament jong ka U-19 men Cooch Behar Trophy, mynhynnin ka sngi ka Megha laya kan pdiang sngewbha ia ka Mizoram ban ia aireng ha katei ka lympung kaba dei ruh ka jinglehkai kaba nyngkong jong kitei ki kynhun ha kane ka Trophy.
Katei ka jingiakhun kan sdang naduh ka por 8:30 mynstep bad yn pynialehkai ha ka Meghalaya Cricket Association Ground, Polo bad ki paidbah ki lah ban wan jngoh ei ia katei ka jingiakhun khlem kano kano ka bai rung.
Ha kane ka samoi kaba mynta u snem, ka Meghalaya kan ioh ban ialeh san tylli ki jingiakhun kiba kan iakynduh pyrshah tang ia ki kynhun kiba na North-East.
Ka long ruh ka sien kaba nyngkong ia ka BCCI ba kan pynlong ia kum kine ki jingiakhun ha ka nongbah jong ka jylla ha kane ka samoi ialeh 2023-24.
Na kitei ki san tylli ki jingiakhun jong ka Meghalaya, lai tylli yn pynialeh ha la iing pyrshah ia ka Mizoram, Nagaland ka ban ialeh ha ka 24 Naiwieng bad ka Manipur ha ka 15 Nohprah.
Ki ar tylli kiwei pat ki jing iakhun kiba yn pynialeh shabar ka iing ki long pyrshah ia ka Sikkim bad ka Arunachal Pradesh.
Shillong:Ka Shillong Lajong Football Club ka pynbna lyngba ka Press release ba ki ticket na ka bynta ka jingiakhun hapdeng ka Shillong Lajong FC pyrshah ia ka Gokulam Kerala FC la plie naduh mynta ka sngi ha ki lai tylli ki jaka.
Ka Shillong Lajong kaba la ioh ban sdang ia ka lympung I-League 2023-24 ka la ioh ban pyndep shuwa lai tylli ki jingiakhun, ha kaba ka la ioh ban pynia ryngkat ia ka jinglehkai pyrshah ia ka Mohammedan SC, Neroca FC bad ia ka Sreenidi FC.
Ka jingiakhun kaba saw sien jong ka Shillong Lajong ha ka lympung I-League jong ka samoi ialehkai kaba mynya kan long pyrshah sa bad ka Gokulam Kerala FC kaba yn ialeh ha ka 19 tarik Naiwieng ha SSA Stadium Shillong, naduh ka por 2 baje nohphai sngi.
Ka ticket na ka byn ta katei ka jingiakhun yn sdang ban die paidbah naduh mynta ka sngi 17 tarik Naiwieng ha kaba kiba kwah ban sakhi ia katei ka jingiakhun kin lah ban ioh ia ki ticket na Electronic Centre, Police Bazaar bad na Café Shillong Laitumkhrah naduh ka 17 bad 18 tarik.
Katba ha SSA Ticket Counter yn die ia ki ticket naduh ka 18 bad 19 tarik.
Ka paw na ka kot khubor phareng ka jingkren jong I bah Vincent Pala, MP, kaba ong ba ka lah ban don ka Dorbar jong ka Raja Sabha ha kane ka tlang ha kaba ka Sorkar pdeng ka lah ban wan rah ia ka 125 Amendment Bill, 2019.
Kane Bill,2019 kan pyn kylla ia ka Sixth Schedule kaba mynta.
Ngi tip baroh ba ka jingthmu jong ka Sixth Schedule ka ba mynta ka long ban pynneh pynsah ia ki riti ki dustur ki ba ngi don bad ba ka nam ka kyteng jong ka jait bynriew kum ki Khasi, Jaintia bad Garo ban neh junom ym ba kan shu jah noh shiteng por.
Ka Sorkar pdeng ka la pynrung shuh shuh sa ar tylli ki Dorbar ki ba ki khot ka Municipal Council bad Village Council.
Ia kitei ki Councils ngin shem ha ka para IX bad part IX A jong ka Constitution jong ka ri India bad ha ka juh ka por ngi shem ba ka constitution ka maham ban pyntrei kam ia ki ha Meghalaya.
Nalor ka jingbsut ia ki Municipal Council bad Village Council ha ka Sixth Schedule, la kren shai ruh ba ia ki dkhot jong kitei ki council bad wat ki dkhot ka District Council la dei ban jied daka election ka ba khot ka Adult Suffrage.
Ka Adult Suffrege ka ai lad ia baroh u nong India u ba la dap 18 snem shaneng ban thep vote khlem pyn iapher jait ne kynja iano iano ruh la u dei u Tribal ne non-tribal u lah ban thep vote haba u dei u nongshong shnong.
Lada um dei u nong shong shnong u lah ban shah kyntait.
Ngi khmih lynti ba ka Sorkar kan pyrkhing bha shaphang ka jinglong nongshong shnong u mynder ri hynrei ngi shem ba kam long kumta namar ba ka Sorkar jylla ka khlem pyntrei kam ia ka Land Transfer Act, ka ba ngi khot ka Meghalaya Transfer of Land Regulation Act, 1971.
Ngi tip baroh ba u nong shong shnong u dei ban don jaka shongneh.
Ngi dawa ia ka ILP ba u mynder ri un ym dei ban don ka jaka shong neh ha Meghalaya.
Hynrei ngi shem pynban ba u don jaka shongneh da kaba thied jaka pyrshah ia ki kyndon ka Land Transfer Act.
U non-tribal um lah ban thied jaka ha Meghalaya khlem ka jingmynjur jong ka competent authority.
Kaba sngew bynniaw ka long baka Sorkar jylla ka khlem pynthymmai ia ka competent authority la slem bah.
Ngi la kyrpad ia ka Sorkar Jylla ban pynthymmai ia ka competent authority hynrei kam shem la leh ei ei haduh mynta.
U non tribal u bym don jaka shong neh ha Meghalaya lait sa tang ki katto katne kiba ka kyndon 7 jong ka Land Transfer Act, ka shah ban don jaka.
Ka paw shai kdar ba u non tribal u ba thied jaka be-ain ha Meghalaya um lah ban long u nongshong u ban ioh thep vote da ka Adult Suffrage.
Ka Sorkar ka tip shai ba don ka jingiadie ia thied khyndew be-ain ha Meghalaya kaba ka Land Transfer Act, ka khang pyrshah.
Hynrei ka Sorkar ka Register ia ki khyndew ki ba thied be-ain ha ka dor ka ba rem.
Lehse long leh nohei ban register ia ki jaka ba thied be-ain namar ka kyndon 3 (3) jong ka Land Transfer Act, ka pynduh pyndam (void) ia kitei ki jingdie jingthied khyndew be-ain.
Ka Sorkar kam leh ei ei ne kren ei ei hangne ruh.
Ka Sorkar ka la pynkylla (amendment) ia ka Land Transfer Act, ban pyn mih ia ka ain ka ba khot ka Meghalaya Transfer of Land Regulation Amendment, Act, 2010.
Kane ka ain ka ailad ia u non-tribal ban hiar pateng ioh pateng ia ki jaka, la u trai jaka u la ioh hok ne thied be-ain ia ki jaka.
Kane ka ain ka ba 2010 ka khlem pyniapher ia u trai jaka ba bat hok ne ba bat be-ain ia ki jaka.
Kane ka ain 2010 ka da pharia ia ka ain kmie jong u snem 1971 ban pynlong tribal ia ki nongioh pateng.
Kane ka ain 2010 ka pynkharoi ia ki trai jaka ba bat be-ain bad ia ki nong ioh pateng jong ki ruh ki ba kylla Tribal kynsan kynsan na ka jingpharia ia ka ain kmie.
Kine ki non tribal kin ioh lad da ka ba suk ban long nongshong shnong, kin long khlem pep ki nongthep vote ha ka Adult Suffrage lada ka Sorkar kam kyndit bynriew ban leh ei ei shuwa ka por kan dir ban iada ia ka jingshynshar trai ri.
La kham slem ka Sorkar ka pynmih ia ka ‘Single Window’ kaba ia syriem iaka bor jong ka competent authority.
Hynrei kam dei ka competent authority bad kam don ruh ha ki kyndon ka Land Transfer Act, pynban kane ka Single Window ka aibor ban die jaka sha ki company bad kiwei kiwei kaba lehse ka long be-ain.
Ka jingleh pyrshah ka Sorkar ia ka Land Transfer Act kum ba la kdew haneng ka pynjem daw ia ka jaitbynriew, kiba la kylla khunswet khunrangli da ka jingleh meinah panah ka Sorkar ka ba kyntiew ia kiwei bad pynhiar ia ngi ha baroh ki phang.
Khatduh iawai lah ban ong kaba sngew lyngngoh ba balei ba ka Sorkar jylla, ki seng sain pyrthei Riewlum bad ri thor ki sngap jar bad kim kren ei ei pyrshah ia ka 125 amendment Bill, 2019 haba katei ka Bill ka thmu ban rat dyngkhong ia ki riti ki dustur, ia ka shynshar khaddar kat kum u myn barim jong ngi bad pynjah kyrteng ia ka long briew man briew u khasi, Jaintia bad Garo.
Kat kum ka 125 amendment Bill, 2019 ka 15th Finance Commission kan sa bhah pisa ia ka Sorkar jylla bad ia katei ka pisa yn sa ai bad bate sha ki District Council, Municipal Council bad Village Councils, kumta lehse baroh ki sngap jar.
Ka jingkylli pat ka mih hato katei ka pisa ka lah ban spain ia ki jingmong ba la pynmong da ka Bill 2019.
Hato ngin duh noh ia kiei kiei kiba u longshuwa u manshuwa u la ai pateng ia ngi.
Hadien ka amendment Bill, 2019 kaei ka lawei jong ngi,kum u Khasi, Jaintia bad Garo.
Ngi la poi ha ka kut lad.
Kane ka Bill, 2019 ka ktah jur ia ka lawei jong ki Samla Samhoi kynthei bad shynrang.
Kumta la dei ia ki ban mih sha khmat ym ban shu sngap jar ban iada iala ka lawei bad ka pateng jong ki.
Hapdeng kitei ki jingeh ba kynrum kynram ka ba ka ri, ka jaitbynriew bad ka Sorkar jylla ka ia kynduh halor ka jingpyntrei kam ia ka Land Transfer Act bad ka jing long nongshong shnong jong ki mynder ri, ka ba don kam na ka bynta ka election kat kum ka Adult Suffrage.
Ngi la sngew dei ban kyrpad ia ka Sorkar pdeng ban pynsangeh bad ban pynjlan shuh shuh sa shipor ban pyntrei kam ia katei ka 125 amendment Bill, 2019 bad ban pynjlan ia ka rai jong ka kynhun myntri (Cabinet) dated January, 24, 2019 ka ba ong “Ia mynta hi ia ka Meghalaya la pynlait noh na ka kyndon kaba ia dei bad ka Village Council, Municipal Council bad ka jingbuh bhah ia ki kynthei" tad haduh ba ka Sorkar jylla kan lah ban pynbeit ia ki jingduna baroh.
Haba ka jingieid ka la kylla khriat noh hapdeng U Gerard Pique bad ka Shakira, kumta, kam shym kut satia, tang ha ka jingiaphet noh, kitei ki shijur; hynrei, dang khyndiat bnai shwa, ka nongrwai kaba na Columbia, ka pynrung syndon, ha ki kyntien jingrwai jongka, kiba kren siat bad kiba thew pharshi, ia ka jinglong jingman jong u tnga barim jongka, U Gerard Pique.
Ka Shakira, ka dang shu pyllait shen, ia ka jingrwai, kaba ai kyrteng  Copa Vacia, ha kaba ka la ia rwai lang bad U  Manuel Turizo bad la shim, ba ki kyntien, ba la thoh ha katei ka jingrwai, ki dei kiba ka siat pharshi ia U Pique bad ia ka daw jong ka jinglehngiah jongu, ia ka  Shakira bad kawei na ki kyntien, kaba ka la thoh, ha ka jingrwai, ka pyni ba U Pique, um shym la pynhun pynbiang, ia ka tnga jongu, ka Shakira.
Ki kyntien jingrwai, ki long  “…Ask for warmth and you give me nothing but ice; I’ve been thirsty for a long time, from you I don’t know why….
“Always so busy with so much business….
Relax here on the couch and give me your attention.
"La shim ruh, ba ka Shakira, ka la tip lypa, ha shwa ba kin ia phet ia ka jinglong jong U Pique bad ka dei ruh ha katei ka daw, ba ka sa pynrung ia ki kyntien jingrwai, kiba ong  “to give him his attention and not ignore her lane kaba ong “ba un ai por lem ia ka ruh, ym ba un shu leh klet noh".
Shillong:U Myntri Rangbah ka jylla u Conrad K Sangma ula ong ba ka sorkar jylla ka la pynïaid shakhmat ïa ki kam ki jam na ka bynta ban pynlong ïa ka ilekshon MDC jong ka Khasi Hills Autonomous District Council (KHADC) bad Jaiñtia Hills Autonomous District Council (JHADC).
“Ki kam ki jam ki la ïaid shakhmat bad ngi la ïaid katkum ka lynti kaba dei ban ïaid, kumta ngin sa peit haba ngi ïoh ïa kano kano ka jingpyntip na ka tnat kaba dei khmih, ngin sa shim ïa ka rai ha kaba ïadei bad ka jingbuh ïa ki tarik bad kiwei kiwei," ong u Conrad K Sangma haba ïakren bad ki nongthoh khubor.
Halor ka jingsaphriang ba lah ban pynjlan ïa ka ilekhson jong ka KHADC bad GHADC namar ka jingsahteng ban pynkylla ïa ki kyndon jong ka Sixth Schedule jong ka riti synshar ka ri, u Myntri Rangbah ula ong, “Haduh mynta ngam pat ïoh jingtip eiei bad ngam pat ïoh ïa kano kano ka jingthoh ruh bad tang ynda ïa ka jingthoh la pynpoi sha nga bad sha u Myntri uba khmih ïa ka tnat District Council Affairs kumta ngin sa lah ban kren eiei halor katei ka bynta".
Shillong:Hadien ba ka jingjia shah tynrah thuk thuk jong kawei ka longkmie ha surok Mawlai ha uwei u khynnah uba dang 17 snem ka rta, kaba la mih ruh ka jingkynnoh leh thurmur ïa ka ophis jong u District Transport Officer DTO jong ka East Khasi Hills ba u ai ïa ka learner driving licence wat la um pat kynjoh ïa ka 18 snem ka rta, mynta ka sngi na ka liang u DTO jong ka East Khasi Hills, ha ka jingïakren bad ki katto katne ki lad pathai khubor u la ïathuh ba ka jingai ïa ka learner driving license jong ka ophis ka dei kaba shong aiñ kat kum ki kyndon jong ka Motor Vehicle Act.
U la ong ba kat kum ka section 4, jong ka Motor Vehicle Act ka shah ia uno uno ban ïoh ia ka drving licence, hynrei kim lah pat ban niah ïa ki ar shaka kiba palat ia ka 50 CC bad kim dei satia ban don gear bad ong ba ki kmie ki kpa ruh ha ka por ba dei ban ai ia ka driving licence ki dei ban mynjur lang ki kmie ki kpa ban kit Khlieh ïa ki khun ki kti jong ki kiba applai ïa ka driving licence.
Haba kylli, u la ïathuh ba ban pyntreikam pat ïa kane kyndon ba uno uno u ba niah ia ka kali kan dei kat kum ka jingpruit dak ka act ka dei ka bynta kita ki law enforcing agency ne ki pulit traffic.
U la ong ruh ba kat kum na kaei kaba la mih ha ki lad pathai khubor, ki ïathuh ba une u khynnah uba tynrah ïa kane ka longkmie haduh ba kan da khlad u dei uba la ïoh ia ka Learner driving licence bad ong ba kat kum ki kyndon ruh ba uno uno u ba niah ïa ki kali ne thuk thuk ruh kim lah ban niah marwei hynrei ryngkat lang bad uta uba don ia ka valid driving licence bad ong ba kat kum ka jingïohi na ka jingïakren ha ki lad pathai khubor une u khynnah u don tang marwei bad ong ba kane ruh ka la dei ka jingpynkheiñ ïa ka kyndon.
Haba kylli u la ïathuh ba ka dei beit ka bynta ki pulit ban pynthikna ba kito kiba ïoh ia ka Learner driving licence kin shong bad kiba la nang ban niah kiba don ruh ka licence ryngkat ka jingthoh kaba ïohi shai ha ka kali ne ka ar shaka kaba ki niah ïa u dak ‘L’.
Lah ban ong ba ka jingduh ei ka mynsiem briew shi bynta ka dei ka jingtorti ki kmie ki kpa jong ki khynnah ba ki shah ban niah ia ka kali ne ka ar shaka khlem da bud ia ki kyndon ka aiñ bad shi bynta ruh jong ki Pulit pynïaid kali kiba ym shym la kit khiah ban check ïa ki kot ki sla ki nongñiah kali bad ar shaka.
Shillong:U bah Embhahlang Shadap u ba dei u nongpyniaid ia ka parking ar shaka naduh Motphran shaduh Bimola ter ter, u la ong, ba ka tei ka jaka ka long kaba jyllei bha, ka jing ia khaii droks, naduh mynshwa, ha shwa ba un shimti ban pyniaid ia kane ka parking.
U bah Embhalang u ba la shah pynsangeh ban phah ieng ar shaka ha ka tei ka jaka, u la ong ba kane ka jingphah sangeh ka DC ban nymshah shuh ha ka tei ka jaka ka la ktah ia ki paidbah ba leit ba wan da ki ar shaka haba ki leit ki wan bad ym tang katta ka la ktah ruh ia la ka kamai ka jong u bad ki nongtrei.
Ka jingbymshah shuh ka DC ban ieng ar shaka ha ka tei ka jaka, kam buh shuh ia ka jingshngaiñ ia ka leit ka wan jong u paidbah bad ka wanrah ka jingsniew ha katei ka jaka khamtam eh ha kaba ia die drok ne dih drok, ong u bah Embhahlang.
U bah Embhahlang u la ong ruh, ba ia kato ka kynthei kaba la shah kem ka dei kaba u la thab, teng mynshwa namar ka wan ban die drok ha ki tei ki jaka ba buh parking.
“Na ka liang u bah Embhahlang u la pynpaw ka jingsngewsih ia ka jingleh jong ka DC, ba ka la pynduh noh ia ka kam ka jam jong u, namar na kane ka kam pyniaid parking, nga ioh ban bsa ia ki khun ha iing ban pyndap pynbiang ia ki jingdonkam baroh, bad mynta nga la hap ban shu shong ha iing khlem kam khlem jam".
Shuh shuh u la ong, ba balei ka DC ka leh mynthi beit nalor ba u shu im ja na kane ka kam.
“2 taiew nga la shu shong ha iing khlem kam khlem jam daei keiñ ngan bsa ia ki khun ki kti" u la bynrap.
U bah Embhahlang u ong ruh “Lada nga don u khun u bym don ha ka jingpang jingshitom ngam khuslai eiei ia kata, hynrei mynta nga hap ban peit ban phah sumar ia u khun u ba shitom bad da ei ngan sumar lada ka DC ka dang khang ba ngan pyniaid ia ka parking".
Kumta na ka liang u bah Embhahlang u la kyrpad na ka DC ba ka dei ban shah biang ban ailad ban pynieng ar shaka ha ka tei ka jaka, khnang ba un ioh pyndap ia ka iing ka sem bad ba kan long ruh kaba shngaiñ ia ka leit ka wan jong ki paidbah.
Shillong:U MLA jong ka 17 North Shillong Constituency u Bah Adelbert Nongrum u la pynrem jur bad buh jingkylli ïa uwei u briew uba la ai kyrteng da u S.
Singhahania halor ka jingkynthoh jong u ïa ka jingïaid Proseshonbah jong ka Balang Katholik ba balei kaba la long ha ka 12 tarik u Naiwieng.
U MLA ka VPP u la pynpaw ruh ïa ka jingmong ban ïohi ba utei u briew ha ka jingthoh shithi, ha kawei ka kotkhubor,  kaba la pynmih ha kawei na ki lad pathai khubor phareng ka Nongbah ba u la kynthoh da kaba ong ba ka jingmih na katei ka jingïaid Proseshonbah ka la long tang ka jingpynjaboh ïa ki lynti syngkien ha kaba ka la don ka jingbret jaboh jabaiñ bad kumjuh ruh ïa ka dheng kali kaba jur bha ha katei ka por.
“Nga kum u MLA uba nga sngew sarong ban don ha ka jingngeit Katholik bad uba la ïashimbynta ruh shitrhem ha katei ka jinglehniam nga sngewmong shibun ba kiwei kin kynthoh ïa ka jingngeit bad lehniam kiwei bad nga kob ïa utei u briew ba lada udei u nongshong shnong bapura ka jylla ne uba shu shongwai ban mih shakhmat da kaba shlur ban pynpaw ïalade hakhmat ki lad pathai khubor ïa ki jingshisha baroh," ong u Bah Adelbert Nongrum.
Na ka liang u MLA u la ong ruh ba u kwah ïa u S.
Singhahania ba udei ban wan sha khmat ban pynshai lyngba ki ladphathai khubor ïa jingkynthoh jong u khnang ba baroh kin ïatip ïashai.
Shuh shuh u Bah Aldelbert Nongrum u la ong ruh ba ha ka por ba ki riewngeit Hindu ki pynlong ïa ka jinglehniam ka Puja ne pynlong rally Puja jong ki, na ka liang ki paid riewngeit Khristan kim ju don eiei ban ong bad ban pynpaw ki jingthut hynrei balei une u briew u thut ïa ka jingïaid Proseshon ki riewngeit Khristan.
Katei ka jingkren u MLA ka dei hadien ba na ka liang u tei u briew u la kynthoh ha kawei na ki lad pathai khubor da kaba ong ba ka jingïaid Proseshon bah jong ki Catholic la wan rah jingeh shibun namar ka jingdheng kali.
Shuh shuh na ka liang bah Adelbert Nongrum u la pynrem jur ïa katei ka jingkren utei u briew.
Lah ban kdew hangne ba na ka liang ka ïing ka sem jong ki jait Singhania, ha ka jingpynshai jong ki, ki la pynrem ïa utei u briew uba la kam ïalade ba u dei na katei ka jait bad ong ruh ba ki la dep ban ujor syndon da ka ejahar ïa utei uba la pynbud nam sniew ïa ka jait jong ki kaba ym pat ju shah kynthoh bad kiba im ruh ha ka shongsuk shongsaiñ.
Lah ban ong ba na ka liang u MLA u la pynmih ïa katei ka jingpynrem napoh ka jylla Hyderabad kaba u la leit ban ïashimbynta ha ka prokram ba la ïalam da ka Meghalaya Legislative Assembly.
Shillong:Hadien ka jingkhlad noh ka Longkmie kaba lashah tynrah ha ka thuk thuk ha Mawlai Mawdatbaki, u Superintendent of Police (Traffic) ka East Khasi Hills District, u Kamakhya Prasad, ula ong ba u nongñiah ïa ka thuk thuk u dei uba dang khynnah bad dangrit ha ka rta bad lada hap ban pynshitom, ki kmie ki kpa ruh kin shah pynshitom katkum ki kyndon jong ka aiñ.
Haba ïakren bad ki nongthoh khubor, u Prasad ula ong ba ki Pulit ki la pynlong ïa ka jingtohkit bad ha ka jingtohkit la shem ba u nongñiah udei uba dang khynnah bad u dang ïoh tang ïa ka Learner License.
U SP ula pynpaw ba ka jingñiah marwei ïa ka thuk thuk da ka Learner’s License bad ban ñiah ïa ka thuk thuk kaba palat ïa ka 55cc la kheiñ ba ka dei ka jingpynkheiñ ïa ka aiñ.
Lada lap, u nongñiah un mad ïa ka jingshah pynshitom ne ki kmie ki kpa ruh kin hap ban mad ha ka jingshah pynngat ha ki kyndon aiñ.
“Ha ka jingtohkit kaba nyngkong la shem ba u nongñiah u dei uba dang khynnah bad uba dang rit ha ka rta bad u don ïa ka Learner License.
Ula pynkheiñ ïa ki jingbthah bad ki kyndon jong ka Learner License, katkum ki kyndon aiñ uba bat ïa ka Learner License lada u ñiah, u lah ban ñiah ïa ka ar shaka kaba don ne bym don Gear tangba kam dei ban palat ïa ka 50cc bad lada ñiah ha ki jaka paidbah kadei ban dei lyngba ka jingïoh jingbit na ki kmie ki kpa," ong u SP.
U SP ula ïathuh ba une u nongñiah uba dang khynnah uba la donkti ha ka jingjia ha aksiden ha Mawlai la dep ban kem bad la rah ruh ïa u sha ïingkashari bad la rejistar case pyrshah ïa u.
U SP ula ong, namar ba une u nongñiah uba dang khynnah ula pynkheiñ ïa ki kyndon aiñ kumta ki pulit kin sa khmih bniah bad lada donkam yn sa pynshitom ruh ïa ki kmie ki kpa jong une u khynnah, kiba la ailad ïa une u khynnah ban pyndonkam ïa ka thuk thuk kaba palat ïa ka 50cc.
“Katkum ki kyndon, ki kmie ki kpa ki hap ban ai jingbit bad ban shim ïa ka jingkitkhlieh lada u nongñiah uba dang ïoh ïa ka Learner License u ñiah ïa kaba don gear bad lada jia eiei kin hap ban shim ïa ka jingkitkhlieh" ong u SP.
Ula ïathuh ba ki Traffic Police ki la peitngor bha bad kino kino kiba pynkheiñ ïa ki kyndon kin shah pynshitom katkum ki kyndon aiñ.
Ula kyntu ruh ïa ki kmie ki kpa ba ki dei ban long kiba phikir haba ki thied ïa ki thuk thuk na ka bynta ki khun jong ki namar ka lah ban don jingma lada ki ñiah khlem akor ïa ka thuk thuk bad lada shem ba ki kmie ki kpa ki pynkheiñ ïa ka aiñ, ïa ki ruh yn pynshitom lang.
“Wat la ka Shillong Traffic Police ka la trei shitom ban tehlakam ïa kane ka jingñiah khlem akor, hynrei kadei ruh ka kamram jong ki kmie ki kpa ban peit ba ki khun jong ki kim dei ban pynkheiñ ïa ki kyndon bad ki jingbthah.
Lada lap ba ki pynkheiñ ïa ki kyndon aiñ, ki kmie ki kpa kin shah pynngat lang bad ki pulit kin pynngat ïa ki katkum ki kyndon aiñ," ong u SP.
ban ong ba ki teh lakam ia ka jing niah khlem akor te ngam i ba ka long kumta, bun ki pulit Kim ju ong ei2 ne sngap la ka sngap ha ba ki ioh I ba ki nong niah ki pynher , Sam nangne /iaid nangne nangtai nangtai katba mon pyndait number plate kat ha ba mon, teng2 um din number plate shadien,bad ka over take ba ka pynher, da I ba iaid ki briew na zebra crossing ruh um ju sa ngeh,bad kumta ter2.
Imphal:Ki kynhun jaitbynriew riewlum ha jylla Manipur ha ka kynhun jong ka indigenous tribal leaders Forum (ITLF) ha ka sngi balang, ki la pynlong ia ka jingialang pyrshah ha Churachanpur jong ka jylla Manipur,ban dawa na ka core committee bad ka kynhun tohkit kum ka NIA bad CBI haba iadei bad ka jing shah banbein jong ki 22 ngut ki briew kiba dei na ka kynhun Kuki -Zo tribe.
“Ka la iaid la kumba hynriew, bnai hynrei kim shem la leh eiei,haba iadei bad ka jing dawa ban ai noh ia la ka jong ka jing synshar na ka sorkar Manipur, lada ka sur jong ngi kim lah ban ioh sngew ha kine ki ar taïew, ngin sa buh noh ia la ka jong ka sorkar, lada ka sorkar pdeng kan ithuh ne kam ithuh ngin iaid beit sha khmat, lada dei ha ki jylla ne ki Union Teritories, ngin buh ia ka sorkar ban peit kyrpang ia baroh ki kam haba iadei bad ki jaka ba la sah da ki kynhun jaitbynriew Kuki-Zo, ngi hap ban leh ia kane namar ia ka sur ka jong ngi ym don satia ba ioh sngew" la ong u nongaiktien jong ka ITLF u Ginza vualzong.
Kane ka seng ba pawkhmat bha jong ka kynhun jaitbynriew Kuki-Zo ha Manipur, ka la kam lada ka sorkar pdeng kam mynjur ia ka jingdawa ka jong ki ban ioh la ka jong ka bor synshar na bynta ki riewlum jong ka jylla Manipur hadien ka jingbym shongsuk shongsaiñ da ki bnai, ka kynhun jong ki paid riewlum ba kynthup ia ki kuki bad zo ki la long kiba la pynkhreh ban thaw ia ka sorkar lajong bad ban ioh ia la ka jong ka rukom pyniaid kam.
Ki MLA kuki ba kynthup lang ruh ia kito kiba don ha ka BJP, ki kynhun lehnoh Kuki kiba don ha ka jingsahngeh ia siat bad kiba don ha ka jingiakren iasuk ki la dawa ia la ka jong ka jingpyniaid kam na ka sorkar Manipur haba iadei bad ka synshar khadar ha ka thain ka jong ki.
Ka kynhun jong ki longkmie Kuki, ba la tip kum ka kuki Women organisation for human rights (KWOHR), ka la pynpaw ia ka jing sngewkhia ba jur haba iadei bad ka jingbam bein jong ki pulit Commando jong ka jylla Manipur ia ki paidbah nong shong shnong jong ka jylla Manipur ha ki bynta khapud jong ka Moreh.
Ka president jong ka KWOHR ka Ngaineikim, ka la ong ba ka seng ka dap da ka jingsngewkhia ia ka jingleh jong ki pulit commando ka jylla Manipur, ia ki hynñiew ngut ki samla na Moreh.
Shillong:Hadien ba la jyllei ka jingjia aksiden khamtam ki ar shaka, ki pulit mynta ka sngi ki la pynlong ia ka jingtalasi ia ki driving license ha kylleng ki bynta jong ka nongbah Shillong ia kiba niah ia ki ar shaka.
Kane ka jingtalasi ia ki driving license ka long shi bynta ban tehlakam ia kiba niah khlem license bad kumjuh ia kito kiba bat steering ha ka rta ba dang rit ba la mana da ka ain.
Katkum ka ain, kiba niah kali ne ar shaka, ki dei ban long 18 snem shaneng bad kiba la don ka license kaba pyni ba kila tbit ym dei kiba dang shu shah hikai.
Na kane ka jingtalasi license ki pulit, la iohi ba ki surok ha Shillong kiba kham jynjah kiba pynmareh ar shaka bad kane ka pyni, ba ki don bun kiba niah khlem ka license ne kiba bym biang ki kot ki sla.
Kan bha ruh ia ki pulit ba kin talasi kot sa ia ki kali kiba shu wan die ar kti sha kane ka jylla kiba nabar khnang ba kiba iaid beain khlem biang ki dulir, kin shah pynshitom katkum ka ain.
Shillong: Hadien ba la rung UDP u nongialam ka seng Hynniewtrep Youth Council (HYC), la ioh jingtip ba shen, ka UDP kan sa ioh pdiang sngew bha sa ia u nongialam ka seng nongthoh kot ka Khasi Authors’ Society (KAS).
U President barim ka HYC u bah Robert June Kharjahrin ha ka sngi Saitjain mynta ka taiew, u la rung sha ka seng UDP ha ka jingialang ha Mawkyrwat hadien ba u la shong thait noh na ka seng bhalang.
La pdiang burom ia u da u MLA ka UDP u bah Renikton L Tongkhar lem bad kiwei ha ka jingialang ha ka por janmiet.
Katkum ka jingtip, ka la don ka jingpynkhreh na ka liang ka UDP ban pdiang burom sa ia u nongialam ka KAS u Dr.
DRL Nonglait ha kine ki sngi shen ha Mawthadraishan konstitwensi.
Khlem pep, ka jingwan rung kine ki ar ngut ki radbah, kan ai mynsiem bad kan pynkhlain ia ka UDP ha ki sngi ban wan.
Baroh ar ngut, ki dei ki rangbah kiba la biang bha bad, kine kin iaknieh ruh ia ka tiket ban iakhun MP kaban sa wan ha u 2024.
U Dr.
DRL Nonglait u dei u nonghikai ha NEHU bad u President ka KAS uba la ialam bad pynkhih ban ithuh noh ia ka ktien Khasi ha ka khyrnit ba phra ka riti synshar ka ri.
Kine baroh ki dei ki rangbah kiba la noh synniang bha sha ka imlang sahlang jong ka jaitbynriew hynrei, kan shong pat ha ka jingstad ka UDP ban ai tiket iano napdeng jongki.
La ioh jingtip ba ka UDP bad ka HSPDP kiba don ha ka Regional Democratic Alliance (RDA), kin sa pynbna ia u kyrtong MP ha u bnai Nohprah ban wan.
Katkum ka jingtip, ka la don ka jingiapyni hapdeng ki nongialam ka UDP ban jied ia uwei napdeng kine, hynrei na ka liang ka HSPDP ka kham noh mynsiem sha u bah Robertjune ban ioh ia ka tiket.
Shillong: Hadien ka jingiakhih ba khlem buh por jong ki nongtrei Accredited Social Health Activist (ASHA), na ka liang ka Myntri ba khmih ia ka Koit ka Khiah ha ka Jylla, ka Dr M Ampareen Lyngdoh, mynta ka sngi Balang ka 15 tarik Naiwieng ka la pynpaw ba ka long kaba kloi ban iakynduh bad ki ASHA, bad bynrap ba ia kaba sngewiahap kan leh bad lada ki pan ia ka bym lah ka Sorkar kam lah ban leh eiei.
Ka la ong ba kum ka Myntri ka la iakren bad u Myntri Rangbah ka Jylla ba la kumno kumno ka jingsiew ia ki ASHA dei ban ïaleh katba lah ban pynkhuid, bad ka la iathuh ruh ba ka la pan jingshai na ka tnat, balei kita ki ASHA ki treikam baroh shisngi kumba ki la pynpaw, ïoh ba lehse ki trei ia ki kam ba ym dei ban trei ma ki, namar ki don ki kam ba trei ki ANM bad MLHP ruh.
Ha kaba iadei bad ka jingsiew ba ki ASHA ki ioh, na ka liang ka Myntri ka la kyntait ia ka jingkam ba ki ioh tang 66 tyngka shisngi, bad pynpaw ba kumba 9 bnai mynshwa ki jingsiew ba sahteng lah dep ai lut sha ki, ha kaba don ki ASHA kiba ïoh ia ka bai rneng T.
18 hajar ha ki 6 bnai bad kiba bun ki ioh T.
28 hajar, 38 hajar bad kham palat ruh ka jingsiew ha ki 6 bnai, namar ka shong katkum ka jingtrei ka jong ki.
Ka la ong ba lada peit ia ka kot ba la bthah, lada ki ASHA ki trei beit thik ia ka kam ba la buh, kumba 5 hajar shiteng lane 6 hajar ki ioh shibnai, bad kam dei kaba shisha ba ki ioh tang 66 tyngka shisngi.
Ka la iathuh ba na ka bynta ka jingsiew ba T.
2000 shibnai sha ki ASHA, ha u snem 2021-22 ka Sorkar ka la pynlut T.
16.
32 klur bad ka jingsiew ia kaba pisa ba la pynsah ka long T.
53 klur, bad ha u snem 2022-23 ka jingsiew ba T.
2000 shibnai sha ki ASHA ka la kot sha ka T.
16.
98 klur, shuh shuh na ka NHM ka jingsiew ia ki ASHA ha u snem 2021-22 ka long T.
21.
96 klur, bad ha u snem 2022-23 ka NHM ka la pynlut T.
22.
68 klur na ka bynta ki ASHA.
Katkum ka jingiathuh ka Dr Ampareen ka jingpynlut na ka bynta ban siew sha ki ASHA ha u snem 2021-22 ka la kot sha ka R.
91.
2 klur bad ha u snem 2022-23 ka la kot sha ka T.
40.
5 klur.
Shillong: Hapdeng ka jingsngewsih kiba ha iing ha sem Ia tep donburom ia ka met ba dangsah jong ka kong Larisa Ïawrot, mynta ka sngi ka 15 Naiwieng 2023 ha u lum jingtep shnong Kenbah Malai.
Ha kane ka sngi leit ontep la iadonlang kiba haiing hasem, ki kur ki kha, ki paramarjan marpa, bad kiwei kiwei.
Ha shwa ban leit ontep ia kamet la leh donburom khatduh ha iingsah kaba don ha Kenbah Malai ba la pyniaid hi da kiba haiing ha sem bad la ialam jingduwai na u Tbn SK Syiemiong bad duwai pynwai na u Tbn J Lyngkhoi.
Kum ban shypynkynmaw ba kane ka longkmie ba la tip kyrteng ka kong Larisa Iawrot, ka la khlad noh ha ka 13 tarik mynta u bnai, hadien ba ka shah tynrah ha kawei ka thuk thuk ka ba la iaid pynsted, ka ba don ia u number ML 05 AA-6505 katba kane ka longkmie ka dangthmu ban jam sha shiliang ka surok ha Mawlai mawdatbaki.
Une u khynnah u la leit tynrah beit beit ia katei ka longkmie haduh ba kan kyllon ha madan bad ha ryngkat ka jinglyngkien ka snam.
Kane ka longkmie ka dei ka ba shong ba sah ha Mawlai Kynton Massar ka ba trei ha kawei ka skul ba kyrteng ka KC school bad ka shnong trai ka dei na Kenbah Malai East Khasi Hills District ka ba hap hapoh ka Mawsynram Konstitwensi.
Katkum ka jingsakhi ki paidbah nongleit nongwan ba katei ka longkmie ka la mynsaw jur na ki bynta jong ka khlieh bad ka khlem tip briew shuh.
Kumta hadien ba la pynkit noh sha hospital, la pyntip ba katei ka longkmie ka la khlad noh namar ka jingjur palat ka jingmynsaw.
Srinagar: 37 ngut ki briew ki la iap bad bun ngut kiwei pat ki la mynsaw, hadien ba kawei ka bus ka la hap sha kawei ka lyhuh ha Doda District jong ka jylla Jammu and Kashmir.
Kane ka jingjia ka la jia ha ki thain Assar jong ka Doda District ha ka step sngi balang.
Kane ka bus kaba don ia u number JK02CN-6555 kaba kit ia ki 40 ngut ki nongleit jingleit, ka la iaid lait na ka surok, hajan jong ka Trungal-Assar ha surok bah Batote-Kishtwar bad hap noh sha ka lyhuh ba jrong 300 phut.
Hapoh bus don 40 ngut iap 37 ngut bun ngut kiba mynsaw.
Pyrkhat hi.
Shillong:U Superintendent of Police ka Ribhoi District, u Giri Prasad (IPS), u la iathuh ba ka jingkem ia u president ka Ri Bhoi Youth Organization (RB YO), u Bah Baiateilang Lapang kam don jingiadei eiei bad ka jingpyrshah ia ka Cherry Blossom Festival ka ban sdang naduh 17 haduh 19 tarik mynta u bnai, wat la u dei ruh u Chairman ka Joint Action Committee ba pyrshah ia ka jingpynkut ia ka tamasa ha ka sngi u Blei.
U la iathuh ba ka jingkem ki pulit ka Ribhoi District ia u president ka Ri Bhoi Youth Organization (RBYO), ha ka janmiet jong ka 9 tarik mynta u bnai, ka long halor ka jingkynnoh donkti dawa pisa na kawei ka petrol pump ha ka thaiñ Byrnihat.
“Ngi la kem ia u (Banteilang Lapang) halor ki kam dawa pisa, ha Ri-Bhoi bad kumjuh ha East Khasi Hills", la ong u Giri.
Shuh shuh u Prasad u la iathuh ba ia u Bah Lapang la wanrah noh sha East Khasi Hills namar la pynngat ain ruh ha Laban Police Station, Shillong halor kajuh ka jingshah kynnoh dawa pisa, bad mynta u dang don hapoh judicial custody ha East Khasi Hills.
Ki paidbah nongshong kali ha West Khasi ki la lynñiar jur halor ka jingrem palat ka baikali ha kine ki sngi.
Ïa ki kali maruti la shah ban shong tang arngut, kata ruh dei ban shong tang ha ki seat dien.
Katba ha khmat pat la shah ban shong tang ia u draibar marwei.
Haba la kylli – Balei ba hap leh kumne? Ki briew sorkar ki ong hana ba ka long ka jingpyniajngai khnang ban lait na ka jingpur u COVID-19.
Katba lada thew ia ka jingjngai jong ka jaka shong jong ki arngut shadien pat shiteng metar ruh ym don.
Shuh shuh, haba la shah ban shong arngut shadien, te ka pher aiu ban phah shong sa uwei sha khmat mar shiliang bad u draibar?Kane ka jingpyrkhing ka sorkar ka la kylla long ka jingkhñiot beiñ ia kiba duk, namar ka bai kali kaba tang 60 tyngka mynshwa, mynta la pynkiew 160 tyngka namarba la shah ban shong tang 2 ngut.
Ka jingkylli jong ki paidbah ka long- Hato ka sorkar kam lah shuh ban pyrkhat noh da kumwei?.
Shillong: U Director of Health Services jong ka jylla, u Dr.
Aman War, u la iathuh ba kiba ioh thymmai ia u khñiang jingpang coronavirus ha ka jylla ki la don 89 ngut, bad haduh mynta kiba don ia une u khñiang jingpang ha ka jylla ki la don 1,973 ngut.
Ha East Khasi Hills District ki don 70 ngut kiba kynthup 3 ngut ki armed forces bad 67 ngut ki riewpaidbah, ha Ri Bhoi District i don tang iwei, ha West Garo Hills ki don 2 ngut, ha East Jaintia Hills ki don 14 ngut, ha South West Garo Hills i don tang iwei bad ha South West Khasi Hills i don tang iwei.
La iathuh ba na kine ki 1,976 ngut, ha East Khasi Hills ki don 1,369 ngut kiba kynthup 236 ngut ki armed forces bad 1133 ngut ki riewpaidbah, ha West Khasi Hills District ki don 10 ngut, ha South West Khasi Hills ki don 6 ngut, ha Ri Bhoi district ki don 129 ngut kiba kynthup 41 ngut ki armed forces bad 88 ngut ki riewpaidbah, ha West Jaintia Hills district ki don 8 ngut, ha East Jaintia Hills district ki don 279 ngut, ha West Garo Hills district ki don 134 ngut, ha South West Garo Hills district ki don 15 ngut, ha South Garo hills ki don 18 ngut, ha East Garo Hills district ki don 5 ngut bad ha North Garo Hills district ki don 3 ngut.
Kiba la jem na u khñiang jingpang coronavirus mynta ka sngi ki la don 95 ngut.
Na kine ki 95 ngut, 19 ngut ki dei na East Khasi Hills, 5 ngut na North Garo, 38 ngut kidei na Ri-Bhoi dictrict, 28 na West Garo Hills, 2 ngut ki dei na West Jaintia Hills bad 3 ngut na West Khasi Hills.
Baroh kiba la jem na une u khñiang jingpang ki la don haduh 2,437 ngut.
Mynta ka sngi ki la don arngut kiba khlad noh bad kiba la khlad ki la don haduh 32 ngut.
Ki sample kiba la phah haduh mynta ka sngi ki long 1,29,503 kiba paw negetive ki long 1,24,315 bad ki resol kiba dang ap ki long 743.
Ki briew kiba wanphai sha ka jylla haduh mynta ka sngi ki la don haduh 37,743 ngut.
Shillong:U Symbud Myntri Rangbah ka Jylla ba khmih ïa ka Tnat PWD u Bah Prestone Tynsong ha ka sngi Ba-ar, ula pyntip ba ula dep bthah ïa u Chief Engineer ka National Highway, ba un wad ïa ka jingshisha halor ki jing kynnoh pyrshah ïa ka Dhar Construction kompeni halor ka jingpyn treikam ïa ka surok Dawki-Amlarem-Jowai.
Haba ïakren bad ki nongthoh khubor, u Bah Prestone ula ong, “Nga la bthah ïa u Chief Engineer ka National Highway ban wad, la ka jingkynnoh ka dei kaba shisha ne em bad ngin sa peit ba haduh katno kata ka jingtorti haba pyntreikam ïa ka project, la ka dei ka surok ne kino kino ki project hapoh ka Jylla namar kim dei ban long kumta".
U Bah Prestone ula ong ba ha ka jingshisha, ïa kane ka bynta jong ka surok ka dei kaba la khmih da u RO Station na Guwahati, kaba dei jong ka National Highway Authority of India (NHAI).
Ha ka 4 tarik Naiwieng, ka Joint Action Committee (JAC) ba kynthup ïa ki Khlieh Synshar Shnong ka War Jaiñtia bad ka seng Hynñiewtrep Youth Council (HYC), kila byrngem ban mudui da ka mukotduma hapoh ka Ïingkashari Meghalaya High Court pyrshah ïa ka jingkynnoh bamsap jong ka Dhar kompeni haba pyntreikam ïa ka surok Dawki-Amlarem-Dawki (NH-40E), mynta NH-206, ba la bei pisa da ka Sorkar Pdeng haduh T.
43 klur.
U Bah Prestone ula ong, “La ka jingbuh dak ïong (Blacklist) ka donkam ne em, ïa kata ngin ieh ynda la sdang ka kam.
Shisien ba ka kam ka la sdang, ngan sa tip shai halor ka kaiphod ba ngan sa ïoh.
Hynrei kumba nga ong, kane ka dei kaba don jingïadei bad ka NHAI namar ka dei ka National Highway bad kam hab satia ha ka bor jong ka Sorkar Jylla.
Ka NHAI ka dei kaba don ka bor ban leh eiei halor kane ka project".
Shillong: Mynta ka sngi, ki shipai BSF, kiba pahara ha ka jingkieng Sonapur, ha East Jaintia Hills, ki la ioh kurup ia ar tylli ki trok.
La ioh kem ia arngut ki briew bad la ioh kurup ruh ia 97 tylli ki masi na ki lai tylli ki trok, kiba shongdor T.
55lak.
Kitei ki dei ki masi, kiba shalan na India sha Bangladesh.
Shillong: U Director ka tnad ka koit ka khiah u Dr Aman War u la iathuh ba 2 ngut ki long kmie kiba don ia ka jingpang Covid -19 ki la khlad mynta ka sngi ha Nazareth Hospital bad haduh mynta ki briew kiba don ia ka jingpang Covid -19 kiba la khlad ki la poi sha ki 34 ngut ha baroh ka wei ka jylla.
U Dr War, u la iathuh ba kine ki long kmie ki ba la khlad mynta ka sngi kawei ka dei kaba la tip kyrteng kum ka Jamuna Suna 44 ka rta ka ba shong ba sah ha Pinewood Quater Wardlake bad kawei ka dei ka Anjalee Barua 60 snem ka rta ka ba shong ba sah ha Laitumkhrah.
Ia ka Jamuna Suna la wan rah sha jaka sumar naduh ka 15 tarik U Nailur 2020 ha Nazareth Hospital ha ka ba la leh ia ka test bad la lap ba ka don ia ka jingpang COvid-19 la sumar ia ka ha Nazareth Hospital hynrei  ka la khlad noh ha ka 18 tarik u Nailur 2020 ha ka por kumba 9 :20 mynstep na ka jingshitom Covid -19, Amenia bad ka dei ruh ka ba don ia ka jingpang Hypertention bad hypothyroism.
Ia ka Anjalee Baruah  la wan rah ha Nazareth Hospital ha ka por kumba 12:45 baje mynsngi  hadien ba ka la kyllon ha ing; hynrei ha ka por ba la poi ha Hospital la shem ba ka la dep khlad shuwa ban poi ha kane ka jaka sumar.
Na ka liang jong ka Hospital ka la leh ia ka test bad la shem ba ka don ia ka jingpang Covid -19.
U Dr War u la iathuh ba ia kine arngut ki ba la khlad mynta ka sngi yn sa kyntiew ia ki kyrteng jong ki bad ki briew kiba khlad na ka jingpang Covid-19 lashai ka sngi.
Shillong: U Pastor HH Mohrmen ula ong ba ka khlam COVID-19 ka ai jinghikai ia u briew ban tyngkai bad ban pynneh pynsah ia baroh ki jingthaw im ka pyrthei.
“Baroh ki jingthaw ba im naduh u briew haduh u mrad ki long kawei bad u briew uba long u jingthaw ba kyrpang um dei ban ktah iaka jaka shong jaka sah ki mrad, khnang ba ka jingpang kaba don ne kit ki mrad kan nym iabit sha u khun bynriew," la ong u Pastor HH Mohrmen haba sam iaka khubor lyngkhuh snem ba 133 ka Balang Unitarian ha Jowai haka sngi Thohdieng.
Shuwa ban sdang ka jingiaseng iasyllok, la don ka jingbuh syntiew ha u mot dur u nongseng ka Balang Unitarian, Jowai U Babu Hajom Kissor Singh da u Emmuhot Niangti bad pynher iaka lama da u Marki Passah, Chairman ka Balang.
Kum ka dak ban burom ia kiba don bynta ban iakhun pyrshah haka khlam COVID-19, ka Balang Unitarian kala pynkup burom ruh ïa u president jong ka Synjuk ki Waheh Shnong Jowai u ma Alan Niangti bad ia u ma Edystone Shylla, Waheh Shnong ka Dorbar Shnong Tympang, Iawmusiang.
Kumba ngi iatiplang ba u khniang corona virus udei u khniang jingpang ba ju shong ha ki mrad, hynrei u kynthih pat sha u briew ban thaw jingpang haka met jong u ne ka briew ba u shong.
Hynrei ymtang ka COVID-19 kaba la ngeit ba ka mih naka Lymbit, ka Middle East Respiratory Syndrome (MERS) ka pur lyngba ka Ud kumjuh ka Severe Acute Respiratory Syndrome (SARS) kaba pur lyngba u Kui (civet) ruh kidei ki jingpang kiba mih na ki mrad bad thaw jingpang ynda ula kynthih bad shong ha ka met jong u briew," la ong shuh shuh u pastor Mohrmen.
U Pastor HH Mohrmen ula ong ba ka pyrthei ka la shah pyndik da ka khlam COVID-19 kaba la pur sted kylleng bad ktah iaka pyrthei baroh kawei.
Ki khanatang ki iathuh ia ngi bad hadien jong kano kano ka jingjia kaba phylla kaba ktah ia uba bun balang, kata ka jingjia ka ieh iaki dak mong kiba sah khliang bad kiba iaineh.
Kata ka jingjia ka lah ban wanrah iaka jingkylla ymtang haka rukom pyrkhat hynrei wat haka rukom im u khun bynriew ruh.
Ki jingjia kiba kum kine ki pynlong ia u khun bynriew ba un twad jingmut, duriap, bad sdang iaka rukom pyrkhat bad ka rukom im kaba thymmai.
Ha ka jingshisha ka dei ka jingdawa hi jong ka por ba u bynriew un sdang ka jingim kaba thymmai nadien kata ka jingjia.
Kane ka dei kata kaba ngi iakren mynta bad kaba ngi khot kata ka ‘new normal.
Namar para mynsiem, ki jingjia kiba kum kine ki don shibun kiei kiei ban hikai ia ngi.
“Ngi ki bynriew baroh ngi long khun U Blei, ki mynsiem shipara shynrang bad kynthei kadei ka phangpdeng jong ka jingpyndon burom Anniversary ha kane ka snem, hynrei ka jingkylli ka long hato tang u/ka bynriew ki long uba kordor hakhmat U Blei? Ka hok longbriew manbriew ne Human rights kadei kaba la pynshong nongrim ha kata ka ‘dignity of life’ ne ka jingngeit ba kawei pa kawei ka jingim ka long kaba kordor bad kata kadei ka nongrim bashisha jong ka jingim.
Ha ka shikyntien ngi lah ban ong ba ka jingmut jong kane ka ktien ka long ba u bynriew baroh u long katjuh ne kumjuh.
Kane ka la hap kumba ong ka matpdeng jong kane ka jingiaseng, ba ‘U bynriew baroh u long khun U Blei’.
Ka jingiohi ba u khun bynriew baroh kidei kiba iaryngkat kyrdan, kadei ka jingsngewthuh iaka jinglong kawei jong u bynriew baroh.
Hynrei ka jingsngewthuh baka pyrthei ba iar ka long kawei, kadei ka jingsngewthuh kaba jylliew bad kaba kynja mynsiem" la ong u pastor Mohrmen.
Ka E.
I.
A 2020, lane ka Environmental Impact Assessment, ka dei ka ain jong ka sorkar India ha kaba iadei bad ka mariang (environment) ban peit ia ka bha ka miat jong ka mariang ha ri India katkum ka E.
I.
A 2006.
Hynrei kyndit kynsan ia kane ka Draft E.
I.
A 2006 la pynkylla dur pat sha ka E.
I.
A 2020 da kaba ong, ba uno uno uba pyrshah ia ka jingthmu ka sorkar India yn kem bad pynngat kyndon ain ia ki, namar ka la khein ba kiba pynthut ki long ki nongpyrshah ia ka roi ka par.
Kaba mut mynshwa, ha ka E.
I.
A 2006 te ka sorkar India ka burom shisha ia ka mariang hynrei ha ka E.
I.
A 2020 pat ka kwah ban pyllong ain markhongpong, ka mut ia kaba la ju khang, yn ym khang shuh da kata ka ain thymmai lada jia ba ia kane ka Draft yn pyllong ain bad pass hapoh Parliament, Lok Sabha bad Rajya Sabha, bad ba lada baroh artylli ki iingdorbar kin mynjur, kata ka mut yn pyntrei kam kum ka ain ha baroh ka Ri India bad kane kan ktah jur ia ki Ri lum khamtam ia ka Meghalaya (Khasi, Jaintia).
Ka mut ba lada kane ka E.
I.
A 2020 kan treikam kumba ka la mut, kata ka NGT ruh kam donkam shuh, namar ba yn khlong beit ia ka khyndew ka maw ka shyiap ka lum ka wah, dewiong, uranium.
Lada kata kan long ain, ngi kum ka jaid bynriew rit paid bad ka jaid bynriew kaba bat hi ia la ka khyndew ka shyiap, ngin sa shah thombor da kata ka ain (kata lada kan long ain) namar ki company baheh baheh kin wan hangne kin khlong jubor ia u maw u dieng, u dewiong, mawshun, khamtam ia u Uranium na Ri Khasi.
Kumta lada kane ka E.
I.
A 2020 kan long ain, u trai jaka puta um don hok shuh la u pyrta katba u pyrta ym don nongiarap shuh.
Lehnohei kita ki pata ki dulir ba la ai da ki A.
D.
C, lymda ki Autonomous District council kim kyndit bynriew noh mynta hi ban pynskhem pynkhlain khamtam ia ka Sixth Schedule kaba dei ka bynta ban peit ia ka khyndew ka shyiap.
Ka jingma ka ap ia ka Ri ba riewspah jong ngi kaba riewspah ha ki spah mariang nadong shadong.
Kata ka por kan poi ba ngin long tang ki nongpeit aiu ki company heh kin leh, ngin long kiba shah knieh ia la ka hok, ngin long tang kum ki mraw ha la ka Ri.
Ka jingkylli ia ka sorkar India kan long mynta bad pyrta ban khang ia kane ka ain ha ka Ri jong ngi, namar lada ngi iohthiah lyngngai ngin ym sngewthuh ynda la kyndit la shah knieh artat ym myntoi shuh.
Lada kane ka ain kan treikam, ki ban shah ktah dei ma ngi kum ka jaid bynriew.
Na kata ka daw kyndit ko riewstad ka Ri Khasi Jaintia, bad to sngewthuh ko paidbah nongshong shnong ba ka jynjar ka don ha khmat jong ngi, ban leit pyrta ban ia kren ia ka sorkar kmie katba ka por ka dang biang.
Ieng pyrshah, ba kane ka Draft E.
I.
A 2020 kam dei ban long ain ha ka ri jong ngi, bad khamtam dei ban pynkhlain noh ia ki ain kiba dei jong ki Autonomous District Council ha kaba iadei bad ka khyndew ka shyiap, ban pynneh pynsah ia ka rukom nongioh kynti ia ka khyndew ka shyiap.
Kumta, lada ym ia kyndit noh mynta hi ban pyrta ban iathuh ha u paidbah nongshong shnong, ba un ieng pyrshah ia kata ka jingthmu ka sorkar kmie, kam myntoi ynda la dep ka kam.
Kaba khatduh, ngin jia long shisha tang ki nongthoh dieng bad ki nongtong um jongno re.
Ngin long ki mraw ha la ka Ri.
To kyndit ko Ri Khasi, to kyndit ko jaid bynriew.
To pyrta mynta, wat pyrta ha Ri khlaw.
Shillong:U bah Hamletson Dohling myntri ba dei peit ia ki kam pynroi sor, u la ong ba u dap da ka jing sngewlyngngoh ban tip ba ka Jail Road kam don ia ka painkhana paidbah wat la ka dei ka jaka ba bun ki dukan.
U la ong ba ka long ka sien kaba nyngkong ba kum u myntri un plie ia ka painkhana, hynrei ha kane ka jingplie ia kane ka painkhana ka long kaba kongsan, namar kane ka dei ha ki jaka paidbah bad ka jingleh khuid ka long kaba kongsan.
Ka phang kaba kongsan kam dei ka painkhana, hynrei ka jinglehkhuid bad kane ka long ka nuksa ia baroh.
Kane ka painkhana kaba la shna lyngba ka MLA skhim jong u bah Adelbert Nongrum ka dei shisha kaba katkum kane ka juk kaba mynta bad kane kan long ka nongmuna na ka bynta ka Shillong Municipal bad bad ia ka tnad pynroi sor bad kane ka painkhana kam dei  kum kito kiba la don ha ki jaka paidbah.
Ha kane ka jingialang la ong ba un sa bthah ia ka SMB bad kum juh ia ka tnad pynroi sor ba kin shim nongmuna na kane ka painkhana ban wanrah ia ki jingkylla ha ki painkhana paidbah kiba don hapoh jong ka Sor Shillong ban wanrah ia ka jingkhuid jingsuba.
Ha kane ka jingialang u MLA jong ka 17-North Shillong, u bah Adelbert Nongrum u la kren pdiang sngewbha bad ha ka jingkren, u la ong ba kane ka dei ka jingangnud jong ki nongshong shnong ka Jail Road kaba la slem naduh ki por mynshuwa ia kaba la lah ban pynurlong mynta ka sngi bad u la ban jur ba ka jingkhuid ka dei kaba donkam ha kane ka por.
Ia ka jingia jingialang la pyniaid da ka Chandradevi Bhattacharjee, ha kaba la don lang u CEO jong ka Shillong Municipal u bah B S Sohlya, u SK Dhar shongknor ba rim bad u Prasanjit Dey Chairman ka Jail Road Welfare Committee,  ki paidbah nongshong shnong ka Jail Road ha kaba ki la pynpaw ia ka jingsngewnguh ia u MLA u ba la lah ban pynurlong ia kane ka jingangnud kaba la slem jong ki.
Shillong: Myn hynnin ka sngi u MLA jong ka Maw phlang Constituency, u Bah S.
K Sun u la pyllait paidbah ia ka kali kit nongpang kaba la thied na ka Chief Minister Relief Fund ha kaba la aiti ia katei ka ambulance sha ka Nong spung PHC.
La pynlong ia kane ka prokram kaba lyngkot ha phyllaw ophis treikam jong u DHS(MI) ha ka jing iadon ryngkatlang u Dr.
Aman War, u Dr.
C Kharbhih u ba dei u doktor jong ka Nong spung PHC, u sordar shnong barim, u Bah Wantestar Marweiñ bad katto katne ngut ki nongialam shnong jong ka shnong Nongspung.
Haba ai jingkren ha kane ka sngi, u Bah Wantestar u la iathuh ba naduh u snem 1998 ki la ioh ia kawei ka ambulance hynrei jia ryngkhat ba kane ka ambulance kam shym la treikam shuh.
Ha u snem 2012 bad 2013, ki la leit ban iakynduh ia u MLA jong ki ha kito ki por ban pynsngew ha u ia ki jingeh ba ki nongshong shnong ki mad haba leit sumar sha Shillong.
Dei naduh ba long MLA u bah S.
K Sun, ki la treishitom ban iarap ban pynioh ia ka ambulance bad u la iathuh ba la pynmih ruh ia kane ka resolution ha ingdorbar ha kaba iadei bad ki ambulance bad ba ka sorkar ka dang duna ha ka pisa bad haduh mynta kane ka jingtreishitom jong ki ka la urlong.
U la ai khublei ruh ia u MLA jong ki u ba la lah ban wanrah ia kane ka ambulance.
U Dr.
Aman War, DHS(MI) u la iathuh ba kane ka ambulance kadei kaba la mang kyrpang lyngba ka jingtreikam u MLA bad dei ka jingstad bad jingaibuit u MLA ki la ioh ban pyllait paidbah noh ia kane ka ambulance.
U la ong ba lyngba kane ka ambulance ki paidbah kin ioh ia ka jingmyntoi bad ba kan long ka jngshakri kaba bha ia ki paidbah kane ka shnong.
U Bah S.
K Sun, MLA jong kane ka thaiñ u la ong ba ka PHC ka dei kaba la rim bha, hynrei kane ka PHC kam don ia ka ambulance ba ki donkam ban kit ia ki nongpang sha shillong lane ban kit ia ki nongpang na ki shnong bad ki jaka ba marjan sha Nongspung.
U la iathuh ba naduh ba u long MLA ha u snem 2018 u la la leit kyrpad ia ka Health Department ban buh ia ka proposal na ka bynta kane ka PHC ban ioh kawei ka ambulance hynrei ka long kaba sniewbok ba ha kito ki por ka sorkar ka duna ha ka ioh ka kot bad khlm lah ban pynioh ia ka jingkwah ki paidbah.
Ha u snem 2018 ki la pyrshang biang bad dei mynta u snem lyngba ka Chief Minister Relief Fund hadien ka jingtrei shitom ka Health Department ki la ioh ban thied ia kane ka kali.
Ha ki khyndiat bnai, u Bah S.
K Sun u la leit kynduh ia u Myntri Rangbah ka Jylla ryngkat bad u Bah Sanbor Shullai bad u Bah Lambor Malngiang ban iakren ia kiwei pat ki kam bad dei hangne ba u la ioh ban kyrpad ia u Myntri Rangbah ban pynioh ia ka ambulance na ka bynta kane ka PHC bad u la iathuh ia ka jinglong ka shnong bad ba ka PHC kam don ia ka ambulance bad u Myntri Rangbah u la ong ba un pynkynmaw ia u hadien katto katne por.
Dei ha kine ki ar taiew ba ladep ba u la phah ia ka shithi sha u Myntri Rangbah ba ki la donkam ia ka ambulance bad dei ha kane hi ka khyllipmat ba u Myntri Rangbah u la pyntip ia u ba un sa aiti noh ia kawei ka ambulance.
U la ong badei lyngba u Health Minister bad ka Health Department, ki la ioh ia ka ambulance bad ka jingkyrpad jong ki ka la urlong.
Ha kajuh kapor u la ai khublei kyrpang ia u Myntri Rangbah ka Jylla, ia u Health Minister, Bah A.
L Hek bad ia u DHS, Dr.
Aman War halor ka jingshimkhia jong ki ban pynioh ia kane ka ambulance.
Shillong:U Myntri ba dei peit ia ka District Council Affair (DCA), u bah Hamletson Dohling u la ong ba kan shong tang ha ka Cabinet ban rai la kin pynjlan ne kin  pynjari ia ka Administrator’s Rule hapoh jong ka Garo Hills Autonomous District Council.
“Ngan ym lah ban ong ei ei ruh em ia mynta, namar ba kane ka kam kan leit sha ka cabinet ban shim ia ka rai, ngan ong la yn pynjlan ia ka por trei kam jong ka iing dorbar jong ka GHADC ne ban pynjari ia ka Administrator’s Rule kata ka shong ha ka jingiarai lang ha ka Kabinet", la ong u Bah Hamlet.
U Bah Hamlet u iathuh ba halor ka GHADC u la bthah ia ka tnad DCA ban pynkhreh ia ka jingthoh ban rah sha ka Kabinet bad ban rah sha ka kabinet ban shim ia ka rai.
“Na ka liang jong ka tnad DCA ki la pynkhreh mynta ban rah ia kane ka phang sha ka cabinet ban shim ia ka rai namar ban pynkhreh ia ka ilekshon yn ym lah shuh ban pynkhreh, namar ka por treikam jong ka iing dorbar jong ka GHADC  kan kut ha ka 15tarik Risaw 2020" u la ong.
Nongpoh: Ka ophis u District Medical Health Officer, ka la bthah ia ka Medical Officer ba dei peit ia ka jaka sumar hapoh Jirang, ba u dei ban leit kynduh ia ki nongialam ka Dorbar Shnong Nongsier ha Jirang, na ka bynta ban bthah ia kitei ki nong ialam shnong ba ki dei ban thungkam biang Kong Imshida Thang khiew kum ka nongtrei ASHA ba pura hapoh katei ka shnong.
Lah ruh ban kdew hangne, ba dang ha kine ki sngi ba la dep, ki dkhot ka Meghalaya Legislative Assembly Committee on Women Empowerment, ki la hiar sha Ri Bhoi, na ka bynta ban pynlong ia ka jingtohkit bha halor katei ka jingshah wengkam ka ASHA ha ki nongialam shnong Nongsier bad lyngba katei ka jinghiar jong ki sha Ri Bhoi, ki la kyntu ia u DMHO bad Deputy Commissioner ka Ri Bhoi, ba ki dei ban thungkam noh ia katei ka Nongtrei ASHA, kaba la shah behkam namar, ba ka la leit ban iarap ia kawei ka Lanot shah Lehbeijot haduh ban da armet.
Ka China, ka pynshai mynta ka sngi, ba ki shipai jongka, ki iap tang khyndiat ngut eh, ha ka jing iakhun pyrshah ia ki shipai India, ha U Jylliew ba ladep, ha Galwan.
Katei ka dei katba kum ka jingthoh jong U Editor ka Global Times, kaba dei ka kotkhubor jong ka sorkar China bad u kyntait ruh ia ka jingkren jong U Rajnath Singh, myntri kam iada ri ka sorkar India, ong ka khubor jong ka India Today, kaba la pynmih mynta ka sngi.
Katei ka paw shai ba ka China, ka la pdiang mynta, ba ki shipai jongka, ruh ki la iap ha ka jingiakhun bad ki shipai India ha U Jylliew, ha kaba 20 ngut ki shipai India, ki la iap ha katei ka jing ialeh thma ha Galwan bad sa shibun kiwei pat kiba mynsaw.
U Editor ka Global Times, U Hu Xijin, ha ka tweet jongu, u thoh “Katba nga tip ma nga, ka jingiap ki shipai China ha Galwan, ha ka 15tarik Jylliew, ka dei kaba khyndiat bha, na kaba iap ki shipai India, kaba haduh 20 ngut.
Nangta la iathuh ruh ba ki shipai China, kim shym la shah kem satia ha ki shipai India, katba ki shipai India, ki bun kiba la shah kem ha ki shipai jong ka China".
Katei ka tweet jong U Editor ka Global Times, ka dei halor ka jingkren jong U Rajnath Singh, hynnin ka sngi, ha kaba u kam ba ka China, ka la duh ia shibun ki shipai jongka, ha ka jingialehkai bad ki shipai ka India, ha U Jylliew ba ladep.
Haba jubab ha Parliament, U Rajnath Singh, u iathuh ba ha ka jing ia kynad, ha ka 15tarik Jylliew 2020, ki shipai India, ki la duh ia la ka jingim jongki bad ki shipai China ruh, ki la duh shibun ki shipai ha ka jingialeh.
Ka jing iakhun, kam shym kut tang ha U Jylliew, hynrei, ha ka 8tarik Nailur 2020, ruh ka la don biang ka jing ia siat jong kitei ki arliang mamla ha ki bynta jong ka Ladakh.
Shillong: Namar ka jingdon jong uba ioh pang Covid 19 lane uba don jng iajan bad uba ioh pang bad ban iada na ka jingsaphred katei ka jingpang, kumta ka  District Magistrate, East Khasi Hills District, ka la pynmih ia ka hukum ban khang ia ka  J.
B.
Textile ha Police Bazaar, nangta ka Qtr No-P11/3B, GPO Quarter ha GPO compound bad nangta ka phyllaw jong ka  Ram Krishna Mission ha Sohra.
Katei ka hukum, ka trei kam naduh mynta ka sngi, ong ka khubor sorkar.
Ki don sa 96,424 ngut kiba ioh pang corona virus ha India, ha ki 24 kynta ba ladep bad kiba ioh pang baroh, ki la poi sha ka 52lak ngut haduh mynta.
Kiba iap, ki don 1,174 ngut ha ki 24 kynta ba ladep bad baroh kiba iap, ki la poi sha ka 84,372 ngut haduh mynta.
Kiba dang don ia katei ka jingpang, haduh mynta, ki long 10,17,754 ngut, ong ka khubor jong ka  Ministry of Health & Family Welfare mynta ka sngi.
Nongpoh: Ka District Magistrate, Ri Bhoi District, Nongpoh ka la pyntip sha baroh ki kito kiba la leit ban donkam sha State Bank of India (SBI), Umsning Branch, Ri Bhoi District, ha ka 16 tarik mynta u bnai, la kyntu ia ki ba ki hap ban shong Quarantine 10 sngi kynthih.
La kyntu kyntu ruh ia kito kiba la leit ban donkam sha katei ka Bank, ba ki dei ban deng ia ki jingda khmut, nangta ka jingiajngai uwei na uwei pat bad ha kitei ki sngi lada ki sngew ba ki don jingshitom ha ka met ka phad jong ki, kaba kynthup kum ka jingpang shitmet, Jyrhoh bad jynjar ha kaba ring ne pynhiar mynsiem, ki dei ban pynjngai ialade na kiwei ne ki lah ban phun sha ka District Control Room No.
03638232028/1077 ne ha ki briew ka koit ka khiah Health Help Line No.
8797520449.
Shillong: Na ka jingdon kiba pang covid 19 lane kiba don jing iajan bad kitei kiba ioh pang, kumta ka District Magistrate, East Khasi Hills, ka la pynmih hukum, ba la khang dam ia ka mala ba nyngkong jong ka iing jong ka kong  A.
Kharbuli, ABP Road, Iewdak, Laban, ka Bamboo Hut Restaurant bad ka jaka sah ki nongtrei ha  M.
G.
Road.
Ha kawei pat ka hukum, la pyntip ba la weng noh, na ka jingkhang dam, ia ka mala kaba ar jong ka iing jong ka kong  T.
Nongkhlaw, Lumdorbar, Upper Lumparing, ka iing U  Arjun Kumar Rai, U Debu Sarkar bad U Mohon Biswa ha Oxford Hills, Maxwelton Estate, Rilbong, House of Pinki Sharma haduh ha  ka iing U  Amit Sharma at Upper Maxwelton Estate, ka iing U  S.
Sharma (uba shongwai) ha ka iing ka kong  A.
Lyngdoh, ABP Road, Iewdak, Laban, ka iing U  Dinesh Kumar Shah (uba shongwai) ha ka iing ka kong  Lorina Rynjah, hadien ka Zenith Jubelieth Club, St.
John Area, Laban, nangta sa ka jaka kaba ha Keating road na Jha fruit stall, Khyndailad haduh ha new Employment Exchange, kaba kynthup ia ka  surok Mohan Makin, kaba don ha pyrshah ka ophis U  Superintendent of Police, Shillong haduh ha Saigal Motors), nangta sa ki jaka sah jong ki nongtrei ka  Laban State Dispensary, Laban, ka phyllaw U  Kalyani Dhar, U Bijan Dhar, U Nihar Dhar ha Jail Road bad ka phyllaw jong U  Buli Roy (hajan Puja Mandap) jong ka Jail Road.
Hynrei, la nang iai bteng ban khang dam ia ka iing U  Shambu Rawat ha Upper Maxwelton Estate, Income Tax Quarters, Type-2, Quarter No-4, Birma Jalan compound c/o Ganesh Store ha pyrshah ka jaka sah ki nongtrei  Income Tax, Goenka compound, Kadir compound, A.
Swer compound, ka iing jong U  Phani Ram hajan Kali Mandir, ka iing U Bipul Sen, ba kynthup ia ka iing U  Dilip Deb, ka mala ba nyngkong ka  Neuke Cottage, kaba dei ka iing U  Pankaj Kapoor, ka iing U  Om Prakash ha Rapsang building ha Keating road bad nangta sa ka iing, kaba don ha syndah jong ka  Laban State Dispensary kaba ka shong ka  Pharmacist, ka kong D.
Pakyntein.
Nangta la pynbna ruh ban khang shipor ia ka dukan  “Ingshet Ja" kaba don ha Garikhana.
Shillong: U Director ka tnad ka koit ka khiah u Dr Aman War, u iathuh ba na ki 32 ngut ki briew, kiba don ia ka jingpang Covid -19 kiba la khlad, dei tang u khynnah u ba 15 snem ka rta u ba la khlad na ka jingpang Covid-19.
Lah ban kdew hangne ba  ha ka 10 tarik u Nailur 2020 u khynnah u ba dang 15 snem ka rta u ba don ia ka jingpang Covid-19 u la khlad noh ha jaka sumar ha H Gordon Robert Hospital.
Une u khynnah u dei u ba la tip kyrteng kum u Welldone boy  Marbaniang 15 snem ka rta bad u dei u ba shong ba sah ha ka shnong Mawpat.
U Dr War u la ong ba ki 31 ngut  ki briew kiba don ia ka jingpang Covid -19 kiba la khlad noh ki dei ki briew kiba don ia ka jingpang ka ba la bat slem (COMORBIDITIES) bad ka jingkhlad jong ki, ka dei na ka jingjur ka jingpang kaba ki la don lupa ha ryngkat bad ka jingshah ktah ha u khniang  jingpang Corona Virus.
Kum ban shu pynkynmaw ba ka Ministry of Health and Family Welfare jong ka Sorkar pdeng ka la pynmih ia ka jingbthah ba kino kino ki briew kiba don ia ka jingpang Covid -19, lada ki khlad noh yn ai jingkhein ia ki ha ka thup jong ki briew ba khlad na ka jingpang Covid-19.
U Dr War ula ong ruh “Ka jingpang Covid-19 ka lah ban wanrah ia ka jingkthang ha ki ing ki sem, ka jingkthang ka long haba phi ngat ha ki Contact Tracing lane don mano mano na ka ing ka sem ki ba long Positive lane don mano mano ki ba khlad na ka ne ka jingpang Covid -19.
"U la ong ruh “Ka jingpang Covid -19 ka ktah bha ia ki briew kiba don ia ka jingpang ba la bat slem (COMORBIDITIES) ia kiba la rangbah ka rta bad ia khyllung khynnah.
U ne u khniang jingpang u ktah khlem da don jingisynei ia no iano ruh.
"  U Dr u la ong ruh “Mynta ka la dei ka por ba ngin hap ban im bad une u khniang jingpang,  hynrei lada ngi iada ia lade da kaba bud ia ki kyndon ba la pynmih da ka tnad ka koit ka khiah  ban long ki ba kit khlieh ban ym pynsaphiang ia u ne u khniang jingpang ngin sa lah ban lait na ka khlam Covid-19.
".
Ka Harsimarat Kaur Badal, kaba dei ka myntri jong ka sorkar India, kaba dei na ka seng Shiromani Akali Dal (SAD), ka la hiar shuki noh mynta ka janmiet na ka sorkar NDA bad ka daw ka long halor ka jing pyrshah jong katei ka seng, ia ka Farm bill, kaba la rai ban pyntrei kam ha Parliament ha kane ka dorbar kaba mynta.
Kham mynshwa U Sukhbir Badal, uba dei u nongialam jong ka seng SAD, u pynpaw ia ka jing pyrshah jur, halor kitei ki ar tylli ki ain, kiba dei ban ioh ia ka jing mynjur jong ka Parliament, kiba kynthup ia ka  Farmers Produce Trade and Commerce (Promotion and Facilitation) Bill bad ka Farmers (Empowerment and Protection) Agreement on Price Assurance and Farm Services Bill.
U Badal, u ong ba katei ka ain, ka pynjot shi syndon ia ka jingtrei shitom kaba la iaid baroh 50 snem, da ki sorkar bapher ha Punjab, ban nang pynkhlain ia ka rep ka riang ha katei ka Jylla.
U pynpaw ruh ba ka Punjab, ka la long ka bynta kaba khlain bor shibun, ban pynbiang ia ka jingdonkam khaw jong ka India bad kumta u pynpaw ruh ba u pyrshah jur ia katei ka ain jong ka sorkar India.
“Nga pynbna hangne, ba ka  Harsimrat Kaur Badal, kan hiar shuki noh shi syndon na ka sorkar jong U  Narendra Modi," ong U Sukhbir Singh Badal, ha ka jingkren jongu mynta ka sngi ha Lok Sabbha.
Ki MP jong ka seng Congress na Punjab, ki la mih shabar jong ka iing dorbar mynta ka sngi bad ki la thang ia katei ka bill, ha khmat jong ka iing dorbar jong ka Parliament, kum ka jingsngew pyrshah jur jongki.
Ka seng Congress, ka pyrshah jur ia katei ka ain  Farmers’ Produce Trade and Commerce (Promotion and Facilitation) Bill, 2020 bad ka Farmers (Empowerment and Protection) Agreement on Price Assurance and Farm Services Bill, 2020 kaba kane ka sorkar NDA, ka leit rah ha Parliament, na ka bynta ban pynlong ain noh ia ka.
Man ki party,la ka long ha ka MP/MLA/MDC election, ki political party bapher bapher ki ju pynmih ia la ki thong treikam(election manifesto) ba ki la khlei ha ki paidbah ha ka por election khnang ba, ynda ki la jop,kin sa pyntreikam bad leh shisha ia kaba ki la kular.
Ki thong treikam ki long shi met shi met na u candidate(personal appeal) bad ki mat treikam(election manifesto) jong ki party.
Kine ki personal apil bad manifesto kim dei kiba shu khlei kai tang ban dep rukom bad pynbeij paidbah hynrei ki dei ban long kiba shisha bad kiba hok.
Mynta da ki phew snem ngi la iohi ia ki apil jong ki candidate bad ki election manifesto jong ki party bapher bapher ba ki la ia khlei bad kular ia ka bneng bad ka khyndew tang ban pynbiej ia ki paidbah bapli.
Don lei ki apil kiba jrong bha ba ki la niew tang lut ban leh ia baroh ki kam ba bha kiba don bad wat ki bym don ruh ha kane ka pyrthei.
Ki don ruh ki mat ba ki la kular palat pud wat ki bym lah long ruh ban pyntreikam ha kane ka pyrthei tang ban lah ban pynkohnguh(convince) ia ki paidbah nongthep vote(voters).
Ki kular ban iarap ia kiba duk ba rangli,ia ki nongrep,ban pynbha ia ki surok bad ki lynti ki synkien,ka koit ka khiah,ka jingnang jingstad,ban thaw ki lad iohkam ioh jam, ban pynroi ia ki sports and games,ban pynneh ban pynkhlain ia ki riti ki dustur bad pynkhlain ia ki bor synshar shnong ne hima kumba la seng da ki longshwa manshwa(traditional institutions),ka umbam ka umdih,ban pynbiang ia ki lad ai jingshai(electricity),bad ban ai kam contract kaba heh ba heh ynda ki la jop nalor bun bah ki kam bym lah niewtang shuh hangne.
Hynrei mar ia jop,jar ki jah kum ki ‘lur dih duma wat tang ban ia kynduh ia ki ruh, ka eh bha lymda phi ioh da ka slip ne tiket kaba sha khmat.
Ym tang katta,ki leh myn leh iaphi ban shu kohnguh ka khlieh hakhmat jongphi katba ki kyrngah pat ka tdong mar ia mih maphi na kamra jong ki.
Lada phi phah iarap kam pat,ki kren kyllain kham palat ia u jingbam jalbi ha ki dairy ki dkhar.
Ki political party bapher bapher pat,ka manifesto jongki, i kumba ka bym liat shuh ka um ha kriah ruh.
Ka Border problem ne, ka ktien Khasi ha ka 8th schedule ne,ban iada ia ki trai ri trai muluk da ki ain ba khlain kum ka ILP,entry and exit points ne,etc.
Ki kloi ban thaw lad ia ki samla khlem kam ba kin iohkam ioh jam bad kin iarap bad pynroi ia ki kam rep kam riang ban pynriew spah ia ki nongrep.
Ia ki skul pat, kin kyntiew shaid shaid bad kin pynbun ki jaka sumar ha man la ki shnong ki thaw.
Ka um bam um dih bad ka light ruh ym don jingeh nalor kin pynbha bad ai surok kali man la ki shnong.
Kiei ki kam babha ba kim kular ban leh lada ki jop bad kin don ha ka sorkar.
Peit kein mynta,ki party aiu ki bym don ha ka sorkar?Shaei jah kita ki jingkular bad ki jutang ba ki la khlei ban leh?Ka border issue bad ka Assam ruh kam kut shuh baroh shi rta.
Ki surok bad lynti synkien lei,la kum surok kit dieng ne ki surok kali ba iaid ki muid kit dieng.
Ki kali kiba iaid ha kum kine ki surok,kin shu lut phut ei tang ha ka bai repair kali.
Ki nongrep bapli ki shu ia ud bad kyrkaw tang ha la ing la ing,ym don ba sngap lem.
Lehnoh ei ka jingphah pule ki kmie ki kpa ia la ki khun ba ki hap shu ia shong ing ei ynda ki la pyndep ia ki jingpule jongki ha ki kyrdan ba heh ba heh.
Ki lad ai kam ai jam ki long tang kum ki jingphoh sniew hakhmat jong ki.
Kat shaba phai, phin shah nion beit bad ym don ba pyrkhat lem na ka bynta jongphi lait noh sa tang ynda jan ka election.
Shwa ka election 2023,kine ki juh hi ki briew kin wan pah kin wan phon biang iaphi da ki ktien jali ja um.
Kin wan khroh wan kjor bad wan nguh arti ar jat ban khrong vote biang na phi.
Kin kren iaphi da ki ktien kiba thiang kiba bang kham palat ia ka um ngap ruh khang ba phin liat biang ha ka juh ka thliew.
Lada phim bam da u wieh ruh,ki khwai iaphi da ki puit,u sohlang ,ki kber bad ia ki kha bah pat, da u atta,u bindia,etc phin ngat beit khlem artatien.
Kin peit kiei ki jjngphruh(jingbam) kat kum ki jait briew jait briew ba ki dei ban khwai.
Lada phim treh ban ngat ha ki kwai jong ki pat,ki leh buit tuh da ki pliah rupa, kim salia shuh ia ka pap ka sang tang ban pynbiej iaphi haduh ba phin da ngop hi jai artad.
Husiar,namarkata,wat ia beh ia ka rongphong ioh phi wan thylli wan iam.
Shisien ba phi kum ngop,phin sa babe kylla baroh san snem lynter.
Tang lada phi long kiba stad,ba shemphang bad ba sian,hangta kein,ka ri bad ka jait bynriew jongngi ruh kan long kaba sian bad kaba stad bad kan sa nangroi nang kiew bad ngin sa lah ban pynkylla dur noh ia ka synshar khadar na kaba long mynta.
Shillong: Ha ka jingrakhe ia ka sngi ba la seng ia ka Balang Unitarian ha ka 18tarik u Nailur, ka Shillong All Faiths Forum (SAFF) ka phah ia ki jingkhublei bad jingkyrkhu kyrdoh sha baroh ki dkhot jong ka Balang Unitarian ha kane ka thain.
Wat haba don ka jingpyrkhing ban pynlong ia ki jingialang bad prokram paidbah na ka daw jong kane ka khlam, bad ka jingnang kiew man la ka sngi, jong kiba ioh ia une u khniang jingpang ha ka Jylla, to ai ba ki nongialam bad ki dkhot jong ka Balang kin ioh pdiang ia ki jingkyrkhu ba kyrhai jong U Blei ha ki jingiasyllok jong ka jingialong kawei bad ka jingieit.
Shillong: U Director ka tnad ka koit ka khiah u Dr Aman War, u iathuh ba 3 ngut ki briew ba don ia ka jingpang covid-19, ki  la khlad bad haduh mynta ki briew ki ba don jingpang covid ki ba la khlad ki la poi sha ka 32 ngut.
Na kine ki 3 ngut, 2 ngut ki la khlad myn hynnin ka sngi bad uwei u khlad mynta ka sngi.
Kine kiba la khlad ki kynthup ia 2 ngut ki rangbah briew bad kawei ka long kmie.
Ka longkmie ka ba la khlad ka dei kaba tip kyrteng kum ka Tiwanti Thabah 74 snem ka rta ka ba dei na ka shnong Barapathar,Shillong.
La wan rah ia ka sha Bethany Hospital ha ka 8 tarik u Nailur 2020 bad la test Covid positive ha kane ka juh ka sngi.
Namar ba la jur ka jingshitom bad ba ka donkam ban sumar ha ICU ki la phah noh ia ka sha Civil Hospital ha ka 16 tarik u Nailur 2020 hapoh civil hospital ha ka  por kumba 8:40 baje mynmiet,  hynrei ka la khlad noh ha ka por 9:45  baje mynstep na ka Covid pneumonia, respiratory failure.
Kane ka briew ka dei ka ba don ruh ia ka jingpang Diabetes,Hypertention bad jingpang klongsnam.
U bah Lawrence Lyngkhoi 72 snem ka rta u ba dei na ka shnong Shyiap, u la khlad myn hynnin ka sngi ha lynti ha ka por ba ki rah sha jaka sumar ha Super care Hosoital.
Ia u bah Lyngkhoi la leh ia ka test Covid 2 sien ban pyntikna ba u don ia ka jingpang Covid-19 bad ha kine ki 2 sien ba la test ha Super Care Hospital, la lap ba u don ia ka jingpang Covid-19.
Hadien ba na ka liang ka Super Care Hospital ki la dep ban pyndep ia ka met jong u bah Lyngkhoi, kat kum ki protocol ka tnad ka koit ka khiah, na ka liang kiba ha iing  ki la  rah biang ia ka met jong u sha Civil Hospital ba kin synreit dawai biang ia ka met bad la dep ban tep donburom mynta ka sngi.
Katba na ka liang ka NEIGRIHMS Hospital ka la pyntip ba mynta ka sngi uwei u briew u ba kyrteng Dili Thapa 60 snem ka rta u ba sah ha Barapathar, u la khlad mynta ka sngi ha ka por 7:10 baje mynstep.
Ia u Thapa la wan rah sha NEIGRIHMS Hospital ha ka 14 tarik u Nailur namar ba u don ia ka jingpang Cancer.
Ha NEIGRIHMS Hospital ki la sumar ia u ha Covid ICU, hynrei u la khlad noh na ka respiratory failure bad Covid pnemonia.
Na ka liang u Dr war u la iathuh ba ia u Dili Thapa yn sa ai jingkhein lashai ka sngi ha ki briew kiba la khlad na ka jingpang Covid -19 ha ka jylla bad kumta ka jingkhein ia utei uba khlad ha NEIGHRIMS, kan long pat lashai ka sngi.
Ka la mih ka jingeh ia ki dkhot jong ka Rajya Sabbha, haba U Dr Vinay Sahasrabuddhe, U MP jong ka seng BJP, uba na Maharahstra, ula ioh ia ka jingpang khlam Covid 19.
U Dr Vinay, u dang shim  bynta, ha kaba kren ha iing dorbar Rajya Sabbha, hynnin ka sngi.
U  Sahasrabuddhe, u thoh ha ka tweet jongu, ba ha ka sngi thohdieng, ba la dep, u dang phah test ialade, hynrei, um shym don satia ka katei ka jingpang khlam covid 19 bad kumta, ula leit ban shim bynta ha ka iing dorbar jong ka Parliament.
“Ha ka sngi thohdieng, nga don ia ka jingpang khieshoh bad nga la phah test ialade bad la lap ba nga don ia ka jingpang Covid 19.
Kito kiba la ia kynduh ia nga, kin sngewbha ban leit iakynduh mar mar ia ki doktor" ong U MP.
Shillong: U Myntri ba dei peit ia ka tnad ka pule puthi u bah Lakmen Rymbui, mynta ka sngi, u iathuh ba naduh ka 21 tarik u Nailur 2020, la shah ia ki skul ba kin plie noh.
Kane ka long khnang ba ki khynnah kiba shong ha ka klass IX haduh XII kin lah ban wan sha ki skul ban wad jingiarap na ki nonghikai ha kaba iadei bad ka jingpule jong ki.
Haba ia kren bad ki lad pathai khubor u bah Lakmen Rymbui, u iathuh ba kat kum ka jingbthah kaba la mih na ka sorkar pdeng ha ka 28 tarik u bnai Nailar 2020 ba ia ki skul ym pat la shah ban plie haduh 30 tarik u Nailar 2020;  hynrei naduh 21 tarik u Nailur 2020,  la shah ban plie ia ki skul tang na ka bynta ki nonghikai bad ki khynnah skul kiba shong ha ki klass IX haduh XII  ba kin wan sha ki skul ha kaba iadei bad ka jingpule jong ki.
U bah Rumbui u la ong ruh ba lada ki kmie ki kpa  ki shah ia ki khun ba kin leit sha ki skul, ki dei ban da soi bad kane kan long tang na ka bynta kito ki khynnah ki ban wad jingtip na ki nonghikai ia kaba donkam kan dei tang na ka bynta ka Consultation Class, ym dei ka  class kaba ki ju pynlong, hynrei baroh ki ba leit shja ki skul  ki dei ban bud ia ki protocol jong ka tnad ka koit ka khiah.
U la ong ruh “Ki skul kin plie ym dei ban pynlong class bad ki nonghikai ki dei ban don ha ki skul ba lada ki khynnah ki wan kim dei ban duh ia kaei ka ba ki donkam jong ki, ka jingleit jong ki khynnah ka dei tang da ka mon sngewbha ym dei ban pynbor ki kmie ki kpa ki dei ban ki hap soi ba ki shah ia ki khun ba kin leit wad jingtip sha ki skul na ka bynta ki jingdonkam jong ki hynrei kawei ki dei ban bud ia ki kyndon ka koit ka khiah kum ka social distance ki skul ki dei ban da synreit dawai bad ka procol kiba ia dei bad ki skul ki dei ban buh pyrkhing.
"U bah Lakmen u la ong ruh ba na ka liang ka Sorkar kan ym lah ban buh katno ngut ki khynnah kin wan ha ka shisngi, namar kawei ka skul ka iapher ha ka jingbun ki khynnah pule hynrei kane ka sorkar kan aiti ha ka jingpynïaid jong ki skul.
Shillong: U myntri ba dei peit ia ka tnad pule puthi u bah Lakmen Rymbui u la iathuh ba ka University Grant Commitee, ka la pdiang ia ka jingkyrpad jong ka sorkar jylla ban pynlong ia ka eksamin Final Semester ha u bnai Risaw.
Haba iakren bad ki lad pathai khubor u bah Lakmen u la ong “Ha u bnai ladep, namar  ka jingkiew sted jong u khniang jingpang covid -19,  ha ka jylla bad halor ka jingrai jong ka Supreme Court ba ban ioh ia ki degree, ka donkam ban leh ia ka examin; kumta  hadien ba la ia syllok bad ki nongpyniaid jong ka NEHU, ngi la thoh ia ka shithi sha ka UGC ba ngin ym lah ban leh ia ka exam ha hapoh u Nailur.
Ngi la kyrpad ban  pynjlan ia ka exam jong ka  Final Semester ha u bnai Risaw bad ia ka result yn sa pynbna shuwa ban kut u bnai Risaw.
"La iathuh shuh shuh da u bah Rymbui, ba hynnin ka sngi ka UGC ka la jubab ia u Principai Secretary jong ka tnad pule puthi,  ba ki la shah ban pynlong ia ka examin, ha ka 7 tarik u bnai Risaw haduh ka 16 tarik u bnai  Risaw 2020 bad halor kane  ka NEHU  kan sa pyllait ia ki routine.
U la iathuh ba na ka liang ka NEHU ka la phah ka jingbthah ba kan pynlong ia ka exam ha ka 7 tarik, 9 tarik,12 tarik 14 tarik bad 16 tarik jong u Risaw bad halor kane ka eksam ka NEHU kan sa ai ki routine bad ia ki jingdon kam baroh kan sa shim khia hi na ka liang jong ka NEHU.
Shillong: U Bah Lakmen Rymbui, u myntri ba dei peit ia ka tnad pule puthi, u iathuh ba ynda ka  Ministry of Home Affairs,  ka la pynmih ia ka jingbthah ban plie noh ia ki skul bad na ka liang ka sorkar jylla, kan sa shim ia ka rai ban plie biang ia ki skul baroh kiba don ha ka jylla.
Haba ia kren bad ki lad pathai khubor u bah Lakmen u la ong ba kane ka jingbthah ban plie ia ki skul naduh ka 21 tarik u Nailur 2020, ka long tang na ka bynta ki khynnah pule klass IX haduh klass XII bad ka long tang ba ki khynnah kin ioh ban pan jingiarap  na ki nonghikai  ha kaba iadei bad ka jingpule jong ki.
U bah Lakmen u la iathuh ruh ba na ka bynta ki Syllabus na ka bynta mynta u snem ka tnad pule puthi, kan sa pynmih ia ki syllabus ha ka Website  jong ka bad ka MBOSE  kan sa phah sha ki skul na ka bynta ki lynnong kiba ki nonghikai kin ai sha ki khynnah skul khnang ba kin pule na ka bynta  u snem 2020 ka MBOSE.
Ha kaba iadei bad ka jingpynlong ia ki selection examin bad ki eksamin bapher bapher, u la ong  ba katba ym pat sdang ki skul, yn nym pat lah ban kren ia ki eksamin selection lane kino kino ki eksamin  bad  ynda la pynlong skul biang, yn sa lah ban shim ia ka rai ia ki khynnah kumno ban pynlong exam kumno ban pynkiew klass ia ki khynnah bad kumno ban rai ia ki khynnah kiba shong ha ki klass IX  sharum ia kata yn sa ia kren hadien.
Shillong: U Director of Health Services jong ka jylla, u Dr.
Aman War, u la iathuh ba kiba ioh thymmai ia u khñiang jingpang coronavirus ha ka jylla ki la don haduh 161 ngut, bad haduh mynta kiba don ia une u khñiang jingpang ha ka jylla ki la don 1,983 ngut.
Ha East Khasi Hills District ki don 105 ngut kiba kynthup 2 ngut ki armed forces bad 103 ngut ki riewpaidbah, ha Ri Bhoi District ki don 9 ngut, ha East Jaintia Hills ki don 28 ngut, ha West Khasi Hills i don tang iwei, ha West Garo Hills ki don 12 ngut kiba kynthul 6 ngut ki armed forces bad 6 ngut ki riewpaidbah, ha West Khasi Hills i don tang iwei, ha South West Garo Hills ki don 3 ngut bad ha East Garo Hills ki don arngut.
La iathuh ba na kine ki 1,983 ngut, ha East Khasi Hills ki don 1,359 ngut kiba kynthup 245 ngut ki armed forces bad 1074 ngut ki riewpaidbah, ha West Khasi Hills District ki don 13 ngut, ha South West Khasi Hills ki don 5 ngut, ha Ri Bhoi district ki don 166 ngut kiba kynthup 47 ngut ki armed forces bad 119 ngut ki riewpaidbah, ha West Jaintia Hills district ki don 10 ngut , ha East Jaintia Hills district ki don 265 ngut, ha West Garo Hills district ki don 160 ngut, ha South West Garo Hills district ki don 4 ngut, ha South Garo hills ki don 18 ngut, ha East Garo Hills district ki don 5 ngut bad ha North Garo Hills district ki don 8 ngut.
Kiba la jem na u khñiang jingpang coronavirus mynta ka sngi ki la don 78 ngut.
Na kine ki 78 ngut, 37 ngut ki dei na East Khasi Hills, 3 ngut na North Garo, 3 ngut kidei na Ri-Bhoi dictrict, iwei idei na South West Khasi Hills, 29 ngut kidei na West Garo Hills, 4 ngut kidei na West Jaintia Hills bad iwei na South West Garo Hills.
Baroh kiba la jem na une u khñiang jingpang ki la don haduh 2,342 ngut.
Mynta ka sngi ki la don arngut kiba khlad noh bad kiba la khlad ki la don haduh 31 ngut baroh.
Ki sample kiba la phah haduh mynta ka sngi ki long 1,27,571 kiba paw negative ki long 1,22,248 bad ki resol kiba dang ap ki long 867.
Ki briew kiba wanphai sha ka jylla haduh mynta ka sngi ki don haduh 37,445 ngut.
Shillong: Ka  Education department, ka la pynmih ia ki lynnong kot na ka bynta u snem  2020-21 bad katei ka lynnong kot, ka dei na bynta ki kyrdan pule  lower primary, upper primary, secondary bad higher secondary.
La pynbeit ia ka rukom pule, halor ki mat kiba kongsan bha jong ka jingpule ia ki khynnah skul, ong ka khubor, ba la pyllait da ka tnat pule puthi ka sorkar Jylla.
Katei ka lynnong kot, kaba thymmai, yn lah ban shim, da kaba leit sha ka  website (www.
megeducation.
gov.
in) bad kumjuh ha ka  (www.
mbose.
in).
Kane ka dei ka jingtip, ba la pynmih da U  Director of School Education & Literacy & Director of Higher & Technical Education, Meghalaya.
(MIPR).
Kano kano ka jinglong ka sain hima sima(political situation) kam ju neh ne sah hajuh hynrei ka kylla stet katkum ka jingtyllun ka por.
Ha Meghalaya ruh,imat, nangne shakhmat, ka sain hima sima(political situation) kan sa kylla dur noh da kumwei pat.
Lah ban iohi ia kane tang shwa ban poi u snem 2023 namar,dei ha une u snem ba ka MLA election kan long biang ha Meghalaya ban jied thymmai ia ki nongmih khmat paidbah kiban mihkhmat na ki constituency bapher bapher jong ka jylla Meghalaya.
Ki political party kiba kham kongsan ha Meghalaya kiba don MLA kumba long mynta ki long,ka NPP,ka UDP,ka HSPDP,ka PDF,ka KHNAM,ka NCP,ka Congress, ka BJP,nalor ki Independent.
Kiba kham bun eh ki MLA kilong,ka NPP,ka Congress,UDP,PDF bad HSPDP bad BJP nalor kiwei pat.
Hynrei,ka jing don jong kine ki MLA ha kine ki party kin sa kylla noh hadien u snem 2023.
Ka Congress kaba dei ka party kaba khlain eh bad heh paid naduh ki por ba mynshwa ha Meghalaya ka lah ban sa kylla noh hadien ba ka la troin noh na metbah Delhi.
Ka NPP kaba khlain kynsan ha u snem 2018 (na ki 2 ngut ki MLA ha u snem 2013 sha ka 20 ngut ha u snem 2018) ka lah ban kham hiar noh namar ka jinglong nongialam jong ka ia kane ka sorkar MDA(anti-incumbency) ba mynta.
Ka jingmih ne thaw party thymmai ha Garo Hills ruh kan pynduh mynsiem ia kane ka party.
Ka UDP pat kum ka party riewlum ba heh tam ha Meghalaya kam da don thymmei(no base) eh sha Garo Hills.
Ha Khasi Jaintia te,ka jingiakhun ka bym lah batai satia.
Ka BJP kan kham kiew ha ka kyrteng u Modi khamtam sha Garo Hills bad katto katne ki jaka ka Khasi Jaintia Hills.
Ka HSPDP kan nym kiew ne hiar eh,hynrei malu mala kin jop hi iwei ar kum ki riew shi met.
Ka PDF kan hap trei tyngeh ban organise ne pynkhlain ia lade lada ka kwah ban jop kham bun lym kumta ka lah ban nang hiar pynban na kaba la ioh mynshwa.
Ka KHNAM bad NCP ruh kan hap ban saindur bha lada ka kwah ban ioh kham bun ki MLA.
Hynrei ka jingkylla kaba khraw eh ka sain hima sima kan long ka jingryngkang dieng kper ne phet seng kine ki sitting MLA kiba mynta.
Kin don kine ki MLA kiba mynta ki ban ryngkang ryngkoh noh sha kiwei kiwei ki party kat kum ka jingkhein bad sngewbit jongki(own political calculation).
Don kiban dang jop biang,don pat kiban shah rem noh.
Ka jinglong kane ka pyrthei ba la shah ktah palat ha une u khniang Corona ne Covid-19 kan pynkylla dur bak-ly-bak ia ka jingmut jing pyrkhat(mind set)jong ki paidbah(voters) bad kan ktah lang solonsar ia ka pyrthei politic ha Meghalaya ha ka MLA election kaban long ha u snem 2023.
U MP jong ka seng BJP, uba dang shu jop ia ka elekshon Rajya Sabbha na Karnataka, ha U Jylliew ba ladep, ula iap noh mynta ka sngi.
U Ashok Gasti, uba dei u dkhot na Rajya Sabbha, ula iap na ka khlam covid 19 ha Bengaluru.
Kaba sngew lyngngoh, ka long ba ka BJP ha Delhi, ka la iathuh ba ula iap, katba ka hospital, kaba u shah sumar, ka iathuh, ba u dang don ha ka jingshitom kaba jur bha.
U Gasti, ula shah jied ha U Jylliew mynta u snem, hynrei, ula iap noh.
Ha kawei pat ka khubor, U Prahlada Singh Patel, myntri khynnah ka sorkar India, uba dei peit ia ka tnat  Culture and Tourism, ula ioh ia ka jingpang khlam corona virus bad ula pyntip ia kito kiba la ia kynduh ia u, ba kin husiar bha ialade.
Ban ia pyllait noh bad ka tnga ka dei ban don ka daw, kaba biang bad une u samla rangbah, uba 28 snem ka rta, u don ia ka daw kaba biang bha bad kata ka long ba u iathuh ia ka tnga jongu, ba ula ioh ia ka jingpang khlam coronavirus bad ba um don jingkyrmen shuh ban dang im.
Mar ia dep kren kumta, utei u samla rangbah, ula leit noh ialade sha Indore, ong ka khubor jong ka Times of India bad utei u phet noh na ka shnong jongu, ka Taloja bad ha shwa jong kata, ula kren ia ka lok jongu, ha ka 21tarik Naitung 2020, ha kaba  u iathuh ia ka, ba ula ioh jingpang khlam covid 19.
U Vinayak Vast, uba dei U Assistant commissioner of police, u iathuh ba utei u rangbah, ula iathuh ruh ia ka tnga jongu, ba ula shitom jur bad un sa iap noh ha ki khyndiat sngi ban sa wan.
Hadien kata, ula pynlip ia ka mobile phone jongu bad ym don ba lap shuh satia shaei u don.
Ha ka sngi kaba bud, u kynum jongu, u leit lap ia ka bike jongu, ha Vashi, ha ryngkat ka helmet, ki shabi ruh ha katei hi ka bike bad hangta, la phah jing ujor mar mar sha ki pulit.
Ki pulit ki la wad ia utei u briew ha ki jaka sah jong ki nongpang covid, hynrei kim shym lap satia bad ki la buddien na ka mobile phone jongu, hynrei hangta ruh kim shym lap satia, namar ba ula pynlip.
Ka dei tang ha ka taiew ba ladep, ba ki leit lap ia u ha Indore bad hangta, ki lap ba ula ioh lok da kawei pat.
Ki pulit ki la leit shaw ia u na Indore bad ki lap ba ula kylla kyrteng ialade bad u sah wai ha kawei ka jaka ha ka nongbah Indore.
La leit ialam biang ia u sha Navi Mumbai bad la aiti biang ia u, sha ka lok trai jongu.
Ka dei ka jingai sha ki blei, hynrei, la ai da ki pisa ki bym larkam shuh bad katei ka dei ka jingjia ha  Tirupati temple, kaba ha Andhra Pradesh.
La iathuh ba katei ka temple, ka ioh lum ha kine ki sngi haduh T.
50klur ka jingai sngewbha na ki riewngeit bapher, hynrei katei ka jingai, ka dei da ki shi hajar bad ki san spah tyngka, kiba la dep pynduh naduh ka 8tarik Naiwieng 2016.
La iathuh ba ki don 1.
8lak tylli ki kot shi hajar bad ka long baroh T.
18klur,  nangta sa 6.
34 lak tylli ki kot 500 bad ka long T.
31.
7klur bad baroh ka poi sha ka T.
50klur.
Mynta ki bor pyniaid jong katei ka temple, ka  Tirumala Tirupati Devasthanams (TTD), lyngba u  Chairman, U Y.
V.
Subba Reddy, ki la thoh sha ka myntri pla pisa ka sorkar India, ka  Nirmala Sitharaman, ban ailad ba kin thep noh ia katei ka pisa sha ka Reserve Bank of India (RBI) lane sha kano kano ka bank, ba katei ka pisa, kan iaid kam.
Shillong: Ka Sohra, ka dang jur slap hi, ha ki 24 kynta ba ladep bad katei ka dei naduh ka por 8.
30 hynnin ka step, haduh mynta ka step 8.
30, ha kaba ka jinghap slap, ka poi sha ka 187.
0mm.
Ha kajuh ka por, ka nongbah Shillong, ka ioh slap tang 30.
8mm, katba ha Umiam, ka ioh tang 5.
8mm.
Ka tnat peit mariang, ka maham mynta ka sngi, ba kan don ka jinghap slap, kaba jur bad kaba jur bha ha ki bynta jong ka Jylla.
Ka khlam corona virus, ka la nang kiew stet ha India bad ha ki 24 kynta ba ladep, ki don  97,894 ngut kiba ioh pang thymmai bad mynta kiba ioh ia katei ka khlam ha India, ki la poi sha ka 51lak ngut.
Kiba iap ha ki 24 kynta ba ladep, ki long 1,132 ngut bad baroh kiba dang don ia katei ka jingpang, ki long  10,09,976 ngut haduh mynta bad kiba iap, ki la poi sha ka  83,198 ngut, ong ka Ministry of Health and Family Welfare.
Ka jingpang, ka kiew shibun ha Delhi hynnin ka sngi, ha kaba ki don 4,473 ngut kiba ioh pang thymmai bad baroh kiba ioh pang ha Delhi, ki la poi sha ka 2.
3 lak ngut bad kiba iap hynnin ka sngi, ki long 33 ngut bad baroh kiba iap ha katei ka jylla rit, ki long 4,839 ngut.
Ka jingpynbeit halor ka khubor ba mih na ki kynrum kynram ha Shnong Tlongpleng.
Ha ka ba ka UHM kam shym lah maham ne byrngem ia kino kino ki riewshimet ne Kynhun,hynrei ka seng ka byrngem ia ka District Council ba lada jia ei ei hapoh ka tei ka shnong ka seng kan ym bah khlieh.
ka ban jur ruh ia Ka District Council ban pynbeit noh mardor iaki kynrum kynram ka tei ka Shnong.
Ka kyrwoh lyngba u Publicity Secretary bah E.
Buam.
Ka jing iaknieh ia ka hok long trai halor ki jingrwai bad kane ka la pynlong ia u khlur rwai ba khraw jong ka pyrthei, U Kanye West, ba un synreit syndon da ka um pi jongu, ia ka khusnam Grammy Award, kaba ula ioh kum u nongrwai.
U West, u pyni ba u buh ia ka khusnam Grammy ha ka jaka leit shabar bad hangta u sa leit pynjhieh ha katei ka khusnam.
Ka daw ka long namar ka jing ia knieh ia ka hok long trai hapdeng jongu bad ki ar tylli ki kompeni, ka Universal bad ka Sony, ha kaba ki ia knieh ia ka hok longtrai halor ki jingrwai jongu.
“Ngan nym sangeh satia" ong U West, uba 43 snem, ha kaba pyni, ba un iai bteng ban ioh kam trai ia la ki jong ki jingrwai, ha kaba mynta la shim ia katei ka hok longtrai, da kitei ki ar tylli ki kompeni.
U West, ula kren ha ki khyndiat sngi ba ladep, ha kaba u kynnoh ba ki nongrwai ha kine ki sngi, kim don bor eiei halade, hynrei ki don bor kine ki kompeni ia ki jingrwa jongki.
U West, ula kren shai ruh, ba un nym pynmih jingrwai shuh ha ki sngi ban sa wan, lait tad ynda, haba un ioh ban thaw bad ban pynmih hi dalade ia kitei ki jingrwai.
Ki don ki lad ki lynti lada ka Sorkar Jylla ryngkat ka jingïatrei lang bad ka Sorkar Pdeng ki lah ban pyndonkam ïa ka Doordarshan Kendra ha Shillong ban ai jinghikai naduh mynstep haduh janmiet ïa ki klas kiba pher.
Ïa kane lah ban leh da kaba ïamir jingmut ryngkat ki nonghikai, ki nongpynïaid skul, ki briew ka Sorkar bad ki nongpynïaid ka Doordarshan.
Ki lah ban pynkhreh ki klas ha ki subject kiba kham jwat bad ba ki khynnah kin ïoh klas la kumno kumno lai sien shi taïew.
Haba don ki lad ki ki lynti dei ban pyndonkam kham tam ha ka por ka khlam kaba kum kane kaba la pynklumar jingmut lut ïa baroh.
Lah ruh ban pyndonkam ïa kiwei ki lad pathai khubor kum ka Youtube, ki shnat ai khubor kum ka PCN, Batesi TV bad kiwei de.
Sngewtynnat ban ïohi ka i Babu Kular Khongrijem i ai ka jingbatai ïa ki lynnong jong ka Khasi lyngba ka kot khubor.
Kine ki dei ki lad ki lynti ban pyndonkam ha kum kane ka por.
Ka long kaba ai mynsiem ban ïohi ba ki nonghikai skul kham tam ïa ki khynnah rit haduh katno ki ïaleh shitom ban sei madan katba lah ei ban ai jinghikai ïa ki khynnah ha kum kane ka por.
Ka Sorkar Jylla ka dei ban pei ba ka bor ding eletrik kan ym lip khah khah; ka dei ban kyrpad ïa ka Sorkar Pdeng ban ai ka internet kaba kham khlaiñ bad ha ka dor kaba kham duna khnang ka ki samla pule ha ki kyrdan kiba kham sha jrong kin ïoh jinghikai ha ka rukom kaba kham biang.
Kin ïoh ruh ban wad ki lad ki lynti da lade ha kane ka juka kaba mynta.
Baroh ki nonghikai ki ïapyrshang wat ha pdeng ki mawjynthut kiba bun namar ki kwah ba ki khynnah bad ki samla kiba don hapoh jong ki kin ïoh ki jinghikai kiba biang.
Ka Indian Medical Association (IMA), ka sngewkhia shibun ba U Harsh Vardhan, myntri ka koit ka khiah ka sorkar India, um shym la pyni satia ia ki doktor, kiba la iap ha ka jing iakhun ia kane ka khlam corona bad katei ka seng, ka ai jingkhein, ba ki don 382 ngut ki doktor, kiba la iap ha ka jing iakhun ia kane ka jingpang bad ka seng, ka dawa ba dei ban khein ia ki, kum ki riew ieid ri.
Ka seng, ka sngewkhia ruh halor ka jing kren pyllait met jong u myntri khynnah ka koit ka khiah, U  Ashwini Kumar Choubey, ha kaba u ong ba ka sobjek jong ka  public health bad ki hospital, ka wan ha ka bor trei kam jong ki sorkar Jylla bad kumta um don jingkhein ia ka jingsiew ia ki doktor bad halor katei ka seng ki doktor, ka shim ba ka dei ka jing bym niew burom ia ki briew kiba la duh ei ia la ka jingim ha ka jingshakri ia ki para briew.
Ka IMA, ka iathuh ba ki doktor, kiba la ioh pang ki long 2,238 ngut bad 382 ngut ki la iap, na ka jing ialeh bad katei ka khlam corona virus.
Ki doktor, ki ong shuh shuh ba kam don kano kano ka Ri ha ka pyrthei, kaba la duh haduh 382 ngut ki doktor, kumba long ha India bad ki ong shuh shuh ba lada ka sorkar kam tip ia ki doktor, kiba iap na kane ka jingpang, ka pyni ba kim don satia ia ka jing kitkhlieh, ban iakhun ia kane ka jingpang, katba kum ka ain jong ka  Epidemic Act 1897 bad kumjuh ka  Disaster Management Act bad ka jing bym khein snep ia ki nong sumar ia kiba don ia kane ka jingpang bad ka jing leh niewbein ia kiba ha iing jong kitei kiba iap ha ka jingiakhun ia ka khlam corona.
Shillong:Ka National President jong ka BJP Mahila Morcha, ka Vijaya Rahatkar mynta ka sngi ka la wan ban iuhkjat sha Shillong na ka bynta ban plie ia ka taiew lehkmen ia ka ‘Sewa Saptah’ jong ka party Bharatiya Janata Party.
Ia kane ka taiew lehkmen la pynlong na ka bynta ka jingdap sngikha ba 70 jong u myntri rangbahduh ka Ri, u Narendra Modi kaba hap ha ka 17 tarik Nailur 2020.
U State President jong ka BJP ha ka jylla, u Ernest Mawrie u la pdiang burom ia ka Vijaya Rahatkar ha ka ophis treikam jong ka BJP ha shuwa ban sdang kane ka prokram.
Ha kane ka prokram, ka Vijaya Rahatkar la pyllait paidbah ia kawei ka video kaba pynpaw ia ka jingai khublei sngikha jong baroh ki nongialam jong ki 70 tylli ki Ri ha ka pyrthei.
Ka party ki la ai sngewbha da ki blanket shi ki dkhot jonh ka ‘Spark’.
Ha ka por mynsngi, ka Vijaya Rahatkar ka la leit sha Holy Child Mercy Home kaba don ha Demthring ban leit iakynduh bad ban aiti ia ki blanket, ki sanitizer, ki mask bad ki marbam mardih sha ki tymmen ki kro kiba sah ha kane ka jaka.
U bah Ernest Mawrie u la pynpaw ba kim lah ban leh eiei kaba phylla ban ai khublei sngikha ia u Narendra Modi lait tang da kane ka kam ai jingiarap sha ki paidbah, kumba u Modiji u ju khot ialade kum u ‘Pradhan Sevak’ (nongtrei hehduh).
U la iathuh ruh ba ka party kan sa pynlong ia ki prokram bapher bapher ha baroh kiwei ki district da kaba pynlong ia ka jingpynkhuid ia ki jaka, ban sam ia ki wheelchair, ban thung dieng ha kylleng ki jaka bad kiwei kiwei.
Ha kajuh ka por, ka party kan sa leit ban pynkhuid ia ka wah Umsohlang, bad yn sa pyllait ia ki dohkha bad kiwei pat ki jait jingthaw um ha katei ka wah.
Ka party kan sa pynlong ia ka jingduwai kyrpang na ka bynta u Myntri Rangbahduh ka Ri bad ki sa bteng shuh shuh ia ka jingsam jingiarap sha ki briew kiba donkam ia ka jingiarap.
Shillong:Na ka liang jong ki nonghikai kiba la pass ia ka eksam MTET, myn hynnin ka sngi ki la kyrpad ia ka sorkar ban pynsted noh ia ka jing thungkam ia ki nong hikai ha kylleng ki skul sorkar kiba don ha ka jylla.
Na ka liang u Bah Badapjied Kylla, Convener MTET Qualified Teacher, u la iathuh ba ha ki advertisement ba ladep pyllait shen la pyntip ba ia ka tarik ba khatduh ban pynpoi ia ki form ka long ha ka 10 tarik u July 2020 bad yn sa pynmih ia ki kyrteng ha ka rejected list ha ka 6 tarik u bnai Jymmang 2020, hynrei naka daw ka jingwan noh une u khñiang jingpang coronavirus, ka sorkar ka la pynbna ban yn sa rah noh ia ka tarik ban pynmih ia ki kyrteng bad ban pynbna ia ka tarik ban pynlong ia ka interview.
Hynrei haduh mynta lai bnai eiei, ka sorkar kam pat leh eiei halor kane.
U la iathuh ba na ka liang jong baroh kiba iakhun ia ka eksam ki la kyrpad ia ka sorkar ba kin leh eiei halor kane ban pnlong noh ia ka interview bad ban thungnoh ia ki nonghikai kiba pura ha ki skul sorkar khnang ba ma ki kum ki nonghikai kiba ladep shah pyntbit bad kiba la pass bha ha ka D.
El.
Ed bad kiba pass ha ka NIOS exam kin lah ban ai jinghikai bad ban ai jingshakri ia ki khynnah skul ha kum kine ki por ba mynta.
U la iathuh ba ia ka MTET certificate jong ki ka long tang ar snem bad ia ka certificate jong ki la ai da ka DRP naduh ka 10 tarik u June.
Ha kajuh ka por u la iathuh ba bun na kiba la pass ki la tam ka snem namar ka snem jong ki ban hikai ka long tang haduh 32 snem na ka bynta ki General bad 37 snem na ka bynta ki SC/ST.
U la iathuh ba ia ka jingthep kyrteng bad ia ki tarik bakhatduh la buh hi hapoh ka jingpyniaid da ki SDO bapher bapher ha ki district katba ha Shillong ka sngi khatduh ban pynpoi ia ka form ka long 10 tarik u July.
Haduh 156 tylli ki don ki post ba lait tang ha shillong bad 15 tylli hapoh ka Upper Primary.
U la iathuh ba na ka liang jong ki kila leit ban aiti ia ka shithi sha u myntri badei peit ia ka pule puthi ban peit bniah noh halor kane ka kam.
Baroh kiba la pass ia ka MTET ki la don hduh 4470 ngut laba khein lang bad Upper Primary bad Lower Primary.
U bah Sylvester Mawthoh uba dei u nongaiktien, u la kyrpad ia ka sorkar ba kadei ban pynlong noh kloi ia ka interview ha ki post kiba lait khnang bad ki nonghikai kiba la pass ha ki kyrdan bapher bapher ki lah ban hikai noh namar ba ki post ki bun kiba thylli bad kum ha kane ka por ba ki khynnah ki donkam ia ka jinghikai ki lah ban ioh watla ym dei na ka online class ruh.
Nongpoh:Ki nongialam ka RBYF Western Zone, ki la kyntu ia ki paidbah ha katei ka thain Patharkhmah, ba kim dei ban peitpoh ia ki nongtrei ka Koit ka khiah bad khamtam eh ia kito kiba la ioh ia ka khlam COVId-19, namar kumba ka long mynta ki la don ki nongtrei ka Koit ka Khiah ha Patharkhmah CHC, ki la ioh ia katei ka Khlam COVID-19.
U Bah Rao Nongtri, Publicity Secretary ka RBYF Western Zone, u la ong ba ka seng ka don ka jingsngewkhia ban iohi ba bun ki paidbah ha ki shnong nongkyndong, ki dang don ia kata ka mynsiem ka jingsheptieng ne ka jingklumar jingmut, tang hadien ba la don ki nongtrei hapoh katei ka CHC kiba ioh ia ka khlam COVID-19, namarkata ka seng ka kyntu ia ki paidbah ba kim dei ban tieng ne kulmar jingmut bad ruh ba kim dei ban peitpoh ia ki nongtrei ka Koit ka Khiah, namar ki dei ma ki kiba la trei shitom bad len ialade, da kaba tur shakhmat, na ka bynta ban iada na ka jingsaphriang ka Khlam COVID-19.
Shuh shuh, u la ong ruh ba ka kyntu sha ki paidbah bad kumjuh ruh ia ki nongialam Shnong ka thain Ri Bhoi Sepngi lem bad ia ki paidbah, ba kim dei ban don kata ka jingpeit shiliang khmat ka dei halor ka nongrim ba ka seng kam kwah tang na ka daw ka jingdon kane ka khlam kan wan rah ka jingklumar ha shnong ha thaw lane ha ka imlang ka sahlang.
Nongpoh:U Bah E.
K Lapang, Chairman ka Fish Market Committee kaba don ha Saiden bad uba dei ruh u Rangbah shnong ka Saiden, u la ong ba ka Komiti ka sngewkmen ban iohi ba ki dkhot ka Meghalaya Legislative Assembly Committee on Women Empowerment lem bad ki dkhot ka Public Accounts Committee (PAC) ki la wan ban jurip ia ka Fish Market kaba don ha shnong Saiden, na ka bynta ban lap ia ki daw halor ka jingbym treikam bha katei ka Fish Market kaba don ha katei ka shnong.
U la ong ruh, ba katei jingiakynduh hapdeng ki dkhot jong katei ka Komiti, ki ophisar ka tnat Fishery lem bad kiwei, ka la wanrah jingmyntoi shibun eh, khamtam eh na ka bynta ban pyniaid beit ia katei ka Fish Market kaba don ha shnong Saiden, namar lyngba katei ka sngi la ioh ban iakren ia shibun bad khamtam eh na ka bynta ban pyniaid beit ia katei ka Iew Die Dohkha, ka ban sa long ka jingmyntoi kaba khraw ia ki Nongri Dohkha bad ruh ban nangkyntiew ia ka kam Ri Dohkha ym tang ha ka distrik, hynrei ha ka jylla hi baroh kawei.
U Bah Lapang, u la ai khublei kyrpang naduh ka Kong Ampareen Lyngdoh, u Bah H.
M Shangpliang, u Bah Mayral Born Syiem, MLA ka Nongpoh, ka Kong R.
M Kurbah, DC ka distrik, ka Kong A.
L Mawlong, Director Fisheries, Bah.
H.
Suchiang, Assistant Director Fisheries, u Bah P.
Tariang, Superintendent ka tnat Fishery Nongpoh, namar ka jingshimkhia ka jong ki ban iatai na ka bynta ban pyniaid beit ia katei ka Fish Market kaba don ha Saiden.
Shillong: U  M.
D.
C ka Laitumkhrah-Malki constituency u Bah Fantin J Lakadong, ula kner jingiarap  ia ki nong shong shnong ka Langkyrding Nongmensong ha ka 15tarik Nailur 2020 ia ki 29 tylli ki longiing ki ba mad ha ka jingeh ha ka por ba shlei um ha Langkyrding Nongmensong.
Ha kane ka jing ialang la don lang u Rangbah dong jong ka Langkyrding u bah B.
Syierlait bad kiwei pat ki dkhot jong ka dong.
Ha ka jingkren u la pynpaw ba u dap da ka jing sngew khia ban iohi ia kane ka jingshlei um kumne barabor haduh ba ki paidbah ki hap duh thiah duh dem bad ula ong ba namar ba um ka poi sha kitei ki jaka, ha  ka por ba jur u slap bad kumta u la leh kat ba don i bor kum u MDC ban ai jingiarap ia ki bad ruh u la kular ban iarap biang ia ki katto katne ki long iing kiba dang don, ong ka  kyrwoh ba la phah da u Bah C.
Kharmawphlang (member dong).
Nga ruh nga kyrshan ia u Dr.
Mukul Sangma bad kiwei ki nongdawa tohkit ha GHADC bad JHADC, tangba dei ban tohkit la kumno-kumno naduh ki snem 2000, haba ka seng Congress ka dang synshar ha baroh artylli ki District Council.
Ha GHADC, ha ki snem 2013 ter-ter, la thung kam lymwir da ki hajar ki briew Congress, kaba la ktah shibun ia ka tyngka pynroi.
Ha u snem 2017 pat la iathuh kiba tip, ba da ki phew klur la ai sha ka GHADC da ka tyngka sorkar India.
Kine ki kam thurmur palat pud, ki ktah mynta ha kine artylli ki Council.
Kitei artylli ki Council kiba mynta, tang ia ka samoi 5 snem ruh kim pat ioh pyndep.
Halor kata, ka pla tyngka jong ki ka synjor bha, haba ka la don ka jingmana tih dewiong, kaba ka khajna babun jong ki Council kim ioh shuh la slem.
U Nitin Gadkari, myntri ka sorkar India, ula iathuh ba ula ioh pang khlam corona virus bad mynta, u dang shong kyrpang ialade.
“Hynnin ka sngi, nga sngew tlot bha ialade bad nga leit sha u doktor.
Ha ka jingpeit bniah, la lap  ba nga don ia ka khlam corona 19.
Mynta nga trei hi, ia la ka jong ka kam bad nga dang shong kyrpang ialade".
U Gadkari, u ong ruh ba kito kiba lah ia kynduh ia u, ba ki dei ban shong kyrpang ialade.
Ha kawei pat ka khubor, la iathuh ba U Balli Durga Prasad, U MP Lok Sabha, na ka seng YSR Congress na Tirupati, ula khlad noh mynta ka sngi, na ka jingpang corona virus bad u don ha ka jingshah sumar ha Chennai.
??????haba thoh ba u lah khlad hynrei bud pat sa ka kyntien ba u don haka jaka sumar….
??.
Shillong: U Dr.
Aman War, DHS(MI) u iathuh ba na ki 172 ngut kiba ioh ia u khñiang jingpang COVID-19 ha ka jylla; ha East Khasi Hills ki don 106 ngut bad na kine, 93 ngut ki dei ki high risk contact, 9 ngut ki dei na ka armed forces, 2 ngut ki dei ki health worker, iwei i dei ba wanphai na shabar bad iwei idei i ILI case.
Ha East Jaintia Hills ki don 34 ngut bad baroh ki dei na ka Star Cement ha Lumshnong bad baroh ki dei ki high risk.
Ha Ri- Bhoi ki don 8 ngut bad na kine 7 ngut kidei ki high risk bad iwei i dei ba wanphai na shabar.
Ha West Garo Hills ki don 6 ngut bad na kine, 4 ngut ki dei na ka armed forces bad 2 ngut kiba wanphai na shabar.
Ha South West Garo Hills ki don arngut ha kaba iwei idei I high risk bad iwei idei iba wanohai na shabar.
Ha West Khasi Hills ki don arngut ha kaba iwei i dei i health worker bad iwei i high risk.
Ha East Garo Hills i don tang iwei ba dei I high risk contact.
La iathuh ba baroh kiba ioh ia u covid, ha star cement factory ki la don haduh 210 ngut, hadien ba ki 33 ngut ki la ioh mynta ka sngi bad iwei iba don ha ka home quarantine.
Une u Corona virus lane u Covid 19 uba la wanrah jingeh lut ha ki liang baroh,mynta nga kwah ban wanrah katto katne ki jingeh kiba iadei bad ka pule puthi hapdeng jong kane ka khlam Covid 19.
Naduh ba la pynjari da ka total lockdown ha baroh kawei ka ri India baroh ki jaka pule ki ia kynduh jingeh haka liang ka pule puthi kumno ban pyndep ia ki kamram jongki namar ym donlad da kumwei pat ban khanglad naka jingsaphriang jong ka khlam.
Hynrei katba ka por ka nang iaid ki bor jingstad kiba don ha u briew ki ktik bad ki iai ktik  na diang bad na mon ban pyntreikam noh da ka jinghikai lyngba ki sawlyer kaba ki khot ha ka ktien nongwei ka “Online Class" khnang ban ioh ban pyndep ia ki syllabus ha ka por kaba biang katkum ki jing dawa jong ki classes.
Ban shu iakren beit ia ka phang kane ka online Class ka wanrah jingmyntoi beit thik tang ia ki khynnah Higher Secondary,ki Degree bad ki kyrdan ba kham shalor namar ki khynnah bad ki nonghikai ha kine ki kyrdan ngi tikna ba ki lah don iala ki jong ki Smart Phone,Laptop,ki network connection ruh kilah kham lah ban pynbiang namar katto katne ki jingpule jong ki ruh ki lah hap iaid ryngkat bad ka online naduh shwa ban wan ka khlam.
Hynrei naka bynta ki khynnah Primary,ki Upper Primary bad ki Secondary kat shaba ngi leit ngi iohsngew beit ba wat ki nonghikai ruh ki ud iaki jingeh ba ki ia kynduh lyngba kane ka class online.
Kine harum ki long ki katto katne ki jingeh kiba ngi lap ha ka Class Online:(1).
Ka ryta jong ki khynnah kam pat dei ba kin pyndonkam iaki Smart Phone,Tablet,Laptop,lane ki bor jong ka internet.
Lada ki kmie ki kpa lane ki bahaing jong kine ki khynnah kim don jingnang jingstad kam don jingmut ka Class Online ia kum kine ki khynnah bapli.
(2).
Ka jingeh ban pynbiang iaki network bad ka jinglip light khah khah khamtam sha thaiñ nongkyndong.
(3).
Katto katne ki khynnah ki shim kabu ban phah thied mobile phone na ka daw jong ka class online,kane kan ktah ia ki kmie ki kpa bad ka ing ka sem ba duna ka ioh ka kot.
(4).
Ki kmie ki kpa kiba ioh ba kot ki lah ban pynbiang ia ki jingdonkam haka class online,hynrei don pat ki longing kiba ym kot bor namar wat tang ka bam ruh ki ioh tang ban im.
(5).
Ki don ki khynnah kiba lah don lypa iaka mynsiem ba sarong ynda kilah ioh sa ban bat iaka mobile phone khlem pep kin sa lapmiet ka jingim ba bun rukom haki social media kane kan wanrah jingjot pynban iaka jingim jongki.
(6).
Ki nonghikai ki shem jingeh namar kim long contact kum ha ki por mynshwa bad ki khynnah bad kim lah ban pyn tikna la ki khynnah ki lah ne em ban kem iaki jinghikai jongki.
(7).
Ki khynnah bad ki nonghikai ki shem jingeh ban pyndonkam iaka WhatsApp Group kum ka Classroom namar don ki ba shim kabu ban pynphriang ia ki phone numbers jongki.
(8).
Ki khynnah ki shem jingeh lada ymdon ki bahaing kiba lah kham nang kham stad ban iarap pynleh lem lada iaki class la leh da ka rukom ka juk shai mynta kum ka E-Portal Learning, Google Classroom bad ka Google Meet.
(9).
Lada don makna ki bahaing ne ki kmie ki kpa kiba lah nang lah stad ruh ban iarap pynleh lem hynrei ka por kam shah namar bun kiwei ki daw kum ka jingbunkam bad kiwei ki daw,teng teng lada don makna kiba lah ban iarap ruh ki khynnah ki nang klumar jingmut ba ymdei ki nonghikai lajong tang shu bakla tiak lah shah kynhied shah jyrwait bad kumta ter ter.
Kitei ki dei ki katto katne ki jingeh kiba u Covid 19 u wanrah haka liang ka pule ka puthi lyngba ka Class Online, lyngba kane la kyrpad ia ka tnad ka pule puthi haka jylla bad iaka sorkar ba kan pyrkhat thymmai ban sangeh noh iaka class online iaki khynnah Secondary,Upper Primary bad Primary hynrei ba kin wad da kiwei pat ki lad ki lynti kiba long iaryngkat lang ia baroh bad ba kin sngewthuh ruh ba ka jingkoit jingkhiah ka kham kordor ban ia ka jingnang jingstad.
Ia ki degree sha jrong te nga tharai ka biang hi lada leh daka online class ruhWe can manange since most of the student have their own smartphone if we cannot go offline….
Online class is an option for degree aboveBut not in whatapp groups real online classKi don ki lad ki lynti lada ka Sorkar Jylla ryngkat ka jingïatrei lang bad ka Sorkar Pdeng ki lah ban pyndonkam ïa ka Doordarshan Kendra ha Shillong ban ai jinghikai naduh mynstep haduh janmiet ïa ki klas kiba pher.
Ïa kane lah ban leh da kaba ïamir jingmut ryngkat ki nonghikai, ki nongpynïaid skul, ki briew ka Sorkar bad ki nongpynïaid ka Doordarshan.
Ki lah ban pynkhreh ki klas  ha ki subject kiba kham jwat bad ba ki khynnah kin ïoh klas la kumno kumno lai sien shi taïew.
Haba don ki lad ki ki lynti dei ban pyndonkam kham tam ha ka por ka khlam kaba kum kane kaba la pynklumar jingmut lut ïa baroh.
Lah ruh ban pyndonkam ïa kiwei ki lad pathai khubor kum ka Youtube, ki shnat ai khubor kum ka PCN, Batesi TV bad kiwei de.
Sngewtynnat ban ïohi ka i Babu Kular Khongrijem i ai ka jingbatai ïa ki lynnong jong ka Khasi lyngba ka kot khubor.
Kine ki dei ki lad ki lynti ban pyndonkam ha kum kane ka por.
Ka long kaba ai mynsiem ban ïohi ba ki nonghikai skul kham tam ïa ki khynnah rit haduh katno ki ïaleh shitom ban sei madan katba lah ei ban ai jinghikai ïa ki khynnah ha kum kane ka por.
Ka Sorkar Jylla ka dei ban pei ba ka bor ding eletrik kan ym lip khah khah; ka dei ban kyrpad ïa ka Sorkar Pdeng ban ai ka internet kaba kham khlaiñ bad ha ka dor kaba kham duna khnang ka ki samla pule ha ki kyrdan kiba kham sha jrong kin ïoh jinghikai ha ka rukom kaba kham biang.
Kin ïoh ruh ban wad ki lad ki lynti da lade ha kane ka juka kaba mynta.
Baroh ki nonghikai ki ïapyrshang wat ha pdeng ki mawjynthut kiba bun namar ki kwah ba ki khynnah bad ki samla kiba don hapoh jong ki kin ïoh ki jinghikai kiba biang.
Melchior Hero Riang phi copy ka article jong nga mo,ym lei lei ka biang namar ka jingbha langMelchior Hero RIANG phi copy ka article jong nga mo,kam lei lei lada ka wanrah jingmyntoi naka bynta ka imlang ka sahlang.
Shillong:Ka Joint Action Committee Namchiang Narpuh (Tongseng to Ratacherra), East Jaintia Hills, ka pynpaw ia ka jingsngewkhia kaba jur halor ka jingleh kuman ka sorkar lyngba ka NHAI ban maramot ia u surok NH-6 kumba lah kular.
Ka jingbym leh ei ei jong ka sorkar ban pynbha ia u surok ha kata ka rukom, ka la pynjynjar ia ki nongleit nongwan namar ka jingsniew palat u surok sha ba palat pud.
Kaba sngewthamula ka long ba ka Sorkar / NHAI ka siang rong (blacktopping), ha ki bynta jong u surok ba dang bha bad ieh pat ia ki krem ki kroh ha shilynter u surok.
Kane ka jingleh kane ka Company ka long tang ban ioh ban pyllait (draw) bill bad ka long kumba tam eit miaw.
Bunsien ki nongleit nongwan khamtam kiba pang ba shitom ki sah kut / dheng kali ha area Tongseng shaduh Umkiang, Ratacherra khamtam ha ki bynta ka Mandir da ki bun bun kynta namar ka jingbym lah iaid shuh ki kali kum ka kali kit mawshun kit dewiong kiba kit palat pud (overloaded) bad dei kine shi bynta ka jingsahkut kali (traffic jam) ha shi lynter u surok NH-6.
Ka JAC, ka kyntu ia ka sorkar/NHAI ban maramot noh ia kane ka surok hapoh shitaiew bad lada kam lah ban leh kumta, ka JAC, kan lum paidbah biang ban pakhang syndon ia kane ka surok.
Ka JAC ka maham ruh ia ki truck Dewiong/Mawshun ba kim dei ban pynkhein ia ka hukum jong ka Supreme Court da kaba kit palat pud (overloaded) nangne shakhmat.
Bad lada ka JAC ka dang lap ia kiba kit palat pud (overloaded) kan shim ia ka sien jam da kaba mih paitbah ban kem naphang ia ki truck Dewiong/Mawshun kiba pynkhein ain bad aiti syndon ia ki sha ka bor jong ka ain lane ban ai da ka ejahar, ong ka kyrwoh na u bah Lasting Pala, Chairman, JAC.
Uwei u nong Russia,  uba riewspah shibun eh, ula iehnoh jyndat ia ka tnga jongu, kaba dei ka nong Russia bad ula iashong bad kawei ka nong Kenya, kaba kyrteng  ka Wanjiru.
Katei ka tnga thymmai, ka la pynngop ia u, haduh ba un da die lut khoit ia baroh ki jingdon jingem jongu, kiba u don ha Russia bad ba un thied da kiwei pat ha Kenya, kum ki jaka, ki kali, ki iing ki sem bad ka kamai kajih ruh kumjuh.
Ha ka jingieid tasam ia ka tnga thymmai, kumta, ula kohnguh ban leh kumta.
Ula die duh ia baroh ki jingdon jingem ha Russia bad u sa thied da kiwei ha Kenya.
Hadien katto katne snem, ula shah shet ha katei ka tnga thymmai jongu, ha kaba ula duh lut ia baroh ki jingdon jingem bad ka spah ka phew jongu.
Mynta um don shuh tang ka iing, ba un sah ialade bad u hap ban leit bylla sngi man ka sngi, na ka bynta, ba un ioh ia la ka jong ka jaka miet ja step.
ham shah thied mo iong i.
Nongpoh, 14 Jymmang: Mynta ka sngi ba la tep don burom ia ka met jong u Bah Kyrmen Lyngdoh Nonglait, ki briew na ka shnong Erpakan, Ri Bhoi bad kiba la leit ban sngewlem ha katei ka sngi, ki la rah da ki lama iong ha ryngkat ki plakad, kaba long kum ka dak ban pynpaw ia ka jingsngewsih halor ka jingshah dkhat jubor ka jingim jong uwei na ki Rangbah na katei ka shnong, uba la shah dkhat jubor na uwei u bar jylla uba dei na ka jylla Assam.
Kum ban shu pynkynmaw hangne, ba katei ka jingjia shah pyniap u Bah Kyrmen Lyngdoh Nonglait, ka la jia miet 11 tarik mynta u bnai, ha kaba ki riew paidbah na katei ka shnong, ki la lap ia ka mat ba la thiah lyngktar jong utei u Rangbah ha ka por 8 baje eiei mynmiet bad hadien kata ki briew ki la rah noh sha Civil Hospital Nongpoh, hynrei la pynbna ba utei u Rangbah u la khlad noh haba u la poi ha Hospital Nongpoh.
Halor katei ka jingjia shah pyniap utei u Rangbah na ka shnong Erpakon, ki Pulit Ri Bhoi, ki la kem noh ia u Raju Rajbhar ba trei bylla ha kawei ka dhaba ha ka shnong Erpakon, uba la shah suba jur halor katei ka jingjia bad kaba la pynlong ia utei u Rangbah na Erpakon ba un khlad noh na sla pyrthei.
Haba iadei bad ka jingshah pyniap utei u Rangbah, kiba haiing hasem jong utei u rangbah ki la pynpaw ka jingsngewkhia halor katei ka jingjia haduh ba u tei u bar jylla u nud ban shim syndon ia ka jingim jong utei u rangbah bad kum ka bor jong ka aiñ ka dei ban leh da kaba tyngeh bad ban ai ka jingpynsajia kaba tyngeh ia ki runar ba donkti ha katei ka kam bad ba utei u rangbah un watla u la khlad noh un ioh ka jingbishar ba hok.
Shillong: “Ka donkam tang kawei ka pateng ban pynkylla ia ka rukom im ha ka longïing", kine ki dei ki kyntien ba la mih na uwei u samla uba kynjoh sha ka thong hapdeng ki jingiaid lynti kiba jwat ryngkat bad ka ïing ka sem.
Une u samla udei u Dr.
Kampher Pala uba ong ruh ba ka jingduk ha ka pisa pilaiñ kam lah ban khanglad ia u briew, hynrei kaba khanglad ia u briew ka dei ka jingduk ha ka jingmut jingpyrkhat.
Ka khana kaba ai mynsiem bad ka nuksa ia kiwei ruh, ka la mih na une u samla uba dei na ka shnong Moolamylliang kaba hap ha East Jaintia Hills.
Une u samla uba la mih na ka longïing kaba duk, ula poi sha ka kyrdan doctor ban sumar ia ki nongpang, ha kaba u la lah ban pyndep ia ka jingpule MBBS na Guwahati Medical College (GMC).
La ioh ban iakynduh ia une u samla ha Guwahati Medical College (GMC), bad ha ka jingkren une u samla u la pynithuh ialade da u Dr.
Dewïong, bad u la iathuh ba ka jingiaid lynti ban poi sha kane ka thong ka long hapdeng ki raieh raidam kiba jwat, namar naduh ba u dang khynnah ryngkat bad ka jingpule u leit bylla ruh ha kajuh ka por, naduh ka kam ban leit shong die sha haduh ka kam rung krem ban tih dewiong napoh kita ki krem khnai.
U Dr.
Kampher Pala u dei u khun ba lai jong I kong Krastis Pala napdeng ki 5 ngut shipara.
U la iathuh ba naduh ba dang rit ha ki por shuti u ju leit bylla bad ynda la sdang skul u la ioh ia ka bai skul bad bai kot.
Kum u khynnah u la leit skul ha ka shnong naduh klas A haduh klas III, nangta naduh klas IV haduh klas VI u leit ha Tluh Secondary School, ia ka klas VII u pule ha Jowai, ia ka klas VIII u pule ha Govt Boys’ Secondary School, Shillong bad nangto u leit biang sha Tluh Secondary School ban pyndep ia ka matrik bad nangta u pyndep ia ka klas XII na North Liberty HS School, Jowai.
Une u samla u la iathuh ruh ba ha ka por ba u dang pule ia ka klas XII u la pymkhreh ruh ia ka examin National Eligibility Cum Entrance Test (NEET), da ka thong ba u dei ban pass beit ia kane ka examin rang ha ka shisien iakhun, bad ha u snem 2019 u la sdang ban leit pule MBBS ha GMC.
U Dr Dewïong uba dang 25 snem ka rta uba la iaid ka lynti kaba jwat ban poi sha kane ka kyrdan um don eiei ban thnum ia ka jingim ba baroh shikatta, pynban u la ong ba ha ka jingiaid lynti ka jingim ka biang katba dang ioh ia ka lyer ban ring mynsiem, ka um ban dih bad ka bam ban tian ha shyntur.
Haba kubur ia ki jingeh ba u la iaid ban poi sha kane ka thong, u la ong “Kampher lada ngi wan na kano kano ka jaka ne ka longïing, kaei kaba pher ka long kum kano ka jingmut jingpyrkhat ngi wan.
"Halor kane ka jingjop jong une u samla, ka Myntri ba khmih ia ka tnat ka Koit ka Khiah, ka Dr Mazel Ampareen Lyngdoh ka la pynpaw pyrthei ha ka lad pathai ‘X’, ha kaba ka la ong, “Na ki jingjylliew jong ki krem dewïong sha ka kyrdan jong ka jingjop ha ka jingpule doctor, ka jingiaid lynti jong phi ka long kaba ai mynsiem," bad ha kajuh ka por ka Myntri ka la ai khublei kitbok ruh ia une u samla.
Shillong:U Bah Erwin Sutnga uba dei uwei u Rangbah nongïasaid aiñ, u la ong ba ka ai jait kpa kam don nongrim satia namar ka dei ka jait ba la shim na ka Kmie jong uba ai jait kpa, kaba mut ka dei ka ai jait Meikha.
U la ong ba kum ki riew Rangbah na ki Kur bad na ki Shnong ki kyrshan ia ki sienjam ka Council lyngba ka Lineage Act bad khamtam ban ai bor sha ki Rangbah Kur bad kin ai Syrnot Kur ban tem na ka jingmih pathar ki Kur.
“Ka la mih bun ka jingkulmar hapdeng jong ngi, lehse na ka jingbatai bakla.
Kane ka sien jam kaba la shim ka KHADC, ngi kyrshan pura ia ka ain ai jait kmie.
Mynta ka KHADC ka la ai ia ka bor ia ki Rangbah Kur ban ai syrnod", la ong u bah Erwin.
U Bah Erwin u la kdew ruh ia ki section jong ka Lineage Act, hapoh ka Section 12 ka la kren shai bha ba ym shah ban ai Kur kulmar wat hapdeng para Khasi ruh, bad ka Sub Section 7 ka kdew shai ba lada don ka jingai jait ai Kur noh shawei, kynthup ka ai jait kpa ne jait Meikha yn nym pdiang satia.
“Ka jait kpa kam don nongrim, ka dei ha ka jingshisha, ka dei ka jingai jait meikha, namar ba uba shim jait kpa ruh u shim na ka kmie jong u.
Para Khasi ruh ym shah ban ai kur wat para Khasi, lada don kiba pan Schedule Tribe kiba dei na ka jait meikha, ym lah ban ai bad ka kyndon 3, 9, 10 jong ka Lineage Act, ka la kren shai", la ong u bah Erwin.
Ha kajuh ka por u Bah Sutnga u la kyntu ba ym dei ban pynlong politik ia ka mat ai jait, namar ha ri India dei tang ki Khasi Jaintia bad Garo kiba la tip ba ki ai jait kmie.
Shillong:Ka jingkieng Umiam kaba ju siang da ka rong mynta, yn sa siang noh da ka dewbilat, bad ia kane la ai jingmut ki stad na ka Indian Institute of Technology -IIT Guwahati.
U myntri ka tnad bording ka jylla u Abu Taher Mondal u la ong katkum ka jingai jingmut ka IIT, ia ka jingkieng dei ban siang da ka dewbilat bad yn khura noh ia ka rong.
Ha ka por ba siang, yn leh shiliang bad ynda la dep shiliang, yn siang sa shiliang.
Kane kan shim por kumba 28 sngi eiei ba ka dewbilat kan kylla eh, ban long ban iaid ki kali.
Ha ka jingshisha, ka sorkar ka buh thong ban pyndep ia ka jingmaramot ia ka jingkieng ha u Jylliew ban wan hynrei ka lah ban kham slem khyndiat haduh ka taiew ba nyngkong u Naitung.
U myntri ka bording u la iathuh ba ha kine ki sngi ka don ka jinglip ding namar ba ki don ki daw kiba ju kynduh ka tnad man ka por kum ka jingwan u slap, ka eriong.
U la ong ba ki jaka kum ka Mawryngkneng, ka Mawkynrew ki don Shibun ki jingeh na ka jinglip ding bad u la iathir mynta ka sngi bad ki ophisar ka MeECL ban pynbeit noh ia kane namar ba sniew u transformer.
U la ong ba ka don ar unit ha Leska Hydel Project kiba thut katba ar tylli ki unit ki dang treikam.
Shillong:U myntri ka tnad pynroi nongkyndong u Abu Taher Mondal, u la ong ba kawei ka jingeh ba ka jylla ka iakynduh ka dei halor ka jingdon bun ki briew ki bym pat don Aadhaar ne ki bym pat pyniasoh ia u Aadhaar bad ka bank account jong ki.
Haba kren mynta ka sngi, u Mondal u la ong ba ka sorkar India ka la pynmih ia ka jingbthah ha kaba iadei bad ka skhim 100 sngi ne ka Mahatma Gandhi National Rural Employment Guarantee Act (MGNREGS) ba baroh ki nongbylla sngi kiba don job card ki dei ban don u Aadhaar bad ban pyniasoh bad ka bank account jongki, khnang ba ia ka bai bylla yn pyniaid beit sak sha ka account khlem da iaid kyllain shuh da kumwei.
U la ong ba halor kane ka jingeh, na ka liang u myntri rangbah bad ma u, kila dep thoh sha ka tnad ba dei peit ka sorkar India ban pyrkhat ia kane khnang ba ki paidbah nongbylla sngi ka skhim 100 sngi kin ym iakynduh jingeh.
“Kawei ka jingeh ban phah pisa bai bylla ia ka skhim 100 sngi ne MGNRGES ka dei namar ba ki nongbylla ba don job card kim pyniasoh ia ka bank account bad u Aadhaar namar ba don ki bym pat don Aadhaar bad kane ka dei kawei ka jingeh.
Ka sorkar India ka la buh kyndon ba baroh ki bank account jong kiba don job card ki dei ban pyniasoh bad u Aadhaar", la ong u Mondal.
“U Myntri Rangbah bad ma nga ruh ngi la thoh sha ka tnad ba dei peit halor kane ka jingeh namar ba ka buh jingeh ia ki nongtrei 100 sngi", u la bynrap.
Ha kajuh ka por, u la ong ba ka jingpyllait pisa sha ki Village Employment Committee bad sha ki nongbylla ka thut mynta namar ba dang don ka elekshon bad kyrmen ba kan iaid hadien ba la dep ka elekshon.
Nongpoh: Haba buddien halor u rangbah uba la shah dkhat jubor iala ka jingim ha ka jingjia kaba la jia ha ka miet 11 tarik mynta u Bnai, la ioh jingtip ba utei u rangbah uba la shah dkhat jubor iala ka jong ka jingim, u dei uba la tip kum u Bah Kyrmen Lyngdoh Nonglait 38 snem ka rta na ka shnong Erpakon ha Ri Bhoi, u dei u rangbah uba la don 5 ngut ki khun.
Halor katei ka jingkhlad utei u Rangbah na ka shnong Erpakon, ki Pulit ka Ri Bhoi, ki la kem noh ia u Raju Rajbhar 43 snem ka rta, uba dei na ka shnong Sonapur, Kamrup Assam bad uba trei hapoh kawei ka Dhaba kaba la tip kum ka Sharma Hotel kaba don hapoh ka shnong Erpakan, ha kaba ka jingkem ki pulit ia utei u briew, ka long ban tohkit shuh shuh halor katei ka jingjia bad kaba la wanrah syndon ia ka jingkhlad jong utei u rangbah.
Katkum ka jingpyntip da u Jagpal Singh Dhanoa, Superintendent Of Police, la ong ba ki Pulit ka Nongpoh Police Station, tang mar ia ioh ia ka jingujor ejehar da kiba bahaiing jong utei u rangbah uba la khlad, ki pulit ki la pynlong ia ka jingtohkit kaba jur da kaba leit tohkit ruh sha ka jaka ba la lap ia ka met u tei u Rangbah.
Utei u heh pulit ka Ri Bhoi, u la iathuh ruh ba ha ka jingtohkit ki Pulit, la lap ba ka daw ba la poi shaduh utei u pud jong ka jingiashoh ia dat bad kaba la pynlong ia utei u rangbah ba un khlad noh, ka dei na ka daw ka jingbuaid kiad bad la suba jur ba u Raju Rajbhar u la tied ia u u Bah Kyrmen Lyngdoh, da ka kynja lyntang na ki bynta ka khleih jan skhor haduh ba u la mynsaw jur bad khlad noh.
Shillong:U Bah BV Rymmai, u ba dei u wei na ki nongkyrshan bad nongbud ba ha syndah jong u Myntri Rangbah barim jong ka jylla,u (L) Dr F.
A Khonglam, u la ïathuh ba u Dr Khonglam u la long u MLA jong ka Sohra la saw sien bad u la long ruh kum u MDC ar sien.
U Dr F.
A Khonglam (bam kwai ha dwar u blei) u la ong u MLA jong ka Sohra ha ki snem 1983,1993,1998 bad ha u snem 2003.
U bah Rymmai u ba dei u nongbud ba ha kti ha kjat jong u Dr Khonglam u la ïathuh ba ha ki por ba u Dr Khonglam u shah jied kum u MLA, barabor u pyrkhat beit ia ki paidbah bad ka shuki khnang ba un ioh ban ai jingiarap ia ki paidbah.
U la ong ruh ba u Dr Khonglam u dei u nombor ba khatduh ha kano kano ka jingthaw sorkar, namar ha u snem 1983 haba u la jop kum u MLA na ka parti Hill State Democratic Party (HSPDP) bad ka la thaw sorkar bad u bah B.
B Lyngdoh bad ha katei ka por u Dr Khonglam, u la sngewthuh ba u la ioh jingithuh na ki paidbah, hynrei ka sorkar kam ïthuh, namar u MLA barim u bah SP Swer u ioh la ka jong ka bynta, katba ma u pat u long tang u MLA, kumta ha ryngkat u bah Rowel Lyngdoh (bam kwai ha dwar u blei) ki la iamih noh ar ngut na ka parti HSPDP, ha kaba ki la rung noh sha ka Congress parti ban thaw sorkar bad ioh ruh ban long kum u myntri sorkar bad ha ki por jong u Dr Khonglam u la wanrah ia bun bah ki kam ba iadei bad ka roi ka par ba ki paidbah hi ki tip ia kata.
Ha ka por ba u Dr Khonglam, u long kum u Myntri Rangbah jong ka jylla,u bah Rymmai u la ïathuh ba u sngewkhaiñ bad sarong ba u paralok un bat ia ka shuki ba heh tam hapoh jong ka jylla, ha kaba u la ïathuh ruh ba ha ki por ba u Dr Khonglam u long kum u myntri rangbah jong ka jylla, jan manla ka sngi u leit sha Secretariat.
U Bah Rymmai, ula ong ruh, ba ha shwa ba u Dr Khonglam un long kum u Myntri Rangbah jong ka jylla ka la don ka jingiasyllok ba da ki taïew ki bnai, ban pynkohnguh ia kito ki paralok ba u Dr Khonglam un long u Myntri Rangbah ha kaba kane ka la urlong shisha.
Haba ïathuh shuh shuh ia ka por jong u Dr F.
A Khonglam kum u myntri rangbah jong ka jylla,u bah Rymmai u la ong ba ha ka bor jong u Dr Khonglam ka kam myntri rangbah kam long satia kaba bunkam, namar ia ki kot ki sla ba donkam u pyndep beit ban saiñ ia ki ha lynti, ha ka jaka sah jong u ruh.
U bah Rymmai u la ong ruh ba u Dr Khonglam, um da donkam ia ki nongbud pahara bad ki nongbud pahara ruh kim juh lap ia u Dr Khonglam, ha kaba u ai nuksa, ba ha kawei ka sngi, katba ki dang ia bunkam ha Secreteriat, hynrei, u Dr Khonglam, ula pasiaw ia u bah Bnoh (ba ki ju sin), ba un leit wad kali na surok ba un leit jingleit bad u bah Bnoh, ula iathuh, ba ula hiar sha khrum Secreteriat bad mih ha surok bah, ha kaba ula bat syndon da ka taksi bad U Dr Khonglam, ula shong da ka taksi ban leit donkam sha Demseiniong.
Ka jinglong Myntri Rangbah jong u ka long ba u pyni kum u riewnadan, hynrei ki kam kiba u leh pat ki long kiba shyrkhei bha.
Haba ïathuh ia ka jingpoi jong u Dr F.
A Khonglam kum u MLA, u bah Rymmai u la ong ba u Dr Khonglam u la ioh jingieid na ki paidbah dei lyngba ka jingsbun,ka jingkhuid mynsiem, ha kaba u rah ryngkat u telescope kat shaba u leit lada lap ba pang briew u eksamin beit ia ki dei na kane ka daw ba ki briew ki ieid ki shaniah bad kim klet shuh.
U dei ruh u briew u bym juh bunktien bad u ba sngewtynnad ban sngap ia kaei ba kiwei ki iathukhana.
Haba iadei bad ka jingpyndonkam pisa ha ka por elekshon u bah Rymmai u la iathu ba ka pisa kam pat treikam ha kitei ki por bad ka jingpyndonkam pisa ruh ka duna,ha kaba ka jingtreikam jong ka pisa ka lah ban dei ha ki snem 2000.
Ha ka jingiohi jong u bah Rymmai haba iadei bad ka jingjied ia ki MLA na Sohra Constituency, u la ong kaba nyngkong hi ki jied ia u briew watla ka parti ruh ka donkam, hynrei lada u briew u ba biang lada u leit hangno hangno ruh ka biang, lada u briew hi u lah ban pyniadei bad ki paidbah.
Haba iadei pat bad ka saiñ hima sima kaba mynta bad mynshwa u bah Rymmai u la ong ba ka jingiapher ka bun bha, namar ki nongmihkhmat ba mynta ki da peit ia uno u ba ki dei ban iarap, hynrei ki nongmihkhmat ba mynshwa pat kim don ki jingmut ban ong ba u pyrshah balei ban iarap bad kam don kum kata.
Ha kaba u la ong ruh ba ki nongmihkhmat ba mynta ki peit kmang haei ban ioh daw, katba kiba mynshwa pat ki iarap khnang ia kum kito ki briew ki bym kyrshan.
Haba iadei bad ka jingiakren ba ka don ka jingiapher hapdeng ka saiñ hima sima jong u khasi bad Garo kum u wei na ki nongbud ba ha syndah jong u Dr Khonglam, u bah Rymmai u la ong ha ki por ba mynshwa kam juh don kata ka jingia isih para jaitbynriew, namar ha ki por ba u Capt Sangma u long Myntri Rangbah jong ka jylla um da khlaiñ bha bad bun ki kam la pyniaid da ki myntri sorkar khasi, kum u bah D.
D Lapang.
Ki mat kum ka Reservation Policy kaba long 40/40 persen ha katei ka por ka long jai jai, ha kaba ki ithuh ruh ba u Garo u kham sah dien, kim don jing sngew, hynrei mynta ka lam noh sha ka jingkhwan kaba mut ba ban ioh u Garo ruh ym long ban ioh u khasi ruh ym long, kam don ka jingiarap markylliang.
Kum u secretary jong ka Hima Sohra, u bah Rymmai u la ïathuh ba ka synshar ka khadar ka dei kaba saiñdur ia ki long shnong long thaw ka ka synshar ha ki hima, ka thap synjor namar ba don ki shnong ki hima kiba ia don bynta ha ki kam sain pyrthei, namar don ki nongmihkhmat kum ha District Council ne Legislative Assembly ki peit briew, ha kaba ki sngew ba uno u briew ba ki myntoi ia lade ia u bym dei ban buh ki buh bad ia u ba dei ban buh ki weng, kam dei shuh kum mynshwa, hynrei ki don sa kiwei pat ki bor ba lah ban pynkhyllem.
Ha ki por ba mynshwa ki burom bha ia u syiem ki ong u Syiem u kmie hynrei mynta ka la kham hiar dor, ha kaba ka burom ka leit sha kito kiba don iktiar,ka ioh ka kot,namar ba lada ym saiñdur janai ia ka riti synshar ka lah ban per noh, ka jingdon ka District Council ka long ban pynneh ia ka riti dustur hynrei kam long kumta.
Ka jingmih rynsan elekshon, jong ki sirdar,ki syiem,ki lyngdoh ka dei kaba sniew eh, lada u ba ki kyrshan um jop kaei un iarap bad ula ai jingmut ruh, ba kim dei ruh ban ia don bynta ha ka sain hima sima, hynrei dei bat ban don da ka ain ban jied ia ki ban saiñ dur ia ka riti dustur.
Shillong 13 Jymmang: Ka kurim jong u bah Kyrmen Lyngdoh Nonglait,ka kong Kismilinda Snaitang u ba la shah pyniap ha ka janmiet jong ka sngi saitjain , ka ta ha ka 11 tarik u jymmang 2024,ka la iathuh, ba u bah Kyrmen u la mih dih sha na Sharma Hotel bad katba u dang ap ia u khun ba u dang leit thied jingthied na dukan bad dei ha kata kapor ba ki briew ka shnong ki la pyrta ba u bah Kyrmen u la thiah lyngktar ha madan.
Ka la ong ruh, ba u khun ha kapor ba u wan thied jingthied u iohi ba u bah Kyrmen u ia shongkai bad uta u bar jylla ia u ba la suba ba u donkti ban pyniap ia u.
Ia Kane ka kong Kismilinda Snaitang ka la ong,ha ba iakren lyngba ka fone call  bad u nongthoh khubor jong u Rupang.
Kane ka jingjia kadei ka ba la jia ha ka shnong Erpakon, Ri Bhoi DistrictKi nongshong shnong ba sah marjan bad kane ka jaka ba shah pyniap ia u bah Kyrmen,ki iohsngew ha kapor ba pynpaid ia u bilor.
katkum ki dak ki shin ba la paw ba ka jingpyniap kadei beit ba u shah bom na ka khlieh, ong ka kurim.
" Nakaliang ki bahaiing hasem jong u bah Kyrmen ki la tipshai bad pyntikna ba dei u tei u bar jylla u ba la pyniap ia u bah Kyrmen ha katei ka miet, bad ki kwah ruh, ba ki pulit kin iathuh ia ka kyrteng bad ban pyni dur ia utei u bar jylla , ba ngin ithuh u ba kum uno uta u briew.
Ka kong Kismilinda Snaitang ka la ong ruh, ba watla u ne u bar jylla u la phla ba dei ma u ba pyniap ia u bah Kyrmen, hynrei ngi kwah ban tip ba katno ngut ki ba donkti ha katei ka miet ban pyniap  ia u bah Kyrmen.
Naduh ba sdang beh ka lyer Elekshon MP mynta u snem 2024, ki don katto katne ka jingleh bad jinglong ba kham pher bad ba kham phylla ki bym ju kham poi pyrkhat satia ba ki nongialam ka party bad ki nongialam jongka ki la leh (practised) khnang ban pynksan(justified) hakhmat ki paidbah hynrei, kine ki rukom leh bad rukom pyrkhat jongki ki ktah bad kyrtoh kylla pynban ia ki bad ia ka party ba ki don.
Ha Meghalaya jongngi,ka dei ka sien ba nyngkong eh ba ka party Nationalist People Party(NPP),ka party ba la ithuh da ka Election Commission of India(ECI) kum kawei na ki National party ka la ialeh ia ka Elekshon khlem pynmih (issue) satia ia ki mat treikam(manifesto) jongka.
Ha ka jingshisha,baroh ki political party kiba ialeh ia ka elekshon ki dei ban pynmih ne pynbna ia ki mat kular elekshon(election manifesto) jongki hakhmat ki paidbah.
Lada kane ka pary NPP ka shu bud(ditto) ia ka manifesto jong ka BJP ruh,ka dei ban pynbna bad pynshai paidbah(declared publicly) khnang ba ki paidbah kin ia tip lang baroh.
Lada don ba pyntip ne report sha ka Election Commission of India ba ka dei tang kane ka party kaba ialeh elekshon khlem kano kano manifesto,kumno ka Election of India kan jubab(react/resonse) halor kane ka kam? Ka dei ruh ka sien kaba nyngkong ha Meghalaya ba,,ki nongialam paidbah(political leaders) kiba bat ia ki shuki hajrong (highest post) kum ka kyrdan Deputy Chief Minister bad Minister,etc ki la sdang ban ialap elekshon tang da kaba shu kren ruma rutit kat shaba lap ba shem, ban shu thlieh six beit kat shaba lap ba shem ia ki briew ne ia ka party ba ki shun thlong mluh thlong sying kat haduh ba la shah kynshi kyneh ei hakhmat ki paidbah ba bun.
Bun ki paidbah kim sngewdei shuh ban ong ba ki dei ki nongialam paidbah namar ka rukom kren bad rukom kanbas elekshon jongki ka la kylla long pynban kham poh wat ia ki ‘riew paidbah ruh.
Kane ka rukom kanbas elekshon mynta ka sien ka la pynhiar kyrdan bad pynkylla tad dor bad poh dor ruh shi katdei eh ia ka jinglong nongialam jongki.
Bun ki paidbah ki kynthoh ba, ki nongialam jongngi i kumba, ki kham stad bad kham donburom pynban ki riew paidbah ban kren ban ia ka rukom kren bad rukom kanbas elekshon jong ki nongialam jongngi.
Kum kine ki rukom kren bad rukom kanbas ki phalang pynban ia ka jinglong tynrai hi jong kito ki nongkren.
Ha ri India ruh kumjuh.
Ngi iohi ba u Prime Minister jongngi,u Narendra Modi um don shuh kano kano ka mat treikam(crucial issues) ban kren ia ki paidbah ka ri India ha ka liang ka roi ka par(developmental works) kaei kaba ka sorkar jongu ka la lah ban pyndep ne ban pyntreikam(fulfilled) bad kino pat kiba dang sah teng ban pyndep.
Hynrei, u shu thlieh six beit tang ia ki party liang pyrshah kum ia ka party Congress.
Kino kino ki mat (issues) ba pynmih ne kren ka Congress, ia kata u leit kren kylleng ki jaka.
I kumba kiwei kiwei ki party ha ri India kidei ki party jong ki riewsniew,ki riew bym man suda bad dei tang ka party BJP bad ki briew jongka kidei ki riew khuid(angels),ki riew hok bad ki riew Blei suda.
Imat,kumba kiwei kiwei ki party kim nang bad shynshar ia ka ri India lait noh tang ka party BJP.
Ym tang katta,ka dei ruh ka sien ba nyngkong eh ba u MLA bad u nongialam ka party BJP na Meghalaya un leit kanbas shabar kum sha Delhi haba ka party BJP ka khlem pynieng kandidiet satia wat tang uwei ruh ha ka Meghalaya lajong.
La dei ban sngewlehrain toi, ban leit pynksan ne pynroh sha kiwei pat ki state haba ha state lajong khlem nud pynieng kandidiet satia.
Imat,ka dei ruh ka sien ba nyngkong ba ka political party kum ka BJP ka iaid lang noh ryngkat ryngkat bad ka niam(religion) ha ka ri synshar paidbah kum ka ri India jongngi kaba la ai jingmane laitluid ia baroh ki jait niam(secular state).
