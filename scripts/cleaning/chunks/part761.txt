Haba ka jingl ehkai ka la sdang da kaba jai jai ha kaba nyngkong, u Shining u la ioh noh ban pyn khluit ia ka jinglehkai haba u la ioh ban thep ha ka minit kaba 11 hadien ba u la rah ia katei ka bol na ka phang ka mon.
Hadien kane, u Mark Austin Wanswett u la ioh ruh ia la ka jong ka jingpyrshang ha ki minit kiba bud hynrei u nongap ka Nongthym mai u Akash Thapa u la kem khlem jingartatien ia ka bol jong uHadien ka jing neh shi kynta jong ka jinglehkai, ka Nong thymmai ka la ioh kawei ka free-kick ia kaba u Lamshaphrang hadien kane u la kawang ia ka bol sha u Rheadolf uba la ap lypa ia ka bol bad mareh sian bha shadien jong ki ar ngut ki nongiada ka liang pyrshah bad ha ka jaka kaba u ieng na shabar ka bok u la kynting ia ka bol kaba la tyllun beit beit sha ka jar da kaba rung na kyndong jong ka.
Ha ka kylla step ka jingpyrshang kaba biang jong ka Nongthymmai ka la long tang ha shuwa ban pynkut ia katei ka kylla da ka jingioh pyrshang jong u Y Gopi Singh.
Ka kynhun jong u Gopi ka la sdang ban thom ia ka jinglehkai ha ka kylla miet ha kaba u Andyson Lapang u la duh ei ar tylli ki jingprshang ha kaba kawei la kyndat noh sharud da u Pyrshang Dkhar uba la ap ia ka jar jong ka Sawmer bad kawei pat kaba u la pyrshang na sha jngai hynrei ka la iaid lait noh sharud.
Ha kaba kut u Rabi u la lah ban ai ka wei ka jubab ia ka liang pyrshah da ka jing kynjat kaba itynnad jong u kaba la iaid lyng ba ki nongiada ka Saw mer bad rung shapoh ka jar na ka bynta ka kol kaba nyngkong jong ka.
Mynta ka sngi ka jingialeh kan long hapdeng ka Nangkiew Irat pyrshah ia ka Shillong Lajong FC naduh ka por 3:15 janmiet.
Shillong: U Dr.
Aman War, DHS(MI) u la iathuh ba na ki 151 ngut kiba ioh ia u khñiang jingpang COVID-19 ha ka jylla, ha East Khasi Hills ki don 124 ngut bad na kine, 61 ngut ki dei ki high risk contact, 6 ngut ki dei ki ILI cases, 5 ngut ki dei ki health worker, 45 ngut ki dei ki armed forces, 2 ngut ki dei ki SARI case, 2 ngut kiwei kiwei, 2 ngut kiba wanphai na shabar ka iwei i ESC.
Ha East Jaintia Hills ki don 7 ngut ha kaba 3 ngut ki dei ba leh ia ka random test ha Star Cement Factory ha Lumshnong,  iwei i dei na Umtyrnga residential School bad 3 ngut kiba wanphai na shabar.
Ha West Garo Hills ki don 17 ngut bad na kine 4 ngut ki dei kiba leh ia ka random test ha Walbakgre, 4 ngut ki dei ki high risk, 3 ngut ki dei ba wanphai na shabrar bad 6 ngut ki shipai BSF.
Ha South West Khasi Hills ki don 4 ngut bad kine baroh kidei ba wanphai na shabar.
Ha Ri Bhoi district ki don 14 ngut ha kaba 8 ngut kidei ki armed forces 5 ngut kidei ki high risk bad iwei ba wanohai na shabar.
Ha East Garo Hills don tang iwei bad ha West Khasi hills tang iwei Iba dei I high risk.
La iathuh ba na ki 31 ngut kiba test ha Khyndailad mynta ka sngi, tang 5 ngut kiba don ia u COVID-19.
3 ngut ki doktor ha ka jylla ki la ioh ia u khñiang jingpang coronavirus hadien ba ladep ban test ia ki.
Iwei I doktor I dei jong ka Ganesh Das Hospital, 2 ngut ki dei na Matti Corona Care Centre.
La iathuh ba iwei i nos na Matti corona Care centre bad arngut ki nongiarap jong ka Matti Corona Care Centre ki la ngat lang ia une u khñiang jingpang.
Katba uwei pat u nongiarap jong u doktor na Ganesh Das u dei u high risk contact.
Shillong: U Director of Health Services jong ka jylla, u Dr.
Aman War, u la iathuh ba kiba ioh thymmai ia u khñiang jingpang coronavirus ha ka jylla ki la don haduh 168 ngut bad haduh mynta kiba don ia une u khñiang jingpang ha ka jylla ki la don 1,570 ngut.
Ha East Khasi Hills District ki don 124 ngut kiba ioh thymmai ia une u khñiang jingpang kiba kynthup 45 ngut ki Armed forces bad 79 ngut ki riewpaidbah, ha East Jaintia Hills District ki don 7 ngut, ha Ri Bhoi District ki don 14 ngut kiba kynthup 8 ngut ki armed forces bad 6 ngut ki riewpaidbah, ha South West Khasi Hills don 4 ngut, ha West Garo Hills ki don 17 ngut kiba kynthup ia 6 ngut ki armed forces bad 11 ngut ki riewpaidbah, ha East Garo Hills don tang iwei bad ha West Khasi Hills i don tang iwei.
La iathuh ba na kine ki 1,570 ngut, ha East Khasi Hills ki don 994 ngut kiba kynthup 190 ngut ki armed forces bad 804 ngut ki riewpaidbah, ha West Khasi Hills District ki don 14 ngut, ha South West Khasi Hills ki don 5 ngut, ha Ri Bhoi district ki don 130 ngut kiba kynthup 46 ngut ki armed forces bad 84 ngut ki riewpaidbah, ha West Jaintia Hills district ki don 13 ngut, ha East Jaintia Hills district ki don 146 ngut, ha West Garo Hills district ki don 211 ngut kiba kynthup 85 ngut ki armed forces bad 126 ngut ki riewpaidbah, ha South West Garo Hills district ki don 8 ngut, ha South Garo hills ki don 20 ngut, ha East Garo Hills district ki don 17 ngut bad ha North Garo Hills district ki don 12 ngut.
Kiba la jem na u khñiang jingpang coronavirus mynta ka sngi ki la don 131 ngut.
Na kine ki 131 ngut, 10 ngut ki dei na West Garo Hills, 21 ngut kidei na West Khasi Hills, 92 ngut kidei na East Khasi Hills bad 8 ngut ki dei na Ri Bhoi District.
La iathuh ba la don sa iwei iba khlad noh ha ka 10 tarik Nailur na u COVID-19, ha kaba kiba la khlad noh baroh ki long haduh 25 ngut.
Shillong: Ki riew runar ki bym lah satia ban ithuh, ki la wiang ding ïa artylli ki kali jong ki Pulit ha ka step phyrngap sngi Ba-ar, kiba pynïeng ha phyllaw ka Police Reserve, Jowai.
Kine ki kali ki kynthup ïa kawei ka bos Pulit bad kawei ka Maruti Gypsy shimet (private) kaba dei jong uwei u Pulit ba ñiah kali hapoh ka Thanat.
Kat kum ka khubor Pulit, la ïathuh ba kane ka jingjia kala jia ha ka por kumba 2 baje eiei mynstep.
Ha kane ka jingjia, ka maruti gypsy ka la ingkhong khait ha ka jingklang jong ka ding katba ka bos ka la shu ing malu mala na ki bynta ba shakhmat jong ka kali.
Ki Pulit ki suba jur ba ki runar ki la kawang da ki petrol bomb ïa kine ki kali.
Ki Pulit ki la register case halor kane ka jingjia bad ka jingtohkit mynta ka la ïaid shakhmat ban lapdien ïa ki briew kiba donkti.
Shillong 30 Ïaiong: Ha ka step jong ka 30 tarik u iaiong 2024, ka ding ka ba la klang bha ka la wan kiew ha syndah iing ha dong Sawmer shiteng Upper Shillong, ha ka ba ka la pynshong syir ia ki nong shong shnong baroh kawei.
Haba ioh ban iakren bad ki nong shong shnong, ki la iathuh ba kane ka jingwan pur ka ding kadei ka ba la jia ha kapor kumba 11 baje eiei mynstep.
ki la iathuh ruh, ba kading kadei ka ba wan na shiliang lym jong ka shnong bad ka lah ban dei na ka jingthang ia ki niut ka sa wan pur kynsan.
Ka daw ka ba la pynlong ia ka ding ba kan rhem bad pur sted kynsan kadei namar ba ka ka jur palat ka lyer, la iathuh ki nong shong shnong.
La sakhi ruh ba ha katei ka jingjia pluh katei ka ding, ka la bam duh ia kawei ka paiñkhana iing briew ka ba don ha mar syndah jong katei ka khlaw bad la iohi ruh ba ka la kylla dpei lut bad la da jia ba katei ka iing kadei ka ba la shu ker tang da ki lyntang ka lah ban bam duh ia ka iing baroh kawei.
Hadien katto kattne kynta la wan poi noh ki pulit pynlip ding,ban tehlakam ia kane ka jingpluh.
Nongpoh, 30 Iaiong: U nongniah jong kawei ka kali kaba kit ia ki Khubor u Meghalaya Guardian, kaba mih na Guwahati ban pynpoi Khubor sha Shillong, u la shah lute bad shah ktah kti ha ka kynhun kaba don kumba saw ngut ki briew.
Katei ka jingjia, ka la jia mynta ka step ha ka por 5 baje eiei mynstep ha ki bynta ka shnong Umling ha Ri Bhoi, ha kaba utei u nongniah uba la tip kum u Biren Boro bad uba niah ia ka kali kaba don ia u number AS-01-JC-9434, hynrei haba la poi ha katei ka jaka, kitei ki runar kiba don 4 ngut, ki la ktah kti ia u bad hadien kata ki sa lute ia ka pisa bad knieh ia ka mabile jong u, kaba la pynlong ruh ia u ba un mynsaw.
Tang mar ia dep shoh bad lute, kitei ki runar ki la phet noh bak na katei ka jaka, katba utei u nongniah u la leit noh mar mar sha Nongpoh Police Station na bynta ban pyntip sha ki Pulit bad ban ujor ruh da ka Ejahar pyrshah ia kitei ki runar.
Hadien kata pat, ki Pulit ki la rah noh ia u sha Nongpoh Civil Hospital na bynta ban leit sumar.
Haba iadei bad katei ka jingjia, na ka liang ki Pulit ki la pynlong ia ka jingtohkit bad ban thwet ia kitei ki runar.
Nongpoh, 30 Iaiong: Lai ngut ki nongialam ka HANM kiba kynthup ia u Samla Ajit Makri, President ka HANM Ri Bhoi, nangta u Bah Tirot Sing Nongrum, Vice President ka HANM ha Ri Bhoi, u Bah Dianghun Pnar, President Mawlyngkhung Circle lem bad kiwei ki nongialam ka HANM ha Ri Bhoi, mynta ka sngi ki la wan kren sha ki lad pathaikhubor, na ka bynta ban pynshai ia ki nongrim ba balei ki shah beh noh na ka seng.
U Samla Ajit Makri, President barim ka HANM, u la ong ba ka daw hi kaba la pynlong ia u ha ryngkat ki para nongialam bad dkhot na ki 11 tylli ki Circle ha Ri Bhoi lait noh ka Nongpoh Circle, ka dei namar ba u President ba rangbah ka seng um ju sngap ia ki jingai jingmut da ki para dkhot kiba don hapoh ka seng.
U la ong ruh ba haba don ka jingialang CEC, u la pynsngew sha u President ba rangbah ka seng, da kaba ong ba u dei ban shongthait noh shipor na ka HANM, namar kum ka seng ka donkam ban ioh ia ka jingshanniah ha ka jaidbynriew, kumba ka HANM ka la ioh jingshanniah ha ki por ba la dep, hynrei namar ba utei u nongialam u treh ban pyndem ialade, kumta ki la iarai ban iamih noh na ka seng ha ryngkat bad ki nongialam na ki Circle bad Unit bapher bapher kiba don ha Ri Bhoi.
New Delhi: Ka kompeni na England, ka  AstraZeneca, ka la pdiang ha ka sien nyngkong, ba ka dawai injek, kaba iada na ka jingpang khlam  Covid, ka lah ban  ialam sha kiwei pat ki jingpang kiba ktah ia ka met u briew, la iathuh ka khubor na UK, The Telegraph.
La iathuh ba u  Covishield, u lah ban pynmih ia ka jingpang kaba iadei bad ka snam lane  blood clots bad low platelet count.
U dawai injekshon Covishield, u dei uba la shna da ka  AstraZeneca bad ka Oxford University, ha ka por jong ka khlam covid bad ba la pynmih pat da ka  Serum Institute of India, ha kaba ki la don bun kiba la shah injek ha India.
Katei ka kompeni AstraZeneca, ka don ha ka jingshah ai mukotduma ha UK, namar ba ki don bun kiba la ioh ia bun jait ki jingpang, hadien katei ka injekshon bad la iathuh ba ki don 51ngut kiba la wan shakhmat, ban mudui ha ki kashari bapher bad kitei ki dama ia ka bai lutksan kaba da ki spah million pound.
U Jamie Scott, uwei na ki nongai mukotduma, u iathuh ba ula ai ia katei ka injekshon, ha u snem 2021 bad hadien kata, ula ioh ia ka jingpang kaba la pynmynsaw jur ia ka jabieng jongu bad utei um lah shuh ban trei eiei haduh mynta bad ba ki bor pyniaid na hospital, ki kam, ba utei u briew, un nym im slem shuh satia.
Ka AstraZeneca, ka sngew pyrshah halor katei ka jingkynnoh, hynrei ha kawei na ki dulir, ba ka la phah sha kashari, ha u rymphang 2024, ka pdiang ba ka don ka jingpang kaba lah ban jia, na katei ka injekshon bad kaba lah ban jia ha ki katto katne, kum ka TTS (Thrombosis with Thrombocytopenia Syndrome) kaba lah ban pynmih ia ka jingpang blood clots bad low blood platelet count ha ki briew.
La shim, ba katei ka jingkam jong ka AstraZeneca, kan ialam, ha kaba kan hap ban siew bai lutksan sha U Scott lem bad kitei kiwei pat kiba ioh ia kiwei pat ki jingpang, tang na ka daw jong katei ka injekshon.
Shillong:Ka kam pynkhuid jong ka Shillong Municipal Board kam dei ban hiar pateng tang sha ki longïing jong ki kharmetor, namar ba ka dei ka kam sorkar, hynrei dei ban khot da ka jingpynbna paidbah ban aplai lem kiba kwah.
Ia kane la ong ka seng Hynniewtrep Youth Council (HYC) mynta ka sngi, ka la dawa na u Symbud Myntri Rangbah, u Bah Prestone Tynsong ba ka Shillong Municipal Board (SMB) ka dei ban pynmih beit noh da ka jingpynbna (advertisement) na ka bynta ki kam ba lait ha katei ka ophis.
Hadien ba la dep ban iakynduh ia u Bah Prestone, u president ka HYC u Bah Roykupar Synrem u la ong ba kumba ka long haduh mynta ia ka kam hapoh Shillong Municipal Board, ba la trei da ki khar metor la shu ai hiar pateng beit hapdeng para ma ki, katba ki don bun ki samla trai ri kiba la nud ban trei ia ki kam ba trei ki khar metor.
U la iathuh ba ka seng ka la buh ka jingdawa hakhmat ka Sorkar ba kan khot beit noh da ka jingpynbna (advertisement) haba lait kano kano ka kam ha katei ka ophis kumba leh ha kiwei ki tnat Sorkar.
Ha kajuh ka por, hadien ka jingkhynra ia ka jaka kaba don ha Lum Survey ha lyndet ka Them Ïewmawlong, ka Hynnietrep Youth Council (HYC) ka la dawa leit ban ai jingthoh ha u Symbud Myntri Rangbah, u Bah Prestone Tynsong ban shim kam ia ki briew ba sah beaiñ ha katei ka jaka.
U Bah Roykupar u la ong ba ka seng ka la iakren ia ka jingdon ki briew kiba buhai shnong beaiñ ha Lum Survey, namar ki briew ba sah ha katei ka jaka ki long ki bym shngaiñ ki bym ishaniah bad shibun ki kam sniew ki mih na katei ka jaka.
Ha kane ka jingïalang ba la don lang u Deputy Commissioner ka East Khasi Hills, u nongialam ka HYC u la iathuh ba na ka liang u Symbud Myntri Rangbah u la btah ia u DC ban khot kyrkieh ia ka jingïalang lashai ka sngi bad ki tnat bapher bapher.
U Bah Synrem u la ong ba ka seng ka dawa na ka Sorkar ba kadei ban shim kam ia kitei ki briew, bad ka seng kan ap katto katne por halor kane ka jingdawa, bad bynrap ba lada ka Sorkar kam kloi ban leh eiei na ka liang ka seng kam banse ba kan shim kam da lade.
Shillong:U myntri ka tnad bording ka jylla u Abu Teher Mondal u la ong ba ka sorkar kam kwah bad kan iakhun katba lah ban kiar na kaba pynlip ding hynrei, kane ka shem jingeh namar ba ka duna um ki pung ba pynmih bording.
Haba kren mynta ka sngi, u Mondal u la ong ba ka daw kaba pynbor ia ka sorkar ban pynlip ding, ka long namar ba kam don shuh da kawei ka lad ban pynioh bording bad kawei pat ka daw kaba hap ban pynlip ding, ka dei namar ba ka don ka jingthut kum ka jingshah tied ha u pyrthat, ka jingkyndang ka lyer ia ki waiar, ka jingkhyllem ki dieng bad kiwei ki daw.
“Mynta u snem ngin iakhun tyngeh ban pyllait na ka jingpynlip ding.
Ka la don ka jingktah namar ba slem u slap ban wan bad ngi khmih lynti ba ha kine ki ar taiew ban wan, u slap un wan", la ong u Myntri.
U myntri u la ong ba kumba la tip, ka jylla ka shaniah bording tang na u slap bad mynta ka snem u slap u slem ban wan bad la khmih lynti ba un wan ha kine ki ar taiew ban wan, khnang ban pyndap ia ki dam pynmih bording.
U la ong ban ianujor bad mynshem snem, ka jingpynlip ka duna bha mynta u snem, namar mynshem snem ha kum kane ka por, ka jingpynlip ding ka la poi haduh 7-8 kynta eiei.
“Mynshem snem katne por, la don ka jingpynlip ding kumba 7-8 kynta ha ka jylla hynrei ngi la pynkhreh bad thaw lad lypa ban tem ia kane ka jingeh bad na kane ka daw, ka jingpynlip ka la duna mynta u snem.
Ka jingpyllip ding kumba long mynta ka dei na ka jingthut ki kor ki bor, ka jingkhie ka bor mariang bad kiwei ki daw", la bynrap u myntri.
Shillong:Ka Hynniewtrep Youth Council (HYC) lyngba ka Right To Information (RTI) Act 2005, ka la lap ba ka jingai khein ka Shillong Municipal Board ba don 342 tnum iing kiba sah ha Them Iewmawlong, ka long kaba bakla.
Katkum ka jingtip kaba la pan da ka RTI, ka HYC ka la kam ba ki don tang 195 tylli ki longïing ki briew na Them Iewmawlong kiba dei hok ban ioh sah quarter sorkar kiba trei shisha hap ka ophis jong ka Shillong Municipal Board (SMB).
Kane ka jinglap ka HYC, ka la pynkyndit thret ia u symbud myntri rangbah u bah Prestone Tynsong, uba dei u chairman ka High Level Committee namar ba katkum ka jingkhein kaba ka sorkar ka la ju kren barabor ki don 342 tnum iing, kaba la iathir iatai, ban pynkynriah noh ia ki briew kiba sah ha katei ka jaka.
Ka HYC ka la pynsngew ruh ia kane, mynta ka sngi, ha u Symbud Myntri Rangbah, u Bah Prestone Tynsong uba dei ruh u Chairman ka High Level Committee (HLC).
U president ka HYC, u Bah Roykupar Synrem, u la iathuh ba na ka liang u Symbud Myntri Rangbah u la pynpaw ka jinglyngngoh ba ki don tang 195 tylli ki longïing, namar katkum ka jingkheiñ ba la ai sha ka Sorkar da ka tnat Pynroi Sor la ong ba ki don 342 tylli ki longïing kiba ka Sorkar kan pynkynriah na katei ka jaka.
“Katkum ka aphidabit kaba ka Shillong Municipal Board ka ai 342 ngut sha ka Kashari, katba ka jingtip na ka RTI, ka kdew ba ki don tang 195 tnum iing, mano ba thok hangta", la buh jingkylli u President ka HYC.
“Ngi kren shai ban ai ia ki bym trei ha Municipal, kam shah, namar ba ki dei tang ki nongshong thap", la bynrap u bah Roykupar.
Kane ka jingleit jong ka HYC ban iakynduh ia u Bah Prestone ka long hadien ba ka la ioh jingtip ba ka Sorkar kan shong ia ka jingïalang ba khatduh bad ki briew ka Harijan Panchayat Committee (HPC) ha ka 7 tarik Jymmang ban wan.
U Bah Synrem u la pyntip ruh ba na ka liang u Symbud Myntri Rangbah u la shim khia ia kane ka kam, bad kular ban khot mardor ia ki tnat ba dei khmih ban pan jingshai.
“U Symbud Myntri Rangbah u la ong ban khot ia ki ophisar ka Municipal bad ia ka tnad Urban ban pan jingshai halor kane", la iathuh u President ka HYC.
Haba kylli halor ka jingwan tuklar jong ki briew ba nabar ia ka jingpynbeit ia katei ka kam, u nongialam ka HYC u la ong ba kane ka dei ka kam ïing jong ka Jylla, bad ki briew kiba na bar kim dei ban tuklar bad u Dy CM um dei ban sngap than ia ki briew ba na shabar, bad bynrap ba lada ka Sorkar ka shim ia ka jingai jingmut jong kita ki briew ba na bar kamut ka ka dei ka Sorkar ka tlot bha.
Shillong:Ka Langsning FC kaba la lah ban pynbam da 6-0 ha ka jingiakhun hynnin ka sngi pyrshah ia ka Rangdajied United FC ka la ioh ban rung ha ka jaka kaba khatduh jong ka jingiakhun semi final jong ka lympung Shillong Premier League 2023 ba la ialeh ha SSA Stadium Polo.
U Nelson Rymbai u la ioh ban thep hat-trick ha ki minit kiba 79 bad ar tylli kiba u la thep da ka penalty kick kaba long ha ka minit kaba 57 bad 90+2.
Kiwei pat kiba la pynrben ia ka kol jong ka Langsning ki long u Kitboklang Pale ha ka 45 minit, Overkindness Lyng doh Mawnai 60 minit bad u Sheen Sohktung ha ka 69 minit.
Na ka liang ka Rangdajied kaba la thikna ialade ha ka kyrdan kaba nyngkong ha ka miej iakhein poin, kumta kam da salia than ia kano kano ka jingmih na kane ka jinglehkai, namar ba ka la dep ban pyni bor lut ialade ha kane ka samoi ialeh jong ka SPL 2023.
Hynrei watla katta, kum ka kynhun kaba la ieng nyngkong ka long ka bym shym la khmih lynti ba kan shah pynbam haduh kattei ha ka liang pyrshah kaba la long ka sien kaba nyngkong jong ka ha lynter kane ka samoi ialehkai ba kan nym ioh wat tang shi poin ruh haduh kaba kut ka jinglehkai.
Tang mar ia sdang ka jinglehkai, ka Lang sning ka la pynpaw lypa ia ka jingangnud jong ka ban thom halade ia ka jinglehkai, bad kane ka la paw shai ba tang ha ka minit kaba nyngkong ba la sdang ka jinglehkai ka la ioh ban pyrshang da kaba pynher ia ka bol kham hajrong u diengkol.
Kumne, tang ha shuwa ban pynkut ia ka kylla step u Kitboklang u la ioh noh ban pynkhih ia ka jar hadien ba ka Rangdajied ka la bakla ban ai bol ha u Kitboklang uba kam shym la peit bha satia.
Ha ka kylla miet, ka jingioh penalty kick kaba nyngkong jong ka Langsning ka la long hadien ba u Chanmitre Thma u la shah knieh bol ha u Nelson uba la wan bujli ha ka kylla step bad une u la lah ban thep ia ka kol da kaba u phah ia u nongap gol shah ka side bym dei.
Hadien katto katne minit pat, u Overkindness u thep ia ka kol ba itynnat tam ha kane ka jingiakhun tang hapoh ka 54 phut, hapoh ka jar lyngba u Ialamlang.
U Nelson u la iarap ban pynioh ia ka kol ba saw ruh, na ka bol ba shut ma u shah kol, hynrei kan sa leit poi pat hakhmat jong u Sheen bad un sa pynrung ma u pat ia ka kol.
Une u no, 10 jong ka Langsning u nym shah khang lad ban ioh ia ka kol ba ar, ha kaba u Kitboklang u rah ia ka bol hapdeng ka madan ha ka 79 minit, u ioh pynmih ia u nongap gol shabar ka kol bad pass ia ka bol shah kamon jong u Nelson ban thep ia ka kol.
Da kaba ioh jop saw sien kynthih, ka Langsning mynta ka la lait ban ieng sah ha ka kyrdan kiba sha tbian hadien ba ka la duh ha ki ar tylli ki jinglehkai kiba hakhmat.
Ka Langsning mynta ka la ioh kamai 12 poin da kaba ieng lang bad ka Shillong Lajong FC.
Lait noh na ka Rangdajied kaba ieng ha ka kyrdan kaba nyngkong, ki kyrdan kiba ieng hapoh ka lain kaba saw ki dang lah ban khih ha ki jinglehkai kiba bud.
Mynta pat ka jing lehkai kan long hapdeng ka Sawmer SC bad ka Nongthymmai SC ka ban sdang naduh ka por 3:15 janmiet.
Hadien ki jingialeh kiba eh ia kiba kine ki kynhun ki lah iakynduh ha ki jingiakhun kiba la dep, ka jingiakhun hapdeng kine ki kynhun mynta ka sngi kan long ka itynnad ha kaba kan long ka sien kaba khatduh ba kin ioh ialeh ha kane ka samoi jong ka SPL 2023.
Shillong 29 Ïaiong: ka seng MPUF  East jaintia  hapoh kajingialam jong u president jongka seng u ma Kyrshan Blah ha mybta ka sngi ka 29 tarik iaiong 2024 ka la leit buh syndon da ka dorkhas ha khmat ka Ophis trei kam Jong u DHMO, haba ia dei bad ka jingkren tohmet jongka doctor  iakawei ka longkmie kaba leit phah check up.
“Haba iadei bat katei ka phang ka seng ka laleit ujor syndon hakhmat Jong u District medical Health Officers  ka khliehriat iakatei ka doctors namar ka seng ka la ioh iaka jingujor nakawei ka nongpang ba ka tei ka doctors ka la kren toh met shaba palat ia ka Wei  nongpang.
Ka tei ka doctors  kaba kyrteng ka Dr.
C.
Wan ,kabadei  jongka OBG specialist  (Obstetric and gynecologist) kat Kum ka jingiathuh jongkawei ka longkmie ba katei ka doctors ka la beh iaka,ba kam dei shuh ban wan shim Dawai hakatei ka jaka ai jingsumar sorkar, bad markumta ka katei ka longkmie ka la kylli ia ka doctors ba bakei doctor phi ong kumta  hynrei ka doctors ka jubab da kaba ong ba langiah bad ong iaka ba kumne kein ngan sa peit tangdep ia ki nong pang markumta katei ka longkmie ka mih noh nakatei ka hospital Ryngkat ka jing jaw ummat.
" Nakaliang Jong u president jongka seng u ma Kyrshan Blah u la pynrem jur iakatei ka doctor bad u la  buh jingkylli ruh iakatei ka doctors hato ba phi beh ia kawei ka longkmie nakatei ka hospit bad hato phi wan shane ban ai sumar iaki nongpang phi wan da personel jongphi ne phi wan ban trei Kum ka private hospital ne hato phi wan ban trei Kum ki nongtrei sorkar, nakaliang Jong ka seng kam Kwah shuh ban don kumkitei ki doctor hakatei ka hospital ,shuh shuh u ma blah  u la ong ba nakaliang Jong ka seng ka Kwah ban don ki doctor kiba la ban iadei ba ki nong pang khnang ba ki nong pang ruh kin kham ioh mynsiem.
Nakaliang Jong u president jongka seng u la ioh ban iakynduh ruh bad u DHMO bad nakaliang Jong u DHMO u la kular ban shim khiah iaktei ka jing ujor jongka seng.
Iakatei ka khubor la pyllait da u kyrwoh jongka seng u ma Kyrshan Blah.
“Shwa ban kut une u snem ne kut syndon u December ngan pyllait noh bad la thikna beit ban ioh maphi namar lah kham noh hi ka mon sha ki paralok khasi" ong u Bah.
“Sngewtynnad palat mama ba phi ong kumta" ong u Marchborn“Phi i ka daw ka dei namar ba ki khun jong nga kim lah shuh ban trei bad ki la iohbriew sha jngai.
Nga ruh ba la sdang noh tymmen kumne lah jynjar hi ka trei" pynpaw uta u bah“Donkam advance ei ei mama" la kylli donburom u Marchborn“Shu khreh lypa mo la kumno kumno 30 ne 40 hajar tynka" ong uta u bah“To ym lei lei mama ngi lah sngewthuh" ong u Marchborn bad u tyrwa kwai ha u“Phi donbok ban iaid bha ka iew ha hat ka die ka thied mo bah bah" kren donbok uta u riew rangbah“To khublei mama" ong u Marchborn da ka sur kaba jem.
“Te, lah dei ba ngin leit noh phi mynta lah da don 2 baje sa tang katno lah kem dum" ong ka kmie u MarchbornKi la mih noh na kata ka dukan kumba ha ka por 3 duna ei ei.
U Marchborn u la iawer dihsha ia kata ka paralok ka kmie jong u.
Ki la rung ha kawei ka restaurant ban bam noh da u chow ba la kmen eh ba la biang ki kam ki jam.
Ki la pan baroh laingut da u pork chow.
“Phi donbok palat" ong ka paralok ka kmie jong u“Ka dei kong" mynjur u Marchborn“Lymda dei na phi ngin nym rat da ioh ia kane ka dukan" ong ka kmie u Marchborn“Ba phi lap ba phun noh hynrei te shaei ngin ioh haba baroh baroh kiba kwah suda khamtam ki hehspah" ong ka paralok“Ieh un donbok une u khun jong nga bad sa kawei ruh sngewkmen ba ioh hi da ngi ki trai muluk kumba ong ito i bah" ong ka kmie u Marchborn.
“Haba peit ia phi bah bah phi i kob ban trei kane ka kam ba phi i smat i sting" kren iaroh ka paralok ka kmie“Kyrmen ia kaba bha hi nangne shakhmat ka kam kan iaid beit" ong u MarchbornHaba la sngewhun ka bam bad ka khana ki la mih noh na restaurant bad siew ia ka bai bam ha ka dor Rs 500/-.
Ha shwa ba kin leit krad noh la ka jong ka jong ka lynti ka kmie u Marchborn ka la khublei bad pynkham pisa ha la ka paralok da ka lut Rs 500/- tyngka.
Ka paralok kam treh hynrei ki la pynbor lang bad ka sa shim.
Haba la poi ha Motphran ki la krad noh la ka lynti.
U Marchborn bad la ka kmie ki la leit noh sha la iing.
LYNNONG – 8U Peter u la ioh ia ka kali rim bad u la sngewaram ka leit ka wan haba u ianujor bad ka scooty.
Ba u dei u briew uba bha bad uba i donburom ha ka main jong u kumta um ju duh pasenjar ha kaba leit bad ba wan.
Kane ka la iarap ia u ban nang kynshew khyndiat khyndiat nangne ruh u sngewthuh biang-biang ba kaba shahram ka mynsiem kam da sngewtynnad than tangba u shu kun halade.
“Kumne kein kham i khain haba wan trei u manager da ka kali lajong" kren biria u para nongtrei jong u“Te phi" kren bira sa u Peter“Em dei hi ban don mo" la ong sa uwei uba kham rangbah“Donkam phi ka kali te shu ong ba ngi ruh ngim don pisa" ong sa uwei pat u para nongtrei“Ia-ia ngin ia trei biang noh ba la ioh pynjahthait katto" la kyntu kam u para nongtrei“Ka dei kein" Ki la mynjur lang bad ieng noh syndon ban treiU Peter um ju pynsngew ia kano kano ka jingkren ki para nongtrei bad u shim beit ba teng teng donkam hi ka jingkrenkai tang ban ioh rkhie ne myllen.
Kat kaba ki ong u shu rkhie bad u lait ban ong teng teng ba kin tip la ka limitKumne tyllun ki por bad ka jingdon kali u Peter ka la jan dap shi snem.
Ka ram ba dang sah ban ot sa kumba shisnem duna ei-ei.
Kum ka jinglong kunai bad byrtia u Peter ka ram kam da slem shuh ban lait namar thik pa thik u buh jingkhein.
U sngewthuh bha biang biang ba ka kam shahram ka dei kaba khia jingmut.
Ki para nongtrei kim bna ei ei shaphang kata hynrei dei tang u trai bad ma u.
La ki iaroh katno katno ruh u Peter u shu rkhie bad pynphai ktien sngewieid bad ki tang ban shu ia myllenKi syrtap jingim u briew ki law na uwei u snem sha uwei pat.
La ka jingsyriem ka iapher na uwei u briew sha uwei pat hynrei kita ki riewskhem jingmut kim ju kylla hynrei ki nangkiew shaphrang ha ka kam bad ka jingsan ka jingim.
Ha kawei ka miet ka kmie u Peter ka la wan ka jingkynmaw ban kylli ei ei shaphang ka kali u khun.
Shillong 29 Ïaiong: Ka seng Jaiñtia National Council (JNC) ha ka jingialam khmat u samla Sambormi Lyngdoh mynta ka sngi nyngkong ki la wan iakynduh ia u synbud myntri ranghah ka jylla u bah prestone Tynsong ban phah weng noh ia ki Border Security Force (BSF) ki ba ap pahara ha East Jaiñtia Hills bad ban pynkhlain ia ka khyrdop talasi ha katei ka thain.
Haba iakren bad ki lad pathai khubor nakaliang u president ka kynhun u samla Sambormi Lyngdoh u la ong, ba ka jingdon jong ki BSF ha katei ka jaka kalong pynban ka jingpynthud ia ki nongshong shnong , namar lada ki briew ki wan iew wan hat kum na Khliehriat na Lum shnong bad kiwei kiwei ki ju shah pyndik ha kine ki BSF.
Ka jingleh jong kine ki BSF ka la ktah shisha ia ka iaid ka ieng jong ki paidbah ha katei ka jaka.
Kumta nakaliang ka seng ngim lah shuh ban shu long tang kum ki nong peitkai ia ka jingeh  jong ki nong shong shnong  ha katei ka jaka ban wan kynhun ia u bah Prestone ban phah weng noh shisyndon, la ong u president.
U samla Sambormi u la ong ruh, ba ka jingdon kitei ki BSF ha katei ka jaka kam don jingmyntoi eiei bad ka East Jaiñtia Hills kam dei ka jaka ba bun ki lehnoh, kadei ka jaka shongsuk shongsaiñ bad ka seng ka kwah ruh, ba ki BSF kidei ban don sha khappud ban iada ia ka jingeh u paidbah.
U la pynkynmaw ruh ha ka ba iadei bad ka jingshah kawang maw ha ki khar Bangladesh ia ki nongwan jngohkai ha Dawki ha kine ki sngi ba la dep kaba pynglyngoh kalong ba shaei ki BSF ki jah ha kum kito kipor ba ki khasi jong ngi ki shah thombor.
Shillong: Hynnin ka sngi ka 28 tarik u Ïaiong 2024, ki paid ba dang bat dang ksoh ha la ka jong ka niam tynrai, ki la mih paidbah naka bynta ban hiar ban pynkhuid paidbah ïa u lum jingthang ka Seng Khasi Kmie, ba don ha Jaiaw.
Ïa kane ka jingpynkhuid kaba shisien shi snem, la pynlong ïa ka da ka Lum Jingthang Committee ka Seng Khasi Kmie, ïa kaba la wan ban ïashim bynta lang ruh da ki paid ka Seiñ Raij, Shillong.
U kongsan ba la wan ban ïadon lang ha kane ka sngi dei u Syiem ka Hima Mylliem u Pa’iem Ainam Manik Syiem, u President bad General Secretary jong ka Seng Khasi Kmie, Rgh O.
Pyngrope, Rgh Hainess Marbaniang, ki nongïalam ba hakhmat ka Seiñ Raij Shillong bad ki dkhot nongkit kam ki jong ka, ki dkhot ka Jylli Pyrkhat Kam (JPK) ka Seng Khasi Kmie , ki parakur ki parakha naduh ki riew tymmen ki, rangbah,ki longkmie,  ki samla, kynthei bad shynrang bad kumjuh wat naduh ki khynnah ba rit.
Ha shwa ban sdang ka jingpynkhuid u Rgh O.
Pyngrope President Seng Khasi Kmie, u la shim ïa ka bynta ban kyntiew ïa ka lama jong ka Seng, ïa kaba la pynbud pat da ka nguh ka dem ka khat ka shat ka khnong ka bishar, ka song kwai ka song tympew, kaba la pyndep da u riew Tymmen u Riewsan ka Seng Khasi Kmie u Rgh Skor Jala.
Ha kane ka sngi ka Lum Jingthang Committee ka la wan shakhmat ba kan pynkup burom da ki syrnot sah kynmmaw sha ki para kur ki parakha kiba la noh kylluid mynsiem sha u sup u thiar kynshew pisa jong ka Lum Jingthang Committee, ïa kaba la sam bad aiti sha ki da u President ka Seng Khasi Kmie bad kumjuh da u kongsan.
Hadien jong kane la ïoh pat sa ïa ka jingkren na u kongsan u Pa’iem Ainam Manik Syiem bad ban pynbud pat sa ka jingïashim bynta ki paidbah ban pynkhuid ïa une u lum kyntang, u lum ba juh pyndep ïa ka leh niam kaba khatduh ïa kito kiba la duh noh ïa la ka mynsiem ksiar ka mynsiem rupa, ynda haba ki la kut noh la uta  u sai hukum ka jong ki na kane ka sla jong ka pyrthei.
Ka jingïapynkhuid paidbah ka long   ïa baroh ki sawdong ki sawkun jong une u lum bad ban sar bad ban sait ïa ki kor shong thait, ïa ki kpep  bad kiwei kiwei ki bynta kiba hap hapoh u pud u sam jong une u lum.
Shillong:Ka Expert Committee kaba la thung da ka sorkar jylla ban bishar bniah ïa ka State Reservation Policy haba ïa dei bad ka bhah kam bhah jam ha ki kam sorkar hapoh ka jinglong shongknor u nongbishar bala shong thiat u Justice (Retd.
) Mr.
Mool Chand Garg.
Ka jingïalang kaba ar sien jong ka Expert Committee la pynlong ha Shillong bad ha kane ka jingïalang la donlang ki ophisar na ka tnat Personnel jong ka sorkar Meghalaya.
Ha kane ka jingïalang kaba la long la shim ïa ka rai ban pynmih ïa ka jingpynbna paidbah, ha kaba kin ïa mir jingmut, kin pan ïa ka jingai jingmut, bad ki lah ban kynthoh ha kaba ïadei bad ka State Reservation Policy.
Ha ka jingïalang la shim ïa ka rai ba kin pynlong ïa ka jingsngap paidbah halor kane ka phang hapoh kane ka nongbah Shillong bad ha kiwei ki Nongbah jong kiwei ki District ha ka jylla bad hadien katta kin sa shim jingmut na ki paidbah ruh kumjuh.
Kiwei ki dkhot jong ka kommittee kiba la donlang ha kane ka jingïalang ki long u Justice (Retd.
) Dr.
Satish Chandra, Prof.
D.
V.
Kumar, Prof.
Chander Shekhar bad Prof.
Subhadip Mukherjee.
Ka jingïalang jong kane ka kommitee kaba kyrpang kan ïa shong biang ha u bnai Jymmang 2024.
U  Asaduddin Owaisi MP jong ka Hyderabad, ha ka sngi saitjain, ula kren shai, ba ki dei ki shynrang Muslim, kiba pyndonkam bun eh u condom ha India.
Katei ka jingkren U Owaisi, ka dei halor ka jingkynnoh jong U Narendra Modi, myntri rangbah duh ka Ri, ha kaba u ong ba ki dei ki jaitbynriew Muslim, kiba pynmih bun khun eh.
U Owaisi, u kynnoh ba U Modi, u dei uba pynsaphriang, tang ia ki kyntien thok bad kiba pyn iapait ia pra hapdeng ki jaitbynriew bapher, ba kynthup ia ki jaitbynriew hindu.
“U myntri rangbahduh, u ong ba ki Muslim, ki ju pynmih bun ki khun.
Ka sorkar hi U Modi, ka pyni, ba ka jingpynduna khun jong ki Muslim, ka la hiar jur ha kine ki sngi, hynrei, u ong pat bad ngi dang pynmih bun ki khun.
Ka BJP bad ka RSS, ki pynphriang da ki khubor shu thok suda, ha kaba ki ong, ba ki Muslim, kin sa kylla bun paidbah ha India" ong U Owaisi, uba kren ha ka jingialang ban kanbas ia ka elekshon Lok Sabbha na Hyderabad ha ka sngi saitjain ba ladep bad u ong shuh shuh “Lada don kiba pyndonkam condom ha India, kumta ki dei ki shynrang Muslim, kiba pyndonkam bun eh.
Ngam ong manga ia kane, ka ong hi ka jingai jingkhein jong ka sorkar India".
Ka dei ha ka taiew ba ladep, ba U Modi, ula kren paidbah ha Rajasthan, ha kaba u kynnoh ba ka dei ka seng Congresss, kaba kwah ban iasam noh ia ka spah ka phew jong ki nongshong shnong bad ba kan ai kham bun ia kito kiba bun khun.
Kane ka jingkren U Modi, ka la pynmih ia ka jingsngew pyrshah, na kiba bun ki liang bad ka seng Congress, ka ujor sha ka Election Commission pyrshah ia u myntri rangbahduh bad kumta ka komishon, ka la pan jingshai, na ka seng BJP, halor kane.
U Owaisi, u kynnoh shuh shuh ba U Modi, u pynmih ia ka jingsngew iapher jaitbynriew bad ba u pynmih ia ka jingiashun ia bishni hapdeng ki Muslim bad ka Dalit, naduh u snem 2002.
Utei u kyrtong jong ka seng All India Majlis-e-Ittehadul Muslimeen (AIMIM), u kren pyrshah jur ruh, ba U Modi, u kynnoh ba ki Muslim, ki dei kiba shu wan poiwir sha India.
Nongpoh: Kawei ka Trok jri (Rubber) ka la ingkhong hi khait bad baroh ki jri kiba la kit hapoh katei ka Trok ki la ing lut bad kata ka la jia ha ka por ba u nongniah jong katei ka Trok u dang ieng pynjah thaid harud ka surokbah NH-6 bad kaba hapoh ka shnong Jyntru.
Katei ka jingjia ka la jia ha ka por 2 baje eiei nohphai sngi, ha kaba u nongniah ha ryngkat u nongbud, haba ki la pynieng ia katei ka Trok, ki la thiah pynjah thaid ialade bad ha kaba kum katei ka por, lehse na ka jingshit palat ka suinbneng, katei ka Trok ka la kemding kynsan bad kaba la ingkhong hi khait.
Ha katei ka jingjia, u nongbud jong katei ka trok kit jri u la kham mynsaw namar ka jingioh ban bam ki pliah ding, katba u nongniah u la mynsaw malu mala namar ha ka por ba Jia ka jing pluh ding kine ki ar ngut ki dang ioh thiah lyngngai.
Tang mar ia ioh jingtip halor katei ka jingjia, ki kali pynlip ding na Nongpoh, Umsning bad Umiam Fire and Emergency Services, ki la leit mar mar sha katei ka jaka, na bynta ban tem ia katei ka ding kaba dang klang bha hapoh katei ka Trok.
Shillong:Ha ka kyrwoh kaba la phah mynhynnin ka miet sha ki lad pathai khubor na ka liang jong ki pulit kila kynnoh ba ka jingkem ïa u samla Osternic Marbaniang 34 snem ka rta ka dei halor ka ejahar kaba la ai ha Shella Police Station bad la kynnoh ba u don kti ha ka jingpynïap ïa u Ishan Sing bad u Sobir Dutta ha Ichamati.
Ha ka juh ka por na ka liang jong ki pulit ki kyntu ïa ki paidbah ba kin pynneh pynsah ïa ka shongsuk shong saiñ bad lada don kino kino kiba pynthud ïa ka shongsuk shongsaiñ kin leh ïa kaba donkam katkum ka aiñ.
Ki pulit ka East Khasi Hills District ha ka 27/ Ïaïong/ 2024 ki la leit ban kem sa ïa uwei na ki dkhot ka Khasi Student Union u ba na ka shnong Jaïaw u ba dei ruh u dkhot ka Central Body ha ka por kumba 3 baje eiei nohphai sngi.
Na ka jingshah kem jong une u dkhot ka KSU la lah ban ïohi ba ki dkhot ka seng KSU kila ïapoi sha Sadar Police station.
Kum ban shu pynkynmaw ba ha duh mynta ka jingkem ïa ki dkhot ka KSU ka la kiew sha ka 5 ngut bad ïa kiba la kem ha shwa kata 3 ngut ki pulit ki kem na ka jingsuba donkti jong ki bad ka jingjia pynïap klep ïa ki arngut ki bar Jylla kata ha Ichamati ïa kaba la jia ha ka 27 tarik u Lber 2024 bad uwei pat ba la shah kem ka dei halor ka jingjia shah pynïap uwei u bar jylla u ba dei u nongtrei ïing ïa ka ba la jia ha Mawlai Mawroh ha ka 10 tarik u Ïaïong 2024.
Nongpoh: U Bah Speshon Lyngdoh Sylliang, uba la shah shah kynnoh ba u la kam jubor ia ka jinglong kum u Lyngdoh ka Raid Sohkhwai, mynta ka sngi u la mih shakhmat na bynta ban pynshai paidbah, da kaba ong ba ma u kum u Lyngdoh hapoh ka Raid Sohkhwai, la pynkup bor da ka District Council bad nalorkata, u la ioh ruh ia ka Sanad na ka ka ophis u Sirdar ka Elaka Nongpoh Sirdarship.
Katei ka jingpynshai da utei u rangbah, ka dei hadien ba hynnin ka sngi, ba la mih ki riew rangbah na ka Raid Sohkhwai, ia kaba la ialam da u Bah Phidis Syrling, uba ong ialade ba u dei u Lyngdoh ka Raid, kiba la don ryngkat bad ki longsan mansan, ki doloi ki pator bad ki myntri ka Elaka Nongpoh Sirdarship, ha kaba ki la leit ban kiew sha ka Khlaw Kyntang ka Kur Syrling, na bynta ban pynshisha ba kiba lah ban long Lyngdoh hapoh katei ka Raid ki dei tang kiba dei na ka Kur Syrling, ha kaba lyngba katei ka sngi, ki la pynmih ruh ia ki kyntien ba u Bah Speshon Lyngdoh Sylliang, u la kam jubor ialade ba u dei u Lyngdoh Lyngdoh ha katei ka Raid bad kaba la pynlong ia u ba un hap pynshai.
Ha ka jingpynshai u Bah Speshon Lyngdoh Sylliang, la sakhi da ka jingdon u Bah Dolin Tymban Doloi ka Raid Sohkhwai, u Bah Ston Nongkyum Pator, ha kaba u la pynshai da kaba ong ba ia ka jinglong Lyngdoh jong u hapoh ka Raid Sohkhwai, u don ia ki kot ki sla lyngba ka jingpynkup ka District Council bad kumjuh ruh ka sanad bala ai da ka ophis u Sirdar Nongpoh Sirdarship Elaka bad halor kitei ki kot ki sla nga long u Lyngdoh baroh shikatta hapoh ka Raid Sohkhwai.
U la ong ruh ha kano ka rukom u Bah Phidis Syrling, u kam ialade kum u Lyngdoh hapoh ka Raid, haba ki kot ki sla bad ka jingpynkupbor baroh ka don ha nga, la ong u Bah Speshon Lyngdoh Sylliang bad uba la kynnoh ruh ba u Bah Phidis Syrling um dei na ka jait Syrling, hynrei u dei na ka jait Nongtri bad na ka liang ka Iingbishar ruh ka la pynrem ia katei ka jingkam jong u, dei halor kata ka nongrim ba ka District Council ka hap ban kohnguh ia ka hukum ka Iingbishar bad ai biang ia ka hukum ba naduh ka 4 tarik Nohprah 2018 ba u Bah Speshon Lyngdoh Sylliang ba un long kum u Lyngdoh ka Raid Sohkhwai, ha ryngkat ka Sanad kaba la ioh ha u snem 2020 na ophis jong u Sirdar ka Nongpoh Sirdarship Elaka.
Shillong:Ha ka jinglehkai kaba la ialeh myn ha ka sngi saitjain, da kaba pynrem noh ia ka Sawmer SC da 4-0, ka Shillong Lajong FC ka la dei sa ka kynhun kaba lai ban poi sha ka semi final jong ka lympung Shillong Premier League 2023 ba la ialeh ha SSA Stadium, Polo.
Hadien ba la pyndep hynriew tylli ki jingiakhun, ka Lajong mynta ka la ioh ban kamai 12 poin da kaba ieng hadien jong ka Mawlai SC.
Ka Sawmer pat ka dang neh ha ka 3 poin bad ka la duh noh ia ka lad ban poi sha ka semi final.
U Wadajied Kynsai Ryngkhlem u la ioh ban thep ia ka kol kaba nyngkong bad kaba saw kaba long ha ka minit kaba 18, bad 77.
U Deibormame Tongper u la thep ha ka 14 minit katba u Gladdy Kharbuli u la thep ha ka minit kaba 24.
Ha kane ka jinglehkai la iohi, ba ka Lajong ka la ialehkai da kaba stet bad pas bol thik thik da kaba teh lakam ia ka rukom ialeh jong ka.
Ha ka liang jong ka Sawmer la iohi ba kane ka kynhun ka kham pyn tud ha ka rukom ialeh jong ka bad tang hadien ka jingsdang ia ka kylla miet ba ka la sdang noh ban ialeh kham bha ha kane ka jinglehkai.
Ki lai tylli ki kol kiba hakhmat ki long kiba la pyndep da kaba stet ha kaba kawei ia kaba la rah da u Colinson Lyngdoh u la ioh ban rah ia ka bol na ka phang ka diang ia kaba u Deibor u la ioh ban pyndep ia ka kol kaba nyngkong jong ka kynhun wat hadien ba ka la don ka jingpyrshang na ki arngut ki nongialeh ka liang pyrshang kiba la pyrshang ban khangad ia u.
Ha ka jingiabeh bol jong u Babysunday Mar ngar u la ioh ban shim ha lade ia ka bol bad rah sha ka phang ka mon da kaba buh bol ia u Wadajied uba la lah ban pynrung ia ka bol shapoh jar hadien ba u la thew na ka bok ha ka jingjngai kaba 18 phut ei ei.
Hadien katto katne minit u Gladdy u la ioh ban kynjat free kick hynrei namar ka jingbym ia ioh ban shim-kam ia ka bol na ka liang pyrshah, kane ka bol ka la tyllun beit beit shapoh ka jar na ka bynta ka kol kaba laiNa ka liang ka Sawmer, u Bishar Maw thoh u la ioh ban pyrshang ha ka minit kaba 68 hyn rei u wanteilang Mal ngiang uba la ap ia ka jar ong ka Lajong u la ioh noh ban kyndat ia ka bol sharud.
Hadien kane u Mark Austin Wanswett ruh u la ioh ban pyrshang kaba long ha ka bok, hynrei u Wanteilang sa shi sien u la ioh ban tehlakam ia ka bol kaba la suh sha u.
Ka kol kaba saw jong ka kynhun ba la ioh ban thep biang da u Wadajied ka la long da ka jingioh pyrshang jong u na ka tduh jong ka bok bad khlem jingartatien ka bol ka la rung beit beit shapoh ka jar.
Mynta ka sngi ka jingiakhun kan long hapdeng ka Rangdajied United FC kaba la ieng ha ka kyrdan kaba nyng kong pyrshah bad ka Langsning FC ka ban iakhun dohiap ban shim ia ka jaka kaba khatduh na ka bynta ka semi final.
Kane ka jingialeh kan sdang naduh ka por 3:15 janmiet.
Nongpoh, 27 Iaiong: Kawei ka sumo Assam kaba don ia u number AS-01-GC-2861, ka la kylla lyngkrang hapdeng ka surokbah NH-6 ha shnong Pahamsyiem, ha mar pyrshah bad ka Bethany Hospital.
Katei ka jingjia, ka la jia mynta ka sngi ha ka por 1:30 baje eiei mynsngi, ha kaba katei ka Sumo Assam, ka dei kaba mih na Guwahati da ka jingthmu ban kiew sha Shillong, hynrei haba la poi ha katei ka jaka, ka la kylla hapdeng surok bad kaba la pynlong ia ki katto katne ngut kiba shong hapoh katei ka sumo ba kin mynsaw.
Kiba la iohi ia katei ka jingiia, la ong ba katei ka sumo kaba la niah kham stet, hynrei ha katei ka jaka, kaba dei ruh ka jaka ba ba ki kali ki iaid ki kali na shilliang sha shilliang surok bad haba katei ka sumo ka la poi ha katei ka jaka, kynsan la wan kawei ka kali Local Taxi, kaba la thmu ban iaid sha shilliang ka surok, kaba la pynlong ia u nongniah katei ka sumo ba un sangeh kynsan bad katei ka sumo, ka la tynrah ia u Divider, hadien kata pat ka sa kylla hapdeng surok.
Kitei kiba la mynsaw malu mala ha katei ka jingjia, ki la leit shah sumor noh ialade ha Bethany Hospital, namar ba ka jan bad katei ka jaka ba la jia, katba ia katei ka sumo la leit tan noh da ki Pulit ka Nongpoh Police Station.
Shillong 27 Ïaiong: Ki pulit  ka East Khasi Hills District mynta ka janmiet jong ka sngi saitjain ki la kem biang sa ia u wei u dkhot ka seng KSU.
Ki pulit ki la kem ia une u samla ka seng ha kapor kumba 3 baje eiei bad ki la rah noh sha Sadar Police Station ban leh ka jingtohkit ha ryngkat ka jingwan synranlang ki dkhot ka seng ha khyrdop ka sadar.
U tei u samla  u ba la shah kem u dei u dkhot jong ka CEC bad hadien ba la kem ia u, ki pulit ki la rah noh sha sadar Police station.
Kat haduh ban thoh ia kane la khubor ym pat tip, ba halor kaei ka nongrim ba ki la kem ia utei u dkhot ka seng KSU namar ki bor pulit ki la khang noh ia ka khyrdop sadar Police station.
Kum ban shu kdew hangne ba ka jingshah kem ia ki dkhot ka KSU ka la kiew sha ka 5 ngut.
Shillong 27 Ïaiong: Ka Green tech foundation hapoh ka jingialam khmat u bah HBN Nonglang u ba dei u chairman, ha ka 27 tarik u iaiong 2024, ka la leit ban jngoh ia ka wah thangsniang kaba don ha laitumkhrah hadien ba ki la ioh jingtip ba ka don ka jingtei kaba la pyntrei halor jong katei ka wah.
Kane ka jingtei kadei kaba la pynkhein katkum ka ain water bodies preservation and conservation guidelines 2023 kaba la pynmih da ka sorkar jylla  katkum ka hukum na ka ing bishar.
Haba kren sha ki lad pathai khubor, u bah Nonglang u la ong, ba ka seng Ka la phah ruh ka jingthoh shapoh ka district administration ba dei ban pynsangeh bad  pynpra noh ia katei ka jingtei katkum ka ain 133 crpc 1973.
Kumta ka seng ka la ong ba lada ka jingleit ujor jong ki kam poi shano shano ka seng kam banse ban leit mih sha high court bad ruh sha ka national green tribunalU bah nlNonglang u la ong ruh, ba uno uno ruh um dei ban kam trai ia ki wah da kaba pyrshang ban tei ia ki jingtei bad kyntur pud sha ki wah.
U la ong ruh ba ka seng  kan nym ailad ba kin don kiba kyntur pud sha ki wah u la kyntu ruh ia ki nongialam shnong ba kimdei ban ailad ia kum kine ki jingtei ha ki wah.
Ha dhankheti pat phi ia leh aiu?? lah shna dukan halor ka wah.
Shillong 27 Ïaiong: Ki nongshong shnong  ka thain Nartiang  konstitwensi mynta ka sngi saitjain ka 27 tarik u iaiong 2024, ki la wan ban pynrem jur ia  ki briew ki ba donkti ban leit kawang petrol bomb ha ka iingsah jong u nongmihkhmat jongki u bah Sñiawbhalang Dhar, ka ba don ha Nongmensong.
Haba kren sha ki lad pathai khubor  ha shillong Press Club na kaliang  u bah H.
Khyriem kum uwei na ki nongialam ka imlang sahlang na ka thain nartiang u la ong, ba ka thaiñ Nartiang hi baroh kawei ka la sngewsih kthang halor ka jingmih ha ki kot khubor ba ka iingsah jong u nongmihkhmat jong ngi l u la shah kawang petrol bomb.
U la ong ruh, ba u bah Sñiawbhalang u ba la mih  khmat na ka thain Nartiang Konstitwensi, u ba la ioh ka jingieit jingshañiah na ki paidbah hynrei ha kapor bym poi pyrkhad  ka la don noh ka jingjia ba la shah kawang petrol bomb ha iingsah.
“Na kaliang u rangbah shnong ka Sohphoh U bah Mutshwa Thabah u la ong, ba kine ki briew ki ba donkti ban leit kawang petrol bomb ha iingsah ki pyrshang ban leh kaei kaei ka kam sniew bad kane ka pynshong syir ia ka jylla hi baroh kawei.
Kumta u la kyrpad ia ki bor jong ka aiñ ba kidei ban kem mardor ia ki briew ba donkti bad pynshitom katkum ka ain namar kum kine ki jingjia kam long ka ba bha  nakabynta ka imlang ka sahlang baroh kawei.
Haba la khie mynstep u Bahnah u ong ha la ka hynmen“Deisy shibit phin leit shano…?" U ap ba kan jubab“Ngan don ha iing beit hi kein…" La jubab ka Deisy.
“O haba kumta ngin leit mih kai biang noh sha iing ka Riia…?" La pynsngew u Bahnah“Tip seh khlem ong lypa ioh kam don pat.
" la pynpaw sa ka Deisy“Kan don beit nga tharai…" La batai u Bahnah" Ioh kam don te mo… Sngew lehrain.
" La ong biang ka Deisy“Kan don beit… Lada kam don ruh ngin shongkai bad ki kmie ki kpa jong ka…" La pynkut ktien u BahnahKa Deisy ruh namar ba kam don jingeh eiei ban leit ka la mynjur noh kumta hi.
“Ngin leit noh kumto saw baje eiei mo ba ngin dup wan kloi…" La ong biang ka Deisy“Biang kein dang kham kloi…" La kohnguh u BahnahMynta u Bahnah u la kmen ba la kohnguh ka hynmen.
U la khreh ka sum ka sait bad ka trei ka beng kham stet ban ha kiwei ki sngi ba la dep.
U ap sa tang kata ka por saw baje ban ioh leit noh sha iing ka Riia.
Ar baje u la nang khreh sha sngi ma u bad ki la dihsha sngi shuwa na la iing.
Hadien kata u la khreh la khrum ban leit sha iing ka Riia.
Kumjuh ka hynmen jong u.
Haba ka por ka la dei, nyng kong u la pynkhohreh ia la ka hynmen.
Ka Deisy ruh ka la leh kumba la iakut.
Watla ka Deisy ka la ithamula ia ka jingkyndeh jong u para ban leit sha iing ka Riia; hynrei kam ong eiei pat namar ka sngewthuh ba mynta u Bahnah u la ieid ia ka Riia.
Ki la mih na iing beit beit ki suh la ki kjat baroh ar ngut sha iing ka Riia.
Haba la poi naduh phyllaw iing, ka Deisy ka la khot ia ka Riia.
Ka Riia ruh marsien iohsngew bran bran ka khongoid na i jingkhang it bad haba ka iohi ia ka Deisy bad u Bahnah wut wut ka wan mih shabar ban shaw ia ki.
“Ni nga sngew kmen palat ba phi wan kumne.
" la ong ka Riia“Ngi ruh ba sngew ieid kein shu poi la ka poi…" La ong sa ka DeisyKa Riia ka tan ia ki baroh arngut shapoh iing.
“Ade Bahnah la wan mo…" La kren u Kpa ka Riia.
“Hooid kein… La slem bym poi shuh ta ka daw sa wan mih teng noh…" La ong u Bahnah“Bha kein.
Nga lei shait kynmaw ia phi bad nga la ong ruh ia ka Riia sa phah wankai ia phi sia haba lap por…" La phai ktien kpa ka Riia.
Baroh ki la pynpaw ka jingkmen ha kata ka sngi.
Hadien ba ki la shong shipor ka Riia ka la leit ban tiew sha ia ki.
Haba la ih ka sha ka Riia ka la pyntheh bad ka la wanrah sha ia ki kumjuh ia la u kpa bad ka kmie.
U kpa ka Riia u dang kynmaw bha ia ka jingduwaisha u Bahnah kumta u la phah biang ba un duwai bad ki sa ia dih.
Katba dang dihsha ki la sdang ban ia khana ia kane katai.
U Bahnah katno u dap da ka jingsngew kmen ba baroh ki pdiang sngewbha ia ki.
Hapoh la ka mynsiem u la mutdur ruh sa ia la ka lawei.
Marsien dep dihsha ka Deisy ka la leit rah ia ka pela beit beit sha jaka khlieng tiar.
Ka sdang ruh ban it sabon bad jingshut tiar ban sait lem.
“Hei hei, Deisy wat leh kumne ap sa sait hi nga…" La ong ka Riia“Em ap ngan sait ma nga…" La said nia ka Deisy“Em, em, …to ap ngan ai shuh.
Ngin sa ia sait lang kein shong shuwa…" La ong ka RiiaKa Deisy ka la ieng nangta bad ka ap ban sei biang ki tiar.
Hynrei ka Riia ka ong “Ale shuwa kein shong thait ngin sa trei kham shibit…"Kumta ka Deisy ka la hab ban kohnguh noh, watla kam leit shuh sha kamra shongkai; hynrei ka iathuhkhana noh bad ka Riia ha kamra shet para kynthei.
Hangne ka Riia ka sdang ban pynpaw ka jingsngew ieid sngewjan bha haba ki wan kai teng teng sha iing watla ha ka por ba khlem pyntip lypa.
“Ni nga lei lah artatien ban wan ioh phim don tangba u Bahnah ngi imat kumno re u sngew kwah kynduh palat ia phi u ong lada phim don ruh ngin shongkai bad i Kpa ne i Kmie jong phi…" Ka rkhie artat kiak kiak.
“Bha kein… Bahnah i sngew ieid bapli namar dang mynnin ruh nga kynduh te ia i, i ai sha ruh ia nga ha stand taxi shuwa ban leit trei.
" La pynpaw ka Riia“O imat dei kata ba i la shoh bha ia phi…" La ong pat ka Deisy“Ym lei lei lada long lei kumta… Ne phim suk ne ia nga…!" La biria ka Riia“Wa balei ym suk kat ia phi… Phi toi kein ba ngi duk shisha te Riia ngi na iing, teng teng nga sngew lehrain ban ialang paralok bad phi ruh.
Phi ba ia don ia em ngi pat shano, ha shnong lei ngi sah ha i iing trep.
" La pynpaw ka Deisy.
“Wat ong kumta ngi ruh kajuh.
Phi shu iohi kumne ba ha sor te hab ia beh hi.
I pa bapli i trei marwei.
Tangba ha nga ka duk ka riewspah kam don dor tang ka jinglong bad ka dur malu mala… Ngin trei shitom kein ba ngin ioh bam.
" La kren rangbah ka RiiaKumta ka khreh ban shet ja shet jyntah bad ka Deisy.
Baroh ar ngut ki ia trei lang ryngkat ki khana.
Katba ia u Bahnah la ih ba un shongkai bad ki kmie ki kpa.
U Bahnah ruh u biang beit.
Ka jingmareh stet ka por, hadien ba la ih ka ja ka jyntah ka Deisy ka la ai dak ba kin ia leit noh.
“Bahnah ia ngin leit noh la miet….
" la ong ka Deisy.
“Hooid kein, nga lei la ap naduh mynne.
Ianoh.
" La kohnguh u Bahnah“Shano phin leit, kane ka ja pat la shet shane mano ban bam… Ngam shah ap shuwa wat pat kyrkieh…" La ong ka Riia “"Em phi Riia ngin leit noh ba la kyrkieh.
" Phai ktien kpa Deisy “"Em ap shuwa sa leit kein… To ngin ia bam noh shuwa.
Peit ka por ruh la hynniew baje hi te…" La ban ktien ka Riia “"Ap ap ia bam shuwa…" La ban ktien lang sa u kpa bad ka kmie ka Riia.
“Kumta ka Deisy bad u Bahnah bapli ki hab ban kohnguh.
Imphal: Arngut ki pulit Central Reserve Police Force (CRPF), ki la shah siat iap bad sa arngut kiwei pat ki la mynsaw jur, ha ka jinghiar thma jong ki riew kieng atiar, ha ka thain Naransena jong ka Bishnupur District ha Manipur, ha ka step phyrngab jong ka sngi saitjain.
Katei ka jingjia, ka dei hapdeng ka por 2.
15 mynstep, jong ka sngi saitjain, ha kaba kitei ki ehrang, ki khyrwit naphang, da ki suloi kiba khlain bor bha ia ki shipai, kiba dang ap pahara, ha katei ka jaka.
“Kitei ki shipai, ki siat naphang, na uwei u lum uba don hangtei hajan bad ka jingsiat, ka sdang naduh ka por 12.
30 mynstep bad ka bteng haduh ka por 2.
15 mynstep.
Nangta ki ther ruh da ki bom, ha kaba uwei u bom, ula bthei ha ka ktem jong ki CRP, kiba dei na ka 128 battalion" ong u heh pulit.
Ki arngut kiba iap, ki kynthup ia U N Sarkar Sub Inspector bad u Arup Saini, uba dei u langrut.
Kiba mynsaw, ki kynthup ia U Jadav Das, uba dei u inspector bad U Aftab Hussain, uba dei u langrut.
New Delhi: U  Yogi Adityanath, myntri rangbah ka Uttar Pradesh, ha ka sngi thohdieng, ula ong ba ka seng Congress, ka kwah palat ban ailad ia ki jaitbynriew rit paid, ba kin ioh ban bam doh masi lane kaba mut, ba kin ioh pyniap masi, katba mon.
“Kine ki riew khlem rain khlem akor, ki kular, ban ai lad ban ia bamdoh, katba ha ki jingthoh bakhuid jongngi, ka masi, ka dei ka kmie jongngi, hynrei kine ki kwah ban ailad ia ki nongot doh, ba kin bam doh ia ki masi.
Hato ka India, kan shah ia kaba kum katei ka jingleh?" ong ka khubor, kaba la kren da U Adityanath.
Katei ka jingkren jong U Adityanath, ka dei ha ka jingialang paidbah ha  Bilari ha Moradabad district, ban ai jingkyrshan ia u  Parmeshwar Lal Saini, u kyrtong ka seng BJP, na ka  Sambhal Lok Sabha.
U Adityanath, u ong shuh shuh ba ka Congress, ka kwah ruh ban kurup noh ia ka spah jong ki kynthei bad ba  ia katei ka spah, kan ai sha ki poiwir  Rohingyas, kiba wan na Bangladeshi bad ia kiwei ki poiwir.
U ong shuh ba ka Congress, ha ka mat elekshon jongka, ka pynpaw, ba ka kwah ban tih bniah ia ka jingdon spah jong ki briew bad kata ka long “Lada phi don iing kaba saw kamra, kumta kitei kin shim noh ar kamra bad kam dei tang kane, hynrei ka Congress, kan shim noh ia ka ksiar ka ksah jong ki kynthei bad kumta ka Ri, kan nym shah satia ia kaba kum kane ka jingthmu" ula ong.
Ki la leh ia kine ki ain, naduh u snem 2004 haduh u snem 2014 bad ki la ai bhah ia ki Muslim, da kaba ki shim noh, ia ka bhah jong ki SC, ST bad ki OBC ha Karnataka, ula ong shuh shuh.
U Adityanath, u ong shuh shuh, ba kito kiba lehrain ban pyrta  ‘Bharat Mata ki Jai’ bad ‘Vande Mataram’ kim dei ban ioh vote satia.
Ka Sambhal, kan thep vote, ha ka pali kaba lai, ha ka 7tarik Jymmang 2024.
New Delhi:Ka ïingbishar jong ka Supreme Court ha ka sngi thohdieng ka la pynkut noh ia ka mukotduma, ba dawa ba dei ban pyndonkam shi spah persen ia ki voter veriferiable paper audit trai(VVPAT) slip ban thep vote ha ki EVM kum shibynta ka jing bthah jong ka tnad elekshon ban pynkhlaiñ ia ka jing pyndonkam ia ki EVM.
“Ngi la dep ban pynshai bad iamir jingmut bniah ban bud ia kyndon ha kaba ngi la kyntait ruh ia baroh ki jingujor" la iathuh u justice Dipankar Datta.
Ka bench kaba la dep ban khot ia ki heh ophisar jong ka tnad elekshon ha u ïaiong 24 tarik ban pynshai ia ka jingtreikam jong ki kor EVMs bad VVPAT, hynriew sngi hadien ba ki la dep ban bthah ban pynkhlaiñ ia ka jingtreikam jong ki EVM.
Kawei na ki jingbthah ka long ba hadien ba la dep nion ia ki shap, ha ki EVM hadien jong ka 1 tarik Lber 2024,ka shap dei ban pyndait bha, ha kaba ki kyrtong ki dei ban soi ha kitei ki seal.
Ka seal ka dei ban don ia ki SLUs dei ban buh ha ki kamra ba kyrpang ha ryngkat ki EVM na bynta 45 sngi shwa ban pynbna ia ka resol, ki hap ban peit bniah katkum ka jjinglong jong ka EVMs.
Ka burnt memory kaba dei ka jingiaid ba 5 persen ha ka EVMs, kaba dei ka control unit,ballot unit bad ki VVPAT katkum ki assembly constituency bad ki Parliamentary constituency dei ban peit bniah bad pyntikna da ka kynhun jong ki Enjiniar ba pynmih ia katei ka EVMs shwa ban pynbna ia ka resol ioh ka don ka jingthut ha ka jingkyrpad jong ki kyrtong kiba don ha ki number ba hadien kum u number 2 bad 3.
Kum kitei ki kyrtong ne ki nongmihkhmat ki dei ban pynithuh ia ki EVMs da ki polling station ha ryngkat ki serial number, ha kaba ki kyrtong ryngkat ki nongmihkhmat ki dei ban don lang ha katei ka por, kum kane ka jingkyrpad ki dei ban leh hapoh hynñiew sngi hadien ba la pynbna ia ka resol.
Ki District Election Officer ha ryngkat ka jingiamir jingmut bad ka kynhun jong ki Enjiniar ki dei ban wad jingtip bniah ia ki ne ki jingpyniaid bad hadien ba la dep tip ia baroh ki jinglut hap ban siew hap ban phah da ka ECI sha ki kyrtong kiba buh ia ka jing kyrpad bad ka pisa ba ki la dep ban siew yn sa siew biang noh lada lap ba ka don ka jingpynduh ia ka EVMs.
Nongpoh:Ki nongialam ka KSU Ri Bhoi, ha ryngkat ka jingiatreilang bad ka Synjuk Ki Nongtrei Misteri Umsaw Nongkharai Circle, mynhynnin ka sngi ki la leit ban mih shakhmat, na bynta ban leit iarap pynshna ia kawei ka ing kaba don ha ka shnong Umnget ha Ri Bhoi.
Katei ka jingleit ïarap ka KSU lem bad kitei katei ka Synjuk ki Nongtrei Mistri, ka dei hadien ba ki la lap bad ïohi ba katei ka longiing ka don hapdeng ka jingeh ka jingkyrduh kaba la lyngshop ia ki, kaba la pynlong ia ka seng KSU ba kan leit jurip bad ha ka jingiatrei lang bad Ka Synjuk Ki Nongtrei Mistri Umsawnongkharai Circle, la lah syndon ban leit ïarap pynshna ia katei ka longiing.
Haba leit ban ïarap pynshna ia katei ka iing, la ialam da u Tony Shylla, Adviser bad u Abithues Taro u Secretary jong ka Synjuk ki Nongtrei Mistri, kiba la leit bad ki dkhot ka Synjuk ha ryngkat ki nongialam bad dkhot ka KSU ia kaba la ialam da u samla John Lyngdoh, President ka Nongpoh Circle kiba la leit bad ki dkhot ka seng, na bynta ban leit ïarap pynshna ia katei ka iing ha shnong Umnget.
Shillong:Ka working President ka Meghalaya Pradesh Congress Committee (MPCC) ka Deborah Ch Marak ka la kam ba u kyrtong ka Congress na Tura, u Saleng A Sangma un rah ia ka jingjop ha kane ka kynti ha ka elekshon MP sha ka Lok Sabha.
U Saleng ka Congress u lah ban ai ka jingiakhun kaba tyngeh ia ka MP ka NPP na Tura, ka Agatha K Sangma ha kane ka kynti.
Haba kren mynta ka sngi sha ki lad pathai khubor, ka Deborah ka la ong ba ki paidbah ka Garo Hills ki la kwah ia ka jingkylla hadien ba la synshar ka longing jong u Purno A Sangma la kumba 47 tylli ki snem.
Ka la ong ba ka daw ba ki paidbah ki kwah ia ka jingkylla ka long ba kane ka sorkar kaba ialam u Conrad K Sangma ka la satah sa tang ki kam bamsap ha ki skhim bapher bapher.
“Hadien 47 snem ba la synshar u Sangma (longing u PA Sangma) ha Garo Hills, nga ngeit ba ki paidbah ki kwah ia ka jingkylla bad, ka daw ba ki briew ka Garo Hills kin kyntait ia ka NPP ka long ba ki don shibun ki jingbamsap ha ki skhim kum ka JJM, nangta ka don ruh ka jingshalan tuh ia ka shini na India sha Bangladesh, u kwai ba la wanrah na Myanmar sha Garo Hills, ka la ktah ia u kwai ha Garo Hills", la ong ka Deborah.
Ka la bynrap, “La iohi ruh ba shwa ka elekshon u Myntri Rangbah u tuh pisa na Meghalaya ban leit ai sha kiwei ki jylla, sa kaei ba ka jingpynshisha ba ki briew ki kwah, kine ki dei ki daw ba ki paidbah ki kwah ia ka jingkylla ha kane ka por bad na kane ka daw u Saleng A Sangma ka Congress un jop".
Ka la kdew ba ka la dawa na ka sorkar India ban tohkit halor ka jingbamsap ia ka skhim Jal Jeevan Mission, nangta ka jingwanrah ia u kwai na Myanmar sha Garo Hills ka la pyntroin ia u kwai na Garo Hills, bad ka jingshalan tuh ia ka shini sha Bangladesh ka bym lah shuh ban batai kaba iaid man ka sngi.
Ka la ther ia u myntri rangbah ka jylla u Conrad K Sangma uba dei u President ka NPP, ba u tuh ia ka pisa ki paidbah na Meghalaya ban leit ai sha kiwei ki jylla bad ki paidbah kim donkam shuh ia ka sakhi halor kane.
Ka Working President ka MPCC ka la ther ruh ia ka jingkynnoh ka NPP ba ka Congress ka la pyndonkam ia ki nongialama bakla Khristan ban hiar thma ia ka NPP kaba kyrshan ka BJP.
Ka la ong ba ki nongialam Balang Khristan bad ki paidbah Khristan ha Garo hills kim dei shuh kiba biej hynrei, kila iohi ia kaei kaba la jia ha Manipur, kumjuh ha India.
“Balei ki kynnoh ia ki nongialam Balang Khristan bad ki paidbah Khristan ha Garo hills, phi tharai ki Khristan ha Garo kiba biej, kila iohi ia kaei kaba la jia ha Manipur, kumjuh ha India, ngim donkam ban hikai ia ki, ngi leit ban pan ia ka jingkyrkhu, ngim ju ialam bakla bad ngim lah ban ialam bakla, ki la tip hi kumno bad iano kin jied.
Watla ngam lah ban batai katno vote ngin jop hynrei la thikna ban gin jop na Tura ha kane ka kynti", ka la bynrap.
Ka la ong ba ki leit sha ki paidbah ban pan ia ka jingkyrkhuh ym ban ialam bakla hynrei ki paidbah ki tip bad ki stad kumno bad iano ban jied.
Ka la ong ruh ba ki paidbah ki kwah ia ka jingkylla namar ba hadien ba ki la jied 47 snem ia ka longïing u PA Sangma, ki shna tang ia ka PA Sangma stadium, hynrei ym don eiei na ka MP.
Shillong:Ka Rangdajied United FC ha ka jingiashim bynta ha ka lympung Shillong Premier League 2023 jong mynta ka samoi ka la lah ban jop lut ha baroh ki jingiakhun hadien ba ka la lah ban pynliem ia ka Mawlai SC hynnin ka sngi da 2-1 watla ka la hap ban pynieng tang 10 ngut ki nongialehkai ha shwua ki 20 minit kiba kut jong ka por ialehkai.
Da kaba ioh khur 18 poin na ki 6 tylli ki jinglehkai, bad tam da 5 poin ia ka Mawlai, ka Rangdajied ka la ieng skhem ha ka kyrdan kaba nyngkong jong ka kylla round robin jong ka SPL 2023.
Na ka liang ka Mawlai ka la thikna ia ka jingiakhun ha ka semi final hynrei ka kyrdan kaba ka ieng ha ka jaka kaba 4, lehse ka dang lah ban kylla.
Hynnin ka sngi, ka RUFC ka la ioh ar tylli ki kol na u Aenam Jyrwa ha ka 37 minit bad u Basuk Bina ha ka 63 minit, ha shuwa ba u Arlangky Nongsiej yn shah ai red card noh hadien ba u la ainia ia u refree.
Na ka liang ka Mawlai ka la ialeh katlah katiai ban wad ki lad lynti ban pynrung ia ka bol sha jar hynrei ka la ioh tang kawei ka kol ia kaba la thep da u Arkibor Makhroh kaba long ha shuwa ban pynkut ia ka jinglehkai ha ka 90+2 minit.
Ha ki bun ki jingpyrshang jong ka Mawlai, u Banshanskhem Kharsyntiew uba la ap ia ka jar jong ka Rangdajied u long uba dei ban ai ka jingiaroh hadien ba u la khanglad ia ki jingpyrshang jong ka Mawlai bad khamtam ia ka penalty jong u captain jong ka Mawlai u Brolington Warlarpih.
Da ka jingthikna ia ka jaka jong ki ha ka kylla knockouts, ka Rangdajied bad ka Mawlai hynnin ka sngi ki la sdang ia ka jinglehkai da kaba jai jai.
Ka Rangdajied ka la sdang shuwa katto katne ki jingpyrshang ia kiba la iada noh da u Kerichard bad kumjuh ruh na ka liang ka Mawlai ka la duh ei ar tylli ki jingpyrshang kiba biang.
Ka jingioh ban thep ia ka kol kaba nyngkong ka la long lyngba u captain jong ka RUFC hadien ba u la rah ia ka bol sha ka phang ka mon ha shuwa ba un ai ia ka bol sha u Aenam.
Kumne, haba u Aenam u la ioh biang ia ka bol u la kynjat da ka jat-diang jong u ia kaba u Siwel Rymbai ym shym la lah ban pynsangeh ia ka bad kumjuh u nongap kol u bym shym la imat bha na ka daw ba la ialum lymbrum ki nongialeh hakhmat jong u, hynrei hapdeng ki briew kiba bun, ka jingkynjat jong u Aenam ka la long kaba thikna ban pynrung ia ka bol shapoh ka jar jong ka liang pyrshah.
Hadien ba ka jingialeh ka la neh shi kynta, ka Rangdajied ka ioh noh ban lam khmat ia ka jinglehkai haba u Basuk u la ioh ban beh stet ia ka bol bad da kaba pynshad pyllun ia u Siwel hapoh ka bok u la shim ia ka lad ban pyniaid ia ka bol lyngba ki nongiada ka Mawlai ban poi suk shapoh ka jar.
Lehse hadien ba ka Rangdajied ka la ioh ban lamkhmat ia ka Mawlai da 2-0 ka la don ka jingkhein sting bad da ka jingbym hun ruh ban duh ei ia kawei ka free kick, la phah mih noh ia u Arlangky ha ka jingiapyneh bad u refree bad kumne ka la mih biang ka jingsngew tlot na ka liang jong ka Rangdajied ha ki por ba dang sah.
Hadien katei ka jingjia ka la don ka jingiakhluit hapdeng ki arliang mamla, bad la iohi ba la ai hynniew tylli ki yellow card ia ki nongialehkai kaba kynthup saw tylli ia ka Rangdajied bad lai tylli ia ka MawaiLa ai penalty ia ka Mawlai ha ka 86 minit ia kaba u Brolington u la shim ia ka penalty kick hynrei u Kerichard u la lah ban siep noh ia ka.
Hynrei ha shuwa ban pynkut ia ka jinglehkai, u Brolington u la ioh biang kawei ka jingpyrshang ia kaba u Kerichard u la lah biang ban kyndat sharud da kaba pynbud sa ka free-kick, hynrei dei ha kane ka por ba u Arkibor u la ioh ban thep ia ka kol kaba nyngkong jong ka Mawlai hadien ka jingiakhun kaba la neh katto katne na katei ka free kick.
Ka jingiakhun mynta kan long hapdeng ka Sawmer SC pyrshah ia ka Shillong Lajong FC naduh ka por 3:15 janmiet ha SSA Stadium, Polo.
Shillong:Mynhynnin ka sngi, ki dkhot ka Khasi Students Union (KSU) Narpuh circle, bad ki paidbah ka Sonapyrdi, East Jaintia Hills ki la pynlong ia ka jingiaid paidbah ha ktem ki shipai khappud Border Security Force (BSF) ban pynrem jur ia ki kam tam ti tam jat ki BSF.
La kynnoh ba ki shipai BSF ki mlien barabor ban pyndik ia ki paidbah ha katei ka thaiñ, wat khlem kano kano ka daw.
Ka jingiaid paidbah la pynlong ha Sonapur, ha kaba la synran lang ki pulit ka East Jaintia Hills.
Dang shen, katto katne ngut ki briew ki la shah tied pathar haduh ban mynsaw jur ha ki BSF bad kumjuh ki kali haduh ba la julor jur.
La kam ruh ba ka BSF ki la buh ktem ha katei ka jaka khlem ioh satia ia ka jingmynjur ne ka no objection certificate na ka shnong.
Ha kane ka jingiaid paidbah, la iashim bynta lang ruh u waheh shnong bad kiwei.
Na ka liang ki riew rangbah ki la bitar jur ia ka jingleh ki BSF bad khamtam ba ki wan shna ktem ha katei ka jaka khlem ka jingai jingbit.
“Me wan leh aiu hangne, me shoh briew", la ong ki riew rangbah.
Shillong: Ha ka step phyrngap jong ka sngi Thohdieng ka 26 tarik ïaiong, ka ïing sah jong u Symbud Myntri Rangbah ka Jylla, u Bah Sniawbhalang Dhar kaba don ha Nongmensong ka la shah hiar thma ha ki runar bym lah ban ithuh.
Haba pynthikna ia kane ka jingjia, u Superintendent of Police ka East Khasi Hills, u Rituraj Ravi u la iathuh ba u Symbud Myntri Rangbah ula dep ujor da ka ejahar (FIR) sha ki Pulit bad ka jingtohkit mynta ka la iaid.
U SP uba hiar hi sha katei ka jaka mar ia ioh jingtip ia ka jingjia, u khlem iathuh beit ba u dei u petrol bomb, hynrei u la pyntip ba ka la don shisha ka jinghiar thma da ki kynja tiar sha ka ïingsah u Symbud Myntri Rangbah.
Haba kylli, u SP u la ong ba ia ka por ba la jia ym pat lah ban pynthikna, hynrei ki pulit ki la ioh jingtip ba kadei ha ka por mynstep, bad na ka liang ka tnat ka la pynkhlain ruh ia ka jingpahara ha katei ka ïingsah.
Ka jingjia kawang petrol bomb ha nongbah Shillong ka la bteng ban jia bad hapoh shibnai la sakhi ia ka jingshah kawang petrol bomb ka kali pulit ha Mawlai Police Station, ka kali ki pulit kaba synran ia u Director ka NEEPCO kaba la jia ha ka janmiet 24 tarik ha Demthring bad hynne ka step ka jingshah kawang petrol bom ka ïingsah u Symbud Myntri Rangbah ka Jylla.
Haba jylli shuh shuh u SP Ravi u la iathuh ba ka jingpynjari ia ka section 144 CrPC ka dang bteng ban mana ia ka jingdie ia ka Petrol ha ki klong lane bilor.
Nongpoh, 26 Iaiong: Ki nongialam ka Raid Sohkhwai, kiba kynthup naduh u Lyngdoh, uba dei u Bah Phidis Syrling, nangta ki longsan mansan, ki Doloi hapoh katei ka Raid, ha ryngkat ka jingsynran lang da arngut ki Myntri jong ka Elaka Nongpoh Sirdarship lem bad shibun ki Rangbah shnong kiba hap ha ka Raid Sohkhwai, mynta ka sngi, ki la leit ban jurip ia ki Mawbynna, ia kaba la pynieng da ka Kur Syrling naduh ki por ba kham mynshwa hapoh u Lum Kyntang ka Kur Syrling, uba don ha shnong Sohkhwai.
Katei ka jingleit jurip jong ki ia kitei ki Mawbynna ba la buh da ka Kur naduh ki por mynshwa eh, ka dei ruh kum shibynta ban pynpaw Pyrthei ba dei tang ki briew na ka Kur Syrling, kiba lah ban long Lyngdoh hapoh ka Raid Sohkhwai, hadien kata pat kiba dei na ka Kur Nongmalieh, Kur Namsaw, bad Tamban, ki lah ban long kum kita ki Longsan Mansan ne kum kita ki Doloi bad ki Pator hapoh katei ka Raid.
Haba la dep ka jingleit jurip, kiba la kren sha ki ladpathai khubor, kiba kynthup naduh u Bah Phidis Syrling, uba dei u Lyngdoh ka Raid, nangta u Bah Shanbor Nongmalieh, uba long kum u Basan ha ka Raid bad u Bristar Syrling, uba dei u Lyngdoh Khynnah lem bad kiwei ki Rangbah shnong, ki la pynpaw ba naduh ba la don ka Raid Sohkhwai, ka rukom treikam hapoh ka Raid ka iaid beit iaid ryntih bad ka jingiaburom kaba markylliang hapdeng ki Kur hapoh ka Raid ka shong nongrim bha.
Ki la pynpaw ruh, ba kaba ki sngewkhia eh, ka dei hadien ba la don uwei u rangbah uba la tip kum u Bah Speshon Sylliang, u la mih shakhmat ban pynpaw ialade ba u dei kum uta u Lyngdoh ka Raid Sohkhwai, hynrei ha ka jingshisha hi ia u ym don ba ithuh bad ba um dei ruh na ka Kur kaba dei ban bat ia ka kyrdan Lyngdoh ha ka Raid Sohkhwai.
Na ka jingkren jong kitei ki rangbah, la ong ba u Bah Speshon Sylliang, mynshwa u dei na ka Kur Palit, hynrei ki khlem tip kumno u kylla sha ka Kur Sylliang bad uba mynta lei u la kam syndon, ba u la dei u Lyngdoh ka Raid Sohkhwai.
Khyndiat haba ki kren halor u Lum Kyntang ka Kur Syrling bad uba don kumba 9 tylli ki Mawbynna, ki la ong ba ha ki por ba kham mynshwa, ka ju don ka Knia ka Khriam hapoh utei u Lum Kyntang, hynrei naduh ba la jia ka jingjia Pluh shnong ha Sohkwai ha u snem 1988, ba ka ding ka la bam ia ki phew tylli ki iing bad dei naduh kata ka por ba ki tiar ki tar ban pyndonkam ha kaba leit Knia ha utei u Lum ka la jah noh.
Shuh shuh, ki la ong ruh ba watla ki khlem leh shuh ia ka Knia ka Khriam ne kaba leit pyniap Blang ne Syiar hapoh utei u Lum Kyntang, hynrei ia kaba long mynta pat ki ju leit pynkhuid beit manla u snem hapoh utei u Lum Kyntang.
U Bah Douglas D Warjri (Daling) karta kumba 90 snem kurim jong ka Kong Sara Syiemlieh, bad kpa jong Lamphrang, Cornelia, Iban Pynshngain bad Alvarinia Syiemlieh ui la khlad noh mynta ka sngi Thohdieng 24 Tarik Iaiong 2024.
Ka jingleit ontep kan long na iing sah ha Lumdiengmet Block 4, Umpling, Shillong ha ka por 3 baje noh phai sngi Sngi U Blei 28 Tarik Iaiong 2024 sha U Lum Jingtep Umpling Presbyterian ba don ha Lumsurok, Umpling Shillong.
Shillong 26 Ïaiong: ka seng Hynñiewtrep Integrated Territorial Organization (HITO) Mawryngkneng Area ka la pynsngew ia ka jingsngew khia halor ka jingdon u post bor ding electric ha dong pdeng shnong Mawryngkneng, uba la pynthut ia ka jingshong shngaiñ Jong ki trai shnong bad ki nong leit nongwan ha katei ka dong kaba la poi ruh sha ka jingmynsaw uwei u hep rit naka jingdon utei u post bor ding electric.
“La bun sien ba ki nongshong shnong ki la leit ban ujor sha u rangbah Dong bad sha ka ophis treikam ka MEECL ha katei ka thaiñ, hynrei ym shem la don ba pynsngap satia ia ka jingshem jynjar katei ka thaiñ.
Haba karen ha kane ka sngi nakaliang u samla Gary S.
Myrboh president ka HITO na Mawryngkneng u la ing, ba ka la ju don teng ruh ka jingmynsaw briew bad ka jingiap ki jingri naba bat bor ding utei u post khamtam lei ha ka por slap kaba buh jingma ba ioh kan jia ka jingjia ba sngewsih.
“Ngi dawa ba dei ban pynkynriah noh ia utei u post bor ding electric sha ka jaka kaba kham biang khnang ban lait na kino kino ki jingjia kiba sngewsih ha ka lawei bad ka seng ka kyrpad ba ki tnat dei peit ia katei ka kam ki dei ban shim khia halor kane ka mat, la bynrap u samla Gary.
Katkum ka jingiathuh ki nong shong shnong katei ka dong ki la ong, ba kim ju shongsuk shongshngain haduh mynta namar ka jingtieng ia kane ka bording ilekstrik ka ba kem ding beit khamtam leilei ha ka por slap.
Shuh shuh ki la ong, ba ki la dep ban leit iathuh ia u rangbah ka dong bad ia ka ophis treikam ka MeeCL hynrei ki ong pynban ba kim lah leh eiei shuh.
Nongpoh, 26 Iaiong: Uwei u Koidi uba la tip kum u Rudra Rabha, uba la shah kem ha ki Pulit mynha ka 24 tarik mynta u Bnai, u la pynkut noh iala ka jong ka jingim da kaba Phasi ialade mynta ka step ha Along ne ka jaka set ia ki riew runar jong ka Khanapara Police Station.
Ka Kyrwoh na Jacpal Singh Dhanoa, Superintendent of Police ka Ri Bhoi, la ong ba ia utei u briew, uba la long ruh kum u nongialam jong kawei ka kynhun ki runar, la kem ia u ha ka 24 tarik bad uba la shah pyngat ha ki kyndon 379/401/511/307/34 jong ka IPC Sec 27(2) jong ka ain ki Tiar siat hapoh ka Khanapara Police Station.
Ha ka 25 tarik, la rah ia u utei uba la shah kem sha Iingbishar, ha kaba ka Iingbishar, ka la airpor 5 sngi ia ki Pulit ba kin tohkit ia u bad kumta ki Pulit haba ki la iohbor ban Tohkit, ki la tohkit bniah ia utei u briew tad haduh ba u la phla ha ki Pulit ba u la buhrieh ia kawei ka Tiar siat, kumta ki Pulit ki la btah ia u ba un leit ialam sha kata ka jaka ba u la buh ia kata ka Tiar siat bad ha ka jingialam jong u, ki Pulit ki la lap ia kata ka Tiar siat kaba u la buhrieh ha kawei ka jaka bym don ba tip ha ki thain Ranibari.
Haba la pyndep ia katei ka jingleit wad ia kata ka Tiar siat bad ba la pyndep lut ia ki jingdonkam baroh kiba katkum ka Ain, ki Pulit ki la wanphai noh sha Khanapara Police Station bad kiba la poi ha ka por 1 baje eiei shiteng miet ka 26 tarik, hynrei ha ka por 4 baje eiei mynstep ki Pulit kiba ap ha ka jaka set ia utei u briew, la lap ba u la Phasi noh ialade, ha kaba u la Phasi ialade da kaba tar ia ki jainkup ban pynlong ksai bad u sa Phasi ialade.
Shillong:Ka kynhun ki nongialam jong ka National People’s Party (NPP), ki la hiar mar mar sha Nongbah Delhi bad iakynduh ia ka Secretary jong ka Ministry of Home Affairs (MHA) ka Sorkar Pdeng, ha ka jingialam ialam jong ka MP ka Lok Sabha na Tura Parliamentary constituency, ka Agatha K Sangma ha ryngkat u Lamphang ka iingdorbar Thaw Ain ka Jylla, u Thomas A Sangma, lem bad u Myntri Sorkar u Marcuise N Marak bad kiwei kiwei, na ka bynta ban dawa ba dei ban kynthup lang ia ka ktien Garo ruh, ha kaba iadei bad ka jing ithuh jong ka sorkar India.
Ka President jong ka Achik Literature Society,ka Dr Caroline R Marak lem bad ki Dkhot jong ka literature’s ki la don lang ha ka kynhun ba la ialam da ka Agatha K Sangma.
Ka jingialang ka long ban iatai iathir sani ban kynthup lang ia ka ktien Garo, ha ka thup jong ki 38 tylli ki ktien, ki ban pynrung ha ka khyrnit ba phra ka riti synshar jong ka ri.
Ka jingthmu jong kane ka jingleit iakynduh ka long eh ha ka ban pynthikna ba ka ktien Garo kan ioh lang noh ia ka jingithuh.
La phah ruh ia ka dorkhas, ban kynthup ia ka ktieñ Garo ha ka thup jong ki ktieñ kiba dei ban peit bniah,ha ka ba la aiti ha ka secretary jong ka Ministry of Home Affairs ka A.
K Bhalla bad A Subramanyai, u ba dei u joint secretary jong ka Ministry of Home Affairs haba iadei bad ka ktien.
Ki ophisar jong ka MHA ki la pyntikna ruh ba kin sa phah jingtip haba iadei bad kaei kaba ki la dep ban iakren, haba iadei bad ka jingrung jong ka ktien Garo ha ka thup jong ki ktien, ki ban rung ha ka khyrnit ba phra jong ka Riti synshar jong ka ri.
Ka Ministry of Home Affairs (MHA), ka la ai ka jingmynjur ban pynrung lang noh ia ka ktien Garo ha ka thup jong ki ktien ki ban sa ioh ia ka jingithuh hapoh ka khyrnit ba phra jong ka Riti Synshar ka Ri, la pyntip da u Myntri Rangbah ka Jylla Conrad K Sangma lyngba ki Social Media jong u mynta ka janmiet.
Haba thoh ha X, u Myntri Rangbah ula ong “Hadien ba ka ktien Garo kam shym la shah kynthup napdeng ki 38 tylli ki ktien ki ban sa shong bishar ban pynrung ha ka khyrnit ba phra ia kaba la pynbna da ka Ministry of Home Affairs (MHA) ka Sorkar India, ka MP Agatha K Sangma bad Lamphang ka Jylla Thomas A Sangma, kala ialam ia ka kynhun ban kyrpad ia ka MHA.
Halor ka jingkyrpad jong ki, ka MHA ka la mynjur mynta ban kynthup lang ia ka ktien Garo ha ka thup ki ktien ba dawa ban ithuh noh".
Shillong:U MDC ba rangbah bha ka Khasi Hills Autonomous District Council (KHADC) na Shella constituency u bah Teinwel Dkhar, u la ong ba ha ka por ba u bah Ardent M Basaiawmoit, u la long Chief Executive Member (CEM) ka Council ha u snem 2014, ula wanrah ia kawei ka mat ha ka Executive Committee hapoh ka shatri ka APRA, ban ailad ban ai jait sha u shynrang ruh da kaba pynkylla ia ka Khasi Social Costume (Linage) Act.
Kane ka jingleh u bah Ardent, ka la pynlong ia ki Executive Member kiba na ka UDP ha kato ka por kynthup u bah Teinwel Dkhar, bah Donkupar Sumer bad kumjuh ka kong Rona Khymdeit, ban ieng pyrshah ia kane ka jingthmu jong u bah Ardent namar ka long ka jingkhynra ia ka riti dustur jong u Khasi.
Haba kren mynta ka sngi, u bah Teinwel uba dei ruh u CEM barim ka KHADC, u la ong ba ha ka jinglong MDC la saw sien, u la iakynduh shibun kiba iadei bad ka Council, khamtam ka jingdonkam ban iada ia ka jinglong kyrpang ka jaitbynriew namar ba khlem ka district council ka jaitbynriew kan ngam.
“Ha ka jinglong MDC saw sien ne 20 snem, ki paidbah ka jaitbynriew ki donkam palat ia ka District Council namar khlem ka District Council ka jaitbynriew kan ngam shapoh", la ong u bah Teinwel.
U la ong ba don ki nongialam ka District Council kiba shah ialam bakla ruh.
“Teng teng wat ki nongialam ka District Council ruh, ki ialam bakla ba shah ialam bakla nano nano ne dei ka jingpyrkhat jongki ne.
Ngan ai nuksa, ha ka por ba long CEM u bah Ardent M Basaiawmoit ha 2014, ila wanrah ia ka mat ha ka jingialang ka Executive Committee (EC), ba to, ngin iapynkylla noh ia ka jait, to ngin ai jait noh sha u kpa lane to, ngin ia ai mon noh ia ka jait katba kiba kwah ban shim na ka kmie ne na u kpa.
Na ka liang ka UDP, ma nga, bah Donkupar Sumer, bad Kong Rona Khymdeit ha kato ka por, hapoh EC, ngi la pyrshah ia kane ka bynta, namar ngi ong, kan don jingmut aiu ban don ha district council ban bat ia ka riti dustur, ka khein kur khein jait, kaba naduh kulong kumah, te hynrei ha kato ka por pat, ha ka jinglong CEM jong u bah Ardent, ha ka shatri ka ARPA ha 2014, ula wanrah ia ka mat ban pynkylla ia ka jait bad ngi pyrshah ia kane", la ong u bah Teinwel.
U la ong ba naduh kane ka por, ka EC kaba ialam u bah Ardent ka la sdang synjor ha kaba u bah Ardent ula sdang ban shim sting ban leh jngai na ka UDP, haduh ba ka EC ka la poi sha ka jingkhyllem.
U la ong ba mynta ruh la don ka jingkhih phaloh jong ki katto katne ban pynkylla ia ka kur ka jait bad ha u shimet, u sngew ba haduh mynta ym pat dei ka por ban pynkylla ia kane ka jingleh lymda pdiang da baroh.
Ka rukom bat ne longtrai ia ka khyndew ka shyiap, lada kam don ka district council ka jinglong kyrpang la kut namar u riewlum khlem ka khyndew ka shyiap u la long ha suin.
Ha kajuh ka por, u la ong ba katba kiwei ki dang pynkhlain ia ki district council katba hangne pat don kiba thmu ban pynduh noh bad lada shim noh ia ka Artikil 371 ka riti synshar ka ri, ka mut ba ka Sixth Schedule ka la jah noh.
“Ngi dang ialeh ban pynkhlain ban ai bor shuh ia ki district council, lada kiwei ki district council, hynrei lada don kiba kwah ban pynduh noh, kata ka dei ka jingsngew shimet, bad ki paidbah kin ym pdiang.
Lada shim noh ia ka artikil 371 te, ym donkam MDC, ym don district council shuh bad kan wanrah ka jingiapait iapra ha ka jaitbynriew", la ong u MDC ka Shella.
U la ong ba ha ka por ba u long CEM ma u ha u 2019, la pynkhreh ia ka Land Bill hapoh ka jingpeit u bah Titostarwell Chyne kum u EM kaba la ioh ruh ia ka jingmynjur na u Lat ban pynskhem ia ka jinglong trai halor ka khyndew ka shyiap, bad la pynbeit bha ruh ia ka rukom ai trading license ia ki ar jylla hapoh ka jingpeit u bah Paul Lyngdoh kum u EM.
𝐊𝐚 𝐝𝐞𝐢 𝐤𝐚𝐭𝐚 𝐛𝐚 𝐨𝐧𝐠 𝐢𝐛𝐚𝐡 𝐓 𝐃𝐤𝐡𝐚𝐫, 𝐦𝐲𝐧𝐭𝐚 𝐩𝐚𝐭 𝐤𝐚 𝐥𝐨𝐧𝐠 𝐤𝐡𝐨𝐧𝐠𝐩𝐨𝐧𝐠 𝐡𝐚 𝐢𝐛𝐚𝐡 𝐀𝐫𝐝𝐞𝐧𝐭 𝐁𝐚𝐬𝐚𝐢𝐚𝐰𝐦𝐨𝐢𝐭.
𝐇𝐲𝐧𝐫𝐞𝐢 𝐛𝐚𝐧 𝐩𝐲𝐧𝐤𝐲𝐥𝐥𝐚 𝐛𝐚𝐧 𝐚𝐢 𝐣𝐚𝐢𝐝 𝐬𝐡𝐚 𝐮 𝐤𝐩𝐚 𝐤𝐚𝐦 𝐢𝐚𝐡𝐚𝐩 𝐬𝐡𝐮𝐡, 𝐧𝐠𝐚 𝐥𝐞𝐢 𝐦𝐚𝐫𝐰𝐞𝐢 𝐧𝐠𝐚 𝐩𝐲𝐧𝐫𝐞𝐦 𝐢𝐚 𝐤𝐮𝐦 𝐤𝐚𝐭𝐚 𝐤𝐚 𝐣𝐢𝐧𝐠𝐦𝐮𝐭 𝐛𝐚𝐝 𝐣𝐢𝐧𝐠𝐭𝐡𝐦𝐮, 𝐚𝐢 𝐛𝐚 𝐤𝐚𝐧 𝐬𝐚𝐡 𝐤𝐮𝐦𝐛𝐚 𝐤𝐚 𝐝𝐞𝐢 𝐛𝐚𝐧 𝐥𝐨𝐧𝐠.
lada u bah Ardent u isih ia ka jingai jait kmie kata ka mut u la don jingthmu ban pynjah ia ka jaidbynriew KHASI.
La ih ka por ba ngi dei ban pynkylla ban shim jait noh na u Kpa, ym dei na u Shynrang! Ha kiwei-kiwei ki jylla northeast, ki don lang Sixth Schedule bad Art.
371.
Hynrei ka jaitbynriew jongngi kan iap suki ha ka benami!!khlem ka council ruh phi nym ioh ruh ban pynriewspah ia u bar jylla.
nai wanrah issue ieid Jaideep namar ngi tip phi bad ka UDP phi lah rem lypa.
ha u Prah.
Ka snam, ka jinglong jingim ( character) bad wat ka dur ka dar jong ki khun ka hiar na ki kmie kha ne u kpa te balei kein ngin sngew pyrshah lada don kiba kwah shim jait na u kpa? Imat ka por ka ladei ban pyrkhat kumno ban pynkhlain ia ka imlang ka sahlang U Khasi ym dei eh tang ia ka dustur.
Ka jaitbynriew Hynniewtrep kan sa jah na ka matrilineal system.
Pynkynkylla kloi sha ka patrilineal system!Patalok baroh ; Lada shim jait noh na u kpa symbai khasi te ka biang biet m hynrei lada ai jait khasi na u kpa symbai bym dei khasi te ka shong nongrim ne em ?Ai jingmut lempynduh noh shi syndon kum kato ka jait prah next election,Ka dustur kadei ban neh hynrei lada ka dei kabym seisoh ne kaba nang troin ngi hap ban pdiang ia ka jingpynkylla lem kylla sa tang katno ngi lah nang hiar arsut.
Ha ka jingpeit jong ng, ngi don ar tylli ki lad ban iada ia ka jing hiar arsut ka ri bad ka jait bynriew kata ka long:1.
Nga i ba ngi donkam ban kyntiew ia ka kamai kajih bad ban leh ia kata ngi hap ban pynkylla noh ia ka jing hiar pateng bad ia ka jingdon jingem sha U shynrang ban kiew ka ioh ka kot namar lada ka jinghiar pateng ia ki jingdon jingem ka long sha u shynrang, ka ioh ka kot Kan kiew namar u shynrang u lah bad bor bad buit ban kyntiew ia ka kam.
Namr lada ki leh da kumne ngi im bad bsa para khasi bad uto u shynrang uba ioh lok dkhar un duh ia ka jing hiar pateng.
Ka jinghiar pateng ka lah ban hiar noh sha ki kynthei lane pyrsa u shynrang.
Note: Haba nga ong ia kane ng kyntu ban pynrung ha iwei pa iwei ia ka jingmut baiar lem kumta lada kiba bun ki pyrkhat lyngkot jingmut kin ong ba ioh jingmyntoi ka jait kiwei hynrei kiba ioh pateng dei ki Khasi hi pat ym kiwei.
2.
Ai ba ka jait ka neh kumjuh lada kiba bun kim pat sngewdei ban kylla ia ka jait.
Lada long shim da ka special meeting ban discuss kumno ban wad lad wad lynti ban kyntiew ia ka jait bynriew jong ngi.
Tel Aviv: Ki shipai Israel, ki kam, ba ki la ker sawdong ia ka nongbah Gaza, kaba dei ka nongbah kaba kongsan bha jong ka  Gaza Strip, ha ka jingialeh jongki, pyrshah ia ki ehrang Hamas.
Ha katei ka jingleit tur jongki, ki la don ki ehrang, kiba mih ban ialeh pyrshah, da kaba ki wan siat kuli kynsan bad phet biang sha ki ktem jongki shapoh krem.
Ki nongialam na ki Ri Arab, ki la bthah ia ka Israel, ba kam dei ban nioh jubor ia ka Gaza bad ba kam dei ban pynthut ia ki riew paidbah.
Na ka liang U Secretary bar ri jong ka US, U  Antony Blinken, un leit jngoh ia ka  Israel, ha ka sien kaba ar, ha ka sngi thohdieng bad hadien kata, un leit sha  Jordan, na ka bynta ban ai jingiarap mar mar ia ki paidbah, kiba don ha ki jaka ialeh thma.
U  Benjamin Netanyahu, myntri rangbahduh ka Israel, ula kyntait, ban sangeh ia siat bad ula kren shai “Ngin tur beit shakhmat bad ym don mano mano ba lah ban pynsangeh ia ngi" bad u da kren thikna, ba un pynjot thiaw ia ki ehrang Hamas na  Gaza Strip.
Ka thma, ka la iaid mynta la shibnai kynthih bad kiba iap ha Palestine, ki la poi sha ka  9,000 ngut bad ki don sa 1,400ngut kiba iap sha Israel.
Ha kawei pat ka liang, U Abu Ubaida, u nongkren jong ki ehrang Hamas, ula kren lyngba ka telebishon, ha kaba u ong, ba ka jingiap ha Israel, ka kham tam bun, ban ia kaba ki pynbna ki shipai jong katei ka Ri bad ula ong shuh shuh “Ki shipai jongphi, kin sa leit phai iing, da ki byrni iong".
Nongpoh:U Bah Mayrald born Syiem, MLA Nongpoh, mynhynnin ka sngi u la leit ban aiti ia ka Work Order ba T.
5 lak sha ka Jingia seng Kynthei ha shnong Mawlong, kata khnang ba kin ioh ban pyndep noh ia ka jing jong ka Jingiaseng Kynthei, ka bym pat lah ban pyndep kat haduh kine ki sngi.
Katei ka Work Order, ba u MLA u la aiti sha Jingïaseng Kynthei Balang Presbyterian Mawlong, ka dei kaba la pynmang lyngba ka skim SRWP bad ha katei ka sngi, kaba la aiti ia katei ka Work Order, la sakhi da ka jingdon u Tbn.
R.
S Rynshon, Tbn Incharge, Tbn.
E Rynshon, u Bah H Langi, Rangbah Shnong Mawlong, Kong R Syiem, Kong E Manih lem bad kiwei.
Haba iadei bad katei ka jinglah u MLA Nongpoh, ban aiti ia katei ka Work Order, na ka liang ki nongialam ka Jingiaseng Kynthei, nangta ki nongialam Balang lem bad na ka shnong, ki la pynpaw ia ka jingsngewnguh kaba khraw eh, namar lyngba katei ka jingiarap u MLA, leh yn sa lah ban pyndep ia katei ka iing jong ka Jingiaseng Kynthei hapoh ka shnong Mawlong.
Katba na ka liang u MLA Nongpoh, u la ong ba kum u nongmihkhmat, u kwah ban ai jingiarap ia kito kiba donkam shisha ia kata ka jingiarap bad khamatam eh na bynta kito kiba la donkam da ki paidbah ne ki kynhun bapher bapher.
Nongpoh:Kawei ka longiing na ka shnong Saiden ha Ri Bhoi, ka la pynshna sngewbha da kawei ka sem ap kali sha ki paidbah ka shnong, kata na bynta ba kin suk ha ka por ba ki ap kali hapoh katei ka shnong bad ia katei ka sem ap kali, ki la aiti sha ka shnong ba kin peit na bynta ka khuid ka suba bad ka ban ai jingmyntoi shisha sha ki paidbah ka shnong.
Katei ka longiing ka dei ka iing ka sem jong Bah Evansis Jones Myrthong, ha kaba ki la pynshna sngewbha da katei ka sem ap kali paidbah (Passenger shed) sha ki paidbah ka shnong, ka long ruh kum shibynta ban ai burom ïa u kpa jong ki, u (L) Stenshon Lyngdoh, bam kwai ha dwar u Blei.
Ia katei ka sem ap kali, la plie mynta ka sngi, ha kaba na ka liang ka Dorbar Shnong Saiden, ka la plie paidbah ha kata ka dur kaba ishongkun bad kiba la ot ribbon, haswa ba ki paidbah kin ioh ban pyndonkam ia katei ka sem ap kali.
Kiba la sakhi ha kaba plie ia katei ka sem ap kali, ki kynthup ia u Bah EK Lapang, Rangbah Shnong ka Shnong Saiden, uba la long kum u kongsan, nangta kiwei ki nongialam ka shnong kiba kynthup ia u Bah M.
G Kharshanlor, u Bah Evansis Jones Myrthong, Secretary Shnong, u Bah Habamut Lyngdoh, President ka Seng Samla, ki Longkmie bad ki paidbah.
Haba iadei bad katei ka jinglah jong katei ka longiing ban ai pynshna sngewbha sha ki paidbah ka shnong, na ka liang u Rangbah Shnong ka Saiden, u la pynpaw ia ka mynsiem jong ka jingkmen halor ka jingkylluid mynsiem jong ka iing ka sem u Bah Evansis Jones Myrthong, namar lyngba katei ka sem ap kali kan da long shisha kaba myntoi ia ki paidbah ka shnong hi baroh kawei.
Shillong:Ka Hill State People’s Democratic Party (HSPDP), ka kwah ba ka Regional Democratic Alliance (RDA) kan bteng ban iakhun ha ka MP bad ka MDC elekshon ban wan.
U President ka HSPDP u Bah KP Pangñiang, u la pynpaw ba ka jingiatreilang bad ka United Democrtic Party (UDP) hapoh ka Regional Democratic Alliance (RDA) ka dang skhem, bad na ka bynta ka election MP sha Lok Sabha la dep ban iaphtlliew jingmut ban don da u kyrtong mon lang jong ka RDA, bad pyntip ba la buh ban iakynduh biang sa shisien kaba lah ban long ha ka 7 tarik mynta u Naiwieng.
“Ka RDA kumba la don naduh 2018, ka dang neh haduh mynta, ka HSPDP bad ka UDP ki skhem ha ka jingiatreilang.
Ngin don ka jingkynduh jong ki nongialam jong kine ki ar tylli ki parti ha ka 7 tarik mynta u bnai.
Ka jingthmu ka long ba ka RDA kan sei ia u kyrtong monlang ha ka elekshon MP ban wan", la ong u bah Pangiang.
U la ong ba ka jingthmu jong ka RDA ka long beit ban ieng treilang ban pynmih uwei u kyrtong da ka jingiasngewthuh jingmut namar ba ka jingiatylli kan kham eh.
U la pynpaw ka jingkyrmen ba ki paidbah ka ri Khasi Jaiñtia kin ai ka jingkyrshan na ka bynta u kyrtong ba kin sei.
Ha kawei ka liang u Bah Pangniang, u la ong ba ka RDA kan iatreilang ruh ha ka MDC elekshon kumba la leh ha kiwei ki elekshon ba la dep, wat la kan nym don ka jingphiah ia ki constituency, da kaba pynpaw ba ki don ki mat kiba kum ki seng riewlum ki don ia kajuh ka thong.
New Delhi:Ka Mahua Moitra, MP jong ka seng Trinamool Congress, ka la mih noh jyndat, na ka jingshong jingialang jong ka Ethics Panel, ha kaba iadei bad ka jingshah kynnoh jongka, ba ka shim pisa, haba kylli jingkylli ha Parliament.
U Nishikant Dubey, MP jong ka seng BJP, u iathuh, ba ka Mahua, ka kren, ha la ka jong ka jingsngew jongka.
“Nga nga leit kum u sakhi bad ka Mahua, ka leit kum kaba shha kynnoh, hynrei, ka ai ia ka jingkren, kaba ka kwah hi ma ka bad ka kwah ban pynsngewthuh bakla ia ki paidbah.
Kaei kaba jia mynta ka sngi, ka dei kaba sngewsih tam ha ka synshar paidbah" ong U Dubey.
Na ka liang jong ki MP, kiba na ka liang pyrshah, ba kynthup ia U Danish Ali, na ka seng Bahujan Samaj Party (BSP), ki la mih noh na katei ka jingialang, kum ka jingkyrshan jongki, ia ka Moitra, ka MP jong ka Lok Sabha, na Krishnanagar jong ka West Bengal.
Kane ka jingtohkit, ka wan, hadien ba la don ka jingkynnoh ba ka Mahua Moitra, ka shim pisa T.
2klur, na ka bynta ban buh jingkylli ha Parliament.
Ha ka por, ba ka Moitra, ka mih noh shabar jong ka komiti, la synran lang da U Danish Ali, jong ka seng BSP bad haba kren sha ki kotkhubor, u iathuh, ba ki kylli ia ka Moitra “Phi ju iakren bad no, ha ka por mynmiet bad kaei kaba phi ju iakren?" “Raat ko kisse baat karti hai, kya baat karti hai.
Yeh sab pucha" ong U Ali.
Shillong:U Paiem ka Hima Khyrim u Dr Balajied Sing Syiem, u la ïathuh ba ha ka Shad Nongkrem ne ka Shad Pomblang naduh hyndai hynthai la shah beit tang ïa kitei sotti ban Shad hapoh ka lympung jong ka Ïingsad Ïingsunon, bad ym ju shah satia ïa kiwei pat ki kynthei ki bym bud ïa kine ki kyndon ba la buh naduh hyndai hynthai.
Ha kaba ïadei pat bad ki shynrang kiba kwah ïashimbynta ha ka shad Nongkrem hapoh ka lympung na ka liang u Paiem u la ïathuh ba naduh hyndai hynthai kam shym la don satia ka jingpyrkhing ïa ki shynrang ban ïashimbynta ha ka Shad Pomblang hapoh ka lympung naba ki lah ban long kiba la poi ha ka rta kaba 30 haduh 60 snem ruh kam don jingkhang.
U la ïathuh ruh ba ka jingmut ne jingthmu jong ka Shad Nongkrem kadei ka jingai nguh ïa u Blei trai kynrad Nongthaw nongbuh bad kumjuh ruh ha u Lei’ Shyllong uba long u ryngkew u bsa ïa ka long Hima uba seng ïa ka long Hima long Sima ryngkatlang bad ka jingtip jingkynmaw ïa la u trai kynrad Nongthaw nongbuh ka jingpyndep ïa ka synshar khaddar bad jingpyndep ïa ka lehniam lehrukom manla ka snem ryngkatlang bad ka tem ka put ka shad niam shad rukom.
Na ka liang u Paiem u la ïathuh ba ki Kynthei kiba la poi ban Shad hapoh ka madan ki long 174 ngut katba ki shynrang ki long 121 ngut shynrang bad baroh kiba poi ban shimbynta ban shad hapoh ka lympung ki la kot sha ka 395 ngut mynta u snem.
Ha kawei pat ka liang, na ka liang u Symbud Myntri Rangbah ka jylla u Bah Prestone Tynsong uba la poi sha katei ka Shad Pomblang u la ai ka khublei kitbok kitrwiang ba ka Shad Nongkrem kan long kaba jop ba seisoh bad ka bha ka miat ïa u khun u hajar ha Hima Khyrim.
Shillong:U MDC ka UDP na Shella u bah Teinwel Dkhar u la pynpaw ia ka jingsngew khia bha ba ka bor jong ki rangbah shnong, ki la shah sloit ha ki snem ba la leit, haduh ban pynioh biang pat ka Supreme Court.
Kane ka jingjia ka long kumba kdiah ia ki kti kjat jong ki rangbah shnong namar ba ha kato ka por, u Rangbah Shnong ki bym pat don ka ain jong ka Hima kim lah shuh ban ai syrnot ia u nongshong shnong ka shnong hynrei la ai pynban uba nabar.
Haba kren mynta ka sngi, u bah Teinwel ula ong ba ha ka por ba u long kum u Chief Executive Member ka KHADC u la lum u lang ia baroh ki hima ban bthah ba baroh ki bym pat don ka ain, kin shna noh khnang ba kin treikam bad skhem ka jingtreikam.
“Kane (jingshah sloit iktiar ki rangbah shnong, ka dei kawei kaba ktah bha na ka jingjia ha Mukhep, ha kaba u Rangbah Shnong um lah ban ai syrnot ia u trai shnong katba u pulit uba wan na Garo ne nabar shnong, u ai syrnod", la ong u bah Teinwel.
Hooid, wat la ka Kashari Supreme Court, ka la pynsangeh ia ka rai ka High Court, Meghalaya ia ka jingslot ia ka bor ki rangbah shnong hynrei, kam long kaba skhem pat namar ba kam pat don ka ain kaba pura.
U la ong ba um pat sngew kdang ne sngew hun tang ha ka stay order hynrei ka donkam ban pynkup bor da ka ain ia ki rangbah shnong.
“Wat la ka Kashari ka la pynsangeh ia ka hukum ban sloit ia ka iktiar ki rangbah shnong, hynrei ngam pat kdang namar ba ka stay order ne ka jingpynsangeh shipor ka lah ban kylla kumne kumtai, bad ka donkam ba baroh ki Hima, ki Elaka ki donkam la ka jong ka ain", u la ong.
Katkum ka jingong u bah Teinwel, lajan baroh ki Hima, ki Elaka kila wan aiti ia ki Bill bad la phah sha u Lat bad don kiba la phah ki Executive Committee hadien hynrei don kiba shah pynphai biang namar ba ki pan jubab halor ki katto katne ki bynta khamtam ka jingiadei bad ka jingbym pat ailad ia ki kynthei ban iadon bynta ha ki dorbar Hima ne dorbar raid.
Mumbai: Ka Manath, ka la shongshit hi tar bad kam dei na ka jing ia bitar, hynrei ka beh, da ka sur jong ka jingieid, ka jingkmen bad ka jingsngewbha, hynnin ka miet bad ka daw, ka long, namar ba ka dei ka sngi kha jong U Shah Rukh Khan.
Hynnin shiteng synnia, ki riew ieid ia U Shah Rukh Khan, ki la ialum ha khmat jong ka iing jongu, ha     Mannat ha Bandra, Mumbai, ban iohi, ia U King Khan, ha ka sngi kha jongu.
U Shah Rukh Khan, ula dap mynta 58 snem ka rta bad ka la don ka jingpynthaba da ki jingthang ding bapher, da kito kiba ieid ia u, kiba ialum lang hynnin shiteng miet, ha khmat ka iing sah jongu.
Ki la don da ki phew hajar, kiba don ha khmat iing U Shah Rukh Khan bad U SRK, ula ieng na rynsan jong ka iing jongu, ban ai khublei ia kitei kiba ieid ba thoin ia u.
Ula pyni ruh da ka shad dohnud bad nangta, ula leh ruh ia ka  signature pose, u la doh pynher ia kito kiba don bad ia tamasa,  tang shu iohi, ia U Shah Rukh Khan, ba u kaweh kti na rynsan jong ka iing sah jongu.
La thang ia ki mombati kum ka jinglehkmen, ha katei ka sngi kha jong U Shah Rukh Khan.
Te Aviv: Ki shipai Israel, ki kam, ba ki la duh ia 317ngut ki shipai jongka, ha kane ka jingiakhun ia ka thma pyrshah ia ki ehrang Hamas, kaba sdang naduh ka 7tarik Risaw 2023.
Kane ka dei namarkata, ka thma, kaba tyngeh bad kaba jubor haduh katta katta bad kaba kham satar ban ia ka thma, kaba katei ka Ri, ka ialeh pyrshah ia ka Lebanon, ha ki snem 1982-1985, ha kaba ka Israel Defence Force (IDF), ka la duh ia 657ngut ki shipai.
Tel Aviv: Ki shipai jong ka Israeli, ki la ther tyngeh biang, hynnin ka sngi, ia ki ehrang Hamas ha Gaza bad mynta, ki la nang ngam jylliew shuh sha ki shnong bapher jong katei ka thain.
Ka khubor jong ki ehrang Hamas, ka kam, ba ki shipai Israel, ki la pyniap, ia 195ngut ki riew paidbah Palestine, da kaba ki hiar thma ha ka jaka shong ki phetwir.
Ki shipai Israel, ki kam, ba ki la pynjot thiaw, ia kiba bun bah ki ktem ehrang jong ki Hamas bad ki la pyniap ruh ia u ehrang, uba siat ia ki tup ki man jong ki shipai Israel.
Ki ehrang Hamas, ki kam, ba ki shipai Israel, ki la ther bom ha ka jaka shong ki phetwir ha Jabalia, ha kaba 195ngut ki riew paidbah, ki la iap.
Kiba iap haduh mynta, ki la poi sha ka 8,700ngut ki nong Palestine, kiba la shah pyniap ha  Gaza bad ha  West Bank bad sa 1,400ngut kiba iap ha  Israel.
Shillong:Ka myntri ka tnad ka koit ka khiah ka jylla ka kong Ampareen Lyng doh ka la ong ba ka jing iakynduh bad ki nongtrei ka 108 hynnin ka sngi, ka long ban pynskhem ba ka kom peni kaba shimti thymmai ban pyniaid, kam dei ban pynduh kam bad kiwei ki jingai ki myntoi ia ki nongtrei.
Katkum ka jingong ka kong Ampareen, ka kompeni kaba shimti thymmai kan don ka jing pyniaid thymmai ha kaba kan don ka pynleh ia ka test na bynta ka jingtbit jong ki nongtrei bad ki hap ban pynthymmai ki jingtip da kaba leit shah hikai shuh.
“Ka jingiakren jong ngi bad ki nongtrei ka 108 ka long ban pynskhem ia ka jingneh ha ka kam hadien ba la wan shimti da kawei pat ka kompeni", la ong ka kong Ampareen.
Ka la bynrap, “Ka kompeni kan pynialeh ia ka skill test ia ki nongtrei ban tip ia ka jingtbit jongki nalor ba kin hap ban leit shah hikai man ka por ban pynthymmai ia ka jingtip jongki".
Ka tulop kan pynkiew katkum ka jingiakren bad ki nongtrei uwei pa uwei, ha kaba ka kompeni kan ai khusnam ia ki nongtrei katkum ka jingaiti jongki ia ka kam.
Ka la iathuh ba ki don 7 tylli ki kompeni kiba tbit kiba la thep tender ban iakhun ban ioh pyniaid ia ka jingshakri ka 108 ha ka jylla bad ka sorkar kan jied ia kiba tbit tam.
Shillong:U symbud myntri rangbah ka jylla u bah Prestone Tynsong, u la sangah ia ka jingdawa artikil 371 jong u bah Ardent M Basaiawmoit, ba kane ka dei ka jingma kaba shyrkhei ia ka jaitbynriew, namar ba kan pynduh syndon ia ki district council.
U la kren ia kane ha ka jingialang pynkut ia ka jingkynmaw burom ia u Rev.
JJM Nichols Roy kaba la pynlong ka Rev.
JJM Nichols Roy Memorial Committee bad ka JJM Nichols Roy College kaba don ha Qualapatty, ryngkat ka jingsnohkti lang bad ka KHADC ka la pynkut noh ia ka taiew lehkmen ban kynmaw burom ia ka sngi iap kaba 64 jong u Rev.
JJM Nichols Roy uba la niew kum u kpa jong ka Khyrnit ba Hynriew.
“Nga kynmaw dang shen, ha kine ki khyndiat snem, tharai 10 snem mynshwa, nga kynmaw don uwei u MLA uba wanrah ia ka mat (motion) hapoh ka ïing dorbar bad kata ka mat ka ong, District Council in the Present Context ia totally irrelevant bad in place 371 should be inducted.
Very dangerous ne ka District ha kane ka juk mynta, kam ia hap dur shuh bad ha jaka jongka, ka artikil 371 dei ban bsuh.
Kaba ma haduh katta katta.
Ha ka por ka por ba ngi don ha ka sorkar, ngi la kyntait mardor ia ka", la ong u bah Prestone.
U la bynrap, “Sa wad jingtip hi maphi, lada phim lap, leit hangtei ha Assembly Secretariat, phin ioh ia kato ka bui, kumba ka long, bad ka long kaba ma haduh katta katta".
Haba ong ba ka khyrnit ba hynriew ka dei ka tiar ban iada ia ka jaitbynriew, u bah Prestone u la pynkynmaw ha ka por ba leit ban iakhih pyrshah ia ka Citizenship Amendment Bill (CAB) kaba kylla CAA (Citizenship Amendment Act) 2019, ba ka sorkar MDA-1, ka la leit kynduh ia u Myntri Rangbahduh ka ri bad kiwei ki nongialam ka sorkar pdeng bad ki la ong ba namar ba ka Meghalaya ka don ka khyrnit ba Hynriew, la pyllait noh ia ka CAA.
“Ngan shu iathuh iaphi kaei kaba jia ha u 2018-19, ia pyni dohksah ne iakhun ia ka CAB mynta ka CAA, la iarah da u khnam bad ryntieh, ban ym ailad ia ka sorkar ban pass ia ka CAB, ngi la ialum lang baroh ki nongialam na ka North East ha Guwahati ban pyrshah ia ka CAB.
Nga kynmaw sah hapoh ka jingialam u Myntri Rangbah u Conrad K Sangma, dang im I Dr.
Donkupar Roy, ngi la ia shim rai ha Hotel Taj, bad ia leit sha Delhi, ngi la iakynduh ia u Myntri Rangbahduh ka ri bad kiwei, ha kaba khadduh, kren beit thik tang ia ka Meghalaya, ka sorkar India ka ong ba jait ba ka Meghalaya ka don ka khyrnit ba hynriew, ka CAB dei ban pyllait noh bad kawei pat, haba wad jingtip katno percent ki jaka ha khyrnit ba hynriew, baroh ki hap ha ka Khyrnit ba Hynriew, lait noh tang 3 percent.
Kane kein ka stieh", la ong u bah Prestone.
U la bynrap, “Hynrei la shu tieng iap ba don ki seng, ki riew rangbah kiba ong ba ka jaitbynriew ka la don ha tmier riat, hangno kata ka riat, ka riat aiu kata, katba dang don ka District Council, ngin iaid neh".
Haba kynthah ia ka jingma na ka artikil 371, kaba la ju dawa u MLA ka VPP u bah Ardent M Basaiawmoit, u bah Prestone u la ong, “Lada ka wan ka 371 kata kein ka tmier ka riat bad ngi lah ruh ban duh noh.
Ka bor jong phi ka District Council, ia ngi kaba ong kum ka Jylla Khristan, mano ba pynkup bor ia ki Pastor ban pyniathoh, mano ba ai license, hato kam dei ka district council.
Ha ka prokram kaba la pynlong ha ka hall jong kane ka college la sakhi lang u CEM ka KHADC u bah Pyniaid Sing Syiem kum u Symbud Kongsan ryngkat u nongialam liangpyrshah ka dorbar thawain u bah Ronnie Lyngdoh, ki MDC u bah Bindo M.
Lanong, bah Fantin Lakadong, bah Ransom Syntnga uba dei u chairman ka Rev.
JJM Nichols Roy Memorial Committee, ki khynnah pule, ki pastor bad kiba shah khot sngewbha ki la sakhi lang ha kane ka sngi.
U bah Prestone u la ai ka jingiaroh ia u Rev.
JJM Nichols Roy uba la long uta u nongprat lynti ia ka lawei jong ka khyndew ka shyiap ki khun Khasi bad, u la ong ruh ba dei lyngba jong u, ba la wanrah ia ka khyrnit ba Hynriew ka riti synshar ka ri, kaba la pynksan pura ha Autonomous District Council (ADC) ban iada ia ka khyndew ka shyiap.
Ha kane kajuh ka sngi, la ioh ban sam ia ki khusnam sha ki nongjop ha ka jingiamareh thong bad kumjuh ruh ha ka jingiakop iatyrko.
Shillong:U Bah Prestone Tynsong, symbud myntri rangbah, u la ong, “Lada ieid hok ïa ka jaitbynriew long MDC wat long MLA, wat ong ba ngi duh jingkyrmen kum ka Jaitbynriew, namar ka jingkyrmen ka don, u Blei jong u Bah Joy un kyrkhu arshah laishah ïa ka jylla bad ïa kito kiba dang pyndonkam ïa kane ka khyrnit.
"U la banjur ba dei ban pyndonkam beit manla u snem ïa kane ka sngi ban burom ïa u Bah Joy bad ka jingïoh ïa ka khyrnit kaba hynriew bad na ka liang jong u un sa thoh sha baroh ki ADC ban pynlong ïa kum kane ka prokram manla u snem.
Katba u Bah Pynïaid Sing Syiem CEM ka KHADC kum u Symbud Kongsan u la ong ba ka Council ka la ïaid 70 snem naduh ba la seng ha u snem 1952 bad kadei ka kam kaba kongsan bha ban kynmaw ïa ka jingtrei shitom jong u Bah Joy kaba la ai ha ka jaitbynriew ïa ka jingmyntoi, ka jinglong tylli ki riewlum, ka thymmei nangno ka jaitbynriew ka mih, ki riti synshar khaddar ba la ai da u longshwa manshwa, ka tynrai burom bat khyndew, ban burom ïa ka jingai jait na ka kmie, dei na une u riewkhraw ba ka jaitbynriew ka dang ïaibat ïa kane ka jinglong kyrpang.
“Ngi don 3 tylli ki ADC ha jylla hynrei lyngba ka 6th schedule ka la pynïatylli lang ïa baroh.
Haba ngi la sdang ban trei ngi ïohi ba don shibun ki kam ban leh hapoh ka ADC, u Bah Joy u la pyndep la ka kamram kasah sa ha ngi ban pyndep ïa ki kam.
Ka jingtrei shitom u Bah Joy kam shym la lehnoh ei," ong u Bah Pynïaid.
U la ïathuh ba hadien ba ka Sorkar Pdeng ka la wengnoh ïa ka article 370 napoh ka jylla Jammu Kashmir, ka Ladakh kaba don ki kynhun riewlum ki la wan sha KHADC ban ïathir ïatai halor ka khyrnit kaba hynriew ki la kubur ba ki donkam ïa kane ka khyrnit bad dangshen la ïohi ba ki la pynlong ïa ka ilekshon ADC ha katei ka jaka, kane ka pyni ïa ka jingmyntoi kaba u Bah joy u la trei.
“Kane kam dei tang ka sngi ban shu ai shuti hynrei ban ïai kynmaw manla ka por ïa ki Matti treikam u Bah Joy," ong u CEM.
Ha kane ka sngi na ka liang u Kongsan bad Symbud kongsan ki la sam ïa ki khusnam sha ki nongjop jingïakob tyrko bad Marathon nalor kiwei ki prokram.
Kiba la jop ha ka Inter-College Debate Competition ki long,1.
Winner: Jenica Lynshing (Smit College, Smit), 2.
1st Runners-up: Shaniahlang Khongmawpat (JJM Nichols-Roy College, Shillong), 3.
2nd Runners-up: Naphirisa Thangkhiew (Nabon Women’s Synod College, Shillong).
Shillong:Ka Meghalaya Cricket Association, hynnin ka sngi ka la pynbna ia ki 15 ngut ki nong ialehkai ki ban iashim bynta ha ka Women’s U-15 One Day Trophy jong ka BCCI ka ban sdang mynta u bnai Naiwieng.
Ha katei ka lympung, ka kynhun na ka jylla kan ioh ban iakhun shuwa san tylli ki match ha kaba kan ioh ban iakyn duh bad ka Assam, Jammu & Kashmir, Nagaland, Delhi bad ka Karnataka, ki ban pynialeh ha Kolkata.
Na ka bynta katei ka lympung, ka jing pyn khreh kan long ha Guwahati ka ban sdang naduh ka 3 tarik Naiwieng bad bteng haduh ka 13 tarik.
Ki nongialehkai ha ryngkat bad ki nongialam kin mih na ka jylla sha Kolkata mynta hi ka sngi.
Ka kynhun jong ka Meghalaya ka kynthup ia ka Anastesia Shullai, Anjana Kumari, Awesaina S Marak, Carieyoka Lyngdoh, Dejianna M Sangma, Diya Biswa, Habandarisha Shangpliang, Jennyfer Fancon, Joannah Pyng rope, Lini Mandakini Ksoo, Mania Sangma, Mendy Adrena Mawlong, Ronjoli Basumatary, Steffenie Sohshang, Zoya Tasneem.
Ki nongialehkai ba la pynkhreh ki kynthup ia ka Evanrihun Sohshang, Bijimme Ch Momin, Lawanjanai Synnah.
Ki Support staff ki knthup ia ka Rupashree Sharma (head coach), Bhakupar Mylliemngap (assistant coach), Sweetie Marboh (trainer), Jakrim bal D Arengh (physio), manager to be decidedKi sngi bad ki kynhun ia kaba ka Me ghalaya kan iakhun ki long :- Meghalaya vs Assam, 17 November; Me ghalaya vs Jammu & Ka shmir, 19 November; Me ghalaya vs Nagaland, 21 November; Meghalaya vs Delhi, 23 November; Meghalaya vs Karnataka, 25 November.
Shillong:Ka myntri ka tnad ka rep ka riang ka jylla ka Kong Ampareen Lyngdoh ka la ong ba ka juk ban iadie kilo, ban iadie ha ki shang ki kriah, ka la kut bad mynta ka la dei ka por ba ki nongrep kin die ia ki mar rep da ka juk stad khnang ba kin kamai bad riew spah.
Haba kren sha ki lad pathai khubor, mynta ka sngi, ka kong Ampareen ka la ong ba ha kine ki khyndiat snem haduh mynta, ka sorkar ka la pynsngew ia ki nongrep ba kin rep ia ki mar rep kiba lah ban die ha ka iew ka hat katkum ka kyrdan kane ka juk mynta ryngkat ka dor kaba biang.
“Ngi la pynsngewthuh ia ki nongrep ban rep ia ki mar kiba lah ban die ha ki iew ki hat katkum ka kyrdan.
Ka la kut kato kaba ki ong die kilo, ka la kut kaba ong die hapoh ki shang.
Mynta ngi dei ban die ia ki mar ha kata ka rukom, ba kin lah ba kin ioh ia ka dor kaba biang", la ong ka kong Ampareen.
Ka la ong ruh ba ka donkam ban don ka iew ban lait na ki nongkhaïi pdeng ne ki nongkhaïi ot kilo ia ki mar rep, hynrei ban iadei beit sak hapdeng u nongdie bad u nongthied, ym ban iaid pateng.
Ka la iathuh ba ha kine ki ar sngi, ka sorkar ka la pynlong ia ka jingiasyllok bad ki nongkhaïi kiban thied ia ki mar ki mata bad ban sngewthuh ia ki jingdonkam ban die Shabar.
Kum ki nongrep ki dei ban tip kum ki jait mar rep kiba iaid iew bha bad kumno ban leh, ym ban leh kum ka juk mynnor namar ba ha kane ka juk ka don ka lynti bad ka rukom ban pyniaid sha ki iew ki hat.
Ka la ong ruh ba ka sorkar kan pynshlur ban thung ban tep ia ki mar rep kiba lait na ka sboh dawai hynrei ban pyndonkam da ka sboh mariang, ki bym ktah ia ka jingkoit jingkhiah.
Ka la kyntu ia ki nongrep ba kin hikai ia ki khun jong ki kiba la nang la stad ba kin leit phai sha ka kam rep, ba kin shim ia ka kam rep kum ka lad ban kamai lyngba ka jingtip bad ka jingstad jong ki.
“Nga kyntu ia ki nongrep, ba lada kim pat lah ban sngewthuh ban thung ban die ia ki mar katkum ka juk thymmai, pyndonkam ia la ki khun samla, kiba la hikai, phi la pynleit skul, ba kin iarap ha ka thung ka ot, ban die bad ban rah ban kit ia ki mar jong phi, ban kham bit shuh ka kamai kajih", la ong ka myntri.
Ha kaba iadei bad kane ka jingong jong I myntri nga sngew dei tangba ngi kum ki nongrep pat ngim pat ioh jingtip kum kino ki jingthung kiba iaid iew bha bad nga kyrpad ruh ia I myntri ba I dei ban tuklar haba iadei bad ka iew thied syieng ha Bhoirymbong namarba kito ki nongkhaii pdeng hangto kumba ngi lah juh ki middleman ki khñiot beiñ palat ia ngi ki nongrep syieng da kaba ki ot kilo be aiñ haduh 10% ia u syieng.
Shillong:Mynhynnin ka step, ka la don ka jingshai kaba her ha suinbneng bad kaba long kum ka dur jong u dish antena bad ia katei ka jingshai, la iohi, da kiba leit jingleit, katba ki dang iaid na Pynursla sha Sohbar.
Katei ka jingshai, kaba da thaba bha, la iohi, lyngba ki dur video, ba ka her ha suin bad kam da iaid stet bad ka hiar sharum.
Kiba iaid lynti mynta ka step, ki iathuh, ba ki sdang ban iohi, ia katei ka jingshai, ha ka por, ba ki poi hajan ka shnong Mawlam bad ka sa jah noh, ynda poi hajan ka shnong Mawkliaw bad la antad, ba ka paw dur, tang kumba shiteng kynta eiei.
Kiba iohi ia katei ka jingjia, kim lah satia ban batai ia ka jingheh jong katei ka jingshai, tangba la iohi, ba kan jan long kum ka dur jong u dish antena, kaba pyniar ia ki jingshai jongka shakhmat, katba, ka bynta kaba shatrai, ka long kaba dum.
Nga ruh nga la iohi shisin haka por 4.
30 Am pot leit khwai doh.
Even my uncle sees it.
Nongpoh:U Kontraktor uba la pyntrei ia ka surok ha shnong Bakhlapara, u khlem sangeh satia ban pyntrei ia ka surok hapoh katei ka shnong bad ia kata la pynthikna da u Bah Receive Pator, President ka KSU Western Border Area, uba la iathuh ba ka jingpyntrei ia katei ka surok ka khlem sangeh satia, hynrei ka bteng beit jan manla ka sngi bad kumba mynta lei, ka la dei sa tang ka por ban siangrong noh ia katei ka surok.
Lah ruh ban kdew hangne, dang ha kine ki khyndiat Taiew ki briew na ka Hima Nongspung, ia kaba la ialam da u Bah Patrick Syiemiong, Syiem ka Hima, ha ryngkat ka jingdon ki nongialam sengbhalang lem bad ki riew riew rangbah na katei ka thain, ki la leit ban jurip ia katei ka surok, ha kaba ki la lap shisha ba ka Assam, ka la wan tei beain shisha ia katei ka surok, khlem da pyntip sha ki bor shnong lane Hima, wat haba katei ka jaka ka dei kaba dang hap hapoh u pud u sam ka Meghalaya, kata lyngba ka shnong Balakhwa hapoh ka Hima Nongspung.
Ha katei ka jingleit jurip u Syiem, u la pynpaw ruh ba un sa phah jingthoh sha u Chief Executive Member ka KHADC, ban kyntu ia u ba u dei ban phah ia ki ophisar na District Council, ba kin leit jurip ia katei ka jaka ba la wan tih surok beain da ka Assam, namar ka dei ka ka surok kaba dang hap hapoh ka Hima Nongspung jong ka jylla Meghalaya.
Nalorkata, u Syeim ka Hima Nongspung, u la ong ba ka Hima kan sa ujor da ka Ejahar pyrshah ia u briew uba long kum u Kontraktor, uba paw kyrteng ban pyntrei ia katei ka surok, khnang ba baroh ki jingshisha kin sa paw pyrthei.
Haba iadei bad katei ka jingbteng u Kontraktor ba pyntrei ia katei ka surok, na ka liang u Bah Receive Pator, kum u nongialam ka KSU ha katei ka thain, u la ong ba ka seng ka kwah ban tip la ka Hima Nongspung, ka la dep ujor ejahar ne em pyrshah ia utei u Kontraktor, namar ka jingpyntrei ia katei ka surok ka iaid beit shaid shaid bad kumba ka long mynta lei sa tang ban siangrong noh bad jan dep artad hi.
Ka seng, namarkata ka sngewdei ban kyntu ia ka Hima Nongspung, ba lada kim pat dep ban ujor kumba ki la dep ban ong, ki la dei ban leh noh, namar katei ka jaka kaba la wan pyntreu surok da ka Assam, ka dang dep hapoh u pud u sam ka Meghalaya, ha kaba kum ka seng kam kwah ba ka Assam kan wan kyntur ia u pud u sam ka Meghlaya, da ka pynbiej da ki kam pynroi, kum ki surok lem bad kiwei ki jait kam pynroi, u la bynrap.
Shillong: La ioh ban pynkut noh iaka training FLCRPs(Financial Literacy for FLCRPs) ha ka 21tarik Risaw,  2023 kaba long ha Ka SBI RSETI Ribhoi kaba don ha Umsning Ribhoi District.
Ka training ka la sdang naduh 16tarik Risaw haduh 21tarik Risaw 2023, la ioh ban pynkut ia ka training da ka jing sam ia ki certificate sha ki trainees ki ba la pyndep ia kane ka training da ka jingiadon ryngkat lang u DFS FI MSRLS Ribhoi District, u Bah Treibor Masor.
Na ka bynta ki nongshongshnong jong ka Ribhoi district bad jaintia hills district ki ba kwah ban wan sha ki training bapher bapher ki ba don ha katei ka instituteki lah ban contact ha kine ki number 9362696876/8974671787 na ka bynta ki jingtip ba khambniah ha ka por 10:00 AM-5:00 PM.
Shillong:Ka Synjuk Ki Rangbah Shnong Ri-Bhoi, kim kwah ban pyrshah ia ka jingpynkut ia ka tamasa Cherry Blossom ha Bhoirymbong kaban kut ha ka sngi u Blei ka 19 tarik Naiwieng 2023.
Haba kren mynta ka sngi sha ki lad pathai khubor, u general secretary ka Synjuk u bah PB Sylliang u la ong ba na ka liang ka synjuk ia mynta kam don kano kano ka jingpyrshah namar ba ka bor shnong ruh ka la dep ai jingbit hynrei, kan sa ai jingmut ba nangne shakhmat, ym dei ban pynlong tamasa ha ka sngi u Blei khnang ba kan ym wanrah kano kano ka jingsngew iano iano.
U la ong ba ka synjuk ka ieng pdeng bad ai ba ka sorkar kala pynbeit kan iaid beit khamtam ba ka shnong ka la dep ai jingbit halor kane.
“Ngim don kano kano ban pyrshah namar ba ka sorkar ka la buh ia ka Tarik, ngim lah leh eiei shuh, ai ba ka sorkar ka la pynbeit kan iaid beit, bad ka shnong ruh ka la dep ai jingbit.
Ngin hap ban pyrkhat pat lashem snem khnang ba ka sorkar kan buh ia ka Tarik ban ym don kano kano ka jingsngw iano iano", la ong u bah PB Sylliang.
Lah ban kdew ba ki don ki seng bhalang bad seng sain pyrthei kiba pynpaw ia ka jingsngew khohnioh ia ka jingpynkut ia kane ka tamasa ha ka sngi u Blei namar ba ka dei ka sngi ba sngew kyntang ki riew ngeit Khristan.
Shillong:Na ka liang jong ka District Magistrate hadien ba ki la ioh ia bun tyllIi ki jing ujor, haba iadei bad ka jingtreikam jong ki Toll Gate ki bym lah satia ban tip ha ki Surok bah,ki Surok jong ka jylla bad ha ki Surok ha kylleng jong ka District jong ka East Khasi Hills District.
Na ka liang jong ka sorkar jylla ka la shim ia ka rai ba tyngeh ban pynduh pyndam noh ia kine ki jingkhrong khajna beaiñ ha kine ki Surok ha kylleng ki bynta jong ka jylla.
Namar ka jingdon jong kine ki jaka khrong khajna,ka pynsuki ia ka jingiaid jong ki kali bad ka buh ruh ka jingma lah ban jia ka jing aksiden kali ha kine ki bynta.
Kumta khnang ban tehlakam ia ka jinglait tuh jong ki khajna bad la khang pyrshah ia ka jingdon jong ki Toll Gate ban khrong pisa jubor ha ki bynta jong ka surok ha East Khasi Hills District.
Shillong:Ka Synjuk Ki Rangbah Shnong Ri-Bhoi, mynhynnin ka sngi ki la kam ba ki nongtrei bylla 100 sngi ne NMGNREGS ha Ri-Bhoi, kim ioh bylla la bun bnai bad kumjuh ki bai tiar namar ba ka sorkar kam shym la pyllait pisa shuh.
U general secretary ka Synjuk u bah PB Sylliang, u la ong ba ki nongtrei bylla 100 sngi kila shah iehbein ha ka sorkar namar ba kim ioh thikna shuh ia ka bai bylla bad la don lei ki nongpyniaid kum ki Chairman ki VEC ki hap ban buh bynda ia ki jaka puta jongki ban siew ia ki bai thied tiar na ki dukan namar ba kim pat lah siew ia kiba rim ruh namar ka jingbym pyllait pisa ka sorkar.
U la ong ba mynshwa tang 15 sngi la ioh beit ia ka pisa hynrei mynta la bun bnai khlem ioh pisa satia.
“Kumba ka long mynta wat ia ka bai bylla ym ioh thikna shuh, bad don ki chairman jong ki VEC ki hap ban buh bynda ia ki jaka jongki ban siew ia ka bai tiar ban siew ia ka jingtrei bad wat ki dukan tiar kim ai shuh ban thied namar ba kim pat ioh pisa", la ong u general secretary ka synjuk rangbah shnong Ri bhoi.
Ha kajuh ka por, ula iathuh ba ka la iakren bad u myntri ka tnad social welfare u bah Paul Lyngdoh ban kyntiew kyrdan noh ia ki aganwadi centre sha ki centre ha ki shnong bapher bapher bad ban plie ia ka centre thymmai ha ki shnong kiba hap ha Ri-Bhoi.
Sngi shane ruh block mawphlang la 5bnai pat ioh bylla 100 sngi, ngi la dep trei 2 mustarul pat ioh pisa, mnta la phh biang ban trei, kumno ngin shu leit trei haba ym ioh pisa, mano ban ai pisa ban thied khaw???, haba dang trei khnang ban ioh pisa te.
NPP mut Nongtuh Pisa Paitbah (NPP).
wat khmih lynti ba kan ai ia u Paidbah.
Shillong:U myntri ka tnad kam jngohkai ka jylla u bah Paul Lyngdoh, mynhynnin ka sngi u la pyntip ba ka sorkar jylla kan buh noh ia ki tourist body, ki ban peit bad khmih ia ka jinglong shngain ki nongwankai pyrthei sha kane ka jylla.
U la iathuh ba mynta ka sngi, ka tnad jngohkai ka la pynlong ia ka jingiasyllok bad ki nongpyniaid ia ki jaka jngohkai, ia ki nongbuh jaka sahmiet bad kiwei kiwei ban sngap ia ki jingeh bad ia ki jingai jingmut jongki.
U bah Paul, u la ong ba ka sorkar ka la buh jingmut ruh ban shna ia ki ain ban iada ia ka mariang bad ki kynja ba im ban pynbna kum ki Eco sensitive zone ha kaba yn tehlakam ia ka jingrung ba jingmih jong ki briew, ban ym shah ban tih maw, pynkhyllem dieng bad kiwei ki kam ban pynjot ia ka mariang.
“Ha kiwei ki jylla ki don ki tourist police hynrei hangne ngin buh da ki tourist body ban peit bad ai ka jingshngain ia kiba wankai", la ong u bah Paul.
Ha kajuh ka por, u bah Jason Manner jong ka Event Management Team u la ong ba ka jingbuh Tarik ha ka sngi u Blei ia ka Cherry Blossom kam dei buh khnang hynrei kaba la buh ki nongrwai namar ba ka dei ka sngi ba ki lait namar ba kine ki nongrwai ba pawnam ka pyrthei, kim shang kylleng kylleng bad ki Tarik ruh ki buh katkum ka jinglait jong ki.
U la kyntu ia ki paidbah ban ym sngewthuh bakla namar ba ka jingpynlong ia kane ka tamasa ka long ban kyntiew ia ki nongrwai ki nongtem jong ka jylla sha ka pyrthei bad ia ka nam ka jylla Meghalaya.
“Ia ka sngi la buh ki nongtem namar ba kine ki nongtem ki nongrwai kiba pawnam ka pyrthei, kim lait ha ka sngi ba ngi buh bad la ju buh da ma ki.
Ha ka jingshisha, ka jingbuh ka sngi u Blei kam dei ba buh khnang, hynrei dei na kane ka daw, namar ba ngi kwah ban kyntiew ia ki nongtem ki nongrwai na kane ka jylla sha ka rynsan ka pyrthei bad ia ka jylla Meghalaya", u la ong u bah Jason.
U la ong ba ha kine ki khyndiat sngi, ka la don ka jinghiar ka jingthied tiket online, hadien ba la mih kato ka jingpyrshah ki katto katne ki kynhun hynrei ula kyntu ia ki paidbah ban ym sngewthuh bakla, namar ba ka jingthmu ka long ban kyntiew ia ka jylla.
U la ong ba ka jingiatem iaput kan sdang kham janmiet ynda la kut ka jingiaseng khnang ban ym pynwit ia kiwei.
Ha kane ka rynsan ka la don ruh ka jingiakop rwai choir bad ki don kumba 50 tylli eiei ki kynhun kiba la aplai bad san tylli la dep jied, u la ong.
Ka tamasa cherry blossom kan long naduh 17, 18 bad 19 tarik Naiwieng ban wan ha madan Bhoirymbong, Ri-Bhoi district.
Shillong: Hadien ba ka Joint Action Committee jong ka North Eastern Hill University (NEHU) ba kynthup ia ka NEHUTA, ka NEHUSU bad ka NEHUNTA ka la leit ban pynsangeh ia ka jingïalang jong ka Academic Council, kane ka kynhun hynnin ka sngi ka la leit ban beh ia u Rohit Prasad uba la shah kynnoh ba la shu thung kam beain u VC, na ka kamra ba u treikam da kaba pan ruh ia u shabi jong ka kamra da kaba ong ba u dei uba shong beaiñ ha ka kam.
Na ka liang u Rohit Prasad u la kyntait ban aiti ia u shabi, da kaba u la ong ba um don satia ha u, hynrei na ka liang ka JAC ka la pynbor kaba la pynlong ia u ban leit wad na ka jaka ba u sah, bad namar kane ka jingtur paidbah jong ki dkhot ka JAC, ba kynthup ia ka NEHUTA, NEHUNSA bad ka NEHUSU, u Rohit u la leit wad da ka jingsynran ki nongap lane security guard jong katei ka skulbah.
Ka JAC ka la dawa na u Vice Chancellor ka NEHU, ba u dei ban weng kam noh ia u Rohit Prasad da kaba ai por haduh ka 26 tarik mynta u bnai, hynrei namar ka jingbym suidniew jong u VC ia kane ka jingdawa na ka liang ka JAC ka la leit ban kyndang hi mynta ka sngi ia u Rohit na ka ophis ba u shong treikam.
Na ka liang ka JAC ka la kynnoh ba ia u Rohit la thungkam beaiñ kum u Technical Officer/ Senior Consultant da u Vice Chancellor, u Prabha Shankar Shukla khlem da pynmih kano kano ka jingpynbna lane ka advertisement, hynrei la shu leh hi beit da u VC bad ia ka interview ruh la leh tang kaba shu video call.
Hynrei na ka liang u Vice Chancellor u Prof Prabha Shankar Shukla u la kam ba la thung kam ia u Rohit Prasad katkum ki kyndon bad ki dulir kiba biang.
“Ngan kren sha ki lad pathai khubor lashi sngi, ryngkat ki dulir namar khlem ki dulir ym long ban kren, ryngkat ki kyndon.
La thung ia u katkum ki rule", la ong u Prof.
Shukla.
Shwa ia kane, ka Joint Action Committee ka la kyntait ban don bynta ha ka jingïalang jong ka Academic Council ba la khot da u Vice Chancellor, u Prof Prabha Shankar Shukla mynta ka sngi.
Kane ka jingbym treh iatreilang jong ka JAC ka long hadien ka jingmynthi jong u VC ban shim ia ki mat jingdawa ba katei ka kynhun ka la buh, khamtam ban pynsangeh ka jingthung kam ia u weng kam ia u Rohit Prasad, ia uba la kynnoh ba la thungkam beaiñ kum u Technical Officer Senior Consultant da u VC.
Ka JAC ka la leit ban sei lut ruh ia ki dkhot kiba don bynta ha ka academic council ban nym ïashim bynta ha katei ka jingïalang, ha kaba ki la pyrta ruh ia ki kyntien pynrem ia u VC.
“Ngi la ai jingmaham ia ki nongtrei ki bym nud ban ialeh pyrshah ia u VC, bad lada kim lah shakri katkum ki kyndon jong ka NEHU kum u Registrar, Finance Officer ne Engineer, ka bha ba phin iehnoh ia ka shuki namar ba ioh lehse kan poi ka por ba ngin wan kyndang, ym ban shu bud matlah katba ong u VC ia ka bym dei, kam long", la ong u Prof.
Lakhon Kma.
Guwahati:U Myntri jong ka sorkar pdeng ba dei peit ia ka tnad shna surok, ha ka sngi ba ar, u la iathuh ba ki projek ba la mang pisa ban thaw ia ki surokbah kiba la kot 3 lak klur tyngka lah dep ban mang ha ki 10 snem ba la dep, kaba la wanrah ruh ia ka jingkhrong jong ki surokbah da 45 persen ha ka thaiñ shatei lammihngi.
Haba kren sha ki nongthoh khubor ha nongbah Guwahati, u Gadkari, u la ong ba ki projek ba shongdor 2,89,425 la wanrah sha ka thain shatei lammihngi ha kine ki 10 snem bad kine ki projek ki kynthup ia kiba la dep ban trei, kiba dang pyntrei bad kiba yn sa pyntrei.
Ka jingjrong jong ki surok bah ha ka thaiñ shatei lammihngi ka la kiew na ka 10,800 kilometer ha u snem 2014 sha ka 15,740 kilometer.
U la iathuh ruh ba ki bor pyniaid ki kynduh jingeh haba iadei bad ka jaka, ha ki jylla jong ka thaiñ shatei lammihngi kum ha Nagaland bad Meghalaya bad lada ym lah ban ia pynbeit lah ban sahngeh noh shisyndon ia kine ki projek.
U Gadkari u la pynbna ruh ia ka mang pisa ba 800 klur tyngka ia ar tylli ki projek ha jylla Assam.
Ka Israel bad ka Bible: Ngi tip ba ki Israel ki long ka jaidbynriew kaba u Blei u la jied kyrpang naduh ba sdang bad ka Jerusalem ka long ka nongbah jong ka Israel naduh kumba 3500 snem mynshuwa.
U Blei u la jied ia kane ka Ri bad ka Nongbah Jerusalem kum ka pdeng (Centre) jong ka pyrthei.
U Blei u ong kumne – “Kane ka long ka Jerusalem: Nga la buh ia ka hapdeng ki jaidbynriew, bad ki Ri ki long sawdong ia ka" This is Jerusalem: I have set it in the midst of the Nations and countries that are round about her" Esekial 5:5.
Naduh ba sdang hi, u Blei u la don ka plan ne jingthmu na ka bynta ki Israel bad ka pyrthei baroh kawei.
Hynrei ngi tip ba ka jaidbynriew Israel ne Jiw ki la leh bym suidniew ia ki Hukum jong u Blei, ha ka jaka ban long ka jingkyrkhu, ka la long pynban ka jingtim.
Ki la jied ia ka jingtim.
Deuteronomi 28:1-68.
Kumta ka jingtim ka la wan ha ki, da kaba u Blei u la pynshitom bad pynsakma ia ki sha kylleng ki ri ka pyrthei, kum sha Egypt bad sha Babilon etc ter ter haduh ki snem 1939 – 1945 A.
D.
Dei hadien kine ki snem ba u Blei u la pyndep ia ka kular ban lum pat ia ki Jiw “Kat ba im u Trai, uba la wallam noh bad uba la ialam ia u symbai ki iing Israel na ka Ri shatei bad na ki Ri baroh sha kiba nga la beh noh ia ki: bad kin ioh shong ha la ka jong ka ri (Ri Israel).
Jeremaiah 23:8.
Kine ki long kita ki Israel ba la wan na kata ka bynta ba dang sah ha u snem 1948 A.
D.
Ia ki la pynjot thiaw da u Adolf Hitler ha ki snem 1939 – 1945 A.
D.
, ka thma bah pyrthei ba Ar.
" Namar ha khmih ki sngi ki wan ong u Trai ba ngan pynphai ia ka jinglong mraw u paidlang jong nga, ki Israel bad ki Judah ong u Trai.
Bad ngan pynphai pat ia ki sha ki ri ba nga la ai ha ki kpa jong ki bad kin ioh ia ka" Jeremaiah 30:3.
“Ngan ialum ia phi napdeng ki kynja bynriew bad ngan kynshew noh ia phi na kita ki ri sha kiba la pynsakma ia phi, BAD NGAN AI IA PHI IA KA RI ISRAEL" Esekial 11:17.
La pyndep ia kane ka jingiathuhlypa lyngba u Prophet Esekial ha ka snem 1948 AD haduh mynta.
U Blei u la siewspah ia ki Israel na ka jinglong mraw ha ka doh, u la pyllait ia ki kum ki mraw hadien ki snem 1945 AD.
U la lum ia ki ban ialeh thma ban pyndep ia ka jingiathuhlypa ka ktien u Blei kaba ong – “Pha long u sdie iapom bad ki atiar ialehthma jong Nga, da pha Ngan pynlwet ia ki jaidbynriew, da pha Ngan pynjot ia ki hima" Jeremaiah 51:20.
Mynta ki Israel (Jiw) ki long ka Tiar Thma.
“Naba u Trai u la wan i ia la ka kynhun ka iing Judah, un pyllong ia ki kum u kulai baitynnad ha ka thma ….
ki long kum ki rangbah bakhlain KI DA IUHROIT IA A KI NONGSHUN ha ka ktieh ki lynti shnong ha ka thma; te kin ialeh namar u Trai u don lem bad ki, bad kita kiba shong halor kulai (tiar thma) kin duh buit" Sekharaiah 10:5.
Kumta, la tei pat ia ka Israel naduh 1948 AD.
Ki jaka kynjah ri khlaw ki la dap briew bad sei soh.
Ong u Blei – “Ha ka sngi ba ngan pynkhuid ia phi na ki jingleh bym hok jong phi baroh.
Ngan pynshong briew ha ki Nongbah, ia ki jaka kynja un tei pat" Esekial 36:33-34.
La pyndep ia kane mynta.
Ki Israel, ki la roi parum pareh.
Ki la long kiba riewspah ha ki liang baroh ym lah ban jer hangne namar ba u Blei u la kren bad un pyndeia la ka ktien bad kan ym leit thylli.
Isaiah 54:11.
Hynrei ki don sawdong tang ki nongshun ki ri Arab Muslim sawdong jong ki ki bishni ia ki bad ki hap ban ialeh ia ka thma barabor.
Ki Israel mynta ki don hapdeng ka thma bakham jur na ka daw ki lehnoh Hamas bad Hesbolah ba la kynshoit da ki ri kiba isih jaidbynrew Israel.
Ki ri kiba na shatei bad ki ri kiba don sawdong jong ka ri Israel ha Middle East.
Ia kane ruh u Blei u la kren lypa da kaba ong “Ha kata ka sngi , haba ki briew jong Nga, ki Israel kin shongsuk, me men ym tip ia kata? Te men wan na ka jaka jong me na kaba kut shatei, mame bad kiba bun ki kynja bynriew ryngkat bad me maki baroh ki da shong ha ki kulai (erplen thma).
U paid byllien bad ki shipai badonbor" Esekial 38:14-15.
Mynta ka long tang ka jingsdang.
Ki khun Israel mynta ki shongsuk, hynrei ki la phah ia ki lehnoh jong ki ban wan attack.
La iohi lyngba ki Youtube channes ba ki Palestine ki da rah ia ki dur placard ia ka dur u Putin bad kim-jong-un.
Kine ki dei ki Syiem ba na shatei jong ka Israel kynthup ia ki Arab Myslim ia kaba ka Bible ka ong – “ki kynja bynriew".
Kumta ka por ka ban sa wan, ka ong ka por jong ki thma ba shyrkhei ha kane ka pateng.
Namar mynta ki nongshun ki la peit thuh bad syntiat bha ia ka ri Israel – “Ka khmat u Blei" Sekharaiah 2:8.
Kumta kiei kiei ba ka Bible ka kren la pyndep bad nang iai pyndep.
Hadien ka thma bajur bad ka Israel, ka Israel kan sa ioh ban pynieng ia ka Temple kaba Lai (Third Temple) kan don ka Peace Treaty bad ka Israel.
Nongpoh:Haba iadei bad ka kaiphod kaba la pynmih da ka Central Pollution Control Board bad kaba la pynpaw ruh ba ka ba ka Byrnihat, Meghalaya, ka dei kawei na ki jaka sor hapoh ka Ri, kaba pyni ia ka jingjaboh ka lyer, kumta haba iadei bad katei ka jingjaboh ka Lyer ha Byrnihat, na ka liang ka KSU, North Khasi Hills District, lyngba u Samla Ferdynald Kharkamni, ki la dawa na ka sorkar jylla ba ka dei ban kren sha ka sorkar Assam, namar lehse ia ka Lyer jaboh ha Byrnihat, la pynmih pynban da ki karkhana, kiba don ha ka liang Assam.
U samla Ferdynald Kharkamni, u la ong ruh ba kumba ka long mynta, bun na ki Karkhana kiba khlain ka jingpynmih tdem jaboh, ki dei kiba don ha ka liang Assam, kata naduh Byrnihat ter ter haduh Jorabat, ha kaba ha katei ka liang Assam, la bun tang ki karkhana kiba pynmih tdem bad kiba palat eh ban haba ianujor bad ka jingpynmih tdem da ki Karkhana kiba don ha ka liang Meghalaya.
“Ka seng haba ka la iohi ia kata, ka sa pynmih ruh ia ka jingdawa na ka sorkar jylla, ba ka sei ban shimkhia lem ha ka ban kren ia ka sorkar Assam, na ka bynta ban weng noh ia kito ki Karkhana kiba don ha ka liang Assam, kiba la long kum ba ki don hapdeng ka Byrnihat, namar hajan jong kitei ki Karkhana, kiba khlain ka jingpynmih tdem, ka dei ka jaka ba shong ba sah ki briew ka Byrnihat" ong u Samla Ferdynald K.
Kharkamni.
Halor katei ka jingjaboh ka Lyer ha Byrnihat, na ka liang kan ym shongthain, ha kaba shen kin sa leit ban kynduh ia ki nongialam ka Synjuk ki Rangbah Shong ka Thain Byrnihat, na ka bynta ban iakren sani bha halor katei ka phang, u la bynrap.
Ka dei namar ha byrnihat shaka linag Assam don ki factory Cement, factory coke ki bun bha , factory Battery bad kiwei2 ruh.
Ka sorkar  Yemen, ka dei ka ri, kaba nyngkong eh, ba kan pynbna ialade, ba kan ialeh thma pyrshah ia ka Israel lane kaba ka ong,  “Battle of the Flood" of Al-Aqsa bad ka la siat namding sha shibun ki jaka jong ka Israel  bad kiba don ruh ha u pud treikam jong ka  Palestine.
Ha kawei pat ka khubor, ka Israel, ka iai  bteng ban khyrwit ia ka Gaza, ha ka sngi hat majai bad ha katei ka jinghiar thma, hynnin ka sngi, ka la ioh ban pyniap, ia u snar ehrang jong ki Hamas, uba donkti ban hiar thma ia ka Israel, ha ka 7tarik Risaw 2023, U  Ibrahim Biari, u heh duh ka  Central Jabaliya Battalion.
Ki shipai Israel, ki iathuh, ba ki la ioh ruh ban pyniap naphang, ia ki ehrang Hamas, kiba don lang bad u Biari bad ka ktem jong ki ehrang, kaba don shapoh khyndew, ka la khyllem, na ka jingther tyngeh ki shipai ka Israel.
Ki lad khubor, ki iathuh ba ki don 50ngut ki riew paidbah, kiba iap lang ha ryngkat U Biari, ha ka jaka sah ki phetwir ha Gaza Strip.
ka Iran ka sponsor iaka Hamas jong ka Palestine, iaki houti tribes(shia)na Yemen,iaka syria(shia).
Kane ka dei proxy war ka buit jong ka Iran pyrshah iaka Israel.
ka Israel kam pat ju hiar thma hi katba ka jop 8 sien.
ka bor u blei Israel bad ka bor u soitan na mecca.
Shillong:Ki Pulit ka East Khasi Hills, ki la kem ïa uwei u Nongïalam ka seng Hynñiewtrep National Youth Front (HNYF) halor ka jingkynnoh ba u donkti ban pynïaid ïa ki trok kit mar ba kit palat pud na Jingkieng Damsite da kaba lum pisa haduh T.
1500 kawei ka trok.
Une u Nongïalam ka HNYF ba la ngat ha along ki Pulit u dei u Bah Bless Dkhar, President ka Hynñiewtrep National Youth Front (HNYF) ka East Khasi Hills District.
Haba pynthikna ïa kane ka jingjia, u Superintendent of Police (City) ka East Khasi Hills u Bah Vivek Syiem ula ïathuh, “Ïa u Bless Dkhar la kem ha ka sngi Nyngkong da ki Pulit ka Laitumkhrah Police Station.
La kem ïa une u nongïalam Sengbhalang na ka thaiñ Pohkseh".
Katkum ka khubor, ki Pulit ka Laitumkhrah Police Station kila register da ka Suo-Moto case pyrshah ïa u Bless Dkhar halor ka khubor bad ki video ba la saphriang ha ki Social Media, kiba pynshisha ïa ka jinglum pisa une u Nongïalam Sengbhalang na ki trok kit mar, ba un ïarap pyllait ba kin ïaid na ka Jingkieng Damsite.
Ha kine ki khubor bad video, la ïohsngew ruh ïa ka jingïakren hapdeng u Bless Dkhar bad uwei u briew ba kam ïalade kum u nongkhaïi, ba ïapynbeit halor ka jingpynïaid ïa ki trok kit mar na Jingkieng Damsite.
U Bah Bless Dkhar da kaba shai, ula pan haduh T.
1500 na kawei ka trok ba un pyllait ba kin ïaid na Jingkieng Damsite kampher la ka dei ka trok kit khaw FCI ne kiwei kiwei ki mar.
Lah ban kdew hangne ba ka Ïingkashari Meghalaya High Court ka la bthah ïa ka Sorkar Jylla ba ka dei ban pyrkhing ïa ka jingïaid jong ki trok kit mar na jingkieng Damsite namar ba ka jingkieng kala rim bad kam lah kyrshan shuh ïa ka jingkit kaba khia.
Katkum ka hukum, ka Ïingkashari kala buh ba tang ki kali kiba khia hapoh ka 10 ton ki lah ban ïaid na kane ka jingkieng.
baroh shi lynter ki don ki nong khrong pisa na ki trok balei phim Kem ia kiwei ruh ki nonglum pisa kiba Don naduh Byrni haduh Malidor.
Shillong:Ka National People’s Party (NPP) ka la thung ïa u Bah Prestone Tynsong, kum u President ba thymmai ka NPP-Meghalaya hadien ka jingiehnoh kam u President barim Dr.
WR Kharlukhi.
Katkum ka jingpynbna (Notification), u National President ka party bad Myntri Rangbah ka Jylla Conrad K Sangma ula thung ïa u Bah Prestone Tynsong kum u President ba thymmai ka NPP-Meghalaya katkum ka kyndon ba 7 (ii) jong ka National People’s Party (NPP).
U Conrad ula pyntip ruh ba da kane ka jingthung kum u State President, la pyllait noh ïa u Bah Prestone na ka jingbat kam ha ka National Committee.
Lah ban kdew ba u Bah Prestone u ba bat kum u Symbud Myntri Rangbah ka Jylla (DyCM), u dei ruh uba bat kum u National Vice President ka NPP.
Na ka liang u Bah Prestone ruh ula pdiang ïa kane ka jingthungkam bad ula shimti syndon ïa ka kam.
Ka NPP-Meghalaya ka la pynithuh ïa la u State President ba thymmai ha ka jingïalang ba long ha ka sngi Ba-ar, hapoh ka Ophis ka Party ha Shillong, Ha kane ka jingpynbna, la ïadonlang ruh u Myntri Rangbah ka Jylla Conrad K Sangma.
U MP ka Rajya Sabha Dr WR Kharlukhi ula iehnoh ïa ka kam State President ka NPP namar ka rta, ong ka khubor ba ïohlum.
Haba thoh hapoh ka X, u Myntri Rangbah ka Jylla ula pyntip ba u Bah Prestone ula shimti ïa ka shuki President, ka Meghalaya State Unit ka NPP na u Dr Kharlukhi.
Conrad ula kren ruh halor ki jingshakri jong u Dr Kharlukhi kum u President ka NPP.
“U Dr Kharlukhi ula shakri kum u President la 16 snem bad ka por jong u bad ka NPP kala kham slem kum u briew ba shaniah bad u paralok jong u Nongïalam jong ngi (L) Purno A Sangma.
Ngi ai khublei ïa u halor kine ki slem ba ula aiti ha ka kam bad ka jingnoh synniang ka bym lah thew shuh sha ka NPP," ula ong.
U Conrad ula kitbok ruh ïa u Bah Prestone haba pynpaw ïa ka jingshaniah skhem ha ka jinglong nongïalam jong u.
“U Bah Prestone da ka jingshemphang bala bun snem ha ka kam saiñ pyrthei ka Jylla, un shim ïa ka jingkitkhlieh na u Dr Kharlukhi bad nang pynsuhthied ïa ka NPP ha Meghalaya bad ha ka thaiñ Shatei Lam Mihngi.
Ngi don ïa ka jingshaniah kaba skhem ha ka jinglong nongialam jong u bad ngi kitbok ruh ïa kaba bha tam," ula bynrap.
Shillong:Ka seng riewlum kaba heh bad kaba rim tam ha ka jylla, ka United Democratic Party (UDP) ka la iaid shaid shaid ban kilanmet bad jabieng ban jiar na kiba bun kiba kwah ban iakhun MP ban jied tang uwei bad kumjuh ia ki kyrtong ha ka MDC elekshon.
Mynta ka sngi, ka la don ka jingiashong jingialang jong ki nongialam ka party, na bynta kine ki elekshon ki ban sa long shen ha ki bnai ban wan.
Haba kren bad u general secretary ka UDP u Dr.
Jemino Mawthoh u la ong ba ka UDP ka la iakynduh bad iamir jingmut kyrpang bad ki MLA, MDC bad ki nongialam na Jaintia Hills bad kumjuh kiba dei na Khasi Hills shi bynta ban pynkhreh ia ka elekshon.
Katkum ka jingong u Dr.
Jemino, ka UDP ka don ka jingkyrmen ha ka MP elekshon namar ba ka don ki MLA ha ki 12 tylli ki konstitwensi bad 17 tylli ki MDC ha Khasi bad Jaintia Hills.
“Ka UDP ka la iakren kyrpang bad ki MDC, MLA ka Jaintia Hills bad kawei pat bad ki MLA bad MDC na Khasi Hills ban sain dur ia ka MP bad ka MDC elekshon.
Ka UDP na ka jingdon ki MLA bad MDC, ka don jingkyrmen bha ha ka MP namar ba ki don ki MLA 12 ngut bad 17 ngut ki MDC lada dei ba kim mih na ka party", la ong u Dr.
Jemino.
Halor ka MP elekshon, ka party ka la pynkhreh ban sei ia ki kyrtong hadien ba ka la bishar bad jiar na kiba bun, kan sa pynbna uwei.
Kum ka parti kaba heh bad kaba rim tam ha ka jylla, teng teng ka don ka jinghiar bad ka jingkiew, hynrei mynta ka la nang kiew.
Ka jingmih ha ka MP bad ka MDC elekshon kan long kaba bha tam.
Shillong:Ka Sorkar Jylla ka la bthah ïa baroh ki trai ïing bad ki Nongshongwai jong ki 7 tylli ki Shnong ka Nongbah Shillong, ba kin pynrung kyrteng noh ïalade hapoh ka Megha laya Residents Safety and Security Act, 2016 (MRSSA).
Kine ki 7 tylli ki shnong ki dei ka Nongrim Hills, Pohkseh, Nongrah, Nongmensong, Lapalang, Riat Laban bad Wah dienglieng.
Katkum ka kyrwoh ba la pyllait da ka Sorkar, la ong ba kine ki Shnong ki dei kiba la jied ha ka kylla ba nyngkong, ha ka jingpyntreikam ïa ka MRRSA, 2016 hapoh ka Jylla.
Ka Sorkar Jylla ka la wanrah bad pyntreikam ïa ka Meghalaya Residents Safety and Security Act, 2016 da ka jingthmu ban pynthikna ha kaban pynkhlaiñ ïa ki lad jingïada bad jingshngaiñ jong ki nongshong shnong ka Jylla lyngba ka jingbishar bniah ïa ki nongshongwai kiba sah hapoh ka Jylla.
Ka ong ba ka jingpyntreikam ïa kane ka Aiñ kan khanglad ïa ki riew runar/bymman ba kin ïoh jaka rieh hapoh ka Jylla bad ka ban tehlakam ruh ïa ka jingwan rung ki poiwir ne ki mynder ba rung beaiñ, kiba lah ban wan rung bad buhai shnong ha ki shnong bapher bapher.
Ka Sorkar ha ryngkat ka jingïatreilang bad ka NIC, Meghalaya, kala pyllait ïa ka online application ha ka 8/09/2022 kaban ailad ïa ki nongshong shnong ki trai ïing/nongshongwai, ba kin pynrung kyrteng ïalade ryngkat ki jingpynshisha na ki bor shnong.
La bthah ba ki trai ïing/nongshongwai kiba sah ha kine ki 7 tylli ki Shnong ba kin hap ban pynrung kyrteng ïalade ha ka application vide URL  kaba lah ban ïoh na ki PC, Laptop, Tablet bad Smart Phone.
Ki kot ki sla ba donkam bad ki jingtip ba bniah lah ruh ban ïoh na ka Ophis ka Deputy Commissioner ka East Khasi Hills Shillong bad ki Rangbah Shnong.
Ngam da tip than iakane tangba haba nga pule ka pyn pyrkhat ia nga kumno ka sorkar ka ong baniada na ki poi wier ha ki shnong,katba man  ka sngi ka dang ai lad iaki ban kin wan sha jylla jong ngi,.
Shillong:Ka kynhun ba kynthup 14 ngut ki Nongthohkhubor na Maharashtra mynhynnin ka sngi ki la leit jngoh ia ka shnong Mawlynnong, kawei na ki shnong ba khuid tam ha Asia.
Ka kynhun ki nongthoh khubor ka la iaroh ia ka deiriti bad ka rukom im kaba iaineh jong ka jylla Meghalaya kaba la don ka jingiahap bad ka mei mariang naduh ki por mynshuwa.
Ka kynhun ka la leit ruh sha Shnongpdeng bad pynlut por harud ka wah Umngot kaba khuid.
Ki nongthoh khubor na ki bynta bapher bapher jong ka Maharashtra ki la wan sha Meghalaya bad Assam naduh ka 29 tarik Risaw 2023 haduh 4 tarik Naiwieng 2023 kum shi bynta ka Media Tour ba la pynlong da ka Press Information Bureau, Maharashtra – Goa, Tnat Information and Broadcasting, Sorkar India.
Ki nongthoh khubor ki la poi ha nongbah Guwahati hynnin ka sngi bad la pdiang sngewbha ha ki dustur tynrai.
Ha ki katto katne sngi ban wan, ki nongthoh khubor kin leit iakynduh ia ki kynhun bapher bapher bad iakynduh ia ki riewpawkhmat jong ka Assam bad Meghalaya.
Ki kynhun bapher bapher ba ki nongthoh khubor kin leit iakynduh ki long ka Assam Rifles, North East Council, Khasi Autonomous Hill Development Council, Assam Police, Tourism Department, AIIMS -Guwahati, IIT-Guwahati bad kiwei kiwei.
Kin iakren ruh bad ki lad pathai khubor ba don ha ka thain.
Ka Media Tour ka dei kaba la thmu ban plie lad ban sngewthuh ia ki sienjam bapher bapher jong ka sorkar ba la sdang ha ki jylla ka thain shatei lammihngi jong ka Meghalaya bad Assam.
Ka thmu ruh ban plie lad ban sngewthuh ia ka deiriti jong ka thain.
Kum kine ki jingiakren kin ai jingtip ia ki nongthoh khubor shaphang ki jinglong jingman jong ki briew ka thain, ka ioh ka kot bad ka imlang sahlang bad ka jinglong ki kam sain pyrthei ha ka jylla bad ki sienjam jong ka sorkar ba iadei bad ka roi ka par.
La kyrmen ba lyngba kane ka tour, kan don ka jingiatreilang kaba jrong samoi hapdeng ki lad pathai khubor bad ki tnat sorkar ha kine ki artylli ki thain ka ban plie lad na ka bynta ka jingiasam jingmut.
La pynlong ia ka Media tour hapoh ka jingialam jong ka Jaydevi Pujari Swami, Deputy Director, PIB Mumbai ryngkat ka jingkyrshan jong ka PIB Shillong, PIB Guwahati bad DDK Shillong.
Ki kynhun pathai khubor print bad electronic ha ki ktien Marathi, Hindi bad English ki la iadon bynta ha kane ka Media Tour.
Shillong:Ka United Democratic Party (UDP) kam ym iatreilang shuh bad ka National People Party (NPP) ha kane ka MP elekshon ban wan, kumba la iatreilang ha u snem 2019.
Haba kren mynta ka sngi, u General Secretary ka UDP u Dr.
Jemino Mawthoh u la ong ba kam don shuh ka jingiakren ban iatreilang bad ka NPP bad yn iaid la kajong ha ka MP elekshon hynrei, ka UDP kan sa iatreilang bad ka HSPDP hapoh ka lama ka Regional Democratic Alliance (RDA) bad u la khot lang ia kiwei ki seng riewlum ban iatreilang lang mlon ha ka kyrteng ka jaitbynriew ban iakhun ia ki mat ba kyllum.
U la ong ba wat bad ka Voice of the People Party (VPP), kam don jingeh ban iatreilang na bynta ki mat ki jura jong ka jaitbynriew, khnang ban ym iapait kum ka jaitbynriew.
“Kam don kano kano ka jingiakren ban iatreilang bad ka NPP kumba leh ha u snem 2019 bad mynta kin iaid la kajong, lait noh bad ka HSPDP, ka UDP kan iatreilang ha ka MP elekshon", la ong u Dr.
Jemino.
Ka UDP bad ka HSPDP ka don ha ka lama ka Regional Democratic Alliance (RDA) bad la wer lang ia kiwei ki seng ruh kiba kwah ban don ka jingiatylli khnang ban sei ia ka bor jong ki riewlum kaba tylli mlon.
“Wat ka Voice of the People Party (VPP) ruh kam don jingeh ban iatreilang na bynta ka jaitbynriew.
Ka UDP ka kwah ba ka jingmut jong ki paidbah kan wan ha kajuh khamtam ha kaba iadei bad ki mat ba kyllum jong ka jaitbynriew", la bynrap u Dr.
Jemino.
Halor ka jingmih ka VPP, u Dr.
Jemino u la ong ba ym pat lah ban ong ba kan ktah ne em namar ba ka shong ha u paidbah ban ai ia ka rai hynrei ka long kaba donkam ban don ka jingiatylli ha ka jaitbynriew ban iakhun ia ki jingeh jong ka jylla bad lada saphred kumne, kan buh jingeh ia ki seng riewlum.
Ha kaba iadei bad ki kyrtong MP, la bun kiba mih bad ka party kan sa leh ia ka jingbishar, lum jingtip na ki konstitwensi bad ka district bad hadien kata, yn sa pynbna ia u kyrtong.
Ngi kyrmen ba kan ioh ia u kyrtong uba bit dor ban poi sha ka jingjop.
Ngam lah ban shaniah ha kane ka party UDP, namar ki nongialam ki thrang tang ban ioh jingmyntoi shimet ym na ka bynta ki issue jong u paitbah.
Tang ha ka party VPP ba ialam u Bah Ardent dang i don jingkyrmen.
Aizawl:Ka elekshon ha jylla Mizoram ka dei kaba laitluid,na ka jinglah jong kawei ka seng ba la tip kum ka Mizoram People Forum (MPF), kaba dei ka kynhun jong ki balang ban peit ngor ha shwa ban thep ia ki vote.
Kane ka kynhun ba la seng ha u snem 2006, ka la leh ia kaba kongsan bha ban pyntikna ba ka elekshon ha jylla Mizoram ka long kaba khuid, kaba shai khlem kano kano ka jing shah pynthame ha ki bor jong ka tyngka.
Ka MPF ka la ioh jingkyrshan pura na kiba bun ki seng saiñ hima sima kynthup ruh ia ka seng ba paw bha ha ka jylla ka Young Mizo Association.
Ka MPF ka peitngor kyndiang ia ka jing pynlut pynsep jong ki kyrtong, ki seng saiñ pyrthei bad ka pynlong ruh ia ka jingialap elekshon ban iasei nia ha kawei ka rynsan ia ki kyrtong ban khring ia ka vote na ki paid nong thep vote ban batai bniah bad pynshai ruh ia ka thong ka jong ki.
Ha ka elekshon ban sa long shen ka MPF ka la buh lypa ka jingmana ia kino kino ki kyrtong ba kin sam pisa, ai tiar ei ne kino kino ki jingai sngewbha sha ki nong thep vote.
Kane ka dei ka bynta ba la buh ban pynduna ia ka jing lut jong ki kyrtong bad ka jingma ia ki paidbah.
Ki bor pyniaid elekshon ki la pynpaw ba ka thong jong ka MPF hi ka long ban pyntikna ba ka elekshon ka long kaba khuid ba duba bad kaba lait na kiei kiei bad naduh ba ka la mih ka MPF kam pat juh don ka jing pynkheiñ ia ka model code of conduct ha jylla Mizoram.
Ka MPF ka trei ia ka bynta ba donkam tam ia ka jylla Mizoram, ka jylla Mizoram ka don haduh 87 persen ki nong shong shnong kiba dei ki Kristan ha kaba ka balang ka leh ia kiei kiei kiba donkam tam ha ka imlang sahlang.
Ka jinglah jong ka MPF ban wanrah ia ka Elekshon ba khuid ba suba ka dei kaba ai nuksa ia kiwei pat ki jylla ha ka ri, da ka jingiatreilang hapdeng ki seng saiñ hima sima, ki kynhun balang bad ki seng saiñ pyrthei ban thaw ia ka elekshon ba khuid ba suba ha ka synshar paidbah.
ha shnong jong ngi pat ki nong peit ki dei kiba bam kput.
Shillong:Ki samla nongïalam bad ki dkhot ka seng Hynñiewtrep Indigenous Territorial Organisation (HITO) kila khylliap noh ïa ka lama jong kane ka Seng ha Ri-Bhoi District, da ka jingrai ban ïamih paidbah noh shisien mih na kane ka seng namar ka jingkynnoh leh donbor u President ka Seng Kmie.
Ïa kane ka jingmih seng jong baroh ki Nongïalam bad ki Nongkitkam ka HITO ha Ri-Bhoi, la pynbna da u Secretary ka HITO Ri-Bhoi u Bah Kenny Nongrum bad u Vice President Bah Elvis Kyrsian.
Kine ki nongïalam ki la pyntip ba baroh ki Nongïalam bad ki Nongkitkam ka HITO Ri-Bhoi kila shim ïa kane ka sienjam namar ka jingpyrshah ïa ka jingpynbna ba syndet syndet jong u President ka Seng Kmie u Bah Donbok Dkhar ha ki social media Group ba ula weng kam ïa u President bad Working President ka Ri-Bhoi District.
“Ngim lah ban pdiang ïa ki rai shimet u President ka HITO khlem da tip lang baroh ki dkhot ka Ribhoi," ki la ong.
“Da ka jingïatylli bad shaniah ha la ki nongïalam ka District ngi la shim lang ïa ka rai ban mih noh baroh ki nongkitkam ka District bad ki Area kum ki dkhot ka HITO bad ban bteng ïa ki kam paidbah lyngba ka Ribhoi Youth Welfare Organization kaba la seng naduh u snem 2017," ki la bynrap.
Kine ki nongïalam kila ong, “Ngin shakri paidbah noh ha la ka dong ka thaiñ Ribhoi shwa," ong u Bah Keny Nongrum.
Ka sorkar ka ladei bn pynjari ki kyndon ia ka jingbun palat ki sengbhalang ha ka jylla.
New Delhi: Ka khubor, kaba sngewngiew haduh katta katta bad kata ka long ba ki  81.
5 klur ngut, ki nong India, ki la shah thad ia ki kyrteng, ki phone number jongki bad sa kiwei ki number jongki, ha ki briew, kiba la ioh lum ia kitei ki jingtip, na ki aadhar card jong kitei ki briew.
Kane ka jingjia, la shim, ba ka dei ka jingjia, kaba ngiew tam, ha ka jingtreikam jong ka sorkar India, namar ba la thad ia ki kyrteng bad ki jingtip shimet jong u briew, ha kitei ki riew shukor, kiba lah ban pyndonkam bakla, ha ki hajar jait ki kam tuh bad ki kam pyntriem.
La iathuh, ba katei ka dei ka jingtip, kaba kitei ki nongrung tuh, ki la shim, na ka  bui jong ka Indian Council of Medical Research’s (ICMR).
Ka Central Bureau of Investigation (CBI), ka la shimti ban tohkit, halor katei ka jingjia, kaba la sei madan, da kawei ka website ‘pwn0001’ –– kaba rung tuh sha ka website jong ka ICMR.
La pyni ha katei ka jingtip, ia ki number jong u aadhar, ia ka passport jong ki briew, ia ki phone number jongki, ia ki jaka shong jaka sah bad kitei ki dei kiba la leit ban shim dawai jingiada na ka jingpang Covid.
Ka kynhun kaba la lah ban rung tuh sha katei ka website jong ka ICMR, ka dei ka  Resecurity, ka kompeni, kaba na America bad ba la pyni paidbah, da ka  ‘pwn0001’ ha ka 8tarik Risaw 2023.
Kito kiba buddien, ki iathuh, ba ki don sa shilak tylli ki file jong ki nong India, kiba la ioh lum, da kitei ki nongrung tuh, kiba la shim ia ki jingtip, kiba kongsan jong kitei ki briew.
Ki shipai jong ka China, ka People’s Liberation Army (PLA), ki la pyn phai noh ia ki san ngut ki samla Arunachal, kiba la leit poi sha katei ka Ri, ha ki khyndiat sngi ba ladep.
La pynphai ia kitei, ha ka por 12.
30 nohsngi mynta ka sngi, ha kaba la pynphai ha Kibithu, kaba don ha u pud jong ka Indi bad ka China.
Ki shipai, ki dang peit ma ki, ia kitei ki samla bad kin don ha ka jingshong kyrpang, na ka bynta 14 sngi bad hadien kata, kin sa leit phai sha la iing, ong ka khubor.
Nongpoh: U Pastor MS Shadap lem bad kiba haiing hasem napoh ka shnong Pahamlapong, Ri-Bhoi District, ki la phah jingthoh sha ka Deputy Commissioner ka Ri Bhoi District, na ka bynta ban kyrpad ia ka ba kan sngewbha ban shimkhia ban pyllait ia u khun jong ki, uba la tip kyrteng kum u Ryngkat Ipa Shylla, u la shah set sbak ha Kolasib District ka jylla Mizoram, kata hadien ba u la shah bat noh ha ka por ba u leit bud ia kawei ka trok kit marbam, kaba thmu ban pynpoi sha katei ka jylla.
Ka nongrim kaba la pynlong ia utei u Pastor lem bad kiba haiing, ba kin phah jingthoh sha ka DC ban pyniakren lem sha ki bor District ka Kolasib District, ka dei namar ba ki kwah ba u khun jong ki lem bad ki paralok jong u, ba kin wan noh shapoh ka jylla lajong, khnang ban biang ka jingsumar lem bad kiwei ki lad jingiada.
U Pastor MS Shadap, u la iathuh ba u khun jong u ha ka 3 tarik mynta u bnai u la leit ryngkat bad uwei u draibar bala tip kyrteng kum u Pring Nongrum na ka shnong Saiden, da ka jingthmu ban leit synran ia u paralok na ka bynta ban leit ban pynpoi Umphniang bam sha ka jylla Mizoram, hynrei haba ki la poi ha katei ka jylla ha ka 5 tarik ha District Kolasib, utei u samla u la shah bat pynban bad hap leh shah (test) COVID-19 bad sha set slung pynban ha katei ka jylla kat haduh kine ki sngi, wat haba ym pat ioh ia ka kaiphod la u la shah ktah ne em ha k aka khlam COVID-19.
Shuh utei u Pastor, u la iathuh ba u la ioh ban iakren bad u khun lyngba ka telephone, ha kaba katkum ka jingiathuh da utei u khung jong u, la ong ba u la hap ban shong Quarantine ha kawei ka jaka, kaba ym biang ka bam ka dih bad kaba la iakhleh lang bad kiwei ki briew bad kaba khlem da don kano kano ka jingbud ryntih katkum ka jingbthah ka sorkar, hynrei kaba sngewsih ka long ba la shah niew pynban kum uwei na ki riew runar.
U khun jong utei u Pastor, u la iathuh ruh ba la don sa uwei u samla ha katei ka jaka naka shnong Mawlyngkhung Ri-Bhoi District u ba la shah set slung naduh ka 11 tarik u Nailar haduh mynta bala dap shibnai kynthih.
Namarkata, na ka liang utei u Pastor lem bad kiba ha iing, ki la kyrpad ia ka DC ba kan shimkhia lem ha ka ban iarap ban wanrah noh ia utei u khun jong ki shapoh ka jylla bad ban pyndep ruh katkum jingbthah ha ka jylla lajong, namar kumba ka long mynta utei u samla um don wat tang ki jain ban phong, namar ka jingleit jongu sha katei ka jylla ka long tang ban leit bud ia utei u paralok, uba la thmu ban leit pynpoi marbam sha katei ka jylla.
Shillong: Ka District Magistrate, East Khasi Hills,  ka la rai ban khang dam   ia ka iing jong U  Abdul Sattar ha Nongmalki Road, Nongshiliang, Malki, Shillong, ka Deka Store bad ka iing U Vinod Deka ha Cleve Colony, Shillong,  nangta ka iing jong ka kong  Mildalin Mawiong, Bishnupur, Old Kench’s Trace, kaba don hajan Sur Bathiang bad nangta ka iing jong ka kong  Verlette Marbaniang, Bishnupur, hajan Sunny Girls hostel, ha ka mala ba nyngkong jong ka kong  G.
Rani, ABP Road, Iewdak, Laban, Shillong bad nangta ka iing jong ka kong  M.
Nongkynrih, Kynjat Phutbol, Block- A.
Katei ka hukum, ka trei kam naduh ka 11tarik mynta u bnai bad haduh ban da pynbna da kumwei pat.
