Hynrei ki jingiakren ha  kato ka por u Myntri Rangbah u la  kam da kaba ong ba u dang shu shimti thymmai ia ka shuki Myntri Rangbah, kumta um da shai bha ha ka jingiadei bad kane ka kam bad u kwah ban pyrkhat shwa katto katne por.
Te mynta ha jingiaid lynti ba sa shisien  ka NBAJAC ban pynkynmaw ia ka sorkar ban pynurlong ia ki jingdawa jong u paidbah ka thaiñ, ka seng ruh ha ka juh ka nongrim  kan ym shong kli kti bad kan ai ka jingkyrshan ban iai buddien ia kane ka jingdawa haduh ba kut.
Ka seng ka kyntu ruh ia u jong ka Sutnga Saipung Constituency Ma S.
Pale ban iarap  kren bad ka sorkar ha ka jingiadei bad kane ka jingdawa, ong ka kyrwoh na  u Ma Deibormi Dkhar General Secretary KSU Narpuh Circle.
Shillong: Ka JACM mynta ka sngi ka la pynlong ia ka jing ialang ha Community Hall Mawlai Mawroh, khnang ban pynpaw ia ka jingsngewnguh ia ki nong Mawlai kiba la snoh kti ban ioh ia ki jingdawa halor ka jing shah pyniap dusmon jong U bah Dismarlin Lyngdoh Lyngkhoi.
Ha ka ne ka sngi la don ryngkat ki menber ka JACM ki khun bad ka lok U bah Dismarlin bad kumjuh ruh u trai ka Saikia company u Vipul Saikia.
Hadien ka jing ai por ba shibnai jong ka JACM mynta ka sngi na ka liang ka Saikia Company, ka  la ai ia ka bai lutksan (compensation) ia ka ing U bah Dismarlin kaba long 2lak 50 hajar tyngka bad kumjuh ruh na ka liang ka Saikia company kin  sa ai ruh ia ka kam ia u khun shynrang jong U bah Dismarlin.
Katba na ka liang ka tnad Home guard ka la ai ia ka kam ia ka khun kynthei U bah Dismarlin.
Ha ka ba iadei bad ka jingkem ita ki nongpyniap ia u bah Dismarlin na ka liang ka Saikia company ka la pybna ha ki lad pathai khubor ia kino kino ki ba lah ban iathuh ia kine ki nong pyniap ia i bah Dismarlin ka Comoany kan ai 50 hajar uwei.
U bah Donbok kharlyngdoh u la ong “Ngi sngewsarong kum ki nong shongshnong ka Mawlai ba ka kynhun jong ka ME Trade and Transport kaba dei ka company jong u saikia u Vipul saikia lem bad ki paralok ki lawan hi dalade ban wan pan map ia ka jingleh jong ki nongtrei jongki bad ki la pynpaw ruh ka jing sngew khia ba ka jing leh kamsniew jong kine ki saw ngut ki nongtrei ka la pynthohbria ia ka kyrteng jong ka Company.
"Kumno ka saikia company ka iohlad ban siew bai lutsan tang 2lakh50 khlem da don shuh kiba pyrshah, haba kat u ryngbah ba bsa Bad pyndap pynbiang ia ka ki khun bad ka iing ka sem,???.
DKhar biej shu tieng khlehbiej ia kaei kaei kabym dei hok ruh ,sa kynthih kulmar ruh na jrong iing namar lah rung u ksuid pyn lamwir ha dohnud jongki ba ki ailad hi ia u ksuid ta kadaw ki sa tieng khlehbiej bad sa leh kulmar.
Shillong: Ka jing ia kynduh jong ka kynhun myntri jong ka sorkar Meghalaya Democratic Alliance (MDA), kaba long mynta ka sngi ha Tura, ka la mynjur ban pyntrei kam ia ka Meghalaya Right of Children to Free and Compulsory Education 2011.
Ka jingmut jong katei ka ain, ka long na ka bynta ban ailad ia ki khynnah skul, ba kin ioh ia ka jingpule kaba khlem siew pisa ha ki skul.
Nalorkata, ka jingialang, ka la pdiang ruh ia ka  Meghalaya Community Participation and Public Services Social Audit Services Rules 2017.
Ka cabinet, lyngba ka  Programme Implementation Department, ka la rai ban pyntrei kam ryntih ia ki skhim jong ka sorkar ha man la ki District bad la thung ia uwei u myntri, ha kawei ka District ba un peit, na ka bynta shisnem, ha kaba un pynbeit bad pyniaid ia ki jingialang lem bad ki khlieh jong ki District bapher.
Ha kajuh ka por, ka tnat khaii pateng jong ka sorkar Jylla, ka la wan rah ia ka ain  Meghalaya Start up Policy 2018 bad ka kynhun myntri, ka la rai na ka bynta ban iarap ia ki samla kiba don sap ba kin trei kam lajong ha ka Jylla.
Halor ka kam ialehkai, ka cabinet, ka la mynjur ban nang pynbha ia ka kam ialehkai ha ka Jylla.
Shillong:Ka Mawphlang Labour Union Central Body mynta ka sngi, ka la jied ia ki nongkitkam ba thymmai jong u snem 2019-2020.
Hakane ka sngi la don haduh 31 ngut ki nongkitkam ki ba kynthup ia ki 14 ngut ki member bad 17 ngut ki executice member hapoh ka jingialam  u bah I.
Kurbah, kum u president bad u bah Rickyson Nongsiej kum u secretary ka seng MLUCB.
Kum u kongsan ha ba ai jingkren u Proff H.
W Syiemlieh (Geography dept Nehu)u la ong “Nga kyrmen kane ka Union kan long ka seng kaba lah ban pynbiang ia ki nongtrei bad kan long shisha ka seng kaba lah ban ialam lynti ia kiwei pat kumno ban trei bad ba kane ka seng kan neh shirta “.
Da u Bah Philip MarweinKa Dewlynnong Nongkhnum ka dei ka dewlynnong kaba heh bad kaba itynnat tam ha ka jylla Meghalaya.
Ka don hajan Mawthar, Diengsyiang bad ka shnong Dilingiem kaba hajan Byrki.
Ha kane ka dewlynnong hi ka don ka shnong Nongkhnum ha kaba ki don kumba 11 tnum iing ei ei haduh mynta.
Mynshuwa ha kane ka jaka la ju shong ri khuti ki Gorkhali lane ki Nepali hynrei hadien hadien la ri khuti noh da ki Khasi trai shnong na Sangriang.
Ki trai khyndew jong kane ka Nongkhnum ki dei ki kur Nongsiej na shnong Sangriang hapoh ka jingialam jong u Bah Hero bad u Bah Pius Nongsiej bad kiwei.
Kane ka don hapoh ka Hima Nongstoin.
Ki trai shnong jong kane ki im da kaba ri Masi, muid, blang bad syiar khasi paka.
Ki rep kper bad rep lum ruh nalor ba ki buh pYm lah ban len ia ka jingshisha ba, ka dewlynnong Nongkhnum, ka long kaba heh tam bad kaba itynnat tam na ki dewlynnong wah baroh ha jylla Meghalaya.
Ka jingheh jong kane ka jaka ka long kumba 10 kilo metre sawdong bad kane ka dei ka dewlynnong jong ka Wah Kynshi kaba don hajan jong ka Sangriang,  Maynthor kba.
Ia ka dud ba la khem na ki masi ki leit die sha Nongstoin rwing rwing namarba mynta la kham suk ha ka leit ka wan ba la don ki kali naduh Nongstoin haduh Diengsyiang kaba jngai tang kumba 15 kilo metre na Nongkhnum.
Ki kali kim pat poi haduh Nongkhnum namar ka khang ka wah Kynshi bym pat don jingkieng kali, hynrei tang ka jingkieng sainar ban jam na Diengsyiang sha Nongkhnum (na shaphang Mihngi).
Ia kane ka dewlynnong la kerkut da ka Wah Kynshi hi kaba la pait pnat arliang bad kine ki arliang wah ki kerkut ia ka dewlynnong.
Ha ka jaka ba ka wah ka pait pnat arliang (sdad) (phang mihngi) ka don ka thwei kaba heh bad kaba jylliew ha kaba ki don ki lieng kynda bad sharud wah ka don ka Syiap kaba itynnat (river beach) ha kaba ki paidbah nongjngoh kai pyrthei ki muja bha ban iuhkjat.
Shathie jong ka Dewlynnong ka don ka Kshaid Thum kaba longkrem longkroh bha.
Sha sepngi jong ka dewlynnong ka don ka Kshaid Weinia (Weinya) katba kine ki ar tylli ki wah kiba pait pnat hi na ka Wah Kynshi ki iakynduh biang sha thie sha trai duh jong ka dewlynnong kaba ha sepngi bad baroh ar ki pynlong ia ka Kshaid heh Lynshiang, ka kshaid kaba itynnat bad kaba i ngiew ban peit.
Na baroh lai tylli ki ksaid kaba itynnat ka hi ka dei ka Weinia bad ka Kshaid Lynshiang.
Harud jong ka Kshaid Weinia ka don ka jingkieng baitynnat ba la shna mynshuwa da ka Soil bad Water Conservation kaba lah ban kam na shiliang sha shiliang jong ka wah.
Ban leit da ka kjat na Weinia shaduh ar sdad wah ba don u shyiap wah baitynnat lyngba ka dewlynnong ka shimpor la kumno kumno 40-45 minit na ka bynta kito kiba tlot ban iaid kjat.
Hynrei ban iaid da ka kjait baroh sawdong jong ka dewlynnong kan shimpor bun kynta namarba ym don lynti hab ban jam bad iaid lyngba ki raieh raidam.
Hynrei ban iaid na Kshaid Weinia sha Kshaid Thum bad shaduh ar sdad wah ba don u Shyiap kan shimpor la kumno kumno kumba ar kynta ei ei.
Ban leit jngoh ia ka Kshaid Lynshiang pat ka lynti ka kham shitom namar ka long riat, hynrei lada iaid suki suki lah ban poi tangba ka shimpor.
Mynshuwa,,shaphang sepngi bad shathie jong ka dewlynnong, ki don ki khlaw kaba heh bad barben hynrei mynta ki don sa tang ki bniap namarba la dep aiwai ban phah thang rnga.
Mynta, wat la U Blei U la pynkup da ka jingitynnat jong ka mariang ia kane ka dewlynnong hynrei ki briew kiba leit peitkai (Tourists) ia kane ka dewlynnong ki la pynjakhlia bad pynjaboh ia kane da kaba leit paikhana kulmar sha ki rud ki kiar, ia ki bitor um bad ki bitor kyiad bad Beer, ki pla plastik, ki kynja jingsong, ki synduk jot, bad ia ki bitor ruh la pynpait pynpra da ki nongdih bad la bret lyngkrang kat shaba lap.
Ki don kumba saw tylli ki iingsah jong ki tourist hynrei ia kine ym don ba sumar sukher bad mynta ki kylla long ki jaka rieh jong ki blang bad ki Masi bad ha bun bynta ruh jong ki iing ki la jot bad pra lut.
Ki don ki paikahana ba la shna hynrei bun ne ki kim pat dep lane ki don ruh ki ba la jakhlia bad kiba la sma iwtung bad ym nud tang ban pyndonkam ruh.
Ha kane ka dewlynnong ym don dukan ei ei ruh.
Ka dewlynnong hi ka dang phong ia ka dur jong ka jingkynjah.
Katkum ka jingiathuh jong ki traishnong ha ki por lyiur ki tourist ki poi tang khyndiat ngut-tang 5-10 ngut shi sngi hynrei ha ka por tlang ki kham poi bun ngut kumba 50-60 ngut ei ei.
Kaba donkam eh ia mynta hi ka long ban don ki nongpeit nongsumar ki ban peit na ka bynta kane ka dewlynnong bad ban pynlong iaka, ka jaka pdeng jong ki nongwan jngohkai pyrthei bad ba kane ka jaka kan long kaba khuid ba suba, lait na ka jingpynjot ia ka mariang jong ka dewlynnong.
Shillong: Ka Mairang Sub-Divisional Officers Club (MACSOC) ha ryngkat ka bad ka Mairang Constituency Educational Excellent Award Committee (MCEEAC), kan  pynkup burom ïa ki khynnah samla pule kiba la leh shitom bad ioh kheit ia u soh u ba bha ha ka kyrdan Top 10 ha eksam SSLC 2019 bad HSSLC 2019 (Arts, Science & Commerce) ka MBOSE kiba dei ki nongshong shnong na ki shnong kiba hap ha ka 30-Mairang (ST) Assembly Constituency.
La kyrpad ïa ki khynnah pule kiba la poi sha ka thong ba kin sngewbha ban aiti ïa ki kyrteng jong ki ha ryngkat ki kopi jong ki marksheet, EPIC/lane EPIC ki kmie ki kpa bad ki mobile number ha ka ophis treikam jong u Sub-Divisional Officer (Civil), Mairang ha lane shwa ka 18 tarik u Jylliew (June), 2019.
Ha kane ka sngi yn pynkup burom kyrpang ruh ïa ki samla pule kiba don jingduna ha ki dkhot met bad kiba la lah ban pyndep ne pass ïa kitei ki ar tylli ki kyrdan jingpule.
Ia ka tarik jong ka sngi ban pynkup burom ia ki samla pule yn sa pyntip sha ki khynnah kiba la shah jied, ong ka  kyrwoh khubor na u President ka MACSOC, u bah A Nongbri.
Ha ka election MP sha ka Lok Sabha ba dang shu dep u Kyrtong-mon-lang ka Shillong seat um shym la lah ban jop wat la ka don bha ka jingkyrmen ha shuwa ka election ba un jop.
Hangne la paw-pen-ryngkew ba ka iing MDA ka long pynban ka ktem bah jong ka jingarsap arphong ha ka liang ka synshar it synshar hima (a hotbed of political hypocrisy).
Da kane ka jingjia la paw ruh ki dak ha ka kynroh ba ka lawei jong ka seng-trai-ri ha kane ka jylla ka long kaba dum synnia, bad ka jingkylla tung-shira jong ki kam long shuh kaba dang jngai.
Lah ruh ban ong ba u kyrtong mon-lang ha kane ka khep u la shah thep ha ka shang jong ki tham India (Indian crabs)Uwei u heh MDA u ong ba ka jingsei kyrtong-mon-lang ha kane ka kynti ha ka election sha ka Lok Sabha ka long tang ka jingiadih sha sngewbha paralok kum ha dukan sha Palace ha Motphran ne Delhi Mistan ha khyndai Lad.
U ong ba kata ka “Mon-lang" kam da don jingmut eh.
Haba shu pyrkhat don burom halor kane ka phang, ka MDA Govt.
jong ka jylla ka la dei ban sngew kitkhlieh kum ka kynhun halor kane ka jingshah jop jong u kyrtong-mon-lang jong ka ha kane ka election.
Pyntrei kam da kata ka “Kamaraj Plan" kum ba la leh u Prime Minister Pandit Nehru ha ki sngi jong u.
U kyrtong ka Congress u la jop ha kane ka khep ruh.
Ngi pdiang sngewbha ia u kum u nongmihkhmat jong ngi sha ka House of the People jong ka Ri India.
Sngewdei ruh ba ka State Congress lyngba ka MPCC kan leh burom kyrpang ia ki nongsiat khriam MDA kiba la wiat bad siat ia la ki khnam sha la ka jong ka liang.
Josper S Dura.
Jowai:   Hynnin ka sngi ha ka por nohphai sngi, uwei u nongtrei jong ka MeECL kum Jaguli u U Rimistar Lamare, u don ka rta kumba 37 snem eiei uba na ka shnong Thangrain u la khlad noh hashen hadien ba u la shah ring ha ka bording katba u dang shna ia ka jingduh light ha ka shnong Maitdein.
Ka khubor ka la iathuh ba utei u nongtrei ka MePDCL u la khladnoh ha jrong u dieng electric bad u la hap noh shapoh tad haduh ba u waiar u la hap noh sha khyndew.
Utei u nongtrei Jugali u la leit sha katei ka shnong Matdein hadien ba ka bording ka thut bad da ka jingiasngewthuh jingmut bad uwei u nongtrei u bym shym la ioh kyrteng u dei ban don ha Sub-Station ban pynlip ia ka bording haba don ka jingthut ban ioh trei“Shwa ba un kiew shalor u dieng electric, u la phone sha utei u paralok uba don ha sub-station ban pyntikna ba la dep pyniap ne pynlip ne em ia ka bording, hynrei ynda u kiew bad trei da kaba bat ia ki waiar u la shah bat pynban haduh ban da ingkhong", la iathuh ka khubor na Civil Hospital kiba dei ki nong Thangrain ha ka por ba ki dangleh ia ka Post MortemHaba iakren bad u CEO ka MeECL, u bah SB Emdor u la ong bana ka liang ka ophis ngi da dep ban pah tohkit ha u AEE-SDO, bah L Sungoh ban tohkit bad ngi dang ap ia ka report jong u.
Hynrei ngi hap hi ban ai jingiarap  ia ka iing ka sem jong utei u Jaguli.
Mynta ka sngi, kiba haiing hasem jong utei u ba la khlad ki la wan lum ha Civil Hospital Ialong bad na ka liang jong ki ruh ki la pynpaw ia ka jingsngewdiaw halor kane ka jingjia.
“Une udei u briew uba duk wat lada utrei ia kane ka kam, mynta pat mano ban bsa ia ka iing ka sem jong u", la ong uwei na ki nongshong shnong ka Thangrain uba dei ruh u Ophisar Sorkar na katei ka thain hynrei u bym shym la kwah ban pynpaw kyrteng.
Nongpoh:  Ki dkhot ka RBYF bad ka FKJGP, myn ha ka miet Sngi Thohdieng, ki la ioh ban bat ia ar-tylli ki trok kit masi na ki thain Nongpoh ha Ri Bhoi, ia kaba la suba jur ruh ba ia kitei ki masi la thmu ban shalan sha Bangladesh.
Kitei ki ar tylli ki trok kit masi, kiba la shah bat noh ia ki dkhot ka RBYF bad FKJGP, ki dei kiba don ia u number AS 01-BC-7588 bad AS-01-DC-8457, hadien ba la iohbat ia kitei ki trok kit masi, kitei ki dkhot sengbhalang, ki la pyntip noh ia ki nongialam ka Khasi Jaintia Butcher Welfare Association, ka kynhun ki nongot-doh masi bad kiba la sangeh shipor ka thied masi na Iew masi, hadien ba ki la kynnoh ba bun na ki masi la shalan sha Bangladesh.
Ka la long ruh kaba lyngngoh, ba hadien ba la iohkem ia kine ki ar tylli ki trok kit masi beain, hynrei haba kylli ia ki trai jong kine ki masi, kitei dribar bad nongbud jong kine ki trok ki la pynpaw pynban ba kim don jingtip ei ei halor ki trai jong kine ki masi, hynrei tangba ki la ju ioh ia ka jingbthah ban leit pynhap ia kine ki masi sha Khliehriat, Jaintia Hills.
Haba iadei bad katei ka jingiohkem kali kit masi, u Bah Generous Warlarpih, President, u la pynrem jur ia kane ka jingbym khein snep da ki riew shimkabu ia ka rai jong ka Association ban sangeh thied ne die doh masi hapoh ka jylla, ha kaba kane ka jingshalan beain sha Bangladesh la lap pynlein mynta ka miet bad kumjuh ruh u la pynrem halor ka jingshimkabu da ki katto katne ki nongshalan beain ia ki masi sha Bangladesh.
U la iathuh, ba katkum ka jinglap hadien ba la iohbat ia kitei ki ar tylli ki trok kit masi la lap ruh, ba ki nongshalan masi beaiñ ki la pyndonkam ruh da ki shalan ne ki kot ki sla ki bym dei satia kumba ki dei hok ban ioh lyngba ki doctor Veterinary bad na ka iew die masi na Khanapara.
Shuh shuh ruh, u Bah Warlarpih u la pynpaw,  ba na ka liang ka Association  hi kumba la rai ban sangeh thied masi na iew Khanapara bad ban sangeh die doh shipor hapoh ka jylla, kumta na ka liang ka Association Kan nym ailad ia kum kane bad kan sa wad bniah ia kito kiba donkti ha kane ka kam shalan beain ia ki masi.
Shillong:  Ha ka sngi Saitjain ba ladep, u MLA ka Mawkyrwat,Bah Renikton L.
Tongkhar  u la hiar ban jurip iaka jinglong ka surok na Laitlawsnai sha Rangdkhiew Mawsynrap kaba jrong kumba 5 kilo metre tam na ka surok Mawkyrwat Nongstoin, ryngkat bad u Executive Engeeneer ka PWD Mawkyrwat Division kaba la jot rathai kaba la buh jingeh iaki kali khamtam iaki kali saw shaka ban iaid iaka ne ka surok.
Haba iakren bad ki nongpathai khubor,u tei u MLA u la ong ba naduh ki sngi ba u leit ban kanbas election ha ki snem 2017-2018 u la iohi iakane ka jingjot jong ka surokbad hadien ba u la shah jied kum u MLA jong ka Konstitwensi u la kynmaw ban leh eiei noh,hynrei namar ba ki don kiwei pat kiba kham hakhmat ban pyndep um shym la lah ban wan peit iakane ka surok hapoh ka snem ba nyngkong.
Hynrei u la pynpaw ba la katta ruh kam pat da long kaba la dier, namar iakane ka surok ynsa shna pynbha noh shen hapoh kine hi ki bnai  hapoh jong une hi u snem namar ba laiohi iaka jingduhnong jong u pait nongshongshnong badei iaid iakane ka surok.
" Khnang ban pynsuk ia ki nongshong shnong jong kine ki shnong badei iaid iakane ka surok haka kit ka bah iaki mar jongki ban leit die ne iaki mar ba ki leit thied ban wanrah sha poh shnong ngin pyntikna ba ka surok kan long kaba bha bad ba  biang ban iaid ha baroh ki saw aiom ban suk ki kali ba  kit jingkit",la ong u tei u MLA.
Shuh shuh,u la iathuh ruh ba ka la don ka jingthmu ban pyniasoh iakane ka juh ka surok bad ka Shnong Marngor kaba hap ha ka Konstitwensi Nongstoin khnang ban pynsuk iaka leit ka wan jong ki paitbah bad ban plie lad iaka kamai kajih jong ki briew na kane ka dong  bad ki ba na ka tei ka liang dong Marngor,Laitkseh ter ter ban pyniasoh bad ka NH44E,bad halor kane u la dep ban iakren bad u MLA ka Nongstoin u Bah Macmillan Byrsat hakaba  kine baroh arngut ki don iaka juh ka jingiohi halor kane ka jingthmu.
“Ngi sngewkmen haduh katta katta  ba u Bah Renikton u MLA jongngi u shimkhia“Ngi da sngewkmen haduh katta katta ban iohi ba u MLA jongngi u la wan ban jngoh iakane ka surok ba la shusah ienoh bein la kumba 15 snem eiei naduh ba lajot ka rong ba siang nyngkong bad u la kular ban phah shna noh ha kine ki khyndiat bnai,"la ong u wei naki nongshong shnong u bah H.
Sohshang bad u la bteng ban iathuh ba naka liang jong ka shnong mynshwa ki la leit mih ha Ophis PWD ban kyrpad ban wan maramot ia kane ka surok, na ka ki briew ka ophis ki la iathuh ba ladep phah siang rong maramot la kumba ar sien,bad u la pynpaw ka jinglyngngoh halor kata.
Haba u Rupang u la ioh ban iakren bad ki longkmie ki nongshong shnong jong  ka shnong Mawsynrap ki la pynpaw  iaka juh ka jingkmen da kaba ong ba  ki kmen shibun ban iohsngew iaki jingkren na u MLA jong ki ia ki jingeh ba ki iakynduh namar ki la shem jynjar ban kit ban bah khamtam ha ba iakynduh iaki jing pang jingshitom hap kit iaki ba pang ha PHC Mawthawpdah ne sha Mawkyrwat kaba pynlong ba ki kali rit ki shem jingeh ban iaid iakane ka surok ba la thliew la pra lut.
Jowai:  Kawei ka khynnah kaba dang 3 snem ka rta, ka la shah lehbein ha uwei u briew ha ka shnong Ialong Mission.
Ia kane ka kam la leh da uwei u briew uba la tip kyrteng kum u Barwel Bang 22 snem u khun jong u ma Rin Suchiang na ka shnong Ialong Mission, kane ka long katkum ka khubor na ki pulit.
Ka khubor pulit ka la iathuh ia utei u runar u la phon la phah ia itei I heprit bad u la ialam ia ka sha lum jingtep ka Balang Presbyterian Ialong bad u la pyndep ia katei runar jong u.
Katei ka heprit ynda ka la poi ha iing ka la iathuh ia ka kmie bad mar mar ka la leit ialam ia ka sha Civil Hopistal ha Ialong hi bad ki Doctor ki la pyntip noh sha ki pulit bad na ka liang ki pulit ki la shimkhia ia kane ka jingjia.
Ia utei u Barwel Bang la kem noh da ki pulit bad la pynngat ia u ha ki kyndon jong ka PoCSO.
Jowai: Myn hynnin ka sngi, ka School Managing Committee ka Panaliar Secondary School ka la pynkup burom ia ki khynnah kiba la pass bha sha khmat ha ka exam SSLC jong ka MBoSE kaba ka results dang shu dep pynbna ha une u bnai ba la dep.
Ki la don 18 ngut ki ba la ialeh ia ka exam ha une u snem bad ki la pass 15 ngut ha ryngkat uwei u ba la wan ha ka kyrdan first Division bad ki distinction ha ki 2 subject.
Ha kane ka sngi, u Rangbah Shnong ka shnong Panaliar, u ma Riquoma Rq Laloo uba long ruh u kongsan u la seng la kyntu ia kitei ki kynnah ba ki iai minot bad kynjoh shuh shuh sha ki kyrdan kiba kham sha jrong ha ki exam jong ki nangne sha khmat.
Ia kane ka skul la seng naduh u snem 1944 ha ka kyrteng Pohmusiang bad la pynkylla kyrteng pat ia ka ha u snem 1946.
U ma Laloo u la iathuh ba ha ki snem kiba la leit noh kane ka skul ka shait paw bha ha ki Lower bad Middle Exam bad u la kyntu ia ki khynnah skul kane ka skul kin iai minot ym tang ban wanrah nam ia lade, hynrei ia ki kmie ki kpa, ka skul, ka shnong bad ia ka District kumjuh.
Nongpoh:  Ki nongialam ka HYC, Ri Bhoi Sepngi, ki la phah da ka dorkhas sha u DMHO ka Ri Bhoi, na ka bynta ban kyntu ia u ba u dei ban weng noh mardor ia u Dr.
E Pandit, u Doktor uba peit ia ka PHC kaba don ha shnong Warmawsaw ha Ri Bhoi.
Ha ka dorkhas kaba la soi da u Kupbor Lyngdoh, President ka HYC ha Ri Bhoi Sepngi, la kdew ba ka daw hi kaba la pynlong ia ka seng ban kan shim ia katei ka sienjam ban dawa pynher noh ia utei u Doktor, ka dei hadien ba ki la ioh ia shibun ki jingujor na ki paidbah jong katei ka thain, kiba la ujor sha ka seng da kaba kynnoh ruh ba utei u Doktor um shem la shimkhia ia la ka jong ka kamram.
Ha katei ka Doskhas, kaba ka HYC ka la phah sha u DMHO, la kdew ruh ba ka seng ka aipor 1 taiew ia u DMHO ba u dei ban pynher noh ia utei u Doktor bad dawa ruh ban thung noh da uwei pat u Doktor, uba lah ban shimkhia iala ka jong ka kamram bad ba kan da long ruh ka jingmyntoi ia ki paidbah kiba sah ha katei ka thain.
Nongpoh:  Ka la long shisha kaba sngewphylla ban tip ba ka shnong Nongrim Jirang, ka shnong kaba la rim bha ym tang ha ka thain Jirang, hynrei ha Ri Bhoi kumjuh, hynrei ka dang don hapdeng shibun ki jingeh kaba ki paidbah ki iakynduh bad kata ka long nalor ba kam ju kham ioh ia ki kam pynroi, hynrei kaba la pynsyllang eh ia ki paidbah ka dei ba mynta ka 10 snem kynthih ki hap ban shong dum khlem bording.
Haba ioh ban iakren bad ki katto katne ngut riew tymmen kiba sah ha katei ka shnong, ki la iathuh ba katei ka shnong ka dei kawei na ki shnong kaba la rim bha, hynrei tang namar ka jingshah iehnoh bein ha ka sorkar bad Nongmihkhmat, kaba la pynlong ia katei ka shnong ba kan sahdien bad duna ki briew kiba tip shaphang jong ka bad mynta ka la don tang kumba 70 tnum iing ei ei.
Ki la iathuh ruh, ba mynshwa katei ka shnong ka kham heh ha ki por ba mynshwa ban haba ianujor bad mynta, namar bun na ki briew kiba sah ha katei ka shnong ki la leit ban sah noh ha kiwei pat ki shnong, na ka bynta ban suk ha ka leit ka wan, ka buh skul khun, ki jaka sumar lem bad kiwei kiwei.
Haba batai pat halor ka jingeh kaba ki iakynduh haba sah ha katei ka shnong, kitei ki riew tymmen, ki la iathuh ba nalor ba ki la shem jingeh halor ka umbam umdih, hynrei kaba hakhmat eh ka dei halor ka jingbym don bording mynta la 10 snem tam.
“Dang ha kine ki khyndiat snem kum ka shnong, ka la lait na ki jingeh ha ka leit ka wan, namar ba la poi surok rong, hynrei kumba ka long ha ki por ba kham mynshwa ngi la mad ia shibun ki jingeh, khamtam eh haba iadei bad ka pang ka shitom, namar ka dei ka thain kaba la jngai ban pynpoi sha Patharkhmat lane Rani bari na ka bynta ban pynpoi ia ki nongpang sha ki jaka sumar" ong kitei ki riew tymmen.
Kiwei ki shnong kiba la mih hadien ka shnong jongngi, ki la tam shakhmat haba iadei bad ka roi ka par, hynrei kane ka shnong jongngi, ka sah hajuh shi shajuh, watla ka dei ka shnong kaba la slem bad rim hapoh ka thain, ki la bynrap.
Haba ioh ban iakren bad u Bah Stones Syiemphlang, Sordar jong katei ka shnong, u la kubur ia kaei kaba la iakren bad kitei ki riew tymmen bad uba la ong ruh ba ka jingdonkam kaba hakhmat eh kaba ki nongshong shnong ki donkam ka long ka Umbam Umdih bad ka Bording, kaba kum ki paidbah ki la shongdum mynta ka 10 snem tam.
Shillong:Ki Pulit ka Special Team hapoh ka jingialam Donkupar Moksha MPS, Dy.
SP Traffic  jong ka West Jaiñtia Hills District,  ki la pynlong ka jingkhynra kali kiba wan na ka thain Phramer ha kaba ki la ïoh kurup haduh 12 tylli ki biskit ksiar ba shongdor T.
70 lak.
Ka  Special Team ki la ioh kynrup ia ki 12 tylli ki biskit ksiar na kawei ka  bus Night Super kaba don ia u  number kali AS 01 KC 9461.
Ka Special Team hadien ba la ioh jingtip halor ka shalan  beaiñ lyngba kane ka district, ki la pynlong ïaka jingkhynra kali ha Phramer.
Kane ka kali kadei kaba wan na Jiribam Manipur bad ka thmu ban leit sha Guwahati.
Ia kine ki 12 tylli ki biskit ksiar kaba khia 166 gms la ioh na u shi  Amir Hussain, uba na Lilong Turel Ahanbi, Manipur.
Ki Pulit kila kem ia u Amir bad ka jingtohkit kala iaid shakhmat.
U myntri jong ka sorkar Uttar Pradesh, ula batai bha mynta ka sngi, halor ka rukom shah bat bor jong ki kynthei, da kaba u ong “Ka jing bat bor ia ki kynthei, ka don la ka jong ka rukom jongka".
U  Upendra Tiwari, ula ong"Dekhiye rape ka nature hota hai, ab jaise agar koi nabalig ladki hai uske sath rape hua hai toh usko to hum rape manenge, lekin kahin-kahin pe ye bhi sunne ko aata hai ko ki vivahit mahila hai, umar 30-35 saal hai, uska alag-alag nature hai.
"  Lane kaba ong “Ka jingbat bor, ka don la ka jong ka rukom jongka.
Lada bat bor ia ka khynnah rit, kumta ka dei ka jingbat bor.
Hynrei lada phi iakren ia ka briew kaba 30,35 snem, ba ka shah bat bor, kumta katei ka dei kaba hap iakren da kawei pat ka rukom jongka.
U myntri u ong ba ki don ki jingjia, ha kaba ki briew, ki don ka jing ia ieid na ka bynta katto snem, hynrei hadien ba ki la sngew jlep bad sngew ngiah, kumta ki shim ba ka dei ka kam shah bat bor pynban bad katei ka iapher, na ka jingjia kaba iadei bad ka jingshah bat bor ki khynnah rit.
Shillong: Ka HNLC, ha ka jing pynmih khubor jongka mynta ka sngi, ka shim ba ka jingbuh por jong ka  Harijan panchayat ia ka municipal bad i ka sorkar Jylla, ka dei kum ka jing maham jong katei ka kynhun ia ka sorkar Jylla.
Katei ka seng, ka ong shuh shuh ba kane ka mat jong ki kharmetor, ka la iai bteng la lai phew snem tam bad ka sorkar Jylla, kam dei satia ban pynjem halor katei ka mat, namar ba ka jingmaham, ka dei kaba thew pyrshah ia ka jaitbynriew, ong ka kyrwoh.
Ka HNLC, ka ong shuh shuh ba ka ktem ki Harijan, ka dei ka ktem jong ki kyrni dih droks, ka ktem ki nong pyniap briew bad la ong shuh shuh ba kitei kim dei hi ruh, ki nongtrei jong ka Municipal Board bad ka shong ka sah jongki hangtei kam iahap satia da lei lei ruh.
Ka HNLC, ka pynkynmaw shuh shuh ba ka la siat iap ia U Lal Singh, ha ki snem kiba mynshwa, namar ki kam pyntriem bapher jongu bad ka sngewkhia ruh ba ka sorkar Punjab lem bad kiwei ki seng sain pyrthei, na katei ka Jylla, ki tuklar ia ka khyndew ka shyiap jong ka Ri Khasi, namar ba ma ngi pat ngim ju tuklar ia ka khyndew jong katei ka Jylla.
La ong shuh shuh ba ki shipai, ki lah ban iada ia kitei ki khar metor, hynrei ki don pat ki briew jongki, kiba don ha ki bynta bapher jong ka Khasi bad Jaintia Hills bad lada ki iai pynthut,kumta ka HNLC, ka byrngem tyngeh, ba kan hiar thma kylla ia kitei ki jaitbynriew bad la ong shuh shuh, ba kin sa mih sa kiwei pat ki Lal ha katei ka jaitbynriew Harijan, ong ka kyrwoh na U bah  Saiñkupar Nongtraw, General secretary cum Publicity secretary, HNLC.
Katba lah ban kynmaw, ka HNLC, ka la pyniap ia U Lal Sing, da kaba siat da ka pistol ha ki snem 1990, ha kaba la siat ia u na Iewduh bad la sngewthuh ba utei u dei uba ju pyniaid ia ka jing khalai khruk khruk ha Iewduh.
Ka Ulrika Jonsson, ka jaw ummat da ka jingkmen, haba ka la ioh ban ia pyllait sanshyieng bad u tnga jongka ha kane ka taiew ba ladep.
Ha ka jingthoh artikel jongka ha ka makasin jong ka Sun, ha u bnai ba ladep, ka  Jonsson, kaba 51 snem ka rta, ka iathuh shaphang ka jingeh, ba ka ia kynduh bad u tnga jongka bad kata ka long ba ka ia thiah bad ialeh ieid tang shisien ha ka phra snem shiteng.
Ka dei ha u bnai ba ladep, ba ka Jonsoon, kaba la don 4ngut ki khun, ka iathuh ba ka ia pyllait sanshyieng noh bad u tnga jongka, U Brian Monet, 50, hadien ka jing ia poi kha kaba 11snem.
Ha ka jingthoh artikel jongka ha ka Sun, ka ong “La arsnem mynshwa, ha shwa ba ngan rakhe ia ka sngi kha ba 50snem jongnga, nga shim ba ngan nym ia thiah lang shuh bad u tnga jongnga bad ka daw, ka long namar ba ha ki saw snem shiteng, ngim ju ialeh shuh kumta bad nga don ha ka jing ia poi kha, kaba ngim ju ia leh ieid bad ia thiah lang da ki phew snem".
“Kane ka jingjia, ka long ka bym iahap satia, namar ka jingim jongnga, kan shu kut noh kumto" ong ka Jonsson.
Lyngba katei ka hukum, kaba la pynmih da ka kashari, ka Jonsson, ka lah ban ia poi kha biang hadien ha bud bad katei ka la wan rah ia ka jingkmen kaba khraw shi katdei eh, na ka bynta jongka.
U Sadiq Khan, U Major ka London, ula kynnoh ia U Donald Trump, U President ka America ba u dei u briew, uba mynthi tasam.
U President, ula iaid da ka kali kaba remdor tam jongu, kaba shongdor  £1.
8million, kaba la khot kyrteng  The Beast lem bad 20 tylli kiwei pat ki kali, haba u leit jngoh ia ka United Kingdom ha ki khyndiat sngi ba ladep.
Hynrei la iathuh ba kitei ki kali, kiba la shu phah da ka jhad ba kin wan na America sha London, kim shym la siew satia ia ka bai iaid jongki ha surok jong ka nongbah London, kaba long  £11.
50 shisngi, kaba poi sha ka  £700 haba ki iaid na ka bynta lai sngi.
Ka tnat Transport for London, ka la ai ia katei ka bill sha ka  US Embassy bad la iathuh ba katei ka tnat, ka ka la shah ram lypa  £12.
4million sha ka sorkar America.
Ka America, ka kyntait ban siew ia katei ka pisa, namar ba ka shim ba ki heh sorkar, kim ju siew khajna.
Katei ka tnat ka iathuh ba kine ki ophis kiba nabar ri, kim ju siew satia ia katei ka bill, haba ki wan ki heh ki hain kiba na shabar ri, kaba poi mynta sha ka  £116million bad lait na ka America, ka Japan, ka pynshah ram kaba long 8.
6million pound.
U Salman Khan,ula pyni biang sha ka pyrthei jong ka bollywood, ba u dei u khlur ba khraw tam ha kine ki sngi lane U Sultan jong kane ka juk.
Ka Bharat, kaba dei ka phlim, kaba dang shu pynmih thymmai, ka la ioh kamai T.
42.
30 klur ha ka sngi nyngkong jongka.
Ka Bharat, ka la pyntroin ia ka Prem Rathan Dhan, kaba la pynmih da U  Sooraj Barjatya, kaba ioh kamai  T.
40.
35 klur.
Nangta ha ka sngi kaba ar, ka Bharat, ka ioh kamai sa T.
31klur bad ha ka Sngi Thohdieng, la ioh jingkhein ba ka kamai T.
28klur bad kaba long baroh sha ka T.
100klur.
La pyni paidbah ia katei ka phlim ha ki  4,700 tylli ki iing Cinema ha ka Ri bad U Salman, ula kmen shi katdei halor ka jingiaid iew jong ka Bharat, ha kaba ki nongpeit kai, ki la kyrshan bor bah ia katei ka phlim bad ula thoh ha ka twitter jongu, ba u ai khublei ia ki riew ieid ia ki phlim jongu, namar ba kane ka long ka phlim kaba ioh kamai bun eh, ha ka jingak phlim jongu, kaba la lai phew snem mynta.
Ka Real Madrid, ka la pynthikna ba kan thied ia U  Eden Hazard, na ka Chelsea ha ka dor  £150million bad kaba dei ka dor kaba rem tam jong kane ka aiom, haduh mynta ka sngi jong ka jingdie ia ki nongialehkai ha ka pyrthei.
U Hazard, un leit sha  Spain ha ka jingsiew kaba  £88m na ka bynta san snem kynthih bad kaba shongdor £400,000 shi taiew.
La sngewthuh ba katei ka jing ia teh kan urlong ha ka Sngi Palei ban wan, ynda haba un wan phai na ka jingialehkai na bynta ka ri jongu, ka Belgium.
Ka dei ka por kaba biang bha ia U Hazard, ba un leit rung sha ka Real Madrid, namar ba u dang don ha ka rta kaba biang bha, ba u don mynta 28snem ka rta.
Ka NASA, ka la pynbna ba kan sdang ban ialam kai ia ki briew sha ka jaka treikam jongka ha ka haw haw, naduh u snem u ban sa wan.
Kin don arngut ki nongleit kai ha kajuh ka por, na ka bynta shi snem bad kitei kin lah ban pynlut por, na ka bynta lai sngi ha katei ka steshon suin jong ka NASA.
Katei ka jingleit, kan dei kaba remdor shibun, ha kaba kan don ka jingsiew na ka bynta ban iarap pynim ia u briew uba khie tlot ne uba iap ler sha suin lem bad kiwei ki jingdonkam bad la iathuh ba ka dor kan long $35,000 na ka bynta shi miet.
Ka NASA, ka la pynkhreh ia ki liengsuin ba pher tam jongka, na bynta katei ka jingleit, ka ban sdang naduh u snem 2020 bad ka jingtrei ka dang iaid shakhmat, ban pynurlong ia katei ka jingthmu jongka.
A private mission on the International Space Station will cost a minimum of about $35,000 per night.
Private astronauts will need to cover the cost of:Regenerative life support and toilet: $11,250 per dayCrew supplies (food, air, medical kit, etc): $22,500 per dayStowage: $105 per dayPower: $42 per kiloWatt/hourData downlink: $50 per GB.
Shillong:  Ka jing peit bniah jong ki doktor ia ka Kong Iohbianghun Sahkhar, mynta ka sngi lalap ba u tyllai u ba don ha ka ryndang jongka um shym la syngit satia haki bynta jong u ryndang.
Kam don kano kano ka dak mong ne jingsyndet.
Katei ka nongpang kala ju ujor shaphang ka jinghiar jong ka jingkoit jingkhiah jongka naka jingpang Gastric,bad haki khyndiat sngi bala dep ka la sah sumar ialade hapoh hospital bad ka ju lynniar na ka jingpang kaba man ka por bad kala judon ruh haka jingiasyllok ha Woodland bad ha Bethany.
La ioh jingtip ba ka kong Sahkhar kam don jingeh eiei haka pisa pilain, namar ka tulop jongka ka ka la heh.
Ka jingtohkit bniah ka dang iaid shakhmat bad iaka met jongka la aiti ha u kpa jongka mynta ka sngi.
Hynnin ka sngi, la lap ia ka metiap jong  ka kong Iohbianghun Sahkhar na khlaw Umbir Ribhoi District, ha ka por kum ba 5 baje 5 shiteng eiei.
Ia kane ka metiap jong kane ka long kmie la lap ba la teh da u tyllai plastic na ryndang bad ka metiap la lap ba ka don ha khyndew.
Ha jan jong kane ka longkmie ki don ka juti shiliang bad ka beg rongiong kaba don katto katne tylli ki tiar kum ka tari, ka jingkhaptyrsim, ki dawai homeopathic, u bilor um ka mobile phone bad ka ID card.
Mairang:  Ka kong  Laidibon Ryntathiang na ka shnong Wahrit Mairang PS West Khasi Hills, ka la ujor ba ka khun jongka  ka Rosa Ryntathiang ba 21 snem ka la mynjur ban ai ei noh, ha ka kynhun Muslim ia ka khun ksiew jong ka, ka ba dang 3 snem khlem ka jingtip ne mynjur jongka.
Jowai: U Bah Miet Sumer u la ujor ba u Ajit Kumar Bormon u tnga jong ka pyrsa jong u ka la shah shoh ha u, ha ka 6tarik Jylliew ha ka por 2.
45 baje janmiet,bad hadien u la phet noh sha ka shnong jong u ha Nongjngi Iengkar jong ka  West Jaintia Hills.
Kane ka briew ka la shitom jur bad la pynkit noh sha PHC Nartiang bad hadien ki la phah noh beit sha NEIGRIHMS.
Shillong:  Myn hynnin ka sngi na ka liang ki nongialam ka Seng HYC Byrnihat Circle hapoh ka jingialam jong u Genl Secretary u Samla Jony Syiem bad u President u Samla Warnes Lamin,ki la leit ban iakynduh bad ai iaka jingdawa ha khmat u CEM ka KHADC u Bah Teinwell Dkhar ban pynpaw iaka jing pyrshah iaka jing ioh lad ki khar Nepali ban wan thaw shnong ha poh ka Raid Marwet Ribhoi District  ha shnong Nerbong kaba dei u pud u sam ka KHADC.
Kine ki nongialam ka seng hadien ba ki la mih na kamra U CEM ki la iathuh haki nongpathai khubor ba ki dap da ka jinglyngngoh ba kumno kine ki khar Nepali ki ioh ban thaw shnong hangtei, haba kat u Syiem jong ka Raid Marwet u Bah Ken Syiem u kam ba um tip eiei bad u khlem ai sanad ne shah iaka jingpynlong  shnong jong ki briew ba sah hangtei.
Shuh shuh, ki la iathuh ba ki tnum iing ba don ha ka tei ka shnong ba ki ai kyrteng Upper Nerbong ki don kumba 72 iing bad ki la ioh lut iaki bhah na ki tnad ophis sorkar,kum ka MGNREGS,ka Ration card bad kiwei kiwei ki jingmyntoi kumba ioh mangi ki trai muluk.
Ki la iathuh ruh ba katkum ka rul jong ka Hima kaba 5(b) 2015 ka ong ba ia ki shnong bymdon khasi,u Syiem bad ka dorbar kan jied bad thung ia ki khasi ban long ki nongpyniaid shnong,hynrei hangtei pat ka la paw ba kim burom da kaba ki pynkhein iakane ka ain.
Bad ki la bteng ban ong ba lada ailad ne aili ia kum kane ka buit tuh kan long ban khring shuh shuh iakiwei pat jait bynriew poiei ban shim kabu kumjuh.
Haba jubad,ki  la iathuh ba u Rangbah shnong ka Nerbong pyllun u tip ia kane tangba um lah leh eiei, namar ba ki la leh donbor kine ki khar Nepali.
Shuh shuh, ki la iathuh ba naka liang u CEM u la kular ban shim khia halor kane bad un sa khot kyrkieh ia ka jingialang bad u Syiem ka Raid Marwet ban ia phylliew halor kane.
Kum ka seng,ki la ong ba ki dawa jur ba ka KHADC bad u Syiem ki dei shi syndon ban pyndam noh ia kane ka Shnong be-ain hapoh ka bri u khun Khasi.
Khliehriat:   Ka Khasi Students Union Jaintia Hills District Unit  myn hynnin ka sngi  ka la leit ban ia kynduh ia u Deputy Commissioner ka East Jaintia Hills District ban ioh shuh shuh ki jing pynshai ha kaba iadei ba kane ka khyrdop talasi mynder, ha Malidor East Jaintia Hills District.
Ha kane ka jing leit iakynduh ki dkhot ka seng, ia u Deputy Commissioner la lam khmat da u bah Satly.
S.
Ryngkhlem, Vice President KSU-Khliehriat Circle ha ryngkat ka jingiadonlang ki nongialam ka KSU Jaintia Hills District kaba kynthup ia u Samla Streamly S Niangti Finance  Secy bad samla Cherity D Suja Asst General Secy Ka KSU JHDU.
Na ka liang u bah F.
M.
Dopth, Deputy commissioner East Jaintia Hills u la ong ba ia kane kam la dep ban leh ia ka, ha kata ka rukom ba ym donkam shuh ban pynlong ia ka jingpynshai paidbah ne Public Hearing.
Na ka liang U DC ka East Jaintia Hills  ula pynpaw iaka jing sngew khia halor ka jing rem dor palat ka jaka kaba haduh kumba lai klur Tyngka, hynrei ula ong pat ba wat la katta ruh un sa pyrshang ban iakren bha ia ka dor bad u trai jaka u bah Bindro Simpli, khnang ba un ioh ban pynduna ka dor.
" Ka kam ka la iaid beit shakhmat bad kiei kiei baroh ki la biang lut kaba sah ka long sa tang ban ia pynbeit  bha iaka dor jaka" la ong u DC.
Naka liang ka Seng ka la pynpaw ka jing sngew kmen bad sngew nguh ruh ia u DC halor ka jing shim khia jong u halor kane kam bad ka Seng ka la khmih lynti ruh ba yn sa lah ban pyn urlong noh ia kane ka khyrdop talasi mynder ha Malidor khnang ba yn lah noh ban tehlakam ia ka jing wan rung kyrthep ki mynder kiba na bar shapoh ka jylla Meghalaya.
“Ngin iai buddien iakane ka kam khnang ba ka jingshna iaka Jaka rung jaka mih  ki mynder kan nym long suki than " la ong ki nongialam ka Seng.
Shillong:  Ka khubor jong ka Meghalaya State Commission for Women ka la shong iaka miting ban pynrem jur ia ka jingjia shah pynlong kam awria ia ki khynnah rit  kynthei ha Ri lum West Jaintia tang ban myntoi shimet.
Ban pynlong ia ki heprit bad iaki khynthei badangrit kum ki mar iadie iathied ka long pyrshah ia ka ain bad ka dei ka bym lah ban pdiang ha ka imlang sahlang,la ong ka khubor.
“Ngi da kyrpad iaki bor ka ain ba kin wad iaki nong leh bymman bad ban pyntikna ba kino kino ki ba donkti ka ain kan ym dei ban noh shiliang,"la bynrap tyngeh.
Shuh shuh,ka ne ka Commission ka pynpaw iaka jing sngewsih halor ka jingshah pyniap kawei ka longkmie ha Umbir bad ka kwah kwah ba ki bor ka ain kin shim khia ban lap halor ka jingjia.
Shillong:  Ka Election Commission of India (ECI) myn hynnin ka sngi, ka la ithuh ia ka National People Party (NPP) kum ka national party ym shuh kum ka regional party.
Kane ka jingithuh ka ECI ka long hadien ba ka NPP ka la jop MLA ha ki katto katne ki jylla kiba don ha kane ka dong mihngi.
Kumba ka long mynta ka NPP, ka la don MLA ha Meghalaya, Manipur, Arunachal Pradesh bad Nagaland.
Ka jingioh kyrdan National Party ka NPP ka dei hadien ba ka la jop san ngut ki MLA ha ka elekshon MLA ba dang shu dep shen ha jylla Arunachal Pradesh.
Da kane ka jingithuh ka ECI, kum ka national party, ka NPP kaba seng da u Purna A Sangma (bam kwai ha duwar u Blei) kan dei ruh ka party kaba nyngkong duh na kane ka dong mihngi ban ioh ia ka kyrdan kum ka National Party.
Halor kane ka jingithuh ka ECI, u Conrad K Sangma uba dei u National President ka NPP, u la ai khublei ia ki paidbah ka dong mihngi kiba la long ka daw ka jingithuh ia kane ka party ha ka rynsan sain pyrthei ka ri.
U National General Secretary ka NPP u Thomas A Sangma mynta ka sngi, u la aiti ruh ha u Conrad ia ka shithi ba la ithuh da ka ECI ia ka kyrdan national ia ka NPP.
New Delhi: Ka India, ka mad ia ka jingshit tasam ha ka taiew kaba nyngkong jong u bnai Jylliew, ha kaba mar shiteng ki nong shong shnong, ki ia tyngkhuh ia katei ka jingshit kaba jubor shibun.
Ka Rajasthan, ka dang iai bteng hi ban long ka jylla kaba jur tam ka jingshit, ha kaba ka nongbah Churu, kaba dei kawei na ki nongbah jong ka Jylla, ka la poi ka jingshit kaba haduh 50.
8 degree Celsius.
M.
M.
ThaiangHadien ba la pyniasoh jubor ia ka Thain Labang Nongphyllut, Elaka u Doloi Nongphyllut kawei na ki Elaka ka Rilum Jaintia ha ka snem 1951 da ka sorkar Assam ha ka jingai District ia ka Mikir Hills bad North Cachar Hills, kane ka thain ka la shah iehbein khlem kano kano ka kam pynroi ri, ka kam jingkoit jingkhiah bad khamtam ha ka liang ki Skul bad ha kaba kyntiew ia ka jingnang jingstad.
Hapdeng ka jingshah iehnohbein ki don pat ki Nonglehbha bad ki Missionary kiba kyntiew ia ki briew jong ka thain ha ka liang ka jingplie ia ki skul rit bad kyntiew ia ka jngnang jingstad nalor ka kam pynphriang Khubor babha jong ki shaphang u Jisu Khrist.
Ka long kaba dei ba yn buh jingthoh ban ym klet ia kiba ieid, kiba lehbha sbun ia ngi, kum u Phadar Elias Tome sdb, Phadar Joseph Arminana sdb bad u Most Rev.
Archbishop Hubert D’ Rossario bad uwei na kine u long u Phadar Felix Matta sdb, uba la khlad ha ka 17 tarik Jylliew 1963, ha ka jingkylla jong ka Bur ( Khwan ong ki Pnar) ha ka Wah Myntang ha ka jingwanphai jong u na ka jingleit jngoh shnong ia ki para Khristan na shnong Thangrain sha Iing Parish ( Parish Raliang) ia kaba iatip mynta ka Parish Mookyndeng (Mawkyndeng).
Na ka liang ki khun mynsiem jong u Phadar Felix Matta hapoh ka thain Labang-Nongphyllut ki don ka jingpynkhreh ban kynmaw ha kane ka 17 tarik Jylliew ia ka sngi khlad jong u.
Kum ban shu pynkynmaw ia u Phadar Felix Matta la kha ha ka 26 tarik November 1910 ha shnong Buttigliera d’ Asti, Itali( Italy).
U la im 53 snem.
24 snem u la im ha iing lajong kum u nongrep brisohwain da kaba ai ia ka nuksa Khristan kum u Samla u babha.
Haba pule na ka Biography jong u la ong ba ha kane ka rta, u la iohsngew ia ka sur kaba ong “ Khie leit sha ki jaitbynriew baroh ban ialap ia ka Khubor babha bad ia kiba ngeit da pynbaptist ia ki" bad ban lehbha ia ki briew katba lah ei.
Kine ki kyntien ki la pynduh thiah ia u Felix Matta.
Ban leit ialap ia ka Khubor babha sha ki Ri Mishon lane sha ki ri jong ka Pyrthei ym donlad lait satang ban long u Lyngdohniam Missionary.
U Felix Matta uba don kane ka jingangnud, kum u Samla babha u la iohsngew ia ka jingpasiaw ban long u Lyngdohniam bad u la rung ha ka kynhun jingiasyllok Seng Salessian jong u Don Bosco.
Saw snem kum u Aspirant hdien kum u Missionary ha Assam India.
U Phadar Felix Matta u la im 14 snem kum u Lyngdohniam ( Phadar).
Naduh ka sngi ba la pynkyntang Lyngdohniam ia u, u la im tang na ka bynta ki Mynsiem ban ialam sha u Blei bad ban lehbha iala ki parabriew.
Shuh shuh haba pule na ka kot lyngkdop “ A GOOD MISSIONARY" kaba thoh shaphang ka jingim u Phadar Matta, l shem ba kum u Missionary, u la ia kynduh shibun ki jingeh na ka bynta ka khubor babha, hynrei hapdeng bun ki jingeh u la ialeh borabor kum u Shipai bashlur jong u Jisu Khrist bad u la jop ia baroh.
U Phadar Felix Matta u long uba riewblei, uba kmen barabor, u riew aitilut na ka bynta ka jingbha ia baroh bad u bym ju shongthait ban trei ia ka kam jingpynbna khubor Ktien Blei.
U Phadar Matta u long u briew uba kloi ban len bad ban pynshitom ialade na ka bynta ka Khubor babha bad ban lehbha iala ki parabriew katba lahei.
Ka mynsiem jong u kaba dap da ka jingieid ia u Blei bad u long u briew uba kloi ban len ialade na ka bynta ka jingbha jong kiwei.
Shuh shuh ka kot lyngkdop “ A GOOD MISSIONARY" haba kren shaphang u Phadr Felix Matta ka ong “ DA SHISHA U LA LONG UBA LA KLOI BAN TYRWA IALADE HADUH KA JINGIAP HA KA WAH MYNTANG KUM KA JINGKNIA NA KA BYNTA KI MYNSIEM".
Shisnem shwa ka jingiap jong u, u Phadar Matta u la don ha Mawlai na ka bynta ka jingduwai Retreat bad kiwei pat ki Phadar.
Ha ka 17 tarik u Jylliew 1962, u Phadar Matta u la pynlong marwei ia ka jingduwai lynti Diengphna.
Ki jingthoh shaphang jong u la ong ba ha kata ka jingduwai lynti Diengphna, u la ioh sngew ia ka sur kaba najrong kaba pynbor ia u ban tyrwa lut ialade ha u Khrist kum ka jingknia na ka bynta ka jingkylla bamut ki Nongpop ban pynlait ia ki briew baroh na ki tyrsim jong u Ksuid u Khrei.
Nangta la ong ba ha kaba nyngkong u la sheptieng.
Hynrei lada kane ka long ka mon jong Me ko Trai “ u la ong ha khmih leh ia nga katba Me mon, k Maria ka Nongiarap ki Khristan kan sa iarap ia nga".
Naduh kata ka sngi ha kaba u la ong “ Ka Mon jong Me ko Trai kan long borabor na ka bynta jong nga", u Phadar Matta u la bret lut ialade met bad mynsiem hapoh ka jingsumar sukher jong u Jisu bad ka Maria ka Nongiarap ki Khristan bad u la iaid haduh Kalbari na ka bynta ka jingkylla bamut ki Nongpop bad ban pynim ia ki briew baroh ban shuh shuh ka kot Lyngkdop  “ A GOOD MISSIONARY".
Na ka bynta ka Khubor babha, ban iarap ia ki briew ban lait na ki tyrsim jong u Ksuid u Khrei, ka Shwar, ka Taro, ka Tyrud, ka Smer, ka Montor, ka Maia, ka Pamtim, ka Pamtiah, bad ban iarap ia ki briew ba kin bha kin miat ka longbriew manbriew, ki jingat phyllung jong ka Wah Myntang kim shym lah ban pynlip ia ka ia ka mynsiem jong u Phadar Felix Matta.
U Phadr Matta u la khlad ha ka 17 tarik Jylliew 1963, ha ka jingkylla ka BUR ( Khwan) kaba u shong katba u dangjam ia ka jingatphyllung jong ka Wahmyntang.
U Pope Ioannis XXIII, haba kren shaphang ka jingiap jong ki Missionary kiba la aiti iala ka jingim na ka bynta ka jingbha jong kiba bun kiba lang u ong “Wow ka jingitynnat ban iap hadien ba la im ka jingim baroh na ka bynta ka jingtrei Mission ha ki Ri Mishon".
Kine ki kyntien ki iahap bad ka jingim bad ka jingiap jong u Phadar Felix Matta, u Missionary babha.
Shillong: Hadien kajing ujor jong ki khynnah pule ia ka jing thumur ha ka rukom ban correct bad aimark ia ki samla pule; ka Nehu Student Union (NEHUSU) la maham tyngeh ia kinongpyniaid ia kane ka jaka pule kaba heh tam ha ka shatei lammihngi.
Ha kajingiakynduh bad ki nongpathai khubor uRangdajied Marwein u adviser ka NEHUSU u la ong ba la don palat 200 ngutki khynnah pule ki ba la wan ujor, namar ka jing ai mark kulmar ka NEHU badkumba 60 tylli ki ba la phah ban pynbeit biang bad napdeng kine  30 ngut ki khynnah  la lap ba dei shisha ka jingbakla jong kaNehu ha ka rukom ai mark"Na ka liang ka NEHUSU ka la ong  kane baroh kam dei ka sien kaba nyngkong banlap ia ka jing thumur, hynrei myn shem snem ruh la lap ba ki la leh thurmurhynrei ba ka dei ia ki khynnah pule ha NEHU hi.
Ka seng ka la maham tyngeh bakum kine jingbakla  kaba ktah ia ka laweijong ki khynnah pule  kam dei shuh banjia haduen habud.
Ka seng ka la pynpaw ruh kat kum ka jingbthahka  UGC ia ka Nehu University ba hapoh ka6 bnai ki dei ban pyndap noh ia ki post ki ba dang lait ha kane ka ja pule kaseng ka la pynpaw ruh ia ka jingkhia mynsiem ba lada kim lahban leh kumta kaUGC kan ot ia ka jingiarap (grant) kabaai ban iarap ia kane ka skul bah NEHU bad kane kan wan shibun kijingduhnong ia ki khynnah  pule.
Bah RM ShabongKa la long ka jingshongshit jong ka sngi thung dieng ha kylleng ka Ri Khasi Jaintia, ha kaba la iohi ba ki khynnah skul, ki hap ban mih sha jaka phlang lem bad ki riam skul jongki, na ka daw ban ia thung dieng.
Ym tang katta, la iohi ba ki shakri sorkar, ki heh ki hain, naduh u myntri rangbah bad ter ter, ba ki ia bunkam ban ia thung dieng lut khoit, lane kumba don kiba antad ba da ki million tylli ki dieng ki dieng, yn thung ha kine ki sngi, kum ka jingrakhe ia ka sngi pynneh mariang.
Hynrei ka jingkylli pat ka long, mano ban sumar ia ki dieng, hadien ba la dep thung bad la kito kiba thung, ki don ne em ia ka jing kitkhlieh ban sumar ia kitei ki dieng, ne ka shu long noh tang ka kam tamasa ba shisngi, ban thung bad hadien kata, ban ailad ia ki blang, ki masi bad ki jyrmie ba kin  pyniap noh ia kitei ki dieng kiba dang khie lung.
Ngim tip ruh haduh mynta, ba na kine ki jingthung dieng kiba man u snem, la katno tylli kiba la kylla dieng bah bad sa katno tylli kiba la iap noh bad katno shuh ka jinglut ka pisa u paidbah, na bynta uwei u dieng bad ka jingtih ia kawei ka thliew thung dieng lem bad kiwei ki jing donkam.
Ka jing kitkhlieh ia katei ka kam, kam dei ban long sha ki khynnah skul, sha u myntri rangbah, sha ki ophisar bad kumta ter ter, hynrei, ka la dei ban don ka bhah na ka tnat khlaw, ka tnat  pynneh khyndew bad kiwei ruh ki tnat sorkar bad ia katei ka kam, dei ban aiti sha ka tnat khlaw, ka tnat pynneh khyndew bad khamtam ia ki shnong, kiba don kito ki dieng, ba kin ia kitkhia bad ban peit ba ki dieng kin san kin plung bad kin pyn jyrngam ia ka mariang kaba la syllen.
Kam dei ruh tang katta bad ka jingthung dieng, kam dei ruh ban long ha rud surok, namar ba ka surok kam ju map bad ka ju jia khah khah, ba ka ju pom noh ia ki dieng, kiba don ha rud, namar ba hap pynheh shuh shuh, lane ba ki pynwit ia ka leit ka wan bad kumta, ka jingthung dieng, ka dei ban long kham kyrpang ha ki law shnong, ki law kyntang bad ha ki rud wah lane ki rud bad lada ka long kumta ki dieng kin long ka jingmyntoi ia kito ki khlaw ba la ri bad sumar kyrpang.
Shillong: Ka seng ki nongkhaïi ha khappud kaba la tip kum ka Ri-War Mihngi Exporter and Importer Association ka la pynthymmai ia ki nongkitkam jong ka ha ka jingialang kaba la long mynta ka sngi ha Pynursla.
Ha katei ka jingialang la jied ia u bah Dibaron Khongbinan kum u President, u bah Lamkupar Mawkon Vice President, u bah F Edward Khongshei kum u General Secretary, Aristerwell Suting Asstn.
Secretary ryngkat kiwei pat ki nongkitkam , ka samoi treikam jong kitei ki nongkitkam kan long na ka bynta 3 snem.
Ka kyrwoh khubor na u General Secretary bah F Edward Khongshei, ka la kyrpad ia baroh ki dkhot jong ka Association ba kin ai ka jingkyrshan bad ka jingiatreilang bad ki nongkitkam ha kino kino ki bynta.
Jowai:  Hadien ka jingioh pyllait ki pulit ia ki 20 ngut na ka jingshah khaii die met, myn hynnin ka sngi sa saw ngut kiwei pat ki la wan hi sha ki pulit ban ioh jingiarap na ki pulit bad mynta ki la don haduh 24 ngut kiba  la ioh ban pyllait da ki pulit kynthup ia kitei ki saw ngut kiba la wan mih hi sha thanatHa kajuh ka por u SP ka West Jaintia Hills, u bah Lakador Syiem u la iathuh ba la thung ia ka kynhun ba kyrpang ban tohkit halor katei ka kam khayi kynthei bad ruh ia ki kam die met ha ka District“Ngi la thung ia ka Special Investigation team ban tohkit bniah bad ia kane yn khlieh da u Dy.
SP (Hq) u bah Macjoel Marngar nalot ar ngut ki DSP ha ryngkat u OC cum Circle Inspector bad ka OC Women Police", la ong u bah Syiem.
Katba u Addl.
SP ha ryngkat u SP kin long ki nongiarap ia katei ka kynhun tohkit.
Na ka liang utei u heh pulit ka EJH u la ong ba kitei ki kynthei kiba la ioh ban pyllait ki donkam ia ka jingiasyllok ka sneng ka khraw bad ngi la shaniah ia kane ha ka tnad social welfare.
Shillong:  U MLA ka Mawphlang uba dei ruh u Chief Engineer barim ka tnad Public Health Engineering (PHE) u bah SK Sunn u la ong ba ka donkam palat ia ka jingiatreilang hapdeng ka tnad PWD bad ka PHE khnang ban pyniaid ia ki kam ka Greater Shillong Water Supply Scheme phase-III kaba sahkut noh namar ka jingbym don ka jingiasngewthuh jingmut.
Haba kren sha ki lad pathai khubor myn hynnin ka sngi, u bah SK Sunn u la ong ba kane ka skhim ka la dkoh ka rukom iaid jongka tang namar bym ai jingbit ka tnat PWD ban pyniaid ia ki paip um.
“Ka donkam ia ka tnat PHE bad PWD ban don ka jingsngewthuh jingmut", u la ong.
U bah Sunn u la iathuh ba kaba sah mynta ka dei ha ka song-II kaba donkam ban pyniaid ia ki paip um naduh Mawphlang shaduh ki jaka ba dei ban pynpoi ia ka um.
U la ong ba ka la sahkut ruh namar bym ai jingbit ki shipai ban pyniaid ia ki pipe na MES kaba don ha Rilbong.
Ha kaba ia dei bad ka jingpan ram biang ka sorkar T.
105 klur ban pyndep ia ka GSWSS Phase-III, u la ong ba ha kano ka nongrim la shim jingkhein ba dang donkam ban pynlut ia ka pisa namar katkum ka jingtip jong u ia ka jinglut ba thymmai ym pat shym la leh haduh mynta.
Ha kaba ia dei bad ka jingthoh jong ki kontraktor sha ka sorkar ba kim lah shuh ban trei ne bteng ia ka kam ha kajuh ka dor namar ba ka jingmang pisa ka dang sah katkum u snem 2007-08, na ka liang u bah Sunn u la kubur ba kan long kaba eh ban trei ia kam ha ka jingmang pisa naduh utei u snem bad kyntu ia ka sorkar bad ka tnat ba dei khmih ba kan shim khia ban pynbeit khnang ba yn lah bna sdang noh ia ka kam mardor.
U la ong ba ka song-II lada ym ioh ban sdang mynta kan long kaba eh shibun ban pyndep hapoh 18 bnai.
Shillong:  Ka skulbah ka rep ka riang ne ka Central Agriculture University (CAU) kaba dei ban seng ha kane ka jylla ha Kyrdemkulai, ka slem namar ba ka sorkar jylla kam pat ai jaka ban shna ia ka Administrative Building ha Umiam, Ri-Bhoi.
Katkum ka jingtip RTI ba la ioh, la pyni ba ka sorkar ka la pynslem ban ai ia kane ka jaka kaba dei jong ka MeECL kaba heh 40 akar ban shna.
Ha ka jingshisha ia ka jaka pule, la dep ban ioh ia ka jaka ha Kyrdemkulai, Ri-Bhoi kaba heh kumba 200 akar.
“Ka jingleh lahe lahe ne suki ka sorkar jylla, ka lah ban buh jingma wat ban duh syndon ia kane ka skulbah", la ong u bah A Dkhar uba la ioh jingtip da ka RTI.
Katkum ka RTI, ha u snem 2010, ka Parliamentary Assurance ka la pynthikna ban don ka CAU ha dong mihngi ba kynthup ia ka Meghalaya, ban pyllait  noh na ka Imphal Central Agriculture University.
U chairman ka DARE u Dr S Ayyeppan uba long ruh u DG ka IACR ha ka 28 tarik Nailur, 2015, u la ong ba dei ban pynsted ia kane  ka kam ban sdang noh bad, ka sorkar jylla ka la ai ia ka jaka ha Kyrdemkulai kaba heh 200 akar ba la iasoi hapdeng u Joint secretary ka tnad ka rep ka riang ka jylla bad u Dr SN Puri u Vice Chancellor ka Imphal Agriculture Univiersity ha ka 14 tarik Nailur, 2014.
Hynrei ym lah ban tip namar ki bor ba sha lyndet, la pynslem ban aiti sa ia ka 40 akar ia ka jaka kaba don ha Umiam ban shna ia ka Administrative Headquarter bad kane ka la sahteng haduh mynta namar bym shim khia ka sorkar jylla.
Shillong:  U Bah  Honny Pher Sohklet na Wahingdoh u la ujor ba u la shah tuh iaka Scooty ML-05L-3650  na iing u ha ka 3tarik Jylliew  por  kumba 1 baje nohsngi katba u dang buh ha Wahingdoh.
Ha kawei pat ka khubor, Ka Mami Chinghoiniang na  Happy Valley Shillong ka  la ujor ba ka  la shah tuh ia ka Scooty ML-05Q-8925   na iing katba ka dang pynieng ha Happy Valley ha ka 4tarik Jylliew por 9.
30 mynstep.
Nongpoh:  Namar ki kam babha kaba la pyni da u Bah Adias Syngkli, u Rangbah shnong uba la shakri la bun bun phew shnong hapoh ka shnong Iewmawlong ha Nongpoh, mynta ka sngi na ka liang ka Ri Bhoi Youth Federation, Iewmawlong Unit, ka la pynkup burom ia utei u Rangbah bad ruh ia ka Silis Chyne, ka kurim jong utei u rangbah, namar ka jingkyrshan lem jong ka ha ki por kiba utei u rangbah u la shakri ia ka shnong ka thaw.
Ha ka jingpynkup burom, kaba la long ha iing Durbar ka shnong Iewmawlong, ki nongialam ka RBYF kiba kynthup ia u samla Aristone M.
Ryndongsngi, u Bah Emilius Maiong lem bad kiwei, ki la ong ba ka nongrim hi kaba la pynlong ia ka seng ba kan pynkup burom ia kitei ki shi kurim, ka dei namar ba ki la trei shitom, na ka bynta ban wanrah ia ka bha ka miat bad ka shongsuk shongsain hapoh jong katei ka shnong.
U Bah Adias Syngkli, uba la shakri kum u rangbah shnong naduh u snem 1989 ter ter haduh u snem 2005 bad kumba long mynta u dang bat kum u dkhot ka Executive Committee jong ka Dorbar Shnong.
Katei ka khusnam kaba la pynkup da ka RBYF ia utei u rangbah ka dei halor ka nongrim kum u rangbah shnong uba la ai ia ka jingshakri kaba hok na ka bynta ka jingmyntoi ki paidbah.
Kolkata:  Ka khubor pulit ka iathuh ba  u wei u briew ba 28 snem na Paschim Midnapore district jong ka West Bengal ha ka sngi Palei u la shah kem noh namar ba u la ksih iap ia la ka tnga hadien ba ka la kha ia ka khun kynthei jong ka.
Ka khubor pulit ka iathuh ba u Shintu Jana u la shah set noh ban tohkit halor ka jing shah pyniap ka tnga jong u ka Lakshmipriya Jana  ba 25 snem ha ka miet Sngi balang.
Shuh shuh,ka khubor pulit ka ong ba ki baha iing jong ka ba iap ki la ujor ba ki don ki huri hura shi iing jong ki namar ka  jing dawa ia ka dowry kumjuh ruh namar ba kha da ka khun kynthei.
Shillong:  Ka Hima Mylliem myn hynnin ka sngi ka la ong ba ka iew die masi kaba don ha Khanapara hapoh ka Hima Mylliem kan plie beit, wat la ka Khasi Jaintia Butcher Welfare Association (KJBWA) ka la pynbna ba kan sangeh ban thied masi naduh ka 7 tarik mynta u bnai.
U myntri MB Kharlukhi mynta ka sngi, u la ong ba ka Hima kam shym la don jingtip satia  ia ka jingiakhih ba la pynlong da ka KJBWA, kaba la rai ban nym thied ia ki masi na ka iew Khanapara.
U myntri u la ong ba ka Hima kam don jingtip ruh ia ka jingkynnoh ba la shalan ia ki masi na katei ka jaka sha Bangladesh namar kane ka kam ka hap ha ka jingkhmih ka sorkar bad ka tnad Custom.
Ha kajuh ka por u la pynrem ruh ia ka jingleh  shalan ia ki masi sha kiwei pat ki jaka.
“Wat la ka KJBWA kan nym leit thied ia ki masi na katei ka iew hynrei kan plie beit bad kiba kwah ban thied bad ki bym kwah ruh kan nym don ka jingpynbor", la ong u myntri Kharbuki.
U la iathuh ruh ba ki nongshoh doh ka KJBWA haduh mynta kim pat wan pynsngew satia ia kano kano ka jingujor ba ki shem ha katei ka iew.
La iathuh ba ka Hima ka la ai wai ia katei ka iew ha Khanapara bad kam lah ban tuklar ia ka die ka thied ia ki masi na katei ka iew.
Lah ban pynpaw ba ka Khasi Jaiñtia Butcher’s Welfare Association (KJBWA) ka la rai ban sangeh noh ïa ka jingthied masi na Iew Khanapara, Ribhoi District naduh 7 tarik mynta u bnai khlem pud sngi haduh ban da pynbeit da kumwei pat.
Shillong:  Ki nongialam jong ka seng ki nongotdoh masi ba latip kum ka Khasi Jaintia Butcher Welfare Association (KJBWA) myn hynnin ka sngi hadien ba ki la leit ia kynduh ia ka DC Nongpoh, halor ka jingbymioh shuh ka seng ban thied iaki masi ba bha na ka iew die masi ha  Khanapara,la ioh ban iakren bad   u Rupang ha kaba u Bah Generous   u la iathuh ba barobor na ka tnad Vetenerinary ki ju pyndeng sohskhor, hynrei ka long ka ba pynlyngoh pat ia ki ban tip ba ki masi ba  ju thied maki ki deng sohshkor da kawei ka jait katba ki masi ba ki mih shabar pat ki ioh da kawei pat ka jait sohshkor.
Shuh shuh,u la ong ba la suba ba ki don ki ba donbynta ban leh ia kane bad la suba ruh ba lehse don ruh wat na ki seng bhalang ki ba donkti halor kane.
U la iathuh ba ka jing khang die doh masi kan iaid beit kumba la pynbna naduh lashai ka sngi bad kan bteng tad haduh ban da jop ka jingia khun ba ki bor ba halor kin shim khia.
Shuh shuh,haka jingiakren u la ong ba hapdeng kane ka jing khang otdoh kim nang shuh ban ong kin trei noh da kaei namar la shi katta ki snem ki la aiti ban trei da kane ka kam.
U la iathuh ruh ba baroh khoit ki nongdie doh masi (malik) ha ka Rilum Khasi kin ym duna iaka 260 haduh 300 ngut bad u wei uwe  u malik un ot kumba 4 haduh 5 tylli eiei shi sngi shi sngi,bad ba kador jong u wei u masi um duna iaka 35,000 tyngka.
Halor ka tei ka jingkhang otdoh masi jong ka seng KJBWA, haba u nongthoh khubor u pynshongnia, la shem ba ka jing sahkut ka pisa ban tyllun tang hapoh ka Ri lum khasi kan long lehse kumba 4,55,00000 tang ha ka shi sngi bad kan ktah ia ki nongbylla badon kumba 4000 ngut tam eiei jong ki malik.
Nongstoin:  Ka kong  A.
Kharsyntiew ka Secretary jong ka  Seng Longkmie New Nongstoin (WKH), ka la iathuh ba ha ka 4tarik Jylliew por 2.
50 baje janmiet ki la kem ia uwei u briew ba kyrteng u Mewvin Kharbani na iew Nongstoin ryngkat bad 15 kwartar ki bilor kyiadIMFL bad ia saw tylli  ki thyrnia  ba thmu ban die  hangtei,ha kaba u la byrngem ban pynmynsaw kylla ia ki dkhot ka seng da ki bilor pait ryngkat ka byrngem pynhiar kput iaki.
Shillong: Ka Beauty Parlour ba longtrai da ka Kong Iada Hujon na ka shnong Mairang bad ka ju hikai ei ia kino kino ki samla kiba don ka sap bad ka mon ban wan shah hikai sha kane ka jaka ai jinghikai, hynnin ka sngi,kata ha ha 5 tarik Jylliew 2019 ka la sam ia ki sertiphiket sha ki 20 ngut ki samla ba la pass ia ka training na kane ka Centre, ha kaba I Kong Liza Kharpomtiah na ka Basin Development I la sam ia ki sertiphiket sha kitei ki khynnah.
Ha kane ka jing sam sertiphiket la ia donlang ruh ka Kong Rose Kharsyntiew na ka Rainbow CSC Mairang.
Haba ai jingkren ha katei ka jingialang, ka Kong Rose Kharsyntiew ka la ong ba  ka Banet’s Beauty Parlour kaba don ha Shnong Mairang kala long kaba  nyngkong duh ban long ka Centre ban ai jinghikai ia ki samla ka shnong bad ka thain da kaba ia ki sertiphiket jong kane ka Beauty Parlour la sain da u Deputy Commissioner ka West Khasi Hills,District.
Ka nongseng jong kane ka dukan ai training ka kong Iada Hujon ka la ong ba kam poi pyrkhat ba kan long kumne namar ka la mad iaki jingeh ba bu ha ka por ba ka dang sdang nyngkong,phewse mynta ka la iohi ia u soh ba thiang.
Shillong:   Ka Smit ka la pynliem ia ka Nongkrem da 3-1 kol ha ka jingiakhun kaba long mynta ka sngi ha ka lumpung U-18 SPL ka SSA ha madan Polo.
Ia ka Smit la thep da u  P.
Nongrum (37), B.
Khriam (75) bad (84).
Katba ia ka Nongkrem la thep da u S Kharbuli ha ka 25 minit.
Shillong: Ki kynthei ka East Jaintia Hills District, Khliehriat kin iakhun pyrshah ia ka East Khasi Hills, District, Shillong katba ka South West Khasi Hills District, Mawkyrwat kin iakhun ia ka West Khasi Hills, Nongstoin ha ka semi phainal kaban long lashai ka sngi jong ka lumpung Chief Minister State Level U-12 Football Tournament 2019.
Na ka bynta ki shynrang, ka East Khasi Hills, District, Shillong kan iakhun ia ka West Jaintia Hills District, Jowai, ka West Khasi Hills, Nongstoin pyrshah ia ka Ri- Bhoi District, Nongpoh.
Ka jingialehkai kan long ha madan JN Stadium, polo.
Shillong: Mynta ka sngi, la lap ia ka metiap jong kawei ka long kmie ka ba la tip kyrteng kum ka kong Iohbianghun Sahkhar na khlaw Umbir Ribhoi District, ha ka por kum ba 5 baje 5 shiteng eiei.
Ia kane ka metiap jong kane ka long kmie la lap ba la teh da u tyllai plastic na ryndang bad ka metiap la lap ba ka don ha khyndew.
Ha jan jong kane ka longkmie  ki don ka  juti shiliang bad ka beg rongiong kaba don katto katne tylli ki tiar kum ka tari, ka jingkhaptyrsim, ki dawai homeopathic, u bilor um ka mobile phone bad ka ID card.
Haba peit ia ka ID la sngwthuh ba ka dei jong i kong Iohbianghun  Sahkhar Asst Manager A/c’s of Umpling Dongshaneng Block -1.
C/o Dr.
Mrs B.
Sahkhar.
Ia ka met jong kane ka longkmie la rah sha Civil Hospital ban leh ia ka ba donkam.
Ka jingtohkit ka dangiaid shakhmat.
Nga kwah ban iathuh ia phi ba balei ki govt department ha meghalaya kim juh advertise ia ki post ba lait kam haba lah bun kiba lah retired lah bun bun snem ka daw ka dei ba ki thung da ki casual khamtam eh ha P.
H.
E hills department te sngewbha ba phin investigate lane phin file R.
T.
I khnang ba kiei kiei baroh kin paw pyrthei ia ki jing leh ki engineer bad SDO khnang ba kiba lah pass bad ba dei hok kin ioh kam.
Khublei shibun.
Shillong: Ki pulit ka nongbah Jowai, ki la ioh kem sa arngut ki briew hynnin ka sngi, kiba donkti ban pyniaid ia ka kam khaii met sha West Jaintia Hilld District, ong ka khubor.
Lyngba katei ka jing ioh kem, kumta baroh kiba donkti ha katei ka kam bad kiba shah kem, ki la poi sha ka 10ngut.
Kitei kiba shah kem hynnin, ki long U Nikil Sarkar (30) na Muktapur bad ka Victorial Shylla (34) na Mootyrchiah, West Jaintia Hills District.
U Bah Lakador Syiem, u iathuh ha kawei ka news portal, ba haduh mynta ki la lah ban pyllait im ia 20ngut ki briew kiba la shah pynbieit ha katei ka kam khaii met bad 9ngut na kitei, ki dei kiba dang rit rta.
Kitei kiba shah kem baroh ki don mynta ha ka jingtohkit jong ka kashari.
Ki lad khubor na Jowai, ki iathuh mynta ka sngi, ba sa sawngut kiwei pat ki la leit sha ki pulit, ban pan jingiarap, na ka bynta ba kin tohkit halor katei ka jingshah pynbieit jongki, ha ki kam die met bad haduh mynta ka sngi, ki la don haduh 24ngut kiba la ioh pyllait da ki pulit, na bynta kitei ki kam khaii met.
Shillong: Ki pulit ka Jylla, ki dang thwet ia U President jong ka KSU Ranikor, uba dei uwei na kiba donkti ban shoh ia uwei u briew, u bym tip kyrteng satia, ha ka 3tarik Jylliew 2019.
Kat haduh mynta, la ioh kem tang ia uwei na kiba donkti bad ka jingthwet, ka dang iai bteng ia ki lai ngut kiwei pat, ong shuh ka khubor.
La antad, ruh ba utei uba shah shoh, u dei u dkhar uba na Bangladesh, uba la wan rung sha katei ka shnong khappud.
Ha katei ka 3tarik, ki don 4ngut kiba shoh ia uwei u briew, uba lymbuit ha kawei ka phyllaw iing briew, ha kaba la antad, ba ka dei ka iing jong U MLA barim ba la khlad noh jong katei ka thain, U bah PK Raswai.
Shillong: U myntri rangbah ka jylla, u Conrad K Sangma, u la long ba ka sorkar jylla ka la mang ia ka bhah kaba T1500 haduh T2000 klur na ka bynta ka jingpynkhreh ia ka jaka ialehkai National Games ha Umsawli kaba don ha thain Mawdiangdiang.
Ia kane u Myntri Rangbah ula iathuh katba u dang let ban jurip ia ki jaka kiba la long trai da ka Meghalaya Urban Development Agency.
Halor kane ka jingialehkai National Games, u Myntri Rangbah u la ong ba shen ka sorkar kan sa pynbiang ia ki jingkhein jingdiah shuwa ban leit iakynduh ia u myntri rangbah duh ka ri.
“Ngi donkam ban pynlong ia ka jingjurip mynta, namar na ka liang jong ka sorkar ngin hap ban ai ia ka jingkhein Detailed Project Report ban pynkhreh pynbit pynbiang ia kane ka jaka bad kumjuh sa kiwei ki jaka na bynta kane," la ong u myntri rangbah Conrad Sangma.
Ha kawei pat ka liang, u myntri rangbah ula ong ba ha kane ka shisnem, ka sorkar ka don hapdeng ka jingia pynbeit ryngkat bad ka Social Justice Ministry ha ka jingthmu jong ka ban thaw ia ka Stadium na ka bynta kito kiba anna ka met lane  ki Specially Abled ia kaba yn shna ha kane hi ka thain kaba yn tei iaka stadium jong ka National Games 2022.
“Kyrmen ba ka sorkar kmie kan mynjur ia ka jingtyrwa jong ka sorkar jylla ban tei ia kawei ka Disability Stadium hangne ia kaba yn pyndonkam na bynta baroh kawei ka thain Sepngi jong ka ri India," la iathuh u myntri rangbah Conrad Sangma.
Lah ban kdew ba katei ka Stadium ha Umsawli kan lah ban rung haduh 25-30 hajar ngut ki nongpeitkai, kawei ka pung jngi, ka Multi Utility Indoor Stadium bad ruh ki ing sah na bynta 2000-3000 ngut ki nong sah.
Ha kane ka sngi jong ka leit jurip la iadon lang ki ophisar ka tnad MUDA, PWD, MeECL, PHE, Sports bad kumta ter ter.
Nongthliew :Mynta ka sngi ka Bridge of Hope ka la rakhe ia ka World Environment Day ha shnong Umthlong, West Khasi Hills ha kane ka jingrakhe ka ia kane ka sngi rakhe kyrpang ban pynneh pynsah ia ka mariang la sdang shwa da ka jingialang kaba lyngkot ha kaba la pyniaid ia ka jingialang  da u Phaining Mawlong uba long u Coordinator Bridge of Hope Umthlong Project,  ha ka jingdon lang ki Nonghikai kane ka skul bad  u Samla Mining Pathaw uba dei u President ka Khasi Students Union, Nongthliew  Circle uba la ai jingkren shaphang ka jingkordor ka mariang, ban pynneh pynsah ia ka mariang.
Hadien kane jingialang, la ioh ruh ban thung dieng kumba 150 tynrai da kaba iashim bynta lang da baroh kiba poi ha kane ka sngi rakhe kaba kynthup ruh ki khynnah barit kiba pule ha kane ka Bridge of hope.
Ha ka jingrakhe ia ka lehniam Eid, U Salman Khan, ula pynmih ia ka phlim Bharat bad ha kane ka sien, ka phlim ka sdang da ka jingshong shit kaba khraw.
Haduh mynta la iathuh ba katei ka phlim, kaba la pyni ha 4,700 tylli ki iing Cinema, ka la kamai sha ka T.
30 haduh T.
35klur, ha ka sngi sdang jongka, wat la ka don ka jingthut namar ba ka don ruh ka jingialehkai jong ka India pyrshah ia ka South Africa, kaba la long ha England.
U Salman, u ju don ki phlim kiba u ju pynmih ha ka rakhe Eid.
Ha u snem 2016, ka la mih ka Sultan, kaba kamai T.
36.
54klur, ha u snem 2017, ka mih ka Tubelight, kaba kamai T.
21.
15klur bad nangta sa ka Race 3, kaba kamai T.
29.
17klur.
La iathuh ba ka phlim Bharat, ka la kamai hynnin ha ka shisngi sha ka T.
42.
30klur, kaba dei ka jingkamai kaba heh duh na baroh ki phlim U Salman ha ka sngi nyngkong.
U Salman Khan, ula ai khublei sha ki riew ieid phlim, kiba la kyrshan bor bah ban pynlong ia katei ka phlim jongu, kaba iaid iew tam, ha ka sngi nyngkong ba la pynmih paidbah.
Shillong:  Ki nongpyniaid jong ka Shillong Entertainment kim banse ban hap ban pynlong noh da ka Duet Dance namar ba bun ki nongshim bynta kiba kwah ban iakhun ia ka Duet ym ia ka Couple Dance ha ka jingdon ki nongshim bynta na shabar ka Meghalaya kiba kwah ban wan shim bynta ym banse hap ban pynlong noh da ka sien ba nyngkong ka Open Northeast Dance Championship ia kaba yn ai khusnam 2,00,000.
Kino kino kiba kwah ban shim bynta ki lah ban phah ia ki video jingshad napoh iing lajong lyngba ka WhatsApp’s No.
8259967432/8131934923/8794069330.
Ia ka online audition yn pdiang khatduh ha ka 2 tarik u Naitung bad ia ka Mega Round yn pynlong ha ka 6 tarik u Naitung.
Yn shah ruh ia ki jingrwai khasi, hindi bad kiwei kiwei ki jait jingrwai.
La phiah ruh ar bynta ia ki khynnah rit naduh 15 senm shapoh kiba heh 16 snem shaneng, ong ka kyrwoh khubor na ka kong Ridalin Sohtun secretary Shillong Entertainment.
Shillong: Ka kynhun ki nongkitkam ka Raid Kongthong, hapoh ka Sohra Syiemship, ka la pynshai ba ka jingsaphriang ka khubor ha kine ki sngi ba ki rangbah Balang ki pynthut ia ka jingleh niam kiba dang don ha ka niam tynrai, ka dei kaba shu lamler bad ka bym shisha.
Haba kren sha ki lad pathai khubor myn hynnin ka sngi, u secretary ka Raid Kongthong, u bah Stogent Lynrah ba don lang u bah Sylloklang Majaw, u Sordar lem bad kiwei, u la pynshai ka jingjia ha ka 27 tarik Jymmang 2019, kam don eiei ka jingiadei bad ka kam niam jongno jongno.
“Ha raid Kongthong, baroh ki kynhun niam ki iashong suk iashong sain khlem kano kano ka jingiapher", la ong u bah Stogent.
Lah ban kdew ba ha ka 27 tarik,  ka jingthmu ban pyllong ia ka shad ha shnong Kongthong kam long kaba iaid beit namar ka don ka jingbym iasngewthuh jingmut hapdeng ki ar liang mamla jong ka shnong.
Halor kane ka jingjia, ka la don ruh ka jingiaujor ejahar mar kylliang hapdeng kine ki ar liang mamla.
U bah Stogent u la kynnoh ba ka jingjia ka dei namar ba uwei u briew u bah Kanol Majaw uba kam kum u Sordar lem ka kynhun kila leh donbor  ban thombor ia ka riti ka raid Kongthong.
U la ong ba ka raid ka pynrem jur ia ka jingleh thombor jongki namar ba ia ki kam ka Raid,  dei tang u sordar ban pyniaid ia ka jingleh niam bad dei halor kane, la pyrshah ia ka jingleh donbor jongu hapdeng ka jingdon lang ka majistrate bad ki pulit ha katei ka sngi.
U la iathuh ba ka kam iaknieh sordar ka dang don ha kashari bad kam pat ai kano kano ka hukum.
U la iathuh ba la ujor ejahar  ha kane ka sngi Saitjain pyrshah ia u bah Kanol Majaw halor ka nongrim ba u thmu ban thombor da kaba shu kam sordar.
Shillong:  Ka seng Hynniewtrep Students Union ka ai khublei ia ka tnat pulit ka West jaintia halor ka jing trei shitom jong ki ban iohkem ia ki dalal pyniaid kam awria ia ki khynnah kynthei, ha ka shnong Mihmyntdu kaba hap hapoh west Jaintia hill bad ruh ka seng ka pynrem jur ia kine ki Dalal awria kiba khlem da pyrkhat shuh ia ka burom ka akor ha ka long briew man briew, tang ban ioh kamai spah da kane ka jaitkam kaba poh tam bad kaba hiar dor tam ha ka imlang sahlang bad ruh ka kam kaba ktah ia ka burom akor jong ka ri bad ka jaitbynriew hynniewtrep.
Hynnin ka sngi, ki pulit ka Jowai, ki la pyllait noh ia 9 ngut ki khynnah kynthei kiba la shah pyniaid ban leh ia ki kam awria.
Ym tang katta, ki pulit, ki la kem ruh ïa 8 ngut kynthup ïa ki kynthei, kiba donkti ban pynbieit ia ki khynnah kynthei, ban pynngop ia ki ha ki kam awria.
Kine ki khynnah kiba la ïoh pyllait ki ki dei kiba don ha ka rta kaba 14, 15 bad 16 snem ka rta.
Kiba shah kem 8 ngut ki kynthup ïa ka Dapynbiang Sten (26) na Kyrwen, Riwandakaru Dann (22), Ladthadlaboh, Kristina Lyngdoh (18), Sohkynphor, Sanwaki Dkhar (28), Khliehiongriang, u Lemi Ryngkhlem (20), Demthring, u Elison Dkhar (24), Demthring, Emryngkatmitre Dkhar 20, Demthring bad u Prosperity Talang (22), Demthring.
U Bah Lakador Syiem, Superintendent of Police, West Jaintia Hills, haba iakren bad ki nongthoh khubor, ula ong kane ka kam kala paw pyrthei, ka la jia hadien ba jahrngai kawei ka khynnah naduh ka 25tarik Jymmang na kawei ka Shnong kaba don ha Jowai.
Shillong:   Ka FKJGP ka la dawa ba ka sorkar ka dei ban pynshitom ia ki nongtrei kiba leh bakla bad ki bym khein snep ia ki briew ba leit shah sumar ha Ganesh Das Hospital, Lawmali kumba la jia ia iwei I longkmie ba leit ban kha khyllung.
Haba kren sha ki lad pathai khubor, u nongialam ka seng u bah Kitbok Nongphlang myn hynnin ka sngi, u la ong ba ka sorkar ka don ka ain ia ki nongtrei, ka dei ban pynshitom ia ki nongtrei haba ka lap bad shem ba ki la leh palat.
“Tang ba dei ki nongtrei sorkar, ym dei ban iashah, ka dei ban pynshitom ia ki.
Ka sorkar kam dei ban iada ia ki nongtrei ki bym lah ban shakri hok bad dei ban pynshitom ia ki", la ong u bah Kitbok.
Kane ka jingdawa ka FKJGP ka la long hadien ba iwei I longkmie ba kyrteng I kong Balari Lyngdoh, la kynnoh ba ka Ganesh Das hospital kam pdiang da kaba ai daw ba ym don tiar ban sumar, kaba jia ha ka miet 2 tarik mynta u bnai Jylliew.
Haba bynrap halor kane ka jingjia, u kurim ka kong Balari, u bah Bantiplang Thabah mynta ka sngi, u la iathuh ba ha ka miet 2 tarik, la pynkit ia I lok jongu ban leit kha khyllung, hynrei ynda la poi ha katei ka jaka sumar, shah beh noh pynban ha ki nongtrei namar ba ki la kam ba ym don tiar ban puid.
Namar kane ka daw, la pynkit noh ia ka lok jongu sha Nazereth hospital hapdeng ka miet da ka jingiarap ka FKJGP.
Na ka liang u nongialam ka FKJGP u bah Reginald Thabah u la ong ba ka seng ka la iakynduh ia u myntri u bah AL Hek bad la dawa ban pynbiang tiar baroh 24 kynta ha ki jaka sumar sorkar bad ban pynthikna ba ki nongtrei kim dei ban leh mon.
U la ong ba ka seng ka la dawa ruh ban siew ia ka jinglut jingsep ia i kong Balari iba dang shah sumar ha Nazareth hospital bad na ka liang u myntri u la ong, ba u dang pan kaiphod halor kane.
Nongpoh:  Ha kaba pynkut noh ia ka Ri  Bhoi Day Football Tournament, ka lympung ialehkai phutbol kaba la pynlong da ka RBYF, Umsning Circle, ka Umranniangbyrnai Football Club, ka la ioh ban rah ia ka namhlahduh, hadien ba ka la lah ban pynliem don pyrshah ia ka Nongkya Sports Club da 3-2, ha ka jingiakhun phainal kaba la poi shaduh ka jingiashut Tie- Breaker.
Khyndiat haba phai sha katei ka jingiakhun, ka la long shisha ka jingiakhun kaba iakhaid bad kaba itynnad, namar ka jinglah ki rangialehkai ban pyni ia la ki jong ki sap ki phong bad lyngba jong kane ka phainal, la iohi ruh ba ki rangialehkai bna-nam ka jylla, kiba kynthup ia u Samuel Shadap lem bad kiwei de ki la wan ban hiar na ka bynta ban mih madan.
Haba phai ha ka kylla step jong ka jingkhun, ka Umranniangbyrnai FC ka la ioh ban lamkhmat ia ka jingkhun da kaba ioh ia ka lad ban pynkhihjar nyngkong bad katei ka shikol, ka la neh haduh ban da kut ka kylla step.
Haba bteng ka kylla miet, ki rangialehkai watla ki la shah tam da shikol, hynrei kim shem la pyndem, ha kaba ki la sei borbah ban pynphai ia katei ka kol kaba ki la shah thep bad dei ha kaba kum katei ka por, uwei na ki rangialehkai ka Nongkya SC u la ioh ia ka kabu kaba biang ban pynphai ia katei ka kol bad kaba la pynlong ruh ia ka jingiakhun ba kan iakhaid da 1-1, kaba la neh ruh haduh ban da kut ka kylla miet.
Na ka bynta ka rai jop rai rem jong kitei ki kynhun, ki nongpyniaid jong katei ka jingialehkai, ki la rah noh sha ka Tie- Breaker bad dei lyngba ka jingiashut, kaba la pynlong ba ka Umranniangbyrnai FC ba kan lah ban pynliem da 3-2 pyrshah ia ka Nongkya SC bad kaba la pynlong syndon ia ka kynhun ba kan long kum ka lahduh ha katei ka Lympung ialehkai ka RBYF.
Ka Umranniang-byrnai FC kaba la ioh ban rah ia ka namlahduh, ka la ioh ban khur ia ka song pisa kaba T.
20,000 hajar, katba ka Nongkya SC kaba la shah rem noh, ka la ioh ban khur ia ka song pisa kaba T.
10, 000 hajar.
Ha kajuh ruh ka por la sam ia ki khusnam shimet ha kaba ia ka nam Best Player la ioh da u Andy Lapang, Best Goalkeeper la ioh da u Shobal Syngkli bad ia ka nam Top Scorer la ioh da u Shembiangpor Makri.
Ha kaba pynkut ia katei ka lympung ialehkai, la skahi da ka jingdon u Bah Jason S.
Mawlong, MLA ka Umsning, uba la long ruh kum u Kongsa, ha ryngkat ka jingdonlang u  Bah Bipul Thangkhiew, President ka RBYF, Sengkmie lem bad kiwei kiwei ki dkhot ka RBYF na ki Circle bad Unit bapher bapher.
La ioh ia ka jingkren na u Bah Jason S.
Mawlong, ha kaba u la pynpaw ia ka jingkmen halor ka jinglah ka RBYF ban pynlong ia katei ka lympung ialehkai, kaba long ruh kum ka dak ban rakhe ia ka sngi kaba ka Ri Bhoi ka la ioh ia la ka jong ka Distrik bad ha kajuh ruh ka por, ka long ruh kum shibynta ban kyntiew ia ki kam ialehkai hapoh ka Distrik.
Kum u MLA, u la ai ka jingkular ba un ai ka jingiatreilang na ka bynta ban nangkyntiew ia ki kam ialehkai hapoh ka Distrik, ym tang ha ka phutbol hynrei ha kiwei kiwei pat ki jait jingialehkai kaba ki khun samla ha Ri Bhoi ki shair ialehkai.
La ioh ruh ka jingkren na u Bah Bipul Thangkhiew bad uba la ong ba ka nongrim hi kaba la pynlong ia ka seng ban kan pynlong ia katei ka lympung ialehkai, ka long ban rakhe bad kynmaw kyrpang, ia ka sngi kaba ka Ri Bhoi ka la ioh ia la ka jong ka Distrik.
Ha kajuh ruh ka por, u Bah Bipul Thangkhiew, u la ong ruh ba ka seng ka sngewkmen ban iohi ia ka jingnangkiew ki rang bad ki thei ialehkai ka Ri Bhoi ha ki kam ialehkai sports, ha kaba u la pynpaw ba ka nuksa kaba shai eh halor ka jingnangkiew ka Ri Bhoi ha ki kam ialehkai sports, ka dei halor ka jingiai bteng ka Ri Bhoi ban khur ia ka namlahduh ha ka jingiakop lehkai sports ha Nongbah Shillong.
Shillong:   Ka Nongrim Hills ka la pynliem ia ka Ryntih da 4-2 kol ha ka jingiakhun ka U-18 SPL ka SSA kaba long mynta ka sngi ha madan Polo.
Ia ka Ryntih la thep da u D.
Khongsit ha ka 1 minit bad u F.
Khongji ha ka 53 minit katba ia ka  Nongrim Hills la thep da u  W.
Lyngkhoi ha ka 7 minit, u P.
Nongkhlaw 33 minit, W.
Lyngkhoi ha 73 minit bad u B.
kurbah ha ka 75 minit.
Nongpoh:   Ka tnat Pulit ha Ri-Bhoi, myn hynnin ka sngi ka la pynlong da ka jingiakop mareh marathon bad ka jingthung dieng, kaba long ruh kum shibynta ha kaba rakhe ia ka World Environment Day ha Ri Bhoi.
Ha ka jingiakop mareh Marathon kaba 5 KM, ki Pulit ki la sdang na shnong Mawtnum bad pynkut ha Indoor Stadium Umlyngkdait Nongpoh bad ha kane ka jingkop kaba la wan ban iashimbynta shitrhem da ki Pulit bad ki riew paidbah jong ka thain Nongpoh.
La sakhi lang ha kane ka sngi, da ka jingdon ryngkat ki heh pulit ka Ri Bhoi, kaba kynthup naduh u Bah C Syrti SP ka Ri-Bhoi, Bah V.
D.
S Rymbai DSP Headquarter, Bah O Rynjah DSP Traffic, Bah PS MArwein O/C ka Nongpoh Police Station bad kiwei de ki ophisar pulit.
Haba phai sha ki nongjop, ha ka kyrdan ki Junior Boys la rah da u Robert Ingty bad ha ki kynthei la rah da ka Dlisha Damlong, ha ki Senior Boys la rah da u Hunlang Kongor bad ka Monica Bey ka la rah ha ka liang ki kynthei.
Ha kajuh ruh ka por la sam ruh ia ki khusnam kyrpang jong ki khynnah kiba rit tam, ha kaba ha ka liang ki shynrang la rah da u Richmon Kharshandi bad ka Rikynti Kharbuli ka la rah ha ka liang ki kynthei.
Ha kaba pynkut ia katei ka prokram, ki Pulit ka Ri Bhoi, ki la pynlong pat ia ka jingleit thungdieng ha phyllaw jong ka Reserve Police kaba don ha Nongpoh.
U Pope Francis, uba dei u khlieh duh jong ka Balang Katholik, ula pyn kylla khyndiat ia ka jing duwai u Trai bad katei ka kyntien, kaba ula pyn kylla, ka long  na ka kyntien kaba ong ‘lead us not into temptation’ bad ba ula pynkylla sha ka  ‘do not let us fall into temptation’ lane kaba ong “to wat ialam iangi sha ka jing pynshoi" ha kaba la pynkylla “ngim dei ban hap sha ki jing pynshoi".
Ha kitei ki lain U Pope, u batai ba kitei ki lain, ki kdew ba kam dei ka jing hikai jong U Blei, ba u briew, un shah pynshoi, ong ka  UCatholic.
Ki nongpyniaid jong ka Vatican, ki batai ba katei ka dkhot, ka kham wandur, ia ka jingmut kaba ka dei ban long.
“Nga dei manga, uba hap, um dei satia ma u, uba ialam ianga sha ka jing pynshoi bad uba shu peit ha ba nga la hap" ong U Pope.
“ U kpa um ju leh kumta, hynrei u iarap ba phin lait noh mar mar.
Dei u soitan uba hikai ba ngin shah pynshoi, namar ka dei ka tnat jongu hi".
Shillong: Ki pulit jong ka South West Khasi Hills, ki la ioh kem ia uwei u samla briew, uba na shnong Ranikor, na ka daw, ba u shoh ia uwei u briew ha katei ka shnong.
U bah Maxwell Syiem, Superintendent of Police jong ka South West Khasi Hills district, u iathuh ha kawei ka news portal, ba ki la kem ia U bah  Teiborlang Marwein (24), uba shong ba sah ha Ranikor.
La iathuh ba ki don saw ngut ki samla, kiba donkti ha katei ka jingshoh briew bad katei ka jingjia, ka dei ha ka por 1baje nohsngi, ha ka 3tarik Jylliew ha Ranikor.
La iathuh ba utei uba shah shoh, u dei u khar Bangladesh, tangba ka jingtohkit ka dang iaid shakhmat, ong shuh shuh utei u heh pulit.
Shillong: Ka la mih ka khubor, ha ki katto katne ki news portal mynta ka sngi, kaba pyni ba uwei u briew, uba lymbuid, u shah shoh, shah kynjat ha ki lai ngut ki samla briew ha ka shnong Ranikor, kaba don ha South West Khasi Hills.
Ha katei ka video, la iohi, ba utei u briew, u shah shoh ha ki saw ngut ki samla briew, ha kaba la imat, kumba ka jingjia, ka dei ha khmat jong kawei ka iing bad ba la shoh ia utei u briew, uba lyngkhuid ha ka syndah jong katei ka iing, kaba don ka phyllaw.
La iohsngew kumba utei u briew, u iam u lynniar ha katei ka jingshah shoh jongu, ha kaba ula lynniar bad ong “Oh God.
Please forgive me" ha kaba ula rah kti bad u da pyrta lem ban don ba iarap, katba kitei ki khynnah samla, ki dang shoh bad kura na khlieh, na shadem bad na ka jinglong shynrang jongu ruh kumjuh.
Haba iakren bad kawei ka lad pathai khubor, U bah Maxwell Syiem, Superintendent of Police, ka South West Khasi Hills, ula iathuh ba katei ka jingjia, ka dei ha Ranikor, tangba um lah ban pynthikna pat mynno ka jia katei ka jingjia.
La iathuh ba kito kiba shoh ia utei u briew, ki dei hi, kiba na katei ka shnong, tangba la iathuh ba haduh mynta, ym pat lah satia ban ithuh ia kitei kiba donkti.
Ka Seng Hynniewtrep Youth’s Council Raid-Nongtung Circle, ka dawa na ka company Jio ba ka dei ban pynsted ha ka ban pyntrei kam noh ia u Tower ka Network Jio, uba la pynieng hapoh ka shnong Mawlasnai ha Ri Bhoi.
Haka kyrwoh kaba la phah sha ki lad pathai khubor, u Samla Shemphang Masharing, ula ong ba utei u Tower uba la pynieng ha katei ka shnong, u dei uba la apkhmieh lynti da ki paidbah nongshong shnong jong bun tylli ki paidbah jongkatei ka thain, kata na Mawlasnai ter ter shaduh Tyrso bad ki shnong kiba donha ki thain khappud bad ka Assam.
Laong ruh, ba ka seng ka la lap ba ka jingbym don Network ha katei ka thain, kala wanrah jingeh ia ki paidbah kiba shah ha katei ka thain bad khamtam eh hakaba kum kane ka juk Mobile (Internet), kaba ki paidbah hi ki donkam ban iohjingtip haba don kino kino kii kam kyrkieh.
Namarkata,na ka bynta ka jingsuk jong ki paidbah, na ka liang ka seng ka la kyntu ia kinonggpeit ka Kompani Jio, ba ki dei ban shimkhia ha kaba pyntrei kam noh mardoria utei u Tower uba la pynieng ha katei ka shnong, khnang ba kan long kajingmyntoi ia ki paidbah kiba sah ha katei ka thain, u la bynrap.
Shillong: Ka JSU central body bad ka JSU (shillong circle) hynnin ka sngi ki la leit ia kynduh ia U  Bah A.
L Hek, u  Myntri u ba dei peit ia ka tnad ka koit khiah halor ka jingdkoh treikam ka hospital Ganesh Das Shillong bad ka jingpynslem bad buhteng ka sorkar ban plie noh ia ka iing thymmai jong ka Maternity and Child Health hospital kaba don ha Ganesh Das Shillong.
Ka seng hadien ba ka lah ioh shibun ki jing ujor na ki nongpang kiba wan kha khyllung ha kane ka hospital,ka seng ka lah ioh shuh sa ia kawei ka jingujor na kawei ka longkmie, ( ka bym kwah pynpaw kyrteng) ba ka hospital kam lah ban pdiang ban kha khyllung hapoh kane ka hospital namar bym don ki kor ki bor ki ba biang khamtam ka jingbym don ka Neonatal Itensive Care Unit (NICU) kaba dei ka jaka kyrpang ban pynthiah ne sumar ia ki khyllung kiba kha duna bnai bad kane ka longkmie ha ka jingsuh jingthar ka lah leit ban kha sha Narzareth hospital bad kane ka buh ia ka ha ka jingeh kum ka briew kaba duna ka ioh ka kot bad na ka  liang ka seng ki lah leit ai jingiarap ryngkat bad kiwei pat  ki kynhun trei mon sngewbha ban pyllait ia kane longkmie na ka jingsiew kaba heh bad ka hospital ruh ka lah iarap ban pynduna ia ka dor jingsumar ia i khyllung ba dang kha.
Ka seng JSU hapoh ka jingialam u President jong ka Shillong Circle u samla Treiborlang R Suchen lem bad ki dkhot ka seng ki lah  leit ban jngoh bad wad bniah ia ka jingduna hapoh ka GaneshDas hospital bad ki lah ia kynduh ruh ia ka Superindent Medical Officer ka Doctor Wanswett.
Ka seng ka lah ai ia ki dorkhas ruh sha u District Medical Health Officer jong ka East Khasi Hills bad sha u Myntri ka tnad ka koit ka khiah U Bah A.
L Hek ban dawa ba dei ban ban plie noh ia ka iing kaba ia snoh bad katei ka Ganesh Das Hospital, namar ka seng ka ong lada plie noh kham kloi ia katei ka hospital thymmai kan iarap ia ka jingkhap ngiah ha ka hospital kaba don mynta.
Ka seng ka lah dawa ruh dei ban pynbun bad pynbiang noh ia ki bor ai lyer ia ki khyllung (Ventilator) hapoh ka PICU namar ia mynta ka don tang kawei ka kor ai lyer na bynta ki 6 tylli ki jingthiah hapoh ka PICU jong kane ka hospital bad kane ka buh jingma ia ki khyllung ban ioh jingsumar kaba biang.
Ka seng ruh  ka lah pynsngew sha u myntri lyngba u President Central Body u Ma Laweyerson War ba ka sorkar ka dei ban plie noh kham kloi iaka Maternal Child Health Hospital kaba don ha Jowai, Panaliar ban ioh ia jingsumar ha Jowai bad kan iarap ia ka jingkylluid ka Ganesh Das hospital ha Shillong  bad ruh ban pynbiang ia ki bor ki kor hapoh Civil Hospital ha  Ialong ban pynsuk iaki nongpang kiba na Jaintia Hills.
Na ka liang u myntri ka tnat ka koit ka khiah u la shimkhia ia ka jingdawa ka seng ban pynbiang ia ki jingduna hapoh ka hopsital kum PICU ban pynbun ia ki Ventilator bad ban buh noh ia ka NICU hadien ba lah plie ia building thymmai jong ka Ganesh Das Hospital bad u lah ong ruh ba la sorkar kan pynshang ban plie noh ia kane ka building thymmai kaba don ha Ganesh Das hospital ha u ne u snem jong u bnai Naiwieng, ban lait na ka jingkhap ngiah ha kane ka hospital bad u lah ong ruh ba ia ka Jowai Maternity and Child Health Hospital yn plie noh shen mynta u snem.
Katkum ki dkhot ka Swim Well Aquatic Club (SWAC), Shillong, kiba la pynmih ia ki Certified Life Guard bad First Aid na ka nongbah Shillong, la ong ba ki don ka jingthmu kumno ban ai jinghikai kumno ban phikir khamtam haba jngi ne haba leit sha um sha thwei ia baroh kito kiba sngewtynnad ban jngi um la ka long ha kano kano ka jaka khnang ba kin lait na ki jingmynsaw ne jingjia ba sngewsih.
Ha ba iathuh ia kane ha u nongaikhubor, u bah Shemphang Lyngdoh, President ka Club, u la ong ba ka jinglong jong ki um ki wah bad ki jaka bapher bapher ha kane ka ri khasi, ka khring shibun ia ki nongleit kai.
Hynrei ka don ka jingma kaba ap lypa ruh lada ki leh shlur ha ka kam jngi khlem da sngewthuh bha ia ki jinglong jong ka um, ka water safety, ka double drowning, ka secondary drowning, ka dry rescue bad kham tam ka first aid.
Katkum ka Aquatic Club la iathuh ba ki paidbah kiba kwah ban wad bniah shaphang kane ki lah ban iakynduh ia ki nongialam ka Club, ne ha ka instagram jong ka club (Swim Well Aquatic Club).
Shuhshuh na ka liang ka club ka kwah ban kyntu ia ki nongleit kai um bad khamtam ki kmie ki kpa ba kim dei ban phah klumar ia ki khun ha kaba iadei bad ka adventure sports, open water swimming, eco challenge, trekking swimming competition bad diving.
Bad ngi kyntu ia phi baroh ba phi dei ban da wad bniah shaphang ki nongpyniaid ne ki nongialam lynti ki dei ban long ki certified na ka bynta kine ki kam.
La ong ruh ba ka kam um kamdei ba shu peit napoh telibishon, you tube  ne internet, hynrei ka pher namar  ba iadei bad ka jingim kaba kordor jong phi.
Ha ba jubab balei ba donkam ia kane ka jingphikir, na ka liang ki nongialam ka Club ki la long ba ka long kaba donkam ban ai jinghikai ne ban hikai kumno ban phikir bha ia lade ha ba leit kai sha um sha wah, namar ka club ka la shem ba bun bah ki mynsiem bakordor ki la duh ei iala ka jingim.
Ki la ong ruh ba la da don ki jingkdew ne batai khamtam ha ki jaka um ba bun ki nongshangkai pyrthei ki ba leit ki wan ha kaba iadei bad ka jingphikir bha ia ka um kan wanrah ia ka jingshngain bad ban lait ia ka jingsngewsih.
Ki la ong ruh ba na ka liang jong ka club ha ki snem ba la leit noh ki la kyrpad ia ki tnad sorkar ban ailad ia kane ka club ban leit ban ai jinghikai kumno ban phikir ha kaba iadei bad kane ka kam, hynrei kam shym la poi shano shano.
Kumta mynta ka kynti na ka liang ki nongialam ka club ki khmih lynti ba ki bor sorkar ba dei ban peit ia ki ba kum kane ka kam kin shim khia khnang ban lait na ka jingduh ei ia ki mynsiem bakordor.
Riki MukhimKatkum ba long mynta ka jaidbynriew ka don hapdeng bun ki jingeh jingshitom kiba ym lah shuh ban batai kat kumba lasakhi iaki dak ki shin ba paw shabar la ka dei naka liang ka jingkyrduhkam kyrduh jam ki khun samla, ka jingshah banbeiñ ki shnong ba don ha khappud, ka jingbymbiang u pud u Sam, ka jingbymlah ban pyntreikam daki aiñ ba don bniat kum ka ILP, bad ka jingiai jyllei ki bar jylla naka por sha ka por katba nang mih ki sngi haduh bala shah knieh wat ia u khiewja ruh naka jingwan tuid beaiñ bad khaiï beaiñ ki bar jylla ha ri Khasi Jaintia jongngi.
Kane ka long kajingshah iuhroit im im peit peit iaka hok longtrai ki trai ri trai muluk bad Kumjuh ruh kalong kaba sngew sangsot iaka jingiai ud ki nongshongiew baka khaiï ka pateng ha Ri jongngi kala nanghiar arsut naka jingshah tyllep ha u mynder ri.
Haba phai pat na ki Nongmihkhmat jongngi kiba ngi ki paidbah ngi la pynkup bor iaki, ba kin Kit kin Bah iaka khia ka shon ka Ri bad ka Jaidbynriew ba ki dei ban leh noh eiei bad ban pynurlong shisyndon iaka jingiai dawa bad jingiai Angnud u Paid ka Bri Hynñiewtrep Hynñiewskum ban pyntrei kam noh mardor iaka aiñ ILP.
Lym kumta kam don jingmut kito ki jingpyrta ieit Ri jongki bad ki jingkular jongki bakin kit kin Bah iaka khia ka shon u Paidbah hashwa ki Election (MLA,MDC bad MP) hynrei hadien ka Election pat Kim kynmaw shuh iakaei baki la kular namar imat ki nongmihkhmat jongngi ki long kiba klet bieit palat bad lehse ka lah ban long nakane ka daw.
Haba phai pat shaki nia jongki kiba ju iai kyntu iaki Khun Samla dei ban pyrshang ban ieng hala ki Jong ki kjat hynrei haba phai pat kat pat katkum ka jinglong jingman ha Ri jongngi imat kine ki dei tang ki nia pyllait jynhaw jongki, namar Balei la ong kumta? Naba kat kum bala sakhi da u paid ba bun balang shibun ngut ki khun Samla kiba ym lah shuh ban ñiew ki don hapdeng ka jingkyrduh kam kyrduh jam.
Haba ki pyrshang ban seng kam lajong ruh Kim ioh lad satia namar ka jingjyllei u bar jylla kamdei shuh kaba kai naba haba ki khun samla ka ri ki pyrshang wad iing Wai ban ioh ban seng kam lajong kum ki kynja dukan hynrei kaei kaba sngewphylla bad sngewsangsot ba Kim kham ioh iing Wai satia namar ki iing wai la dap lypa da u bar jylla.
Kumjuh haba phai sha ka kam bylla nongsngi ne bylla misteri ruh ym ju kham ioh naba ki riew shimet bad ki kontraktor ki khamnoh ka mon ban ai kam bylla nongsngi bad bylla misteri iaki bar jylla.
Haba phai pat haka liang ka shynshar khadar laka dei haki bor Shnong ne ki bor District Council namar kat kum bala pynkup bor da u paidbah bakin long ki nongiada iaka khyndew ka shyiap, ka khaiï ka pateng hynrei ym ju Kham iohi satia iaki kam jongki kat kum ka kam bala bynshet haki hynrei pynban ka long kaba ilehraiñ haduh katta katta imat kila kylla long tang kum ki nonglum spah bymhok.
Balei la ong kumta naba lada ymdei da kumta Balei pat ki Bar Jylla bad ki Bar ri kum ki Nong Bangla Desh ki ioh ban Bsuh khlieh dakaba suk haki Shnong bapher bapher ka Ri Khasi Jaintia bad ym tang katta, la don ruh ki bar jylla bad ki nong Bangla kiba la kylla long ki nongshongshnong bapura Ka jylla Meghalaya namar baki don la ki voter id.
Ka jingkylli hangne ka long, Mano bala pynkupbor iaki  bor badei peit ban pynioh epic iakimynder ri ha Meghalaya???Ban da shah tih dewiong lei kin nang jyllei shuh shuh ki ba nabar.
Shillong: Mynta ka sngi ka 12 tarik u jylliew 2019, ka skul Leads  Higher secondary school Langkyrding, ka la pynkupburom ia ki katto katne ngut ki samla pule jong kane ka skul kiba la wan bha sha khmat khamtam ia ka Nandini  prasad kaba la ioh haduh 90.
66%ha ka SSLC mynta u snem.
Ha kane ka sngi  la ia sakhi lang ruh da ki kmie ki kpa, ki khynnahskul jong kane hi ka school.
Ha katei ka sngi la ioh ruh shibun ki jingiashim bynta kynthup ki jingrwai, jingshad bala ai da ki khynnah  school jong katei ka school.
Ka kong I Warjri, kaba dei ka Principal jong ka school Meghalaya  Police Public school shillong,haba kren ha kane ka sngi  ka la  ong “Ka jingsngewnguh kaba khraw ia ki khynnah skul jong katei ka school kaba ki la trei shitom haduh ba kin ioh kheit ia u soh ka jingjop kumjuh ruh kala pynpaw wat ia ki kmie ki kpa ki nonghikai ruh kumjuh kiba la ia kyrshan met bad Mynsiem halor ka jingjop jong ki khynnah skul,ka la ong ruh ba ka jingkitkhlieh hi kam da shong eh ha kti kiwei, hynrei ka dei hi nalade shi met ban kit khlieh ia la ka jong ka jingim".
Ha kane ka sngi la pynkupburom kyrpang ia ka Nandini prasad da kaba ai 25,000hajar tyngka da u president jongka trust u bah D.
K.
Ryntathiang.
Shillong:Ka Mukhaialong Dorbar Shnong ryngkat ka ophis jong ka DFO Wild Life  Jowai  ka la pyllong ia ka jingthung dieng mynhynnin ka sngi, hapoh u pud u sam ka Mukhaialong Pohblai Community Reserved （MPCR）kum shi bynta ban rakhe ia ka World Environment Day  2019.
Hapdeng ka jingpynthut u slap da ki phew ngut ki nongshong bad ki briew jong ka ophis ki la iamih ban iashim bynta bad la lamkhmat da u Waheh Shnong  ryngkat ki dkhot jong ka shnong.
Ha kaba iadei bad kane ka sngi na ka liang ka shnong hi baroh kawei ka la iaroh ia ka ophis DFO baka la wanrah ia ki tynrai dieng kumba 200 tynrai bad sa kumba 300 tynrai eiei la pynbiang hi da ka shnong kaba ngi lathung mynta kasngi kumba 500 tynrai eiei.
Ha kajuh kapor u  Waheh Shnong u ai khublei ia ki nongshong shnong ba ki la shim khia lang  mynta ka sngi nalor ba ki bunkam hajarjarki lyngkharep.
Kane ka sngi ka long sah kynmaw ia ka shnong kaba ngi lalah ban thung katne bad lada kham kylluid ka por ngin sa pyrshang ban thung shuhshuh hapoh une hi u bnai jylliew ong u Waheh shnong.
Ka Dorbar shnong ka la maham tyngeh  ba ym shah dalei lei ruh ban thang lum hapohu pud u sam ka shnong khnang ba ki dieng kin iohlad ban khie bansan bad khamtam hapoh u pud u sam jong artylli ki khlaw kyntang jong ka shnong.
New Delhi: Hynnin ka sngi, ka jingshit ka jubor haduh katta katta ha kylleng ka India, wat la ka Churu ha Rajasthan, ka poi sha ka 48 degree Celcius, lane kaba dei ka jingshit kaba shit tam.
Ha Delhi, ka jingshit ka poi sha ka 41.
5 degree Celcius bad la khmih lynti ba mynta ka sngi, ka jingshit kan kham thanda, namar ba kan lah ban don ka jingdum lyoh bad nangta sa ka jinghap slap lem bad ka jingbeh lyer kaba kumba 40 kilometre ha ka shi kynta.
Ha Rajasthan, ka Churu ka dei kaba shit tam, ha kaba ka jingshit ka poi sha ka  48 degree, ka Kota ka jingshit ka poi 47.
3 degree, nangta ka Bikaner, Ganganagar, Jaipur bad ka Barmer, ki don ia ka jingshit kaba  46.
8, 46.
5, 45 bad 44.
9 degree, katba ka jingshit ha  Ajmer bad ha Jaisalmer ka long 44.
5 bad 44 degree.
Shillong: Ia ka sngi pynneh mariang, la rakhe myn hynnin ka sngi ha NEIGRIHMS da ka Tnad Hospital Administration ryngkat ka jingiatrei lang bad ka Junior Chamber International (JCI).
Ia ka prokram la sdang  ha ka por 11 baje mynstep ha OPD jong ka Hospital ha kaba ki nongpang, ki nongap ia kiba pang, ki Doktor bad ki paramedics ki la ia snoh kti lang ban rakhe ia ka prokram.
Haba kren ha katei ka prokram, U Director ka NEIGRIHMS, u Prof (Dr.
) D.
M.
Thappa, u la ban khia ha ka mariang ka ba lait na ka plastik bad kyntu ia ki nongshim bynta ban rah ia ka khubor ban kiar na ka jingpyndonkam ia ki plastik ha ka jingim ba man la ka sngi.
U Deputy Director, u Bah D.
Umdor u la kren shaphang ki katto katne ki lad kiba ka NEIGRIHMS ka shim ban pynsngewthuh ban pynduna ia ka jingpynjaboh ia ka mariang hapoh bad shabar ka Hospital.
U Prof.
Noor Topno u la kren shaphang ka jingdonkam ban rakhe ia ka World Environment Day.
U la ong ba ia kane ka sngi la rakhe ban pynsngewthuh shaphang ka jingktah jong ka jingpynjaboh ia ka mariang.
U Dr.
Tej Wundawalli Asst Professor na ka Tnad Hospital Administration u la ai ka  PowerPoint Presentation bad ka documentary, kaba la pdiang sngewbha da ki paidbah.
Ka President ka JCI, ka Soni Bhoot bad u Harish Jhunjhunwala ki la ai jingkren ruh ha katei ka sngi bad ai jingmut ban pyndonkam da ki tiar ki tar ba pyut ha jaka ha plastik ha ka jingim ba man ka sngi.
Ia ki borti rong bneng (blue) bad rong jyrngam (green) ban lum ia ki niut na iing la aiti ruh ha u Chief Sanitation Officer da u Direktor bad Medical Superintendent ka NEIGRIHMS ban sam sha ki longiing ha NEIGRIHMS.
Ka la don ruh ka jingthung dieng ha phyllaw jong ka NEIGRIHMS ha kaba u Director, Deputy Director, Medical Superintendent bad ki dkhot ka JCI ki la thung ia ki dieng.
Palat spah tylli ki tynrai dieng la thung ha kane ka phyllaw ha kane ka sngi.
Ka phlim U Salman Khan, ka mih iew mynta ka sngi, ha ka sngi rakhe ia ka Eid-ul-Fitr.
Ka Bharat, ka dei ka phlim, kaba la khmih lynti ba kan iaid iew bha, hadien ka  Bodyguard kaba la pynmih ha u snem 2011.
Ha kane ka phlim U Salman, u ak lang bad ka  Disha Patani, kaba ak kum ka nongialehkai circus, nangta sa U  Sunil Grover, uba dei u paralok jong U Bharat lane u Salman Khan.
Nangta ha katei ka phlim, la shim bynta lang ruh da ka  Tabu, U Jackie Shroff, ka Nora Fatehi bad U Aasif Sheikh.
La thaw ia katei ka phlim da U  Kabir Khan bad ka dei kaba la pynwandur na ka phlim Korea, Ode to My Father, ba la thaw da U Yoon Je-kyoon.
Ha katei ka phlim, yn pyni ia ka jingim jong U Bharat, naduh ba u dang 20 snem ka rta bad haduh ba un don 70snem bad yn pyni ruh ia ka bynta jong ka jingim jong U Bharat, ha ka por jong ka jing laitluid ka India  bad kaei kaba u iakynduh kum u riew paidbah.
Ki la don shibun kiba kynthoh ia katei ka phlim bad ki shim ba kane ka phlim thymmai ruh ka dei kaba iaid iew bah jong U Salman Khan.
Ka Rihanna, ka la shim wai ia baroh kawei ka dew lynnong ha Essex, na ka bynta ban ring ia ka thup jingrwai thymmai jongka.
La iathuh da ki lad khubor, ba katei ka nongrwai, kaba 31 snem ka rta, ka la shna pyn itynnad bad pynlut bun bah ka pisa jongka, ha katei ka dew lynnong, kaba la long trai da U  Nigel Frieda, u nong pynmih jingrwai.
Katei ka jing shisha ka paw pyrthei, hadien ba ka Rihanna, ka iathuh sha ki lad khubor, ba ka la sah buhrieh ialade ha London, na ka bynta shisnem bad ha katei ka jingleit jongka, ka ia kynduh ia kiba ha iing lem bad ki paralok ba iajan bad ka, ha ryngkat bad ka jingring jingrwai.
Ka dewlynnong Osea, ka dei kaba la long trai da ka  Miloco Studios bad ka dei ka jaka, kaba kynjah bad kaba buhrieh bha na ka bynta ki nongrwai nongsiaw, nongput nongtem bad katei ka dei ka jaka kaba lah ban poi tang ar sien ha ka shisngi, namar ba ka don ka jingkhih phaloh jong ka um duriaw, kaba dei ban iaid lyngba.
Ka jingleit sah jong ka Rihanna ha katei ka dewlynnong, ka pyn kyndit ia kiba bun ki nong London, namar ba kim ju bna eiei satia.
Ka Rihanna, ka dei ka nongrwai kaba heh spah bha, ha kaba ka jingdon jingem jongka, ka poi sha ka $260 million.
Shillong: Hynnin ka sngi, ki pulit ka Jowai, ki la pyllait noh ia 9 ngut ki khynnah kynthei kiba la shah pyniaid ban leh ia ki kam awria.
Ym tang katta, ki pulit, ki la kem ruh ïa 8 ngut kynthup ïa ki kynthei, kiba donkti ban pynbieit ia ki khynnah kynthei, ban pynngop ia ki ha ki kam awria.
Kine ki khynnah kiba la ïoh pyllait ki  ki dei kiba don ha ka rta kaba 14, 15 bad 16 snem ka rta.
Kiba shah kem 8 ngut ki kynthup ïa  ka Dapynbiang Sten (26) na Kyrwen, Riwandakaru Dann (22), Ladthadlaboh, Kristina Lyngdoh (18), Sohkynphor, Sanwaki Dkhar (28), Khliehiongriang, u Lemi Ryngkhlem (20), Demthring, u Elison Dkhar (24), Demthring, Emryngkatmitre Dkhar 20, Demthring bad u Prosperity Talang (22), Demthring.
U Bah Lakador Syiem, Superintendent of Police, West Jaintia Hills, haba iakren bad ki nongthoh khubor, ula ong kane ka kam kala paw pyrthei, ka la jia hadien ba jahrngai kawei ka khynnah naduh ka 25tarik Jymmang na kawei ka Shnong kaba don ha Jowai.
Shillong: Myn shi sngi, ki nong ot doh masi, ha ka kyrteng jong ka Khasi Jaintia Butchers Assocation (KJBA), ki la leit sha iew die masi ha 9mer jong ka Baridua, na ka bynta ban pynpaw ia ka jing pyrshah jur jongki, ia ka jingkhaii masi beain na katei ka iew sha Bangladesh.
Ha ka jingiakren bad U bah Generous Warlarpih, uba dei U President katei ka seng, u la kren shai ba baroh ki dukan die doh masi, kin khang naduh ka 7tarik Jylliew 2019 ha kylleng ka Ri Khasi Jaintia bad U bah Warlarpih, u khot u wer ia baroh ki nongot doh, kiba don ha ka shatri jong katei ka seng, ba kin pynurlong ia ka rai, kaba la shim da ka seng ba kin khang ia la ki jong ki dukan jongki, naduh katei ka sngi ba la buh.
Halor ka jingleit tur pyrshah hynnin ka sngi, U bah Generous, u iathuh ba kat haduh mynta ka sngi, kam don kano kano ka jingiakren na kano kano ka liang, lada dei na ka liang ka sorkar ne na ka liang jong U Syiem ka Hima Mylliem ruh kumjuh.
Hynrei la iathuh ba tang ki dkhar, ki kwah ban ia pynbeit noh, tangba U bah Warlarpih, u iathuh ba kaba kum katei ka jingiakren, ka la jia la ar snem mynshwa, ha kaba ka seng KJBA, ka la mut ban rah noh ia ka iew die masi sha Byrnihat bad ha katei ka por, ki dkhar die masi, ki la iakren ia pynbeit, tangba, ula kren diaw pat, ba ka jingiakren ka shu kut noh khlem da pynurlong, halor ka jingdawa jong ka KJBA ban sangeh ia ka jingdie masi sha Bangladesh.
U bah Warlarpih, u ong ba nangne shakhmat, kin hap ban husiar bha namarkata, ba kin nym shu ia beit bad kitei ki dkhar, lada ki kam, kim iaid kumba thmu.
Shillong:  Ka Shillong Lajong ka la pynliem ia ka Marbisu Sports Club da 1-0 ha ka jingiakhun ha ka lumpung U-18 Shillong Premier League 2019 ha madan MFA ha Polo.
Ia kane ka kol la thep da u Badonlang Rapsang ha ka 30 minit ban pynjop ia ka Shillong Lajong.
Ka Lajong ka kamai saw point na ki ar tylli ki jingialehkai bad kan iakhun sa ia ka Rangdajied United ha ka 8 tarik Jylliew.
Shillong:  Ka Medical Superintendent jong  ka Ganesh Das Hospital, ka Doktor N.
Wanswet, ka la ong ba ym don daw eiei ba la hap ban pynmih noh ia ka kong Balari Lyngdoh ba shong ba sah ha Mawlai umjapung ha katei ka 2 tarik Jylliew na ka Hospital, hynrei ka dei tang namar ba la shem ba ka la duna um palat, namar ba ki bun palat ki jingpuid ha katei ka sngi kaba la pynlong ba ym don jain puit shuh, kumta, ym shym la pynrung bad la pyllait noh ia I haka  por 12.
30 pdengsngi, namar  la leh ia kane hadien ka jingpeit bniah ki doktor da kaba  bud katkum ki rul jingsumar.
I la ong, “Na ka bynta ka jingbha jong I kong Balari Lyngdoh la bthah bad phah leit noh ia I sha NEIGRIHMS".
Shuh shuh, ha ka jingiakren bad u Rupang hynnin ka sngi, Ka Medical Superintendent ka Doktor N.
Wanswet ka la ong ba ban ai bai lut ksan kumba la paw ha ki kot khubor, ka Ganesh Das Hospital ka dei tang ka District  hospital kumta kam don ia kata ka lad ban leh, hynrei ki bor ba halor (sorkar) lehse ki lah ban pyrkhat ia kata.
Ha shwa jong kane,  kata ha ka 2 tarik Jylliew ka FKJGP ka la leit ban tuklar halor ka jing bym pdiang  ka Ganesh Das Hospital ia ka kong Balari Lyngdoh ban sumar namar ka jingleit kha khyllung jong I, da kaba ka Doktor Kharmuti ka la ai daw ba namar ka jing bym don ki tiar ban sumar.
Shuh shuh,ka FKJGP ka la ong ruh ba ka jingpynslem ban poi ka kali  108 ka long haduh 2 kynta eiei haduh ba ki la hap ban shim noh da ka kali ka seng  sha Nazareth Hospital.
Shillong:U briew u ba la phet krad hadien ba u la tynrah ia ka Scooty ha Pantaloon hajan Fire Brigade ba la pynlong ia u samla ba 27 snem ba un khlad hashen, hynrei  mynta ka sngi u la leit pyndem noh ialade ha kti ki pulit.
Katkum ka khubor na u SP Traffic u Bikram D.
Marak une ubriew u don kumba 30 snem eiei u la leit pyndem ha ki pulit ha ka por kumba 1baje eiei bad la kem bad set noh ia u ban tohkit.
Kum ban pynkynmaw,dei haka 30 tarikJymmang ha ka por kumba 9.
50 baje mynmiet u Lari Kupar Jana ba 27 snem ka rta basah ha Lower Nongrim Hill u la iap ha ka jing iatakhuh kali ha Pantaloons haFire Brigade ba u nongtynrah u la phet krad noh.
Shillong: U Myntri Rangbah ka jylla u  Conrad K Sangma lem bad ki myntri sorkar, ki la kynduh ia ka kynhun ka Fifteenth Commission mynta ka sngi ba la ialam da u chairman u NK Singh.
“Namar ka jingdon ki lad ki lynti kiba don ha ka jylla, ka sorkar ka la sdang ia ki kam da kaba wanrah da ki mishon bapher bapher ban kyntiew ia ka ioh ka kot jong ki paidbah ka jylla," la ong u myntri rangbah ha ka Commission.
Na ka bynta kane ka san snem, u Conrad ula pan pisa T.
82,815 klur na ka Finance Commission kaba khadsan, ban pyntreikam ia ki kam pynroi nalor kiwei ki jingdonkam.
Ha kane jingiakynduh, u Conrad u la pynsngew ia ki mishon ba ka sorkar ka la pyntreikam naduh ka Muga Mission, Aroma Mission  bad Lakadong Mission bad kumjuh u la pynsngew ia ki jingeh ba iadei bad ki kam khappud.
“Ki khappud bad ka Bangladesh ka dei ka lynti ka lad ban kyntiew ia ka kam khaii pateng ban kyntiew ia ka ioh ka kot", ong u Conrad.
U Myntri Rangbah u la ong ba ka jingkhang ia u dewiong ha u snem 2014, ka la don ka jingktah ia ka jylla na ka jingduh khajna bad ka la ktah ruh ia ki paidbah bad kiwei ki kam.
Kawei pat ka lad ba u myntri rangbah, ula pynsngew ka long ha kaba iadei bad ka jingeh ha ka liang ka lad jingsumar bad ka tnad pule puthi, kiba donkam bha ban pynleit jingmut.
“Kumba 30 lak ki nongshong shnong kin ioh jingmyntoi na ka Meghalaya Health Insurance Scheme bad ki jaka sumar khamtam kiba jur ka MMR bad ka IMR yn pylleit jingmut kaba kham kyrpang bad baroh ki prokram bad ki skhim yn peitngor bha ba kin poi thikna sha ki paidbah", u la ong.
U la ong ba ha u snem 2022 ka dei ka snem ba kham kyrpang ia ka Meghalaya kaban dap 50 snem ka jingioh jylla bad ha kane, kan pdiang ruh ban pynlong ia ka National Games.
“Ki don ki jingeh hynrei ki don ruh ki lad bad kane ka donkam ka jingbei pisa bad ka jingkyrshan ban pynlong kam ia ka jingangnud ki paidbah", u la ong.
Nongpoh:  Haba pynpaw ia ka jingpyrshah kaba jur halor ka jingjyllei ka jingshalan beain ia ki masi sha Bangladesh, myn hynnin ka sngi ka kynhun ki nongotdoh hapoh ka Ri lum Khasi Jaintia hapoh ka shatri jong ka Khasi Jaintia Welfare Bucher Associatoion (KJWBA), ki la leit ban rah da ki plakad sha ka iew Die Masi kaba don ha 9Mer Baridua, Ri Bhoi District.
Ha kane ka sngi kaba kitei ki nongotdoh, ki la leit ban rah plakad sha katei ka Iew, la wan ban synranlang ruh da ki nongialam ka FKJGP, kiba la pynlong ruh ia ka jinglang kaba shipor ha katei ka Iew bad kiba la shim ruh ia ka rai ba kin sangeh noh shipor ban thied masi na katei ka Iew die masi, hynrei dei tad haduh ban da don ka jingiakren hapdeng kitei ki nongotdoh bad u Syiem ka Hima Mylliem lem bad ka sorkar.
Ha ka jingialang kaba shipor, kitei ki nongotdoh ki la pynpaw ia ki jingeh kaba ki shem haba ki leit ban thied masi na katei ka Iew, namar ha ka jinglap jong ki la ong ba katei ka Iew masi, ka la kylla kum ka ktem jong ki riew tuh bad kaba la pynsuba ruh ia kitei ki nongotdoh ba halor katei ka kam la donkti da ki long heh longhain.
Ki la ong ruh, ba mynshwa ha ka por ba ki leit ban thied masi na katei ka Iew, ki nongdie kim ju nud ban iathuh lada don ki masi kaba ki thmu ban shalan sha Bangladesh, hynrei mynta pat kitei ki nongdie kim tieng shuh ban iathuh bad ki da ong ba bun na ki masi kiba don ha katei ka Iew la shalan sha Bangladesh.
“Haba ngi kren shaphang ka jingshalan beain ia ki masi sha Bangladesh, kitei ki nongdie ki pynma ruh ia ki nongotdoh da kaba ong, kem lada phi nud ia kitei ki masi kiba la thmu ban shalan sha Bangladesh".
Dei halor kane ka nongrim kaba la pynsuba eh ia ki nongotdoh ba ia katei ka kam la donkti da ki heh ki hain.
Sngewsih ban pynpaw hangne, ba wat la da ki hajar tylli ki masi ki don ha katei ka Iew, hynrei ha ka por kaba ngi thmu ban leit thied masi ngim ju ioh da kiba biang, namar bun na ki masi kiba biang na ka bynta ban bamdoh, la shalan sha Bangladesh, hynrei la ieh ha katei ka Iew da ki Masi raikhoh bad kiba la shah kyntait.
Dei lyngba jong katei ka jingialang, kitei ki nongot doh hapoh ka Ri Khasi Jaintia, ki la shim ia ka rai ban sangeh shipor ka leit thied masi na katei ka Iew, ha kajuh ruh ka por na ka liang ka FKJGP mynta ka sngi ka la beh bad pynher krad lut ia baroh ki trok kiba ap ban kit masi na katei ka iew.
Ka FKJGP ka la maham ia baroh ki kali kit masi ba kim dei ban kit na katei ka iew, namar lada ka seng hi ka lap kan nym shim ia ka jingkitkhleih lada jia ei ei.
Ha kane ka sngi, la iohi da ki spah ngut ki nongot doh na ki jaka bapher bapher jong ka Ri Lum Khasi Jaintia ki la wan ban ai jinkyrshan, ha ryng ki nongialam ka FKJGP kaba kynthup ia u Bah Dundee Cliff Khongsit, General Secretar ka FKJGP, u Bah Luistar Lyngdoh lem bad kiwei kiwei.
Shillong: U bah Thomas Passah, President ka KHNAM Youth wing, ula phah ia ka jing ujor sha U Executive Member ba peit ia ka iew ka hat jong ka Khasi District Council, ha kaba ula pyni halor ka  jingkhapngiah jong ka iewduh, kaba  la pynthut ia shibun ki nongleit nongwan bad ka la pynlong ruh ia ka iew ba kan jakhlia haduh u pud ba ka la buh ha ka jingma ia ka koit ka khiah jong u paidbah u ba rung ha iewduh lane ki ba thied ia ki marbam mardih na kane ka iew.
Ka seng ha ki bnai kiba la dep, ka la dep ban peit pyrman(survey) ia ka jinglong jingman jong ka Iewduh bad kawei na ki daw kaba pynlong ia ka iew ban khapngiah ka long namar haduh 80% ki dukan kiba don ha iew ki buh ia ki mar ki mata jong ki shaduh shabar dukan ha ki lynti iaid jong u paidbah kaba long beain.
Ka jingioh lad jong ki trai dukan ban buh ia ki mar ki mata ha kane ka rukom khlem shiptieng, ka pynpaw ba ki don ki briew jong ka Hima lane jong ka council ki ba ai bor ia ki ban leh kumne naka bynta ka jingioh nong shimet (la bsuh lang hane ia ka dur jong kawei na ki dukan ba buh ia ki mar ki mata ha lynti iaid paidbah).
Na ka bynta ka bha ka miat jong u ba bun balang la kyntu ia U Executive Member, ban sngewbha ban pynthikna ba ki dukan ha Iewduh ki dei ban buh ia baroh ki mar ki mata jong ki hapoh u pud u sam jong ka dukan, khlem da pyntam shabar ka jingkhang jong ka dukan.
Kan long kaba sngewsih lada ka council kam lah ban leh eiei kyrkieh halor kane ka bynta kham kloi bad lada ka council ka kyntait ban pyndep ia ka kamram kumba u paidbah u la bynshet, ka seng kan hap ban pyrkhat da kiwei pat ki lad ki lynti halor kane ka bynta.
Nongstoiñ:  Ka jingmih jong ki lai tylli ki karkhana sain dewiong ha ka thaiñ Shahlang, ka la pynlong ia ka Seng Khasi Students Union West Khasi Hills, ban wad jingtip ba kitei ki karkhana kila ioh ne em ia ka Environmental Clearance na ka tnad State Environment Impact Assessment Authority (MoEF& CC) bad ruh ki la pynlong ne em ia ka jingpynsngew paidbah lyngba ka Meghalaya State Pollution Control Board.
Ha ka jingwad jingtip jong ka Seng lyngba ki ain wad jingtip (RTI) ha kaba iadei bad kitei ki lai tylli ki karkhana sain dewiong kiba don ha Kyllonmathei, Nongriangju bad Nongdakong, ba la long trai da u bah Shemphang Riangshiang, bah Neibanlamphrang Law bad bah Iwan Lyngdoh, la lap ba ki la iaid lait na ka State Pollution Control Board bad ruh na ka MoEF&CC.
U samla Rishotskhembor Kharbani General Secretary ka Sengm u la iathuh ba kitei ki lai tylli ki karkhana ki khlem aplai satia ia ka Environmental Clearance na ka State Environment Impact Assessment Authority (MoEF&CC), hynrei ki la Seng bad treikam beit kaba la long pat ka jingpynkheiñ ia kiba bun ki ain.
Shuh shuh u la ong ruh ba katkum katei ka ain wad jingtip ba ka Seng, ka la ioh la ong ruh ba na ka liang jong ka Meghalaya State Pollution Control Board, ka la hukum ia kitei ki karkhana ba kin sangeh treikam noh hynrei kitei ki karkhana haduh mynta ki dang iai treikam bad kane ka pyni ba wat la kitei ki karkhana kim shymla ioh ia jingbit, hynrei kila iaid beit ban treikam beain kaba long pat ka jingma ia ka mariang bad kumjuh ia ka koit ka khiah jong ki paidbah nongshong shnong katei ka thaiñ.
Ha kaba iadei bad katei ka bynta na ka liang jong ka Seng hynne ka sngi hapoh ka jingialam jong u Samla John Fisher Nongsiang President ka Seng ha ryngkat ka jingiadonlang u Samla Rishotskhembor Kharbani General Secretary lem bad ki nongialam ka Mawshynrut Circle kila leit ban iakynduh ia u Deputy Commissioner ka West Khasi Hills u bah T.
Lyngwa ban pan jingpynshai na u ha kaba iadei bad kitei ki karkhana.
Haba iakren pat bad ki nongthoh khubor hadien ba la dep ban iakynduh ia u DC na ka liang jong u Samla John Fisher Nongsiang, u la ong ba katkum ka jubab jong u DC kitei ki karkhana ki la ioh ia ka jingbit, na kata ka single window agency.
Shuh shuh u la ong ruh ba na ka liang jong ka Seng ka la dawa na u DC ba un pynshai ha kaba iadei bad katei ka jingai jingbit bad ruh ban khang tala noh ia katei ka karkhana hapoh 10 sngi bad lada na ka liang jong u DC um lah ban pynshai na ka liang jong ka Seng kan sa leh ia la ka jong ka bynta ban leit khang tala hi ia kitei ki karkhana.
Twa ka khyndew ha Police Bazar Assam  Tourist taxi stand hajan ka  Crowborough Hotel mynne ha ka por 12 duna mynsngi.
Ha kane ka jingjia kawei ka kali Tourist kala ngat lang ha kane ka jingtwa ka khyndew ha kaba kala hap shapoh hynrei  ym shem la don ba mynsaw.
Kane jingtwa  ka dei na kadaw ba ka khyndew ka la shong jynsor bad ba la hap u slap ha ki katto katne ki kynta bad ba la don ka jingtih ia ka khyndew ba ki mut shna ia kane ka jaka.
Shillong:  Ka kong Lucy Mary Marbaniang ka la ujor pyrshah ia u driver ka ka local Taxi ML-05L-7225 u ba kyrteng  u Shambabu ba haka 2tarik Jylliew por 6:15 baje prem miet  haba ka leit phah buh na Nongrim Petrol pump sha Demseiniong, pynban une u runar u la thmu ban rahbor iaka.
Shillong:  U nongialam ka Congress ha kane ka jylla, u Dr Mukul Sangma u la ong ba ka jingialang ka Congress Legislature Parliamentarry (CLP) kaba long ha kane ka sngi Saitjain, ka la rai ban phah khubor sha u Rahul Gandhi ba ka dang sngew dei ia u ban bteng kum u nongialam ka party.
Haba kren sha ki lad pathai khubor mynta ka sngi, u Dr Mukul u la ong, “Ka CLP ka la sngew ba ka party ka la ai ia ka jubab kumba la khot ka kam hapoh ka jingialam u Rahul Gandhi bad ngi iatreilang ban weng ia ki jingeh jong ki paidbah ka ri.
Ngi la rai ban phah ia ka khubor ba ka kwah ba u Rahul ban ialam ban bteng ia ka party bad kyntu ia u ban ai jingmut ai na ka bynta ka jingbha ka ri".
Hynrei ha kawei ka liang, u la ong ka jingshah rem ka Congress ha ka ri ka dei namar ba ka long lehse ka dei namar bym don ka jingiatylli ki paralok ha ka kynhun.
U la ong ba ka jingbym don u kyrtong Myntri Rangbahduh ka ri, ka la pynioh lad ia ka BJP ban ther jem ia ki liangpyrshah.
“Ki kynhun jong ki liangpyrshah kim iatylli ha kaba ka BJP ka la ioh ban noin ia ki liangpyrshah ki bym iatylli", u la ong.
Halor ka jingjop ka Congress na Shillong, u Dr Mukul u la ong ba ka jingjop ka dei namar ba ki paidbah ki kwah ba ka Congress kan iada ia ki.
U la ong ba kumba ka paw, ki paidbah ka Meghalaya ki ai ia ka rai kaba dei ban burom.
Hynrei ha kajuh ka por, u la kyntait ba shah rem jem ha ka Agatha K Sangma na Tura da kaba ong, ba ka jingioh vote 2lak tam, ym dei ban khein jem namar ba um ioh lad bha ban leit ialap elekshon kaba la pyllong ban shah rem.
Nongpoh:  Haba iadei bad ka jingkiew dor ka Doh Masi ha iew ha hat, u Bah Generous Warlarpih, President ka Khasi Jaintia Butcher Welfare Association, u la ong ba jin lada lah ban khanglad ia ka jingshalan tuh ia ki masi sha Bangladesh, thikna ba ka doh masi kan hiar dor beit.
Haba iakren bad u Rupang, u Bah Generous Warlarpih, u la iathuh ba kumba ka long mynta ha Nongbah Shillong, ka dor jong ka doh masi ka la poi sha ka T.
300 haduh T.
360 shi kilo, ha kaba kane hi ka la ktah shikatdei eh ia ki paidbah nongbam ia ka doh masi, hynrei ha kawei pat ka liang u la ong ba jin lada lah shisha ban khanglad ia katei ka jingshalan beain sha Bangladesh, thikna ka doh masi kan hiar beit bad kata ka long ka lah ban hiar sha ka dor T, 250 ei ei shi kilo.
Kumba ka long ha kine ki snem kiba la leit, ngim banse ban kyntiew ia ka dor jong ka doh masi, namar ngi la thied rem palat ia ki masi bad nalor kata ka shem jingeh ban ioh masi na ka Iew die masi kaba don ha 9Mer Baridua, ka daw ka dei ba la shim lut da kito kiba thmu ban shalang sha Bangladesh.
U la kynthoh ruh da kaba ong, ba kitei ki masi kiba don ha katei ka Iew, ki dei tang ki masi kiba la shah kyntait na kito ki thied ban shalan sha Bangladesh, namarkata ia kaba bha la bam da ki nong Bangladesh, ia kaba sniew pat la hap ban bam da ki paidbah ka Ri Khasi Jaintia.
“Kum ki nongot doh, ngi la shah lehbein palat hapoh jong kane ka iew, namar la niewkor palat ia ki nongthied ban shalan sha Bangladesh, iangi pat la kyntaid sharud, namarkata la sngewdei ban ong ba katei ka iew ka la dei ka iew masi tang na ka bynta ban shalan sha Bangladesh" ong u Bah Generous Warlarpih.
Namarkata, kum ka dak jong ka jingpyrshah halor ka kam shalan masi beain sha Bangladesh, ngi kum ki nongoh doh ngi la shim ia ka rai ban sangeh shipor ia ka jingthied masi na katei ka Iew, hynrei ngi dang die katba dang sah kaba rim bad ynda la lut kaba rim bad kata naduh ka 7 tarik mynta u bnai ngin sa sangeh noh ka die doh ha kylleng ki jaka jong ka Ri Khasi Jaintia.
Ka sur kaba mih na utei u nongialam ki nongot doh, la sngewthuh ba katei ka kynhun ki nongot doh, ki kwah ia ka sorkar ba kan iakren lem halor katei ka jingeh kaba la iakynduh da kitei ki nongot doh masi.
Katno ka long kaba i sangsot ia kawei ka briew, kaba la mong lut ka khlieh jongka, tang na ka daw, ba ka leit ai rong shniuh ialade.
Katei ka dei ka samla, kaba 21 snem ka rta, kaba na  Seoul, South Korea, ha kaba ka la leit sha kawei ka saloon, na ka bynta ban ai rong itynnad ia u shniuh jongka, hynrei la iathuh ba ha ka jaka, ban pynkylla rong ia u shniuh jongka, ka la mih pynban ka jingmong ha ka khlieh jongka baroh kawei.
Nangta, ka sdang sa ka jinghap shniuh na ka khlieh jongka.
Ki doktor, ki iathuh ba katei ka briew, ka la shah ktah ha ka  persulfates bad ka hydrogen peroxide, kiba dei ar jait ki dawa kiba ki ju pyndonkam ban ai rong shniuh.
Shillong:  Ki kontraktor jong  ka tnad PHE, ki la thoh shithi sha u Chief Engineer u KD Talukdar da kaba kyrpad ba kan pynkiew ia ka dor SOR (Scheduled of Rates) lada kan sdang biang ia ka jingtrei jong ka Greater Shillong Water Supply Scheme-Phase ka song -II kaba la pynsangeh noh ha u snem 2013-14, namar ka jingbym ai bor ka PWD ban pyniaid ia ki paip ha surok.
Ha ka kyrwoh ba la iasoi ki kontraktor, ki la ong ba katkum ka khubor ba la mih, ka tnad ka la thmu ban pan ram T.
105 klur ban sdang pyndep ia ki kam ka Phase-III kaba dang sah.
“Ha kaba iadei bad kane, ngi don ka jingmut dur ba ka PHE kan pynthymmai biang ia ka dor (SoR) bad ban pynrung ia kane ka jingmang pisa ha ka T.
105klur, kumba la thmu ban sdang biang ia ka kam", la ong ki kontraktor.
Ia kane ka skhim, ka PHE ka la sam ia ki kam sha ki kontraktor ha u snem 2012-13 katkum ka dor SoR jong u snem 2007-8 na ka bynta 7 tylli ki jaka ha sor bad khapsor.
“Wat la ym pat pyntip ia ngi ban sdang biang ia ki kam, hynrei kan long kaba eh ban bteng biang ia ki kam ha kajuh ka dor kaba naduh u snem 2007-08 bad la donkam ban pynthymmai ia ka dor SoR", la ong kine ki kontraktor sha u Chief Engineer ka PHE.
Shillong: Ka seng Congress kaba shong ha ka liang pyrshah jong ka Ingdorbar Thawain ka jylla ka la takrain tyngeh ia ka Sorkar Meghalaya Democratic Alliance kaba bat ia u lakam synshar ha ka Jylla da kaba kynnoh ruh ba kane ka sorkar hapoh ka jingialam jong u Conrad K Sangma kum u Myntri Rangbah kam shym la lah ban tehlakam na ka bynta ban pynsangeh ia ka jingtih dewiong beain ha rilum Jaintia kaba dang iai bteng haduh mynta.
“Dang shen ngi la iohi ha ki kotkhubor ba don ka trok kit dewiong kaba la kylla khongpong, bad ruh la iap briew, te ka mut aiu kata, ym dei ba ka jingshalan dewiong ka dang iaid shaid shaid?" la kylli pharshi u Dr Mukul Sangma.
U Nongialam ka liang pyrshah ka Seng Congress u Dr Mukul Sangma ha ka jingiakren bad ki lad pathai khubor ha ka 3 tarik u jylliew, 2019 u la kynthah tyngeh ia ka Sorkar synrop jong ka Meghalaya Democratic Alliance da kaba kynnoh ba ka la aimon bad ai laitluid ia ka jingtih dewiong be-ain ha Rilum Jaintia watla ka National Green Tribunal ka la pynjari da ki kyndon ain ban mana ia ka jingtih bad shalan dewiong be-ain na ka jylla Meghalaya naduh u snem 2014 ha kaba kane ka hukum ka dang iai bteng haduh mynta.
“Ho-oid ka NGT (National Green Tribunal) ka la pynsangeh ia ka jingshalan bad ruh ka jingtih dewiong.
Ki nongdie nongkhaii dewiong ki la leit tied ia ka jingkhang jong ka Supreme Court.
Bad ka SC ka la ailad ban pynlut noh shuwa ia uba lah dep tih, hynrei mynta pat kane ka jingshalan kaba dang iaid shaid shaid ka long beain ia kaba ka sorkar ka la shah ban shalan ia une u mar poh khyndew," la ong u Dr Mukul haba u pynshai ba kane kam long shi bynta jong ka jing ailad ka SC ban shalan ia u dewiong.
Da u Bah Philip MarweiñKa Sorkar Meghalaya, lyngba ka jingkyntu jong u Chief Minister jong ka jylla, ka la buh ia ka thong ha kane ka snem ban thung shi milian shiteng tynrai ki dieng ban pynjyrngam pat ia ka mei mariang kaba la dkhaw palat bad kaba wat ki tyllong um ruh mynta kim kyrsoi shuh ban ioh umbam umdih.
Shisha, mynta ngi la poi sha ka jingjynjar kaba khraw ba ngin ioh umbam umdih, khamtam ha ki jaka sor bad wat ha ki jaka shnong kiba la kham bun paid ruh.
Ia kane ka jingbuhthong jong ka sorkar – ban thung dieng, ngi dei ban iaroh shibun bad ba mangi baroh, manla uwei pa uwei u nongshongshnong, u don ka kamram hakhmat ka mei mariang, ban kitkhia lang bad ka sorkar da kaba iathung la kumno kumno mar san tynrai ki dieng ha kane ka aiom, bad ban kitkhia ruh ba kine ki tynrai dieng ba ngi thung, kin im bad kin khie kin san haduh ban da long ki diengbah diengsan.
Kine ki dieng ki lah ban dei ki diengsoh na kiba ngin ioh jingmyntoi shibun bad ki lah ban ym dei ki diengsoh ruh kam pher, tangba ngin iathung lem baroh baroh ha ki kper lajong lane wat ha kino kino ki jaka kiba lait kiba long ban thung dieng.
Ka jingmyntoi ha kaba kut hi kan long ka jong ngi bad ki longdien mandien, namarba, ki dieng hi, ki ai jingtngen ia ka mei mariang bad ki kjit ia ki jynhaw um na ka haw haw bad ki pyntngen bad pynsbur ruh ia ka khyndew haduh ba, ha ki jaka ba don shibun ki dieng, ngi ioh ia ka jingkyrsoi um ha ka khyndew kaba ngi donkam palat.
Na ki dieng ki ioh shibun ki jingmyntoi kiba ngim lah ban jer lut hangne, hynrei na ki dieng bad ki khlaw ki btap ngi ioh shibun ki jingmyntoi bad ki jingkyrkhu.
Mynta, to ngin iaphai sha ka kam thung dieng.
Naduh ki longshuwa jong ngi, ki da kheinkor bha ia ka kam thung dieng ban pynlong khlaw ia ki lum, ki ranab lum bad ki them ruh.
Ngi dang kynmaw bha ia kito ki por ha kaba ki parad bad meirad jong ngi ki ju thung dieng ha kito ki lum bad ki jaka kiba lait bad ki da leh shitom kumno ban saiñ (lait) na ka ding kaba lah ban pur sha kine ki jaka thung dieng, khamtam ha ka por myntlang ioh ba ka ding kan bam lut ia ka lum ka them baroh phar.
Ki da saiñ bha ha kata ka rukom ba ka ding kam lah shuh ban poi sha ka jaka thung dieng.
Ia ka jaka lum ba la saiñ bha ki thung da ki diengrit lane ki bet da ki symbai dieng ba kin mih bad ia ki tynrai dieng ruh ki da sumar bha ban ym sop da ki nuit ki nier lane khum da ki kynbat lane kynjia jyrmie khlaw.
Oh ki meirad parad bad ki kmie ki kpa ki da niewkor bha ha kane ka liang.
Hadien pat la sdang mih sa ka juk rakhe mei mariang ba la ialam da ka sorkar lyngba ka Forest Department bad ka Soil bad Water Conservation.
Oh la iashongshit ban thung dieng ha manla ka 5 tarik u Jylliew da ka tamasa prokram bad da kaba pyndonkam ia ki shnong ki thaw, ki khynnah skul bad ki briew sorkar baroh hajan baroh ki jaka.
Hynrei, hadien shi bnai ar bnai jah kyndam sa ki tynrai dieng, tip shano ki la jah.
Jin da la kheinlang ia baroh ki tynrai dieng ba la thung ha ka kylleng ka jylla baroh shi katta ki snem, ym lah kheinlang shuh bad ka jylla kan jin da la syrtap tang da ki khlaw suda.
Hynrei na ka shi lakh tynrai dieng lehse tang shi hajar ki tynrai dieng ki im ne em haduh ba kin da heh bad san bha.
Tang ba, ha kajuh ka por ngim lah ban len ba ki la mih ki dieng bah ruh na kine ki jingthung dieng.
To ia kaba la dep, la dep, hynrei kaba donkam ha kane ka jingpyrshang kaba mynta ban thung shi milian shiteng ki dieng ka long, ba kine ki dei ban im haduh ba kin kylla long ki diengbah.
Ban thung ia kine ki shi milian shiteng tynrai ki dieng, ka sorkar ka la ioh jingiarap peisa haduh T.
10 klur na ka UNDFCC.
Ia kane ka kam, ka sorkar ka la aiti ban thung ha ka Soil bad Water Conservation Department, bad ia kine ki shi milian shiteng tynrai ki dieng, la thung ha ki 303 tylli ki jaka ba kyrsoi um (Watersheds) ha kylleng ka jylla.
Ka jingthmu ka long ba kine ki tynrai dieng ynda ki la heh la san kin sa lah shuh shuh ban kyrsoi um ha ki jaka ba la thung ia ki, bad na kine ki jaka yn sa nang kyrsoi shuh shuh bun tylli ki umpohliew kiba shngiam, ban ioh tong bad ban ioh dih, bad kumjuh ruh ban lah ban kyrsoi ban kylla sa ki wahduid bad wah heh ruh.
La nang mih shuh shuh ki khubor ba bun ki shnong bad ki seng bhalang ruh kin iasoh lang ban thung dieng ha kane ka sngi 5 tarik u Jylliew, 2019.
Da ka jingiasnoh kti lang jong ki shnong ki thaw bad ki seng bhalang lei lei ha kane ka sngi ka jingthung dieng kan kham palat ban ia ka thong ba la buh da ka sorkar.
Ki don ki seng bhalang kiba kum ka Bakdil jong ka Garo Hills, kiba la dep mang ban thung da ki diengsoh shisyndon.
Kane lei lei ka nang ai shuh shuh ka jingmyntoi bad ka jingkyrmen ia kane ka thong.
Mynta, ka jingkyntu ka long ia ki shnong ki thaw, ia ki skul, ki kolej, University, ki seng bhalang baroh bad ia ki briew shimet shimet, ban ianoh synniang lem da kaba thung la kumno kumno mar mar shi tynrai ki dieng soh, lane kino kino ki jait dieng heh ym ki jait dieng rit, khnang ban pynroi ia ki dieng ha ki shnong bad ngin ioh shibun ki jingmyntoi, ym tang ha ka ioh lyer khuid, hynrei ban kyrsoi um biang ki jaka  ban tngen pat ka mei mariang jong ngi.
Kawei kaba donkam eh haba la thung bun tynrai ki dieng ha kane ka rukom ka long ban peit bha bad phikir ba ia ki dieng ba la thung, dei ban sumar sukher bha ia ki, ba kin long kin man bad kin kylla diengbah hadien habud.
Hab ban da ker bha, ban ai um bad ban ym shah wiang ha ka ding namar haba la bun tang ki nongthung dieng hynrei ym don ba sumar bad phikir ki tynrai dieng kin ym im bad kim heh kim san satia.
Na ka liang ka Soil bad Water Conservation pat kam dei ban nang tang ban tih thliew bad ban thung bad ban ioh thep pla ia ka T.
10 klur, hynrei ka dei ban pynthikna ba ki tynrai dieng ba la thung kin iohi ia ka lawei jong ki, bad khamtam eh, ba ki umpohliew kin kyrsoi shaid shaid na kine ki 303 tylli ki tyllong um (Watershed Areas).
Lada ka sorkar kam lah ban teh lakam iaka jingthang dimg me ki nong wiamgding ban shma daka ain ban pynsaja lane ban kem iaki nong wiang ding kan long leh noh ei.
Ng la iohi ha shnong jong ngi shibun ka soil and water conservation ka ai ki tynraidieng bad ki skim ba pher2 ba wan na ki ri sepngi ban donate pisa lyngba ka soil and conservation pynbamg ka long kum ka lad bam pisa ki officer bad ki nong pyntrei ki ba la shu ioh kabu shi khyllipmay.
Katba ki diemg ki thung katba mon ki nong pyntrei hadien ba ki la sdang ban san don sa ki riew rhah mariang ki ba runar ki thamg sada ka ding katno jing isangsot iaka mariang kaba la inglhong bad lyngkhuit.
Mynta ka sngi U  Amitabh Bachchan bad ka Jaya Bachchan, ki rakhe ia ka lyngkhuh ba 46 jong ka jing ia poi kha jongki.
Hynnin ka sngi, ha shwa ka 3tarik Jylliew 2019, U Amitabh, ula thoh ha ka blog jongu ban iathuh khana shaphang ka jing ia kynduh ia poi kha jongu bad ka Jaya.
U Amitabh, u iathuh ba ha u snem 1973, U Amitabh bad ka Jaya lem bad kiwei de ki paralok, ki kwah ban ia leit kai sha London, hynrei u kpa jongu, U  Harivansh Rai Bachchan, ula maham ba kim bit ban ia leit lang, lada jia ba kim pat ia long shi tnga, namar ba ha katei ka por, kitei ki arngut, ki dang shu ia iaid samla.
U Amitabh, u iathuh ba ha shwa jong katei, ula kular ia ki paralok jongu, ba un ialam kai ia ki sha London, lada jia ba ka phlim jongu, ka  Zanjeer, ka iaid iew bha.
“Ha ka jing iathuh ia ki kmie ki kpa shaphang katei ka jingleit sha England, ka la mih ka jingkylli na U Babuji, ha kaba ula ong ba mynta phi dang ia iaid samla, hynrei lada jia ba phi la ia poi kha, phi lah ban leit kum shi tnga" bad ha katei ka jingkwah leit London palat, la iathuh ba U Amitabh bad ka Jaya, ki hap ban ia poi kha noh ha ka sngi kaba bud, namar ba ki dei ban leit beh ia ka jingleit jongki sha London, kaba ki la buh tiket lypa ban leit da ka liengsuin.
Kumta U Amitabh,u iathuh ba ula hap ban pynkhreh pynkhrum kyrkieh, na ka iing sah wai jongu, ha 7th Road ha Mangal kaba ha Mumbai, ban nym pyn pulom ia ka jingleit sha London bad ha kajuh ka por, ba un nym duh ruh ban ia poi kha bad ka Jaya Bachchan.
“Nga riam hi kumba riam, ha ka jingiathoh jong ki nong India bad nga la pyrshang ban niah hi ia ka kali ban leit sha Malabar Hill, ha kaba ka Jaya, ka sah bad ki paralok jongka, hynrei U Nagesh, uba dei u draibar jongnga, ula khynniat ianga sharud, namar ba u kwah ban niah hi dalade ia ka kali bad ban leit ialam ianga sha katei ka jing ia poi kha jongngi bad hadien katto katne kynta, ngi la poi bad ka jing ia poi kha, ka la iaid beit kumba la thmu".
Shillong: Ka Skul All Saint’s Diocesan Higher Secondary School, Shillong kum shi bynta ban rakhe ia ka  World Environment day ka la pynlong da ka jingiaid pynneh mariang lane ka World Environment WalkIa kane ka jing iaid ka shim bynta da palat 250 ngut ki khynnah skul ki ba kynthup ia ki class 8,class 9 bad class 10 lem bad ki nonghikai.
La sdang naduh ka skul All Saint DHS  school IGP, Barik, Dhanketi, Donbosco, Jacob’s Ladder,St Anthony’s College, AIR, Lower Lachumier, U Tirot Sing Stadium bad wan phai ha All Saints’ DHS School Lower Gate.
“Ka long ka sien kaba nyngkong ba ngi pynlong kum kane ka jingiaid  ban pynkyndit bynriew ym tang ia ki para khynnah, hynrei ia ngi ruh ki rangbah  ban sumar ia ki ei ka ba dang sah mynta namar ba bun hi ngim don eiei shuh la julor lut hynrei ngi dei ban ialeh ban pynneh ia ka ei ka ba sah bad nga kyrmen ruh ba kane ka jingiaid kan long ka ba jop" la ong U Dr E.
M.
Syiem Principal kane ka skul.
Na la liang ka skul ban burom bad sumar ia ka mei mariang kin shim ia ki sien jam kum ban don ki program ban thung dieng bad ban pynlong ia ka skul plastic free zone.
U Dr E.
M.
Syiem u la bynrap ruh,"Lyngba ka jinghikai bad ka jing pynmlien i barit ba phi hikai kumno ban leh khuid ban ym bret pathar ki kot ki plastic bad sumar ia ka mariang kan wanrah shibun ki jingkylla".
Itanagar: La lap mynta ka sngi, ia ka liengsuin ba la pharia lut jong ka AN 32, kaba dei ka liengsuin jong ki shipai suin, ha ka shnong Payum, kaba don hajan ka Tato Shi-yomi District ka Arunachal Pradesh.
Ki don 13ngut ki nongtrei shipai suin lem bad ar ngut ki nongniah, kiba la iap ei ha katei ka jingjia, ha kaba ka liengsuin, ka mih na Jorhat, Upper Assam ban leit sha Mechuka, kaba ha khappud bad ka China mynta ka nohsngi.
Ha kawei pat ka khubor, na ka liang ki shipai, haba pyllait khubor, ki iathuh ba ki la ioh jingtip, ia ka jingdon ka jaka kaba hap jong ka liengsuin, hynrei kat haduh ba thoh ia kane ka khubor, kim pat lah ban pynthikna bad iohi ia ka jaka, kaba ka hap katei ka liengsuin.
Shillong:U Dr Mukul Sangma, nongialam ka liang pyrshah u la ong ba na ka seng Congress kan ialeh ban sei madan ia kito kiba tuklar ia ka kam jong ki tnad sorkar, namar ka ktah ia ka pla pisa jong ka sorkar.
Ia kane u Dr Mukul u la ong ha ka jingiakynduh bad ki lad pathai khubor mynta ka sngi ha ing sah jong u.
“Ngin ym ailad ia ki nongsain hima ba kin tuklar ia ki tnad treikam jongka sorkar namar ka ktah ia ka ioh ka kot, bad kane kadei kawei ka jingeh haba pyndonkam bakla ia kaei kaba lah ban ai jingmyntoi," la ong u Dr Mukul.
“Ngi sngew sheptieng ban iohsngew, lyngba ki lad pathai khubor ba ka jylla ka don hapdeng ka jingeh, bad kata kaba ngi tip ruh ka dang dei tang shithmit," ong u Dr Mukul haba kynnoh ba ki don ki nongsain hima kiba pyndonkam bakla ia ka bor.
Une u nongialam ka liang pyrshah u la ong ruh ba don ei ei sha lyndet halor ka dheng kali kaba jur bha ha kane ka sngi Saitjain ba la dep, kaba ktah ia ka jingiohnong jong ka sorkar ha ka liang jong ka revenue, pynban long kumba shah khate na ka pla pisa jong ka sorkar.
“Nga la iohsngew ba kiba don ha ka liang synshar ruh ki thnum bad kane ka long kaba ma, haba don kti ban milai jakthung da ki nongialam, kumta katkum ka riti dustur jingsynshar laitluid, ngin sei madan ia ki nongialam kiba don ka jingkitkhlieh kum ki political party," la pynkut u Dr Mukul Sangma.
WhatsApp Chat with Rilin – rupangnews@gmail.
com – Gmail.
Shillong: U nongialam ka liang pyrshah ha ka ing dorbar thawain ka jylla, u Dr Mukul Sangma u la ong ba ka seng Congress kan buddien ia ki mat treikam jong kane ka sorkar ba thymmai hapoh ka jingialam biang jong u Myntri Rangbah, u Narendra Modi.
“Ngin long kiba peitngor bad husiar ia kaei kaba ka sorkar pdeng ka thmu ban leh namar mynta ka la don biang ha ka bor," la ong u Dr Mukula haba iakren bad ki lad pathai khubor hynne ka sngi, 3 tarik Jylliew 2019.
Kane ka long ruh shi bynta ban pyntip sha ki paidbah halor ka jingialang jong ka Congress Legislature Party (CLP) ka Meghalaya Pradesh Congress Committee (MPCC) kaba la long ha ka 1 tarik u Jylliew, 2019.
Haba kren shai halor kane, u Dr Mukul u la ong ba ka CLP ka la iatai sani halor ki ishu bad ba la sngewdei ba ka seng Congrees ka la trei katba lah na bynta ka ri ban pynthikna ban lah ban ialeh ia ki jingeh bad jingtynjyh katkum ka rukom synshar laitluid, da kaba ong, “Kum ki nongmihkhmat ngi donkam ban peitngor ia ki ishu bad bud ia ka lynti jong ka agenda ba ka liang synshar ka buh.
"U Dr Mukul Sangma u la kren shai ruh ba ka seng Congress kan pynpaw sha ka sorkar NDA kaba mynta ba ka jingthmu ban weng noh ia ka article 35(a) ka long ka jingpyrshang ban tynjuh ia ki nongshong shnong ha Jylla Kashmir, bad yn sa leh kumjuh ha ki jylla kane ka thain shatei lam mihngi.
“Ka jingpyrshang ban weng ia ka article 35(a) kadei tang ka Trial Balloon, ban sngapthuh kumno ki briew ki sngew lada lah ne em ban pyntian jubor ia ka rukom synshar donbor lyngba kane ka agenda," la ong u Dr Mukul bad kdew shai ba “ngi donkam ban long husiar bad peitngor namar kane ka sorkar kaba mynta kan leh ia kaei kaba lah ban wanrah ia ka jingma kaba khraw.
"U Dr Mukul u la bteng shuh shuh da kaba ong, “Kane ka jingleh jong ka sorkar BJP ban weng noh ia ka article 35(a) kam dei kaei kaei kaba ngin shu sngap jar bad shong kli kti.
"U Dr Mukul u la kdew ruh halor kane ka mat kaba ktah kaba iadei bad ka Draft Education Policy, ba la thmu ban shu pynlong ain kumto khlem da khot bad wer ia kiwei ban ai jingmut kumta ym dei ban khein sting.
Kumjuh ruh halor ka Citizenship (Amendment) Bill (CAB), ruh u Dr Mukul u la ong ba kane kadei kawei kaba ngi hap ban da puson janai.
U Dr Mukul u la ong ruh ba kiwei ki mat ki long hadien ba la ioh ia ka sorkar thymmai, “Ngi iohi ba ka BJP ka thmu ban iaid shakhmat bad ki agenda jongka, hynrei kum ka seng Congress ngin iai trei ban iada ia ka ri bad pynneh pynsah ia ka dustur ka riti synshar laitluid.
".
U Blei un nang kyrkhu ia ka iing U (L) Purno A Sangma ba kin nangmih shuh shuh ki nongialam ki bastad bad ki ba tip ia ka mon U Nongthaw.
Da U Scholar LawriniangNongthliew Village WKHHaba ia kren ia ka iing ka sem jong U (L) Purno A Sangma ka long shisha ka iing ka ba kham phylla ha ka jingiohi, watla ngam da tip bha ia baroh ki jinglong ka iing ka sem jong u, namar ba ngam dei na Garo, hynrei hangne nga kren tang ia ka ba nga iohi bad kaba paw pen ryngkew shabar kaba ka pyrthei ka iohi kyndiang ia kane baroh.
Haba nga pyrshang ban wad lane lum jingtip ia ka jinglong ka iing ki politisian ha Meghalaya lane kynthup shabar jylla wat haduh shabar ri ngam pat shem ia ka longiing kaba kum ka iing U (L)Purno namar ba ka long ka iing kaba dap da ka burom ha duh ki pateng jong u kpa.
Namar ba na ka iing jong u la mih ki Nongialam ba khraw bad ba bna nam, hoiod don ki longiing longsem ki ba pynmih ia ki Nongialam hynrei ym baroh ki khun lane naduh u kpa kin long Nongialam,ki ba bun hi ki longiing ki pynmih nongialam tang u wei na lane palat duh arngut kaba nga shem la ka long u kpa ne ka kmie ne u/ka khun.
Hynrei ñiar ban shem kum ka iing U (L) Purno A Sangma pat  ba naduh u kpa haduh ki khun jong u baroh ki  long ki nongialam, hangne i kumba ka burom ki Sangma ka shong ha kane ka  longiing ha ka ba baroh ki paid ka Rilum Garo ki shaniah ia kane ka longiing,Khyndiat haba phai sha U (L) Purno Agitiok Sangma, la kha ia u ha kaha Chapahati, Assam, India(kaba tip mynta kum ka  Meghalaya,) bad u la khlad noh ha.
U (L) Purno u la long MP ba ar na Tura ,hadien haba la phiah noh ia ka Meghalaya ha ki artylli ki seat, Shillong Parliamentary seat bad Tura Parliamentary seat.
U Purno u la long MP nyngkong eh ha ka snem 1977-1984 na ka party Congress (INC) ha ka snem 1991-2004 pat na ka party (INC) (NCP)AITC) Nangta u bad ha ka snem 2014 na ka party NPP bad u dei ruh u wei na ki nongseng ia ka Party NCP.
Bad Purno u la bat ruh kum u Chief Minister ka Meghalaya ha ka snem 1988 bad kum u Speaker ka iingdorbar Lok sabha ha ka snem 1996-1998, bad u Purno u long ruh u Speaker ba nyngkong eh na Meghalaya hapoh ri India.
bad u la khlad noh ha ka snem 4 March 2016.
Hadien ka jingkhlad noh jong u ka la don ka Election shiteng samoi haka ba iadei bad ka MP sha lok sabha, kumta u Conrad k Sangma u khun jong u, u la iakhun ha kane ka Election shiteng samoi ha ka jaka u kpa kumta u la jop da ka ba pynliem noh ia ka kyrtong ka party Congress ka  Dikkanchi D.
Shira.
Nangta u Conrad k sangma u la long ruh U Finance Minister ka Meghalaya bad ha ka 2018 u la jop ruh ia ka MLA election shiteng samoi bad mynta pat kum u Chief minister ka Jylla Meghalaya.
Nangta ka Haba phai pat sha u Jame k Sangma  u ba long mynta u Myntri ka ka kam pohiing ka jylla (Minister of Home, Law, Power, District Council Affairs, Food Civil Supplies & Consumer Affairs,) naduh u snem 2008 u la long u MLA ban ialam ia la ki paidbah ha la ka constituency namar ba ki paitbah ki shaniah ia u bad ki pynjop ia u, Nangta sa ka Agatha k Sangma ruh kawei na ki khun kynthei u Purno ka la long ka dkhot sha ka ingdorbar lok sabha la ar sien mynta ha ka snem 2008 bad mynta 2019.
bad ka la long ruh ka Minister jylla jong ka Rural Development ha ka 2009-2012,bad ka la long ruh ka MLA na south Tura (Members Lagislative assembly) bad tang shipor ka la resign noh na ka bynta ban ai iakhun noh ia la u hynmen u Conrad K Sangma.
Kane ka pyni ba ka iing u (L) Purno A Sangma ka long shisha ka iing kaba la jied kyrpang da U Blei naba  na ka iing jong u ,ki la mih ki Nongialam ia ka Ri bad ka jaitbynriew naduh u snem 1977 kat haduh mynta 2019,ki riew tymmen ki ju ong Haba la thoh shun da U Blei ka kam ka ju urlong kaba khraw.
U Blei u la jied kyrpang ia ka iing u Purno kumba u jied ia ka iing U Joshua hadien ka jingiap noh u Moses ba un ialam.
ia ki khun isreal bad kumta ki khun isreal ki shaniah tylli tyllan ia ka iing u Joshua, ka iing u (L)Purno ruh ka long kum ka iing u Joshua hi namar ba ki jaitbynriew Garo ki shaniah tylli tyllan bad ki ieit ia ka iing jong u,nangta U Blei U la jied  ia U Conrad K Sangma kumba u Jied ia u Syiem Dabid haba naduh ba u dang khynnah  u la long u syiem ki isreal ba un ialam ia ka jaitbynriew isreal ,bad U Blei u la sei ruh ia U Conrad kum u briew ba dang khynnah ban bat ia ka kam kum u Chief Minister ka jylla meghalaya.
Bad U Blei u la jied ruh ia U Jame PK Sangma kum ba u jied ia U Syiem Solaomon u ba bud ia ka pateng u kpa,bad U Blei u la jied ruh ia ka Agatha Sangma kumba u jied ia ka ka wei ka nongkyndong ka Samla Esther ban long ka mahadei u syiem,bad kane ka syiem ka la long ruh ka nongiasaid na ka bynta ban pyllait im ia ka jaitbynriew Jiw ha ba ka dang long tang ka khynnah samla ha khmat u syiem Ahasureos, bad kumta ruh U Blei u la sei ruh  ia ka Agatha Sangma kum ka nongiasaid na ka bynta ka jaitbynriew hakhmat ka iingdorbar lok sabha haba ka dang long ka tang ka samla.
Kumta nga iohi ruh ba ka iing u (L) Purno A Sangma naduh u kpa haduh ki khun ki long ki Nongialam bad U Blei u la sei ia ki da ka jingjied bad ka jingshaniah u Paidbah ba bun byllien.
Ban long  U nongialam kam dei kaba suk ka dei shisha ka kam kaba khia haduh katta katta,u nongsharai langbrot u sharai 50 tylli ki langbrot u la khia haduh katta katta  ban sharai ia ki,Ah katno tam lei lei ka jingkhia ban ia lam bad sharai ia ki khun ki hajar ki ba la kot sha ki lak ki putit.
Ka Kam Nongialam ka dei kaba  U Blei u la bynshet lypa ha kita ki ba u i donkam ban long nongialam ,lada u Blei um ibit ban long Nongialam da ka jingkwah briew jong ngi ngin ym long satia ki nongialam lano lano ruh.
Kane kein kaba pynlong ia nga ba ngan  pynsyriem ruh  ia ka iing u (L) Purno bad ki khun jong u kum ka iing u Joshua, Namar U Joshua u ong –lehse u Purno pat un ong “GoodI like this article.
But for your news and articles to be mre genuine please check the spellings and put capital letter where necessary especially the proper nouns.
Don’t just copy and paste.
Thanks.
Josper S DuraKa Khasi Hills Autonomous District Council (KHADC) ha ka sngi thohdieng (25-10-2018) ka la mynjur (approved) ia ka Khasi Hills Autonomous District (Khasi Social Customs of Lineage) (First Amendment) Bill, 2018 nalor kiwei pat ki bills.
Kine ki bills ki la shu sah ha suin haduh mynta mynne.
Ka KHADC ka la don ki Acts, Rules & Regulations (Part-I) ba la amend haduh 2011.
Ki riew-paidkar ha ki surok bad lynti shnong kin ym don por ne jingbang ban pule ia kane ka Kitab.
Ka long ka Kitab kaba rben bha kaba tang ki MDC ki lah bad dei ban pule bha ia ka.
Kum u riew madan hynrei uba ju mlien ban pule kot, hadien ba nga la pule khyndiat khynsoit ia katei ka Kitab, nga shem ba ki don ki bynta ha ka kiba la ring bad ktik ia ka jingmut jong nga.
Ha Nonglang Sirdarship bad Riangsik Sirdarship, ka Executive Committee jong ka KHADC ka la mynjur (approved) ia ka Administration of Nonglang Sirdarship Rules, 2004, bad ia ka Administration of Riangsih Sirdarship Rules, 2004, katkum ka Notification the 14th September, 2005 ba la pynmih da ka KHADC.
Ha baroh artyli ki sirdarship, ka section 9(3) (iii) ka ong kumne – If any Khasi / Khasi-Nongtrai woman got married with the dkhar, she shall lose all the ancestral properties and other facilities due to her (Lada kano kano ka kynthei Khasi ka ioh tnga da u dkhar, kan duh lut khoit ia ki mar ki mata bad ki jingdon jingem nongtymmen bad kiwei de ki jingmyntoi ba ka dei ban ioh).
Namar ba ka Executive Committee jong ka KHADC ka la mynjur (approved) ia kitei ki Rules jong kitei ki artylli ki Sirdarship (ne ioh don sa hawei hawei de), ka mut ba ka kam ka la iaid katkum ki kyndon jong ka sixth scheduled, kaba long hi katkum ka Riti synshar (Constitution) jong ka India.
Kitei ki Rules Synshar jong kitei ki artyli ki sirdarship ki plie wang ia ka jingkhang ba pleng kiwei pat ruh ki Hima (Syiemships), ki Raid, ki Ilaka / Sirdarship, ki Lyngdohship, bad Wahadadarship ki don ka bor ban thaw ia la ki jong ki jong ki Rules synshar, bad ka executive committee jong ka KHADC, hadien ba ka la ioh pdiang ia kita ki Rules synshar, kan sa ai ia la ka jingmynjur (approval) lada ka shem ba ki long kiba biang.
Bad kane hi kan long ka jingpynsting ia ka jingkit ba khia jong ka KHADC.
Ki MDC kin lait na kaba trud shi trud ia la ka khlieh.
Ka Executive Committee kaba thymmai jong ka KHADC kan sa sdang noh shen ia la ka kam.
Ngi ki paid Khasi ngi donkam ia ka Executive Committee kaba trei ym kaba pynpait lieng (The Executive Committee that works and not the one that wrecks).
Shillong: “Ym ioh shuh ki masi kiba bha, lah shu ai da kiba tam kyntait, bym lah pyniaid.
Ki dkhar kim phai khmat shuh iangi" ong U bah Generous Warlarpih, President jong ka Khasi Jaintia Butchers Welfare Association (KJBWA), haba iakren bad U Rupang mynta ka sngi.
“Ka daw ka dei na ka jing laitlan eh ki masi ban leit sha Bangladesh" ong U bah Warlarpih.
Nangta u ong shuh shuh, ba katei ka dei ka iew kaba shisien shitaiew, hynrei mynta ka la long man ka sngi bad ula ong shuh shuh “U Syiem ruh um lah shuh ban teh lakam imat".
“Ngi shu peit jawdud ia ka masi, ki bar Jylla, kiba na kawei ka Jylla, ki wan ban khaii laitluid, da ki phew klur ki khaii masi bad ka dor jong uwei u masi, ka iapher T.
15 haduh T.
20 hajar" ong shuh utei u nongialam ka KJBWA.
Halor kitei ki jingeh, kumta ki nongdie doh masi, lashai ka sngi, kin leit pynpaw ia ka jing pyrshah jongki sha Iew Khanapara, da kaba kin leit rah plakad ha katei ka iew, ka ban sdang naduh ka por 12baje nohsngi.
La iathuh shuh shuh, ba ka jingkhang ia ki dukan die doh masi, kan sdang naduh ka Sngi Thohdieng, ka ban wan bad katei kan khang pura ha kylleng ka Ri Khasi Jaintia bad U bah Warlarpih, u iathuh ba ki nongdie doh ki don baroh 250ngut, hynrei haba khein ia baroh bad ki nongtrei jongki, kumta ki ban shah ktah ne duhkam na ka jingkhang ki dukan die doh, kin palat ia ka shi hajar ngut eiei.
New Delhi: Ka liengsuin AN 32, kaba mih mynta ka sngi na Jorhat, Assam ban leit sha Mechuka ha Arunachal Pradesh, ka la jah rngai ha suin, ong ka khubor.
Ka liengsuin, ka mih na Jorhat ha ka por 12.
25 baje nohsngi bad la ioh ban iakren bad ki bor pyniaid liengsuin, ha ka por 1baje nohsngi bad hadien kata, ka sa jah rngai noh syndon.
Katei ka liengsuin, ka don 8ngut ki  nongniah, 5ngut ki nongshong, ong shuh ka khubor.
Nongstoiñ: Ka Seng West Khasi Hills District Dealers Association, myn ha ka sngi Thohdieng jong ka taiew ba la lah kala lum ia ka jingialang na ka bynta ban iatai halor kiba bun ki mat khamtam halor ka jingeh ba ki Dealer ki ia kynduh ha kaba iadei bad ka bai kit bai bah jong u khaw skul mid day meal bad kiwei kiwei ki jingeh.
Ha kaba iadei bad u khaw skul mid day meal, katei ka jingialang kala pynsngew ba ka bai kit bai bah ba ki ioh na ka ophis jong u Deputy Commissioner (Supply) kam ia hap shuh namar kala bun ka jinglut khamtam ki shnong kiba jngai namar ba ka bai kit bai bah na ka bynta u tei u khaw ka long katjuh ka dor ia ki shnong kiba jan bad kiba jngai.
Na ka liang jong u bah Grosmobinglan Tympuin, President ka Seng u la iathuh ruh ba halor katei ka jingeh na ka liang jong ka Seng kala leit ia kynduh ia u Deputy Commissioner (Supply) bad AI ruh da ka jingthoh ha kaba iadei bad katei ka bai kit bai bah jong u khaw skul hynrei la ong ba na ka liang jong u DC Supply u la phah ia ka jingthoh sha u Director School Education and Literacy hynrei haduh mynta ka Seng kam shym pat la ioh satia ia kano kano ka jubab.
Kumta hadien bala iatai sani bha katei ka jingialang da kawei ka sur kila ia shim ia ka rai ban dawa na ki bor ba dei peit ba kidei ban pynkiew noh ia ka bai kit bai bah bad lada kim sngap na ka liang jong ki dealer baroh kin shu hap ban aiti noh ia katei ka kam ha ki skul Managing Committee ba kin shim ia ka jingkit khlieh ha kaba iadei ban pynpoi ia u khaw skul sha ka ki skul.
Nalor katei ka mat katei ka jingialang ha katei ka sngi kala iakren ruh ha kaba iadei bad ka jingpynslem jong ka Food Safety & Standard Authority ia ki licence jong ki dealer bad halor kane ka bynta na ka liang jong ka Seng kala dep ban ia kynduh ia i Asst.
Commissioner of Food Safety Nongstoiñ bad ka Seng kala phah ruh ia ka jingthoh sha u bah S.
N Sangma Joint Commissioner Food Safety bad ruh sha u DC Supply Nongstoiñ bad la ong ba kane ka kam kala seisoh.
Shuh shuh na ka liang jong ka Seng ka dawa ruh na ka sorkar ba kadei ban pynkloi ban pyllait ia ka pisa na ka bynta u khaw rishon bad ka Seng kala ong ruh ba lada ka long tang shisien shi snem ruh ka sorkar kadei ban pyllait noh ia ka pisa.
Ia katei ka jingialang la pynlong hapoh ka Hall jong ka ophis C&RD Block ha Nongstoiñ ha kaba la pyniaid da u bah Grosmobinglan Tympuin kum u President ha ryngkat ka jingiadonlang u bah Joyfulstar Marngar Secretary, bah Is Nongsiej Adviser, ki dkhot ka Executive Committee, bad kumjuh ki nongsam, na kylleng ki dong jong ka thaiñ West Khasi Hills baroh kawei.
Shillong:  Kum ban sdang iaka prokram jong ka Solid Waste Management Cell jong ka KHADC,U CEM ka KHADC Bah Tein well Dkhar u la iathuh ba ka KHADC ryngkat ka jingiatreilang bad ka Hima Mylliem kan pynlong iaka jing pynkhuid iaka Iewduh ha ka 5 tarik Jylliew,2019 ka ban sdang naduh ka por 8.
30 mynstep bad kan kut haduh ban da dep ka kam.
U la ong, “Kumta ha katei ka sngi 5 tarik Jylliew,baroh ki dukan kin khang bad baroh ki kali jong ki nongwan iew naki thain bapher bapher jong ka Ri Khasi kin hap sangeh ban wan ha katei ka sngi".
Shuh shuh,ha katei ka sngi, u la ong ruh ba shwa ban sdang ia katei ka jingpynkhuid kan don shwa ka jingialang paitbah kumba katto katne minit eiei nangta kan sa bud sa ka jingpynkhuid ia ka Iewduh baroh kawei.
Amlarem: Ka Dorbar Shnong Lamin Pyllun, ka la pynlong ia ka jingleh burom ia u Dimarkithmu Gayang uba la wan shakhmat ha ka kyrdan ba 5 jong ka Top Twenty ha ka SSLC jong ka MBOSE mynta ka snem bad kynthup ruh ia ar ngut kiba wan ha ka 1st Position kiba kynthup ia u Deiwamang Khonglah bad ka Saia Lamin kiba la shah pynkup burom lang kiba la pule lang na kane kajuh ka skul ka Jawaharlal Nehru Memorial Secondary School Lamin.
Ha kane ka skul la don kumba 24 ngut kiba ialeh ia ka examination SSLC bad 21 ngut kiba la pass bha.
U Dimarkithmu Gayang u dei u soh nyngkong jong ka shnong Lamin u ba wan ha ka kyrdan Top Twenty ha kaba u la ioh ia ki Mark haduh 561 ha kaba u la ioh ruh 5tylli ki Distinction (M, S&T, SSC, HEd ,MIL.
