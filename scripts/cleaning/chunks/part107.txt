Na kitei ki saw tylli ki iing shongwai, kawei ka dei kaba la julor tam, ha kaba baroh ki jingdon jingem ki la ingkhong bad kylla dpei, hynrei kitei ki lai tylli pat dang don ki tiar kiba la lah ban sei da ka jingiarap ki paidbah.
La ioh jingtip ruh, dei na ka jingtrei shitom bad iarap ki paidbah la lah ban tem ia katei ka ding, namar haduh ban da poi ka kali pynlip ding, ki paidbah ki la lah ban tem ia katei ka ding kaba la sdang ban klang sha kiwei pat ki iing kiba don marjan.
La iathuh ruh ba ha kane ka jingjia pluh iing, ki kali pynlip ding ki la wan haduh artylli na ka bynta ban pynlip ia katei ka ding.
Ki ehrang ISIS, ki ia rakhe shongshit ha kine ki sngi, hadien ka jingshah ther bom ki iingmane jong ki Khristan ha Sri Lanka bad ki da ong ba kin pyntuid ia ka snam jong ki nongshun, ha ka wah snam jong ki briew ki bym khuid.
La pyn sa phriang paidbah ia katei ka jingthoh jong kitei ki ehrang ISIS, ha ki kynhun jong kito kiba kyrshan bad ki ehrang ISIS bad ki da buh ruh ha jrong, da ka dur jong ki phra ngut ki ehrang, kiba leit hiar thma sha ki iingmane, katba hapoh ki buh da ka dur jong U Donald Trump, U Pope Francis bad U Buddha, ha kaba la pyni ba kitei ki lai ngut ki don ha ka jingklang jong ka ding.
Ki jingthoh ba la buh ha kitei ki dur, ki ong “Ngin nym pyniam ia phi ha ka dur jong ka snam, hynrei maphi ki nongshun jong ki niam bad ki jingtap jong ki lyoh, kin hap ha ki wah duid da ka snam ka bym khuid ka jongphi".
Ki ISIS, ki la kam trai halor katei ka jinghiar thma ha ki bynta bapher jong ka nongbah Colombo, ha ka Sngi U Blei ba ladep.
Shillong: Ka All Meghalaya Primary School Teachers’ Association (AMPSTA) kan pynlong ia conference ba hynniew ha ka 27tarik Iaiong 2019 ha ka por 11 baje mynstep ha madan ialehkai jong ka School Good Shephered,Lad Rymbai East Jaintia Hills.
La khmih lynti kumba 1000 ngut ki dkhot kiba la shah jied ban mihkhmat naki zone bad unit kiba don ha ki lai tylli ki district Association, kata na Garo Hills (AGHPSTA),na khasi(APSTA) bad na Jaintia(JHLPSTA).
U kongsan ha katei ka sngi un dei U Ma Kyrmen Shylla, uba dei ruh Minister social welfare etc, bad ka synbud kongsan kan dei ka kong P.
Dkhar, SDSEO Khliehriat.
Ka kam ba kongsan ha kane ka conference ki long ban pynskhem nongkitkam 2018-2021,jongka ACPS bad DCRG bad ki kam ba dang sah,kum ban pynrung nongtrei sorkar, ia ki nonghikai bala thung da D/I of schools bad Admistrator kiba dang sah haka jingbishar ka court bad ki arrear revised pay bad kiwei kiwei.
La kyrpad ia ki dkhot ba la phah da ki zones bad unit na ki district kin sngewbha ban poi shuwa ka por.
Shillong:U Shubhankar Banerjee uba dei u nongai ktien jong katei ka Rapido kompani,ula ia kren bad ki lad pathai khubor bad ong ba ka jingpynkamai da ki bike ha Shillong kan sa sdang noh shen kata sa kumba 15 ne 20 sngi eiei bad la don haduh kumba 40 ngut tam ki ba la mynjur ban long kum ki nongniah(captain).
Ula ong ruh ba dang donkam bun ki nongniah kynthei namar ki kynthei ba la pynrung kyrteng, ki dang duna palat.
Ula ong ba ka jingthmu jongka kompani ka long ban ai kam ia ki khynnah samla jong ka jylla, ula ong ruh ba ka kompani ka pdiang iakiba kwah ban trei katkum ka por ba ki lait.
Haba la kylli halor ka jingshaniah ia ki nongniah ula ong ba shuwa ban ai permit la dep ioh jingpyntikna shuwa na ki pulit.
Ula ong ruh ba ka jingsahkut blok kan ym don shuh ha Shillong bad ki paidbah kin poi haka por ba biang sha ki jaka ba ki mut leit.
Shillong: Ka Khasi Students’ Union (KSU) Narpuh Circle myn hynnin ka sngi, ka la leit ban ia kynduh ia u DC East Jaintia Hills, Bah FM Dopth IAS ban pan jingpynshai halor ka jingkyntait ka GR Infrastructure Ltd ban siew bai luksan, sha ki trai khyndew kiba dei na Kuliang na ka jingjulor ki jaka puta da ka jingpyntrei surok katei ka company.
Lah ban pynkynmaw ba kitei ki trai jaka ha kaba nyngkong ki pyrshah ia katei ka kompeni, ban pyntrei surok lyngba ki jaka jong ki, namar kim shymioh ia ka jingsiew, hynrei katei ka kompeni, ka la kular ban siew hadien bad ki bthah ruh ia kitei ki trai jaka ban leit mih sha ophis u DC ban ioh ia ka jingsiew.
Hynrei ka pynkyndit ia kitei ki trai jaka namar haba ki leit mih sha ophis u DC ban dawa ia ka hok, ki la ioh pynban da ka shithi na ophis u DC ba ka GR Infra Ltd ka kyntait ban siew ia bai luksan.
Ka seng haba ka la ioh ka jingujor na kitei ki trai jaka, mynta ka sngi hapoh ka jingialam u Bah KS Suchiang President bad katto katne ngut ki dkhot lem bad ka jingiadonlang ki trai jaka ki la leit mih sha ophis u DC ban ioh jingshai.
Haba ia kren, u DC u la iathuh ba na ka liang ka ophis ka la ioh pdiang ia ka jingthoh na katei ka company GR Infra Ltd ba ka kyntait ban siew ia ka bai luksan, halor ka nongrim ba kitei ki trai jaka kim shym la mih ban ujor ha ka por pyntrei ia u surok.
Ha ka jingshisha kitei ki briew ki la mih ban pyrshah, hynrei hadien ba katei ka company ka kular ban siew, kitei ki trai jaka ki shah pat ban pyntrei.
Kane ka pynpaw ba katei ka kompeni, ka thmu ban iuh roit ban pynjah klep ia ka bhah ba kitei ki briew ki dei ban ioh.
Haba ia kren, u DC u la kyntu ia ka seng ban leit mih sha ophis ka NHAI bad sha ophis katei ka company ban ioh ka jingpynshai.
Na ka liang ka seng kan ym shong kli kti, hynrei kan iai buddien ia kane ka kam tad haduh ba kitei ki trai jaka kin ioh ia ka hok.
Ha kane ka jingiakynduh bad u DC, la iadonlang ruh u Samla SS Niangti President KSU Khliehriat Circle.
Jowai: Ki saw jait ki jingpang kiba kham ioh bha ha u briew ki kynthup ia ka jingpang klongsnam, ka jingpang shini, ka Cancer bad ka Stroke kaba shait ngat bha ha u briew ynda ula kynjoh sha ka rta kaba 30 haduh 69 snem.
Ia katei ka phang, la iathuh da ka Dr Helen J Uriah, Specialist (Public Health) District Surveillance Officer, ha kaba ka iathuh ba ia kitei ki jait jingpang la pynlong iaki dei lyngba ka jingpyn-donkam ia u duma, ka jingdih kyiad, ka jingbym khih ka met bad ka rukom bam.
Kumba 70 na ka 100% ki briew kiba ha ka rta kaba 30 haduh 69 ki iap na kane ka jingpang bad napdeng kine kiba ngat ia kane ka jingpang ki dei kiba wan na ki Ri kiba duk ne ki Low middle income bad ka iathuh ba ka kaiphod jong ka World Health Organisation kaba ha u snem 2014, ka pyni ba kiba iap na katei ka jingpang ki la kot sha ka 40 million ngut.
Ka jingpang bampong, ka dei ka jingpang kaba lah ban ktah wat iaka ioh ka kot jong u briew.
La iathuh shuh shuh ba ka kaiphod jong ka WHO la ong ba ka jingpang shini ha u snem 1980 la don tang 100 million ngut kiba ioh ia kane ka jingpang katba ha u snem 2014 ka la kiew sha ka 422 million ngut.
Ban iakhun pyrshah ia kane ka jingpang ka sorkar ka la maitphang da ka National Programme for Prevention and Control of Cancer Diabetes Cardio Vascular Diseases and Stroke (NPCDCS) bad kiba ngat ha kine ki jait jingpang ki lah ban ioh iaka jingiada kaba paka da kaba leit sha ki Health & Wellness Centre kum ha Jowai Civil Hospital, Laskeiñ CHC, Nongtalang CHC.
Kiwei de kiba la ai jingbatai ki kynthup ia u Dr.
A Hinge Medical Specialist District, Hospital Ialong, Dr.
S.
Sumer Gyneacologist District Hospital Ialong ha ka jingialang kaba la pyniaid da u Bah Joseph Khonglah Waheh Shnong barim ka Lumpariat bad hashwa kane la ioh ka jingkren pdiang na ka Dr JN.
Shullai M/O I/n Ladthadlaboh UPHC.
Shillong:U bah K.
L.
Mawlong, Secretary, lum jingthang komiti, Seng khasi kmie Mawkhar,Shillong ula ong ba ka seng ka la pynbeit ban don ka pynkhuid paidbah ia ka Lum jingthang ha Jaiaw,Shillong haka 28 tarik iaiong naduh ka por 9 baje mynstep.
Lah shu ia bud tynneng.
Nongstoiñ: Ki runar kiba ym shym pat lah ban tip, ha ka miet jong ka sngi U Blei ka 19 tarik ki la leit ban pied ia kawei ka jaka sah (Quarter) jong ka ophis DC ha Nongstoiñ bad ki runar kila ioh ruh ban rong tuh ia kawei ka Laptop lem bad ki speaker.
Katkum ka tyllong khubor ba la ioh, la ong ba katei ka jaka sah quarter kadei jong u bah Ronald Kharkongor u ba trei ha katei ka ophis bad u ba dei na ka shnong Nongpyngrope Malki Shillong bad la ong ruh ba ki tiar kiba la shah tuh kidei kiba la shongdor kumba T.
57 hajar eiei.
Na ka liang jong u trai jong kitei ki tiar ba la shah tuh u la leit ruh ban ujor ha thanad Nongstoiñ halor katei ka jingjia bad na ka liang jong ki pulit kila register ia ka case katkum ka case number 40(4)19 u/s 457/380IPC.
Shuh shuh na ka liang jong ki pulit ki dang pynlong ia ka jingthwet ia kitei ki runar bad ki dang pynlong ruh ia ka jingtohkit kaba bniah ban lap ksai shuh shuh ha kaba iadei bad kiba bun ki kam tuh kam thiem kiba la jia na kapor sha kapor hapoh ka sor Nongstoiñ.
Shillong: Myn hynnin ka sngi, ka Supreme Court, ka la shim bishar halor ka jingkhang dewiong ha Meghalaya bad  la sngewthuh ba ka kashari, ka la sngap ia ka mukotduma jong U Ma Lber Laloo pyrshah ia ka Dima Hasao Student Union.
La iathuh ba ka Supreme Court, kan dang shong bishar biang mynta ka sngi, ha kaba kan sngap ia kiwei de ki jing ujor na kiwei pat ki seng, kiba kynthup ia ka State Co-Ordination Committee of Coal Owners, Miners and Dealers Forum (SCCCMDF), Hima Nongstoin nalor kiwei pat.
Ka don ka jingkhmih lynti ba ka Court, kan lah ban pynmih ia ka rai jong ka lashai ka sngi bad kata ka long, katba kum ka jing kyrpad jong ka sorkar Jylla, ban pyllait noh ia u dewiong, uba dang sah shabar jong ki par dewiong.
Lah ban pynkynmaw ba U Ma Lber Laloo, ula dawa na ka Supreme Court, ba kan sangeh noh ia ka jingkhang tih dewiong ha ka Jylla, kaba la buh kyndon da ka National Green Tribunal (NGT).
Shillong: U Chief Executive Member (CEM) ka KHADC u bah Teiñwell Dkhar ka Khasi Hills Autonomous District Council (KHADC) u la kyntait ia ka jingdawa ki MDC ka Congress ban bhah ia ka pisa ba ioh na ka sorkar pdeng ka Special Assistance mar T.
1.
50 klur ia ki MDC ka Council.
Haba kren sha ki nongthoh khubor myn hynnin ka sngi, u CEM u la ong ba ki MDC ka Congress kila iakynduh ia u ban dawa pynheh ia ka jingbah pisa na ka T.
50 lak sha ka T.
1.
5 klur ia ki MDC.
U CEM u la ong ba ka Executive Committee (EC) ka la shim ia ka rai bad kan bat beit ia kane ka rai.
U la kyntait ruh halor ka jingkynnoh ka Congress ba ki don ki MDC ki bym tip ia kane ka rai.
“Ka dei ka rai ka EC bad ngin bat beit ia kata", la ong u bah Teinwel.
Shwa ia kane, mynta ka sngi ki MDC ka liangpyrshah ka Congress ha Khasi Hills Autonomous District Council (KHADC) kila dawa na ka Executive Committee ban pynkiew ia ka jingbhah pisa na ka T.
50 lak sha ka T.
1.
50 klur sha ki MDC.
Ki MDC ka Congress kila ai jingthoh ruh sha u Chief Executive Member (CEM) ka KHADC u bah Teiñwell Dkhar halor kane.
U nongialam liangpyrshah ha KHADC uba dei u MDC ka Congress u bah Lamphrang Blah u la pynpaw ia ka jingbym sngew tynnad ia ka rukom bhah skhim ka Executive Committee (EC) ia ki MDC.
Ka KHADC ka dang ioh T.
34 klur na ka T.
52 klur na ka sorkar pdeng.
Katkum ka jingong ki MDC ka Congress, na ka T.
52 klur, dei ban sam mar T.
1.
5 klur ia ki MDC.
“U CEM u la ong ba ka dei ka rai ka EC bad kin sa peit ia kane", la iathuh u bah Lamphrang haba kren sha ki lad pathai khubor.
Katba nongai ktien ka Congress Parliamentary Party u bah Ronnie Lyngdoh u la ong ba watla u CEM u la ong ba ka dei ka rai jong ka EC hynrei ki don ki MDC ka UDA (United Democratic Alliance) kim bym tip ia kane ka rai.
“Wat kiba don ha ka liangsynshar kim tip ia ka rai ka EC.
Ka paw ki shim rai tang ki katto katne ngut", la kynnoh u bah Ronnie.
U Bah Ronnie u la ong ba ban pyntreikam ia ka pisa ka Council, dei ban don ka District Council Level Committee ban khlieh u CEM hynrei kane kam don satia haduh mynta.
Shillong:Ka Meghalaya High Court myn hynnin ka sngi, ka la pynkut noh ia ka mukotduma, jong ka Amita Sangma bad ka kong Agnes Kharshiing, kiba dawa ban phah tohkit da ka CBI, halor ka jingshah shoh jongki ha Sohshrieh, ha East Jaintia Hills, ha ka 8tarik Naiwieng jong u snem ba ladep.
Na ka liang jong ka Amita Sangma, ka la mudui ha High Court, ha kaba ka pynpaw, ba ka kwah ban tohkit da ka CBI, halor ka jingshah shoh jongka bad ka kong Agnes, ha Sohshrieh.
U Chief Justice, Mohammad Yaqoob Mir, haba shim ia ka rai mynta ka sngi, u pynsngew ba u pulit uba tohkit ia katei ka jingjia, U Bah Gilbert A.
L.
Marshillong (MPS), ula ai ia ka kaiphod jongu halor ka jingjia bad ki dang ap ruh mynta sa ia ka kaiphod jong ka Central Forensic Science Laboratory.
U Chief Justice, ula pynsngew ba namar ba ka jingtohkit, ka iaid beit shakhmat bad nangta ba ki pulit kiba tohkit, ki pynthikna ba kin iaid beit shakhmat ban tohkit halor katei ka jingjia, kumta ia katei ka kam, yn shimkhia da ki pulit ka jylla lem bad ki bor tohkit jong ka sorkar Jylla.
La ong shuh da U Chief Justice, ba ia katei ka mukotduma, un thaw lad ban wan rah noh sha Shillong, namar ba mynta ka don ha Khliehriat bad la rai ruh ban pynkut noh ia katei ka jing mudui jong ka Sangma, halor ka jingthmu ban phah tohkit ha ka CBI.
Ka shnong Sohryngkham ka dei ka shnong kaba la bna nam kaba heh tam ha dewbah Asia hynrei ka dei ruh ka shnong kaba shah pyndik bha ha ka jinglip ding ba  khah khah.
Ngi ki nongshong shnong ka thain Sohryngkham lyngba kane ka kyrwoh ka kwah ban ong ne ai jingmut ia ka ophis badon burom ka MeECL  ba ngi ki paidbah ba shong ba sah ha ki thain ka Sohryngkham ngi jynjar jingmut bha haduh katta katta halor ka jinglip ding khah khah ha ki thain jong ngi bad nalor ba don ka load shedding arsien ha ka shi sngi, ka Jingpynlip ding pat na ka liang ka jong phi ngim lah shuh ban niew ha ka shi sngi bad kane ka la ktah shisha haduh katta katta ha kiba bun bynta ha ka jingim jong ngi, namar ba ka shong Sohryngkham kam iapher shuh na ki dong ha sor Shillong, te kumta na ka liang ka ophis MeECL ban khein ba tang ba ka shong jong ngi ka kham pajih na sor ban pynlip light katba phi mon ha ka shi sngi ka long kaba bakla shibun namar haba jur slap ruh lip haba rang shit kyrang ka sngi ruh lip, te ngi tharai kam iapher eh kata ka jingshit bad ka jingrang na ki briew ba sah ha sor Shillong.
Bad ngi iohi ba wat haba bun tang ka jinglip light hynrei ka bill light na ka liang ka ophis jong phi ka kiew beit kam ju don ka jinghiar bad lei lei ka bill mombati ruh ka kiew bad ka dewbah ka dei ka Jingpynlip light ka ophis jong phi, te kumta ngi ai jingmut ia phi ba haba phi ai load shedding sngewbha ban pynduna noh lane pynkylla ia ka rukom pynlip ding ha ka shisngi khnang ba ngi kiba shong ha Nongkyndong ruh ngin ioh ki juh ki jingmyntoi kumba ioh lem ki para doh para snam ba sah ha sor Shillong.
Na ki nongshong shnong ba don jingkitkhlieh lem ia ka thain baroh kawei.
U heh duh ka seng BJP ha Himachal Pradesh, U Satpal Singh Satti, ula byrthen mynta ka sngi, da kaba u ong ba kino kino kiba kren pyrshah ia U Narendra Modi, myntri rangbahduh, kin shah dain ki shympriah kti jongki.
U Satti, ula kren ia kitei ki kyntien, ha ka jingialang bah ha Mandi District, ha kaba u ong  “.
( Lada don mano mano ba nud ban kren pyrshah ia U PM Modi, ngin dain ia ki shympriah kti jongu".
Kham mynshwa, U Satti, ula shah khang ban kanbas paidbah, na ka bynta 48 kynta, na ka jingkren jongu ha  Ramshehar ha Solan district ha ka 13tarik Iaiong bad katei ka long, halor ka jingthoh kaba ula pynkynmaw ia kaba ula thoh ha ka facebook jongu, da kaba u ong  “ma……d"  bad kaba kdew ia U Rahul Gandhi.
Ha ka Lah Sngi U Blei, U District Election Officer (DEO), ula maham tyngeh ha ka Lah Sngi U Blei ia U Satti, namar ba u kren bein ia U Rahul, da kaba ong  “(U Rahul Gandhi, um don tang ka lok ruh, kumta um lah ban pynioh tang ia ka pyrsa kurim ia ka kmie jongu, kumta, kumno un ioh ia ka shuki myntri rangbahduh? Utei um lah satia ban ioh ia katei ka kam)" ong U Satti.
Shillong: Ka sorkar Jylla, lyngba U State Project Director SEMAM(SSA), ka la pyntip sha ki nonghikai SSA, ba ka kam nonghikai  Sarva Shiksha Abhiyan (SSA), ka dei ka skhim kaba la bei pisa da ka sorkar Jylla lem bad ka sorkar kmie ruh kumjuh.
La ong shuh ba ka arrear jong ka tulop ki nonghikai jong ka Lower Primary bad ka Upper Primary, ka sahteng naduh ka 1tarik Naitung 2016 haduh ka 28tarik Rymphang 2017 bad ka daw, ka long namar ba ka sorkar kam shym la ai pisa satia.
La iathuh ruh ba U State Project Director SEMAM (SSA), ula iakren ia kane ka kam bad ka sorkar Jylla lem bad ka sorkar India, hynrei kam shym la iaid kam satia haduh mynta, ong ka jubab.
La ong shuh shuh ba ka ophis kam shym la leh sting satia ia katei ka kam, hynrei ka ophis hi ka kitkhia shi katdei, na ka bynta ban siew kloi ia ka pisa, mar ia ioh ia ka bhah na ka sorkar.
Shillong: Hadien ka jing ujor jong u Rangbah shnong ka Barapathar Umtyrnga Ribhoi, mynta ka sngi, U Syiem ka Raid Marwet, U bah Arun Ken Syiem ha ryngkat ka jing ia don lang u General secretery jong ka FKJGP Ribhoi district, U Bah Luistar Lyngdoh bad u president ka Marwet Baridua circle bah Ring Sohpdang, ki la lap  ia ka jing tuh umbam jong ka Assam na Meghalaya da ka ba sam lyngba da ki nar um ki ba heh ban tan um sha Assam mynta la bun snem.
Haba iakren bad u syiem ka raid  bad U General secretery FKJGP Ribhoi,  ki la ong ba ia kane ka kam kin sa leit ban ujor hakhmat ka D.
C bad ruh sha ki nong mih khmat kane ka thain ban peit ban khmih lem ia ka eh ka shon ki nong shong shnong.
U bah Luistar Lyngdoh, u la pynpaw ruh ia ka jing sngewsih namar ba bun hi u pud u sam jong ka Meghalaya, la shah knieh ha kiwei pat, hynrei na ka liang ka sorkar Jylla lane kita ki nong mih khmat kiba ju pan jing kyrshan ia ki ha ka por elekshon, kim ju don ba peit lang halor kine ki kam bad u la kyntu ia ki riew sain pyrthei, ban iarap lang iaki seng bhalang ha kaba iadei bad kine ki kam ym ban long kum ki dieng pyngkiang.
Ha kajuh ka por na ka liang ka seng FKJGP ka la dawa ruh ba kin pynkylla noh ia ka kyrteng jong kane ka shnong Barapathar sha ka ktien khasi.
Shillong: Ka KSU mynta ka sngi ka la pynher shithi sha u Chairman ka MPSC, ban dawa na u ba un pyntip paidbah la ka sorkar ka la bthah ne em ia ka MPSC ban pyndonkam da ki kor ring dur, haba pynlong ia ki interview na ka bynta kino kino ki eksamin lait kam ha ki tnad sorkar.
Shuh shuh ka  seng ka la pan jingshai ruh ba lada ka sorkar ka la ai jingbthah ia ka MPSC, haduh katno kane ka tnad ka la sdang ban pyntrei kam ia ka? “Kane ka long hadien shi snem kynthih ha u 5 tarik Iaiong 2018, ha kaba ka seng ka la buh ka dorkhas ha khmat u myntri rangbah ka jylla ban dawa pyndonkam noh da ki kor ring dur ia ki interview ka MPSC" ong shuh ka kyrwoh khubor.
Mynta ka sngi, la leit on tep sa ia uwei u khyllung, uba dang phra bnai ka rta, uba la shah pyniap ha ka jingbthei bom ha ka Sngi U Blei ba ladep, ha Colombo.
U khyllung, uba la tip kum U Baby Mathew, ula khlad bad ka kmie ieid jongu, ka  Agnes Vnikpridha, 69, ha katei ka jingbthei bom, kaba la pyniap ia 359ngut ki briew ba kynthup ia 45ngut ki khynnah rit.
La buh ia kitei ki arngut ka kmie ieid bad u khun ksiew mar syndah, ha kaba la leh burom khadduh ia ki hakhmat  ka iingmane ha St Sebastian, Negombo, kaba dei ruh ka jaka, kaba ki la iap noh ha katei ka jingbthei bom.
U  Archbishop ka Colombo, u iathuh ba ki don 110ngut kiba la iap ha ka jingbthei bom ha St Sebastian bad ka dei ruh ka jaka kaba ka jingiap ka jubor palat na kiwei pat ki jaka jong katei ka jingbthei bom.
Kiba shah kem ban tohkit bniah ki don mynta 60ngut, ba kynthup ruh ia uwei u nong Syria.
Da U Bah Staising Kharbteng.
I la jop ruh bun ki jingmareh bad mynta ila shah khot ban leit mareh sha ka jingiakop mareh ka Master Athletic Championship Meet 2019 kaban long ha nongbah Goa mynta u bnai.
I la shah jied hadien ba ila wan balai na ka jingiakop jong kane kaba long ha Guwahati ha ki bnai ba la dep.
“Ka jingshah jied jong nga ban leit iakhun sha Goa ka dei namar ba nga la wan iakhun na Guwahati bad dei nangne ba kila sa khot ia nga ban leit sha Goa bad lada jop na Goa, ngan leit iakhun sa sha Malaysia’, la iathuh I longkmie Darisuk.
Na ka bynta kane ka jingmareh ha Goa, ila pyrshang ban pan jingiarap na ka sorkar hynrei im pat thikna ban ioh watla ila kynduh ia ka director ka tnad ialehkai.
I la kyntu ia ki samla ba kim dei ban shong lili pen pen hynrei ki dei ban iaid ban ieng ban khih ban ksar haba ki don por namar ba kan iarap ban pyllong ia ka met ka phad kaba koit ka khiah.
La mih ka jing ujor na kylleng, halor ka jing bym trei kam jong ki mashin EVM myn hynnin ka sngi bad katei ka dei haba u paidlang ka Ri India, u leit thep vote, na ka bynta ban jied ia ki 116ngut ki dkhot sha ka Lok Sabbha bad ka la mih ka jing ujor ia ka jing bym trei kam ki mashin EVM na Kerala, Uttar Pradesh bad Goa.
Ha Uttar Pradesh, U Akhilesh Yadav, nongialam ka Seng Samajwadi Party, ula ujor halor ka jing bym larkam jong ki mashin EVM lane ha kaba kynnoh ba ki mashin, kiba thep vote beit sha ka seng BJP bad ha kaba ula kynnoh ba kane ka dei ka kam pyniap briew kaba jubor tam.
“Ki mashin EVM ha kylleng ka India, kim trei kam lane ki vote sha ka seng BJP.
Ki District Magistrate, ki iathuh ba ki nongtrei thep vote, kim dei kiba la shah hikai bha.
Haduh 350 tam, la hap ban bujli da kiwei.
Kane ka dei ka kam pyniap briew kaba shyrkhei tam ha ka kam jied nongmihkhmat kaba shongdor T.
50hjar klur.
“Ngin ngeit ia ki DMs @ECISVEEP, ne ka don ka jingthmu ba sniew kaba sha lyndet?" tweet U Akhilesh.
Haba kren sha ki kotkhubor, hadien ba ula dept hep vote ha Saifai (Etawah), U Yadav, u ong ba ka EC, ka dei ban shim khia halor ka jing bym trei kam ki mashin EVM ha Rampur bad ha Badaun ruh.
Ha Kerala, la don ka jingujor ba ki mashin EVM, kim trei kam bha ha Cherthala ha Alappuzha district bad ha Kovalam jong ka nongbah jong ka JyllaHa Gujarat, la don ka jing ujor ia ka jing bym trei kam ki mashin EVM, ha ki bynta jong ka Jylla, hynrei U Additional chief electoral officer, U Ashok Manek, u iathuh ba la bujli ia kitei ki mashin, hadien ba la lap ba ki don jingthut.
U Arvind Kejriwal, nongialam ka seng Aam Aadmi, ula iathuh ba ki don bun bah ki jing ujor, halor ka jing bym trei kam ki mashin EVM ha Goa.
U Kejriwal, ula ujor ba kitei ki EVM, kim trei kam bha ha Kizhakke Nalpathu hajan Cherthala bad la lap ba ki vote kiba la dep thep ki leit leit sha ka shap jong ka BJP.
La ong U Kejriwal “Ka long kaba sngew kyndit.
Baroh ki mashin EVM, ki thep vote sha ka seng BJP".
La don ka jing ujor ruh halor ka jing bym trei kam ki mashin EVM ha Odisha ruh.
Ki mashin VVPAT, ki don jingthut ha 87-Badamba bad la hap ban bujli da kiwei pat.
Bah RM ShabongHa kane ka elekshon MP 2019, ki la nang mih bun ki aktor, kiba rung sha ka lympung politiks bad ngim tip na kano ka daw, ba ki ia mih bun ki aktor, hynrei, kawei na ki daw, ka long ba ki aktor, la imat, kumba kim ju kham rem elekshon satia.
Ki don ki aktor kiba la don lypa mynta ha ka politiks bad kitei ki kynthup ia U Shatrughan Sinha, ka Hema Malini, ka Jaya Bacchan bad sa shibun kiwei bad mynta, la iohi ba sa ka Jaya Prada, ka la wan sha ka lympung sain pyrthei bad nangta sa U Sunny Deol nalor kiwei pat ki bym da ia tip bha.
Ka sobjek hangne, ka long, la u paidlang ka India, u donkam ia ki riew shemphang, ba kin leit sha ka politiks lane u donkam ia ki aktor lane ki heh spah ba kin rung sha Parliament bad halor kane ngi kynmaw ba U Arun Jaitley, u myntri pla pisa ka sorkar India, ula ialeh elekshon ha u snem 2014, hynrei um shym la jop satia bad nangta ngi kynmaw ba sa uwei u snar jong ka Congress, U PC Chi dambaram, ula shah rem ialade ha ka elekshon 2014 bad ha kane ka kynti, um shym mih pyrthei shuh.
Ym dei tang katta, ki don shuh sa kiwei pat ki myntri jong ka sorkar India, ki bym shym la ialeh elekshon bad kitei ki kynthup ia ka Nirmala Sitharaman, kaba dei ka myntri iada ri bad sa shibun kiwei pat, kiba lah ban shim ba ki dei ki riew shemphang lane ki khraw jabieng, hynrei ki bym nud ne ki bym kwah ban iakhun elekshon, namar shibun ki daw.
Na kiei kiba paw, ngi iohi ba ki don ki khlur ak phlim, lada dei U Shatrughan Sinha, lada dei ka Rekha, lane ka Jaya Bachchan bad la iohi, ba kitei kim shym la shim bynta bha satia ha ki jingkren jongki ha Parliament bad haba ka long kumta, ka pyni ba u paidlang ka India lane lehse wat ki para MLA, haba ki jied ia ki dkhot sha Rajya Sabbha, kim shym la jied satia da ka jingmut ba kin ai jing myntoi ban kren bha halor ki mat ba kongsan kum ki dkhot.
Ha kane ka kynti, ngim shym la iohi ia ki riew said ain kiba thymmai ba kin ia khun elekshon, ki doktor kiba pawnam bad wat ki nongthoh khubor kiba paw jong ka Ri, ba kin mih ban iakhun elekshon bad katei ka pyni shai ba ka India, ha kine ki sngi, kumba ka kwah tang ia ki aktor, ki riew niam bad nangta sa ki heh spah bad lada ka long kumta, ka pyni, ba ka don ka jingma ba ka Parliament, kan kylla long ka jaka shongthait lane ka jaka ialeh biria bad shna pisa da ki dkhot ki bym shemphang.
Guwahati:Utei u heh pulit barim jongka jylla Assam uba kyrteng u Harekrishna Deka, ula ong ba ka electronic voting machine (EVM) kam treikam hok ha ka por ba u thep vote.
Ula ong ba ka vote ba u thep kam leit sha u kyrtong ba u thep bad ka iaid shawei pat.
Halor katei ka jingkynnoh,na ka liang jong Chief Electoral jong ka jylla Assam ula ong ba ula dei ban iathuh ha ki nongtrei ba don ha kato ka jaka hi khnang ba kin pynbeit.
Shillong:Ki paidbah jong ka thain khappud Indo-Bangladesh ki la ngiah bad thait ia ka jinglip ding khah khah bad kumta ki thmu ban leit pan jingiarap noh na ka ri Bangladesh.
Katkum ka jingiakren bad ki khynnah samla jong ka shnong Umkiang kaba hap hapoh East Jaintia Hills district, ki la ong ba kila ia kren bad ki nongshong shnong baroh kawei bad ki la ia rai ban pan da ka jing mynjur na ka sorkar ban leit pan bording na ka ri Bangladesh.
Ki la iathuh ruh ba ka jingioh bording kam ju hok bad tang kumba 5kynta ha ka shisngi ki ioh bad ka bai lait pat ka palat beit iaka 650 ha ka shi bnai.
Ki la ong ruh lada ka sorkar kam lah ban pynbiang ia jingdonkam jongki kan long ei ka jingmyntoi ia katei ka ri ba marjan bad ki la pynkut ba ym dei tang ka shnong jongki ka ba mad ia katei ka jingeh, hynrei ki buntylli ki shnong kiba kynthup ia ka Kuliang, Pyrtakuna and Ratacherra.
Na ka liang jong ki bor pyniaid jong ka East Jaintia Hills District pat kila ong ba kim lah ban pyrshah ia ka, lada jia ba ki paidbah ki ai da ka jingujor.
Nongstoiñ: Ka Seng HNYF Mawkaton Unit, ka la khang pyrshah ki kali 10 taiar bad 12 taiar ban iaid lyngba ki jingkieng kiba don hapoh ka shnong Mawkaton, Mynni Mawbri namar ba ki jingkieng kiba don ha kitei ki shnong ki la long kiba synjor.
Katkum ka kyrwoh khubor bala phah da u samla Romel Mawlot u la ong ba ka jingiaid jong ki kali heh kiba kit jingkit khia; kitei ki jingkieng kin nym shan slem bad ka buh jingma ruh ia ki paidbah kitei ki shnong kiba iaid lyngba kitei ki jingkieng man ka sngi.
Shuh shuh u la ong ruh ba na ka liang jong ka Seng ka maham ba kitei ki kali heh kiba ju mlien ban iaid lyngba kitei ki jingkieng kim bit shuh ban iaid bad lada ka Seng ka lap ia kiba ialeh pyrshah ka seng kan shim da kiwei pat ki lad ki lynti ki ba kham eh na ka bynta jong ki.
Ym tang kata ha kaba iadei bad katei ka bynta na ka liang jong ka Seng kan sa leit ruh ban ai da ka jingthoh nh sha kibor kiba halor halor ba kin shimkhia bad ban leh eiei noh ia kitei ki jingkieng kiba la synjor khnang ba kan nym wan rah ia kano kano ka jingjia kaba sngewsih.
Shillong: Ka jingialang ka Advisory Committee ba la thaw da ka Khasi Hills Autonomous District Council (KHADC) ka la rai ban pynkhlain ia ka Federation of Khasi States (FKS) khnang ban iada ia ki jingeh ia ka jaitbynriew.
Ha ka jingialang kaba nyngkong myn hynnin ka sngi, u chairman u bah Pynshngain N Syiem u la ong ba ka jingialang ka long kaba sngew tynnad ha kaba la iakren ia ka Instrument of Accession (IOA) bad ka Annexed Agreement (AA) bad ka Sixth Schedule.
“La sngew dei ba ka IOA bad AA ki dei ki dulir kiba donkam eh na ka bynta ka jingbit jong ki briew jong ngi bad la sngew dei ba ka FKS ka dang dei ban khlain bad ki sirdarship ki dei ban iasoh lang ha ka FKS", la ong u bah Pynshngain.
U la ong ba ha kane ka jingialang, la iakren bun kiei kiei, hynrei yn sa iakren kham janai ha kawei pat ka jingialang.
“Ngin iakren bha ha ka jingialang ban bud ban pynsngewthuh ia ki syiem ki sordar halor ka IOA bad AA bad yn iathir kham bha ha kaba ngin lum lang ia ki syiem, sordar, ki samla pule, ki kynhun bapher bapher ban pynkhlain shuh ia ka FKS bad ban sngewthuh ia ka dulir 1947", u la ong.
U la ong ba ka FKS ka dei kaba donkam bha bad kaba kham biang tam ban ia kiwei ha kaba iadei bad ki kyndon ain ban iada ia ka jaitbynriew bad u la kyntait ba ka dei ka dulir kaba la iap.
“Baroh shi katta ngim pat sngewthuh ia ka jingdonkam ka IOA bad bun kim tip bha bad nga ngeit ba hadien ba la sngewthuh bha, kan pyllong ia ki briew ban sngewthuh ia kane ka dulir bad lada ki paidbah kin sngewthuh, ka sorkar kan hap ban sngap ia ka sur jong u paidbah.
Ngin iathir bha bad ngin sa rah sha ki Syiem, EC, MDC ban pynkhlain ia ka FKS ha kaba ki sirdarship ruh kin iasoh lang ban long kawei ka met", u la ong.
U la ong ruh, “Kaba donkam ka long ba ngin sngewthuh shwa ia ka sur na ki khlieh nongsynshar.
Kam dei ka dulir ba la iap bad ka dei ka dulir kaba dang im bad dang khlain bha".
U la bynrap, “Bun ki ain ka sorkar pdeng kiba pynduh ia ki rukom jong ngi bad ngi hap ban wad ia ki daw kiba biang ban iada ban khang lad ia kane", u la ong.
Ha kajuh ka por, u la iathuh ba la iakren ruh ia ka Sixth Scheduled bad yn iakren kham bha ha ka jingialang kaba bud.
Ki dkhot jong kane ka Advisory Committee ki kynthup ia u Bah Pynshngain kum u Chairman, Bah Alvin K Sawkmie Dy Chairman ka Council kum u Vice Chairman bad ki Dkhot ki long u Prof A.
K.
Nongkynrih, Dr B.
L.
Nongbri, Dr O.
L.
Snaitang, Dr Sylvanus Lamare, Bah Erwin K Syiem Sutnga bad Bah Banshantylli Khyriem kiba dei ki Nongïasaid Aiñ, u Bah John F Kharshïing bad u Bah R.
W Wanniang.
Shillong: Watla ka la don ka jingiatreilang jong baroh ki MLA bad ki party bad MDC kiba don ha ka kynhun Meghalaya Democratic Alliance (MDA) ban kyrshan ia u kyrtong monlang u Dr Jemino Mawthoh hynrei kumba ka paw, ka jingiakhun imat ka long kaba jwat bha khamtam ha rilum Jaintia pyrshah ia u kyrtong ka Congress u bah Vincent H Pala ha kane ka elekshon MP sha ka Lok Sabha.
Haba kren bad u MLA ka UDP na Khliehriat u bah Kyrmen Shylla u la ong ba kam long ban khein jem namar ba u kyrtong ka Congress u khlain bha ha rilum Jaintia Hills namar ba ka dei ka ktem jong u.
“Na jaka jong nga, ka Khliehriat konstitwensi ngi don ka jingkyrmen ban tam hynrei kata ka shong ha u paidbah", bad bynrap, “Kumba ki la iatrei shitom ki kyrmen ba kin ioh ruh ia ka jingjop ha kane ka elekshon MP".
Haba kylli hato don ka jingsuba ba ki don ki nongialam ka UDP, ne na ka MDA kiba khlem kyrshan ia u Dr Jemino, u bah Kymen u la ong, “Ngam tharai ban don kum kita bad ngam suba sniew eiei ba kin nym kyrshan ia u Dr Jemino", u la ong.
U bah Kyrmen u la ong ba haba shu ioh jingtip kyllum na baroh kawei ka Jaintia hills, ka la don ka jingiakhun kaba jur bha bad u bah Vincent H Pala bad u kyrtong ka MDA’, la ong u bah Kyrmen.
Katkum ka jingong u bah Kyrmen, ka jingwan mih ka Citizenship Amendment Bill (CAB) ka la kham ktah ia u kyrtong ka MDA namar ba la shah ther ha kiwei watla ki la pynshai ba kim iadon bynta eiei bad ka BJP.
“Na ka jingtip ba la ioh, ka Congress ka lah ban kham tam khyndiat ia u kyrtong ka MDA na Jaintia hills namar ba ka ktah CAB bad u bah Vincent u dei na ka thain", la ong u bah Kyrmen.
Nongpoh: Ka Nongbishar ba ha khlieh jong ka District & Session Court Ri Bhoi, ka Kong G.
Rani, ka la rai pynrem bad ai ruh da ka jingpynsaja katba kat ki kam runar kaba ki la leh ia ki Saw ngut ki runar, kiba la leh ia ki kam runar ha ki jaka bapher bapher ha Ri Bhoi.
Kitei ki runar kiba la ioh ia ka jingpynsaja katba katkum ki kam kaba ki la leh, ki kynthup ia u Deniel Syiemiong, Diskolan Rani, u Alexander Marwein bad u Denis Mukhim, ha kaba kitei ki runar ki la ioh ia la ka jingshah pynsaja da kaba shong ha Iing Byndi ha ryngkat ka kuna, katkum ba la buh da ka IingBishar.
Napdeng kitei ki saw ngut ki runar kiba la shah rai pynrem ha ka Iingbishar, don na ki kiba donkti ha ki kam pyniap briew, thmu pyniap briew, thmu leh beijot kynthei kiba la ioh ia ka jingshah pynsaja,U Daniel Syiemiong, uba la pyniap ia la u jong u kpa bad uba la pyrshang ban buhrieh ia ki sakhi, u la shah rai pynrem lyngba ka kyndon Ain 302 IPC bad 201 IPC, ha kaba u la ioh ia ka jingpynsaja ban shong Shirta jingim hapoh Patok, ha ryngkat ka kuna kaba T.
40, 000 hajar.
U Diskolan Rani, uba la shah pynngat ha ki kyndon 307 IPC bad 326 IPC, hynrei u la lait na katei ka kyndon 307 IPC (thmu pyniap briew), pynban u la shah rai pynrem lyngba ka kyndon 326 IPC, kaba mut ba u la pyn mynsaw ia u briew da kaba pyndonkam da ki kynja tiar ba nep, kumta lyngba ka kyndon 326 IPC, u Diskolan Rani, u la shah rai pynrem da ka shong Patok haduh 10 snem, ha ryngkat ka kuna kaba T.
40, 000 hajar bad lada um siew ia katei ka pisa, ka Iingbishar kan pynjlan biang sa shisnem ba un shong ha Patok.
U Alexander Marwein, uba la shah rai pynrem lyngba ka kyndon Ain 452 IPC, namar ka jingleit rung jubor sha iing briew ryngkat bad ka jingthmu ban pynmynsaw ia ki briew, u la ioh ia ka jingpynsaja da kaba shong Patok haduh 7 snem ha ryngkat bad ka kuna kaba T.
10,000 hajar bad lada um siew ia katei ka kuna un hah ban shong Patok biang sa 6 Bnai.
Ia une ujuh u briew ka Iingbishar ka la rai ruh lyngba ka kyndon Ain 354 A (1) (i) bad (ii) IPC, namar ki kam jrongkti bad kynshlein pyrshah ia ki kynthei, namarkata u la shah rai pynrem da kaba shong Patok 3 snem lem ka kuna kaba T.
5000 hajar, kine ki jingpynsaja ia utei u rangbah kin iaid ryngkat ryngkat.
Katba u dei u Denis Mukhim, uba la shah rai pynrem lyngba ki kyndon Ain 376 bad 511 IPC, halor ki kam thmu batbor kynthei, u la ioh ia ka jingpynsaja da kaba shong Patok haduh 3 snem, ha ryngkat ka kuna kaba T.
10,000 bad lada um lah ban siew ia katei ka kuna, ka Iingbishar kan pynshitom biang da kaba un hap ban shong Patok sa 6 Bnai.
Kitei ki saw ngut ki runar, ki la shah rai pynrem ha katei ka Iingbishar da ka hukum jong ka Kong G.
Rani, kaba long kum ka District and Sessions Judge, kitei ki hukum ban pynshitom ia kitei ki saw ngut ki runar, ki dei kiba dang shu pynmih ha kine ki bnai baladep jong u snem 2019.
Ki hynniew ngut ki ehrang ISIS, kiba leit hiar thma ia ki iingmane ha ka sngi rakhe Easter ba ladep, ki la ia duwai bad ia kdup ieid shwa para ma ki, ha shwa ba kin leh ia katei ka kam pyntriem kaba shyrkhei tam ban pyniap ia 321ngut ki Khristan ha Sri Lanka.
Kitei ki ehrang, nalor ka jing duwai jongki, ki da smai ruh ialade ba kin kyrshan tylli tyllan ia U   Abu Bakr al-Baghdadi, uba dei u nongialam ba satar tam jong ka seng ehrang ISIS.
Ha ka video, kaba ki la pynmih, la iohi ba ki ia bat kti ieid para ma ki, ki ia ieng phra ngut, ha kaba ka don sa ka lama jong ki ISIS na shadien bad ki ia kyrkait ruh ha katei bad ka ia rah kti sha suin ban pyrta bad bam smai ia u nongialam ba khraw duh jongki U Baghdadi, uba la jah rngai na ka jing iohi paidbah la san snem tam.
Shillong: Shuwa  ban pyni paidbah  ia ka phlim Khasi kaba kyrteng ka ‘Pynngop’,  la pyllait paidbah noh ia ka mynta ka sngi ha Shillong Press Club,  ha kaba la sakhi lang da ka jingdon u Samla Kiki Garod, Director, u Bah Emdor Suchiang, Producer, Bah Favian Sawkmie, uwei na ki nongpynwan dur ia ka khana bad kiwei kiwei.
Ia ka jingpynlait ia katei ka phlim la pynlong ha ka janmiet jong ka 23 tarik Iaiong, 2019  ha khmat ki nongthoh khubor.
Haba kren ha ka jingialang bad ki nongthoh khubor, u Samla Kiki Garod u la ong ba ka don ka khana hapoh jong katei ka phlim, kaba ai jinghikai sha ki samla ha kane ka juk ba mynta shaphang ka jingngop ha u dawai drok bad ka jingkyrni jong ki bad ka don ruh ia ka jingsneng.
U la ong ba bun ki samla ha kine ki sngi ba mynta ki la kyrni ha utei u dawai drok bad kane ka jingkyrni jong ki ka la pynlong ia kiba bun ki longiing ban mad ia ka jakhom khait, kumno kin leh bad don kiba lyngngoh ia ka jingbym poi tikna ki khun sha ki jaka pule bad ka jingbym don por ki kmie ki kpa ban sneng ban kraw ia la ki khun, ka la wanrah ia kiba kum kitei ki jait jingsniew ba kin ngop bad haba la ngop ka eh ba kin bthat ia u kynjri jong ka.
La ioh ruh katto katne ki jingkren na u Producer katei ka kynhun phlim Khasi,   u la ong ba ka don ka jingkyrmen ba kan long ka phlim kaba iaid iew bha ha kane ka samoi ba mynta, kaba la pyndep ban ring dur da ki snem.
Halor ka jingkylli, u Bah Emdor u la iathuh ba ka don ka jingkyrmen ruh ba kan lait ia ka bai wai jong katei ka  Bijou Cinema Hall, namar kumba long mynta, ha ka shi taiew, ka bai wai ia katei ka hall kan long haduh T.
1.
10 lak bad lada bteng nangta sa shitaiew ne ter ter kata lada shah u trai ka hall, ka mut hap siew tam bad u trai ka hall u shim ha ka dor percentage.
Ki Tyngshop ba paw khmat ha katei ka phlim ki long u Samla Phira Dohtdong bad u Samla Rap Biam bad ka Puron ba pawkhmat ka dei ka Samla Tracy Basaiawmoit, lem bad kiwei kiwei kum ban pynkynmaw, ia ka phlim la khmih lynti pyni  paidbah  ha ka 29 tarik Lber  2019, hynrei na ki  daw bym lah kiar, la pynsangeh ia ka bad la pynbna pat ba ia ka tarik ba tikna ban pyni paidbah ia ka, kan long ha ka 26 tarik Iaiong (April) haduh ka 2 tarik Jymmang (May).
(Snenglem A.
Kurbah)a Jingjia Jingshah thombor  hajong ka Ri Srilanka ha ka, ha ki kada khlaw, ka la long ka jingjia basngewsihkthah jong ki briew ha katei ka jaka bad baroh shityllup ka pyrthei na ka bynta ki Khristan Katholik khamtam, bad na ka bynta ki Khristan baroh kiba sngewlem, namar ka jingshah thombor kam dei hapdeng ka jingialeh thma ba la pynkhreh.
Ka dei ka jingthombor ban ialeh pyrshah ia.
Ki kada khlaw kim ioh shuh ban thombor ia U Khrist, kumta ki thombor ia ki briew kiba bud iaKane ka jingthombor ia ki Khristan ha kylleng ka pyrthei, kam dei ka sien banyngkong ne kam dei ka sien bakhatduh.
Hynrei ka jingthombor jong ki ‘riewbymman (kada khlaw) naduh ka por u Jisu da u Herod haduh kane ka juk jong ngi bala thoh ha ka Dulir Jenesis ba: “U"(Jen 16:11-12).
Ki kada khlaw ki don ka donbar kyrpang ha la ki jong ki jong ki Ri shuwa u Jisu Khrist ha ka por ba long syiem uuba la long u Ju, uba la kyllur-lang bad u kada khlawbad u, kiba la  long ki syiem Assiria hapdeng ki snem 687-642 SK da kaba wanrah ia ka bleithaw Baal (Ashera) ka dur blei-thaw lyngkhuit ban ialeh awria awrain da kaba pynjot thiaw ia ka longbriew ka manbriew jong ka JaidbynriewHa ka por jong u Jisu Khrist ruh ki kada khlaw ki la dep bsiah ia ka bih seinpuh ha ki Rangbah Lyngdoh, ki Stad Ain bad Nongsynshar ban pyndkhaw ia ka Jingbha jong u Jisu Khrist, ha kaba ki Ju ki la paw ba ki long ki Nongshun jong u Khrist, kane ka bih ka la rung ha ki Ju naduh ba la kha ia u Kada Khlaw ba la pun da ka Hagar.
Namar u kada khlaw u la paw penryngkew ha ka Jynthoh Bakhuid ha ka Juk jong u Pamen Abram, ka bih kada khlaw ka la jur tyngeh ha ka por jong u Moses.
Lada ngi pule ia ka Dulir ki Psalm ka ong kumne shaphang ka buit kyllur Dorbar jong ki kada khlaw:Ka Dorbar Kyllur ban thombor ki kada khlaw ka la long Hadien u Khrist kaba la pynkhreh da ki bun spah snem, ka la long ha u snemnangta ha u snemkaba la long ha Ijipt; bad ha  Hojai Assam ki la pynlong ia ka Dorbar-bah ha u snem.
Pule ka kot “Ka Thma u Kada" Bynta-1, 2015 – ba la thoh da u Bah Apol Mawniuh.
U  kada khlaw u don la kaban pyndkhaw ia ki khun jong ka Hok naduh basdang jong ka.
(Pule ka kot “").
Ha ka jingialeh thma markhmat kumba la iakut ka la long ha kahapdeng ka Balang Katholik bad u Kada Khlaw.
Ki Katholik ki la jop ia ka thma ha katei ka sngi da ka jingiarap ka Maria Theisotti ha ka por basynshar bad sharai u Pope Pius V.
Ia katei ka thma la tip da ka “.
"Ha kane ka Juk Bamynta, ki thma kin iakyllur da ki Jaidbynriew, kawei ka Ri kan ialeh ia kawei pat.
Ka Israel pyrshah ia ka Iran, Syria, Yemen, Kuwait, Iraq, Soudi Arabia, United Arab Emirates bad kiwei kiwei ki ri kada khlaw.
Ka America kan kyllur ban iatrei ryngkat bad ka Israel.
Kin sa don kiwei pat ki Ri ki ban kyllur-lang bad ka America kum ka Italy, India, France bad kiwei kiwei —Hynrei na ka bynta jong ngi pat, to ngin iaker kynroh ia la ki Dong ki Shnong, ki Raid ki Hima, ki Balang Shnong, ki Iiengmane-bah bad ki Iiengmane-rit ban don noh da kiKa doh kaba bud ka long, ban bam doh iakiba don ha ka Niam-tre.
Kine ki kada khlaw kin sa wan jingiaseng lang bad ki lok/tnga Khasi kiba leh riewblei palat ban ia ki Khristan hapoh ka 10-30 snem.
Kitei ki 10-30 snem ki dei ki por ba ki la ioh jaka rieh hapoh ki rympei khasi khara, da kaba shang syntiat kylleng kylleng ban ioh pyndkhaw ha ka por babiang.
Ki da pynrung dkhot sha ki Nongbah bad kikum ha Byrnihat, Umling,  Nongpoh, Umsning, Adda, Umiam-khwan,  Nongbah Shillong baroh kawei, Jowai, Khliehriat, Lad Rymbai, ka Sohra, ka Mawlong, bad ha ki jaka ba long, ki da shongwai khnang ban plie bunjait ki dukan, Iew Juti, Iew Dohkha, Iew Jhur, Iew Pylleng, Iew die Ruti, Iew Karpet, Iew Ai-lyer Taiar kali, Dukan Suhjain bad kiwei kiwei ki jaitkam babun jait, kum ki Dukan Ja, Dukan Sha, ki da khot ruh ia ki briew jong ngi ban bam ja ha dukan jong ki kumba hynriew tylli ki dukan ja ha Iew Mawlong pyrshah ka dukan die dawai Bimola.
Katba ngim ju lap pat ba uwei ruh u kada khlaw un wan bam jadoh ha dukan Khasi! Nangne ki kharoi kum kikaba Jaidbynriew jong ngi ka ong: “" kiba kyllakiba Biahphongrai ia kauba ot pdot ot ryndang ia ka Jaidbynriew jong ngi hi da kita ki kada khlaw na ka Jaid Warjri, Kurbah, Syiemlieh, Nongbri, Nongrum, kumta ter ter kaba kate Jaid Khasi, kapat ka dei na Bangladesh, na Pakistan, na Assam, Arab.
Ka kyntien “Ka Bih u Kain" ka mut ka Sni pyniap briew.
“Ban ym long kum u Kain uba long jong u bymman, uba la pyniap ia la u" (1 Io 3:12).
“" ka mut bamih na kajuh ka kmie, ym na ujuh u kpa.
Namar ia u Kain la kha na u, bad ia u Abel la kha na u.
Pule ka kot “"Kumta, ngi donkam ia ki KHYRDOP APPHIRA, ba man la ki Jingiaseng bad ki Jinglehniam jong ki Khristan ha ki Lympung ne ha ki Iiengmane ki dei ban dop ‘" ba baroh ki Nongwan Jingiaseng kiryngkat ka Dur jong ki, ba la Soi Mohor da ki, Parai-balang (), kumjuh ruh ki Nongsharai Balang ki Nongniah kali, ki Chowkidar, ki nongbud jong ki, ki dei ban don ia ka IDENTITY CARD balah ban twadda kabad haba ki shong hapoh ka Lympung Jingiaseng, kibad ki, ki.
Kaka pah haba ki briew ki rung hapoh ka Lympung Jingiaseng/Iiengmane.
Kaka pah haba ki rah tiar pynmynsaw (bom, suloi, wait etc).
(a)  Ynda lah sdang Jingiaseng, dei ban khang noh ia ki Jynkhang.
(b) Nangta ym dei ban shah ban rung ia kito kiba wan slem.
(c) Ki kali ki dei ban ieng shajngai na ka jaka long jingiaseng kiba la dep rung lyngba ka.
(d) Hapoh jingiaseng dei ban rah tang ka Baibyl bad Kot Jingrwai.
(e) Ym dei ban rah ia ki Napdiahhapoh ka Lympung Jingiaseng.
(f) Ym dei ban shah ia ki kynthei ban rah pla-beg(g) Jingkynshew da ka sla-kot thep lypa ha pla ne tyngkhap ha ka kot-rwai.
(h) Ki paid riewngeit kim lah ban leit jingiaseng sha kiwei pat ki jaka, namar kajuh kakan ym treikam iamynta shipor.
Kumba long ki khynnah skul, tang kito kiba leit skul ha ka Skul St.
Anthony,s kin leit hangta, ki khynnah skul kiba leit ha Synod, kin leit hangta.
Kumjuh ki paid riewngeit kiba wan na kiwei pat ki Parish kim lah ban leit Jingiaseng sha kawei pat ka Parish khlem da shna ia ka I/D.
Namar kiki dei ban tip ia u Number I/D bad ka kyrteng jong ki Nongwan Jingiaseng bad ka I/D jong ki dei ban soi da ujong ka Parai-jylla“" (Es 3:7 bad 33:7).
Ka Rympei Khristan Salonsar ka Ai Jingmut Salonsar “.
" Lehse ki Nongsharai Basian kin pyntreikam kloi ia ka, lehse kiwei pat kin sa pyntreikam haduh u snem 2020.
Lehse kiwei pat kin sa pyntreikam ynda la iap ki paidriewngeit 1000 ngut.
“U Nongshun u la kner ia la ki ktihalor ki spah kordor jong ki baroh;ka la iohi ba ki nongmane blei-thawki wan rung hapoh Iing Kyntang jong ka;ki briew kiba Me adongban wan sha ka jingkynduh jong Me" (Jbyn 1:10).
Ka(pap)" (Jen 4:7).
Kin sa don ki briew kiba kren bein ia u nongthoh namarba u tiengeit.
Haba shaniah ha u Blei, ka mat jia katba jia ruh ym lei lei.
Te u nongthoh um kwah ban shu iaiap kumba iap ha Colombo khlem jingiakhun.
Hynrei u Blei hi U ong: “" (Mt 10:16).
Ngi dei ban kynmaw ba u Blei U shaniah ha kiban iada ia kiNamar lada u Blei Um shaniah ha u Joseph da kaba bthah ha u Angel ia u Joseph: “" (Mt 2:13).
“Kumta u(Joseph) u la khie joit bad u la leh ia ka kam Nongsharai" (Mt 2:14-15).
Kumta, ubad ka, ki la lait na ka jingshah pyniap na u, ha kaba u(Joseph) u la leh ia la ka kam Nongsharai wut wut (phet) sha Ijipt shimied shimied.
Te lada u Joseph u ong ia u Angel u Trai: “Te thait me angel, samthiah me angel, khriat me angel, ne lada u ong, ‘to ngan sa phet ynda lah dap 05 baje mynstep me angel’, kata, baroh laingut ki la lah shah pyniap.
Hynrei u Nongsharai bakohnguh u pyndep la ka kamram Nongsharai da ka Jingsngewrit.
Phi lah ban kyllur jingmut :Ka ba.
Ong i bah.
Snenglem.
A kurbah kalong kaba sngewdei shisha.
Ki ehrang ISIS, ki la kam trai halor ka jing pynbthei bom ha Sri Lanka, ha ka Sngi U Blei.
Ym tang katta, la pyni paidbah ruh ia ki dur jong kitei ki ehrang, kiba donkti ha ka jingleit hiar thma sha ki iingmane bad ki da jer kyrteng ruh ia ki.
La pyllait paidbah ia katei ka khubor, lyngba ka Amaq, kaba dei ka lad pathai khubor jong kitei ki ehrang.
No longer isis will be in this world , I’ll  be there for chirstian Catholic love,We never fight against them we just wait When the 3 days of darkness will come.
God will punish them of what they are doingThe day will come when they will regret but it will be too lateLord forgive them for they do not know what they do….
Wat la ka thong ba hakhmat eh jong ki ( ISIS ) ka long ban pyniap ia ngi hynrei ngi pat ngi ieit ia ki bad ngi ju dwai ruh na ka bynta jong ki.
Ah ! Trai to map ia ki naba kim tip kaei kaba ki leh.
Wat tieng Ong u jisu ha ka jingthoh Nana Kim lah ban pyniap ia ka mynsiem.
Ka Sorkar India lyngba ka Ministry of Health and Family Welfare, Nirman Bhawan, New Delhi ha ka 20 tarik u Rymphang 2019, ka la pynmih ia ka jingbthah sha ki Hospital jong ka Sorkar Pdeng/Medical Institution ha kaba ia dei bad ka jingthied ia ki dawai bad kiwei kiwei da ki nongpang kiba duk.
Kane ka jingbthah ka ong “La wanrah sha ka jingtip jong kane ka Ministry na ka por sha ka por ba ki nongpang kiba duk, kiba pang bampong bad kiwei kiwei ki jingpang ba shyrkhei bad kiba ioh jingsumar ha All India Institute of Medical Sciences (AIIMS) bad kiwei pat ki Hospital jong ka Sorkar Pdeng kiba don ha kylleng ka ri, la kynnoh ba ki nongpyniaid jong ki hospital ki ai jingmut ban thied ia ki dawai na ki nongkhaii shimet, bad ia kane la ai jingbit hi da ki nongpyniaid jong ki hospital.
Ha kane ka phang, la wanrah sha ka jingtip sha baroh ba khnang ban pynlong ia ka jingsumar kaba lah ban kot bor da baroh, ka Sorkar Pdeng ka la shim ia ki lad ki lynti kynthup ia ka jingplie ia ka AMRIT pharmacy bad Jan Aushadi Stores ha bun ki hospital/institution kiba hapoh ka Sorkar Pdeng ha Delhi bad shabar ka Delhi.
La bthah hangne ia baroh ki hospital jong ka Sorkar Pdeng/institution/autonomous body ba kin batai bha ia ki nongpang kiba duk ban pyndonkam ia kine ki jaka die dawai jong ka Sorkar kiba kham duna dor kum ka Jan Aushadi Pharmacy bad ka AMRIT Store kaba don hapoh ki hospital khnang ba ki nongpang kiba duk kin ym donkam ba shah iuhroit da kaba teng teng ki hap ban siew arshah ia ka dor jong kijuh ki dawai na ki nongkhaii shimet na iew na hat.
Ban kot sha kane ka thong, lah ban ai ia ka jingpyntip paidbah ha ki hospital/institution khnang ba kan don ka jingtip bad jingsngewthuh hapdeng ki nongpang bad ki bahaiing ha sem jong ki.
"Katkum ka jingbthah jong Ka Sorkar India lyngba ka Ministry of Health and Family Welfare, la pyntip lyngba kane ka kyrwoh sha ki nongpang kiba wan shah sumar ha NEIGRIHMS ba ka NEIGRIHMS ka la seng ia ka AMRIT Pharmacy ha ka mala ba hapoh hajan ka Orthopedics OPD ha kaba ki nongpang ki lah ban ioh ia ki dawai bad kiwei kiwei ha ka dor kaba kham duna, bad ia ki tiar kiba rem kum ki cardiac stent, pacemaker.
Ki dawai bampong bad kiwei kiwei, lada ym don, ki nongpang ki lah ban buh ia ka jingdawa jong ki, ha ka pharmacy bad ka AMRIT pharmacy ka la pynthikna ia ki nongpyniaid jong ka NEIGRIHMS ban pynioh ia ki ha ka 48 kynta.
La bthah ia baroh ki nongpang kiba don ha NEIGRIHMS ban shim ia kane ka kabu ban ioh ha ka dor kaba bit na ka AMRIT Pharmacy kaba don hapoh ka NEIGRIHMS hospital.
Panbor B LyngdohBan kop sarong kyreit ia la ka jong, khlem da twad shwa ia ka Lyngkdong; ba ngi dei kita kiba tip Kur tip Kha (ngi sngew ba tang ma ngi kiba tip lut, kylleng ka pyrthei, kim tip ei-ei biej-kale) khamtam da ki khun Kpa khyllahjait kiba la jyllei hapoh ka imlang sahlang, ban peit la ishyrkhei; hynrei kaba sngewlehrain ka long ba kine kijuh kiba la ioh ia ka longrynieng na ka Meikha Khyllahjait lyngba ki khun shynrang jong ka, kim ju leit wad sha Tibet-Bhutan-Nepal-China-Africa-Saheb-Sri Lanka, Dkhar kylleng ka Ri India bad para-Riewlum, namar ki sngewlehrain sarong ba don ka Meiieid ha ka jingshisha, kim don bynta ei-ei shuh bad ka Meiieid, ki shu ia dei tang na kajuh jait kur kynthei.
Wat la katta ruh sngewjahburom-pohburom phi ba ka Meiieid ka don khunksiew ia kitei haneng.
ialade nga pyndonkam ia ka Jait jong ka Kur kynthei, mynta ba nga la tymmen nga la iohi lut ia ka jingjot-jingpei kaba la pynduh-pyndam (massacred) ia ka jinglong banylla (purity) jong kane ka jait kur kynthei haduh ban syrdep la long lehnohei, kumta ialade nga la sngewpohjait-burom noh ha khmat jong ki Jait Kpa jong ka pyrthei salonsar.
Wat napdeng jong ngi ki khun Kpa khynriam-Pnar-Bhoi-War bad Lyngngam Khasi, katno ngut eh, kiba leit wad Meikha? Duna bha, namar ngim sngewthuh ia ka jingmut Meikha.
Ma nga ialade te; ym don ba don shuh, sa tang ki khun kynthei/shynrang bad ki khun-Ksiew jong nga ba na baroh 2 liang kynthei/shynrang, nga im suk im sain bad ki.
Namarkata, ngi donkam ban sngewthuh bha da kaba shai kdar (Crystal clear) ba ka MEIKHA ka don bynta kaba khraw ha ka jingai ia ka Longrynieng jong ki khun-kha, lyngba u/ki khun shynrang jong ka bad ka don HOK ban kam nongkynti ia ki khun-kha 99.
9%, kaba mut (by blood).
Nga la iohi kiba bun ki Meikha kiba ri sumar, pynnang-pynstad ia la ki jong ki khun-kha, namar ka don ka jingiadei kaba jan bha hapdeng jong ki (by blood); don napdeng ki khun-kha kiba iasyriem Dur bad la ka jong ka kmie-kha, Pasan-Parit-Padeng-Paduh nangta don kiba pyndonkam noh ia ka Jait jong ka kmie-Kha, ki ia im suk-sain haduh mynta.
Kim shym la sheptieng ia kata ka jingpynsngewthuh bakla jong nga/phi, ba tieng ialade hana; kam bit ban pyndonkam ia ka Jait jong ka Kmie-kha.
Na ei kein kam bit? Balei kein kam bit? Mano ba hukum ba kam bit? Haba ia ka longrynieng ki la ioh na u/ki khun shynrang jong ka Meikha! Hato don jingthoh ban pynshisha shaphang kane? Haba ia ka research shahang jong ngi, dang shu sdang ha u 1700 century shaneng da ki Paduh Saheb.
Ba ngin shu ia pynsheptieng bakla jubor, khlem da tip thikna halor kino, kumno bad nangno ki nongrim ngi ieng? Ym bit ho, tang kawei ka jingeh ba bun balang na ngi ki shynrang Khynriam-Pnar-Bhoi-War & Lyngngam, ngi la shu hun noh ha ka jinglong Mraw na iing ka Kmie sha iingmane bad sha iing ka Menkmie/Kiaw.
Ka leit jia kumne dei ba ngim ju don authority, identity, destiny bad security (um don Bor bad um don ei-ei, he has no voice and owns nothing), thoh ka kot ATLAST OF MAN naduh ki 1980s.
Da kaba burom, ka MEIIEID pat de bad ki ksiew jong ka, ha ka jingshisha ki shu iadei tang na kajuh ka jait kur kynthei (woman’s claim title same), ym don jingiadei ei-ei shuh na ka liang jong ka Longdoh-longsnam (by blood) namar kam shym don bynta ei-ei ha ka jingai ia ka longrynieng jong ki, lada ngi pynshong nongrim bha, ka don ka jingiapher hapdeng ka Bneng bad ka khyndew (vast different).
Te; kumta kam don HOK shuh ban kam nongkynti 01.
99% ia ki khun ksiew.
Kaei ka daw ba kam don HOK shuh? dei namar ba ki mih na ki symbai Kpa bapher bapher jong ka Kylleng ka pyrthei (la pohjait don akor-burom) haduh mynta dang thnem bad iaid iew bha, te; na kane ka daw ka MEIIEID ka kylla long noh; tang kum ka nonglum-nonglang ia ki khun ksiew Nepal-Bhutan-Tibet-Africa-Saheb-China-Sri Lanka, Dkhar kylleng ka Ri India bad para-Riewlum.
Ym dei ba nga niew bein ia ka Meiieid, hynrei pynpaw ia ka jingshisha, haduh mynta ngi dang len-buhrieh khlem jinglehrain ia ka jingjot-jingpei ka Kur Kynthei.
Tang kawei ka jingeh ba ngi ia tyngkhuh ha ka imlang sahlang jong ngi ki Khasi Khynriam-Pnar-Bhoi-War bad Lyngngam, lehse ki khun kim banse ban pynpaw jingieid arsap ia la u jong u kpa uba ieng marwei (alone), namar ngim pat long trai halor jong ki, ngi dang dei tang ki Nongbet Symbai lane ki Chowkidar; te; kumta kham jur noh ka jingieid shaba palat ia ka kmie (kajuh ka jait kur kynthei, tylli kawei (United).
Hooid, ngi dei ban ieid ia la ka jong ka kmie, kylleng ka pyrthei ki ieid ia ka, tangba don ka limit.
Haba nga peit isynei shisha ia ki khun shynrang kiba ju mlien ban khnap kmie, ki klet noh ba ynda kumno kumno ruh ha kawei ka sngi, kin sa shah pynmih lyngkhuid noh na iing (Dustur jot Kur kynthei) kum ma nga! khnang ban pynkhreh jaka ia ka jingwan u Kynum/Pyrsa Kurim Poiei, ynda dei lei-lei u khyllahjait la shongshit ka iing ka sem hana; ba un kylla Khristan noh.
Ha kane ka por ka kmie kam don shuh kata ka jingieid bad kynmaw khun shynrang shuh, namar ki la dei noh jong kiwei, la wan mih bujli noh da ki Poiei.
Tang shu kham shong samla slem ki khun shynrang ha iing, ki la leh-khia-thew, namar la pynwit noh ia ka jingwan ki pyrsa kurim/Kynum Poiei.
To phi ki Kur Kynthei sngewbha pynsngewrit ialade kumba long ki Riewkynthei jong ka INTERNATIONAL WOMEN LIBERATION MOVEMENT kiba sngewthuh ia ka jinglong Riewkynthei bad kiba la ioh ruh ia ka jingiaryngkat kyrdan bad ki RANGBAH bad kim ju buh jingkylli hangamei ia ki Rangbah lajong; balei ba u ioh da ka khyllahjait bad kumta ter ter …… to sngewbha wat bishar ia ngi ki shynrang, bishar shwa ia ka jingleh khlemakor lajong.
sngewbha wat phah tang Jait Thymmai ia ngi ki shynrang da kaba niewbein kum ki 3rd class citizen hapoh ka Kur kynthei, ha ka jingshisha ym don kam ban tang jait, namar u symbai dei jong u; dei ban phah ia kito ki Paduh-Khyllahjait kein ban tang jait namar ki dei ki 3rd class citizen hapoh ka Kur kynthei, hynrei 1st class top citizen hapoh ka jait Kpa jong ki, kiba don ia ka bor/iktiar 12 Bor.
Ym dei kum ma ngi Rangbah-rengmattah tang ha ka nam, ngim ler ha ki kam (in name only, in action nil) hero-zero; haba ia nujor bad ki Paduh Khyllahjait.
Namarkata; ngim don HOK ban buh-shun da kaba kdew kti tang ia ki briew jong u SYNGKHONG RYMPEI THYMMAI, katba ia ki Kur Kynthei baphe bapher ba ioh tnga Khyllahjait khlem jinglehrain na kylleng ka pyrthei; ngim shlan ban ang, To tip ba ki briew jong u SRT.
ki kam nongkynti ia la ka jong ka HOK kum ki Kpa jong ki khun, namar kumba ka long mynta ngi dang dei tang ki Nongbet Symbai lane Chowkidar; ngim pat long trai.
Namarkata; ko phi ki Kur kynthei to ia poikha-poiman kat ia uba phi ia jied mon sngewbha, kumba ba dang thnem Iew haduh mynta; ym don ba lah ban khang, namar la lyngkrang lypa naduh u snem 1765 shaneng ha ki por jong u Major David Scott bad laitluid naduh ki 1945 shaneng ha ki por ba ki shipai USA bad BRITISH ba la wan shong thait-pyngngad shipor hapoh sor shillong.
Tangba sngewbha wat leit pynthohbria ia ka Jait lajong; kumba long mynta ym lah shuh ban pdiang, namar shiteng na ki Kur kynthei bapher bapher la kharoi ki khun Kpa khyllahjait.
Kiba shu iaroh matlah ia ki kur kynthei.
Tip kan poi shaei? Hooid; ha ka liang ka shongkha-shongman International mix-marriages ka ju don, ngim lah ban khang ia ka kynthei, hynrei haba ka la jied mon sngewbha ka hap ban leit bud ia la u tnga (husband) lane u Lok (companion) kumba shait ong ma ngi.
Balei mo ngi shait pyndonkam ia ka ktien TNGA, dei namar na ka liang ka Jait Kur Kynthei ngim lah satia ban pyndonkam ia ka ktien TNGA, ia kane ka kajuh lah tang na ka liang Jait Kur Kpa jong kylleng ka pyrthei.
Te; lada jia ba ngi shong-sah hapoh shnong jong ka, ym don problem tangba ka Jait ka khong dei ka jong U.
Ym dei kum hangne hapoh Ri Lum jong ngi.
Ki Kur Kynthei ki wan kit kat ia uba ki la jied mon sngewbha bad pynkylla Khasei-Khasoi jubor lyngba ka jait Kur kynthei.
Kane kajuh ka ia ktah jur bha ia ka burom-akor bad jingkordor jong ka jaitbynriew.
Teng teng nga shait bamja khleh-Tungtap ka bang bha.
Hynrei bad ka Jaidbynriew ka BIH bha ho.
Te; kumta; ha ka imlang sahlang Khasei-Khasoi ka dei shisha kumne.
Haba synshar ka Kynthei i Wahduid i tuid sha jrong Lum, “Where a woman rules, a stream goes uphill".
Ethopian Proverb.
Ka Inner Line Permit kam lah satia ban trei kam, katba dang don ka International Love Permit.
Ka jingiap briew na ka jingther bom ha Colombo, ka la kiew sha ka 321ngut haduh mynta ka sngi, ong ka khubor bad ki pulit ki la kem ia 40ngut ki briew halor ka jingdon kti jongki ha katei ka jingjia.
Ka dur jong Jisu, kaba la bit snam, na ka jingther bom ha ka iingmane St.
Sebastian ha Negombo, kaba don shatei jong ka Colombo.
La iathuh ba ki don 39ngut ki bar ri, kiba iap ha katei ka jingbthei bom ha ka step jong ka Sngi U Blei bad sa 28ngut na kitei kiba mynsaw.
Ka kmie kaba phet krad najan ka iingmane St Anthony’s na ka jingbthei bom bad kaba rah ia i khun rit jongka.
U dei u heh spah tam jong ka Scotland, hynrei U Anders Holch Povlsen, um lah satia ban iarap ia la ki jong ki khun ba ieid thep mynsiem jongu, haba ka jingiap, ka la shu dkhat noh jyndat ia ki ha ka jingbthei bom, kaba la jia ha Sri Lanka ha ka Sngi U Blei ba ladep.
U Anders Holch Povlsen bad ka tnga jongu.
U Anders Holch Povlsen, u dei uba na Denmark bad u don saw ngut ki khun jongu, hynrei, ula duh noh ia ki lai ngut ki khun jongu, ha katei ka jingbthei bom ha Colombo ha ka step jong ka Sngi U Blei.
U Povlsen, u don ia ka khyndew kaba 220,000 acre ha ka kyrteng jongu bad u don jingthmu ban shna pynbha ia katei ka khlaw bad u don jingthmu ban aiti ia katei ka jaka kaba heh bah sha kitei ki khun jongu, ba kin dang shimti ia kaba sah hadien ka jingiap jongu.
Ki lai ngut ki khun jongu, kiba ia shondur lang ha shwa ka khyllipmat jong ka jingiap jongki ha Colombo.
Kat haduh mynta, ym shym la iathuh satia ia ki kyrteng jong ki khun kiba iap jong utei u heh spah.
Ym dei tang ka kompeni jain, hynrei, u don ruh sa kiwei ki kam, ha kaba la shim ba u dei u briew uba heh spah tam ha Scotland lane u dap billion.
Dap billion: Meaning (specific).
U khlur ak phlim ka Bollywood, U Sunny Deol, ula pyniasoh ialade bad ka seng BJP mynta ka sngi, ha kaba la sngewthuh, ba un iakhun ia ka elekshon Lok Sabbha na Punjab ha kane ka kynti.
“U kpa jongnga, ula ia treilang bad u Vajpayeeji, nga ruh nga kwah ban ia treilang bad U Modiji.
Ula leh shibun na bynta ka Ri bad un nang ialam iangi shakhmat.
Ngi donkam ia ki nongialam, kiba kum ma u" ong U Sunny Deol, uba don mynta 62 snem ka rta.
Ka Nirmala Sitharaman, myntri iada ri, haba kren ha ka jingpdiang burom, ka ong “Nga sngewkmen shibun eh ban pdiang sngewbha ia u khlur ak phlim ba pawnam bad uba dang khie samla bha, U Sunny Deol sha ka seng BJP" ong ka Nirmala.
U Piyush Geol, nongialam ka seng BJP, haba kren, u pynkynmaw ba ha u snem 2004, haba U Dharmendra, um shym la don ha ka met kaba koit ba khiah, hynrei, ula iakhun na Bikaner bad ula jop don burom shi katdei bad U Goel, u shim ba U Sunny Deol, un nang iaid shakhmat ha ka kam sain pyrthei.
U Dharmendra, ula mihkhmat ia ka Bikaner ha ki sne 2004-2009.
Ha kane ka kynti kaba mynta, U Dharmendra, ula leit sha ki katto katne ki jingialang paidbah, na bynta ka Hema Malini, ka kurim jongu, kaba dei ka MP kaba mynta bad kaba dang ia khun biang na Mathura.
U Sunny Deol, ula don ha ka kam ak phlim la laiphew sne kynthih bad u don ia ki phlim kiba iaid iew bha, kum ka  Betaab, Border, Damini, Gadar bad ka Ghayal.
Ki phlim kiba dang thymmai jongu, ki long ka  Ghayal Once Again, Poster Boyz, Yamla Pagla Deewana: Phir Se, Mohalla Assi bad ka Bhaiaji Superhit wat la kam da dei ka phlim kaba iaid iew bha.
U Sunny, u dang don sa kawei ka phlim thymmai jongu, kaba dang dei ban mih iew, kaba kyrteng Blank, ha kaba u ak ialade, kum uwei na ki heh, kiba ialeh pyrshah ia ki ehrang.
Baroh 13 tylli ki Constituency ha Punjab, kin ialeh elekshon ha ka 19tarik Jymmang bad la khmih lynti ba U Doel, un iakhun na Gurdaspur lane na Chandigarh.
“Nga khot ia phi ki nongthep vote ba phin ia mih paidbah ha kane ka bynta kaba lai jong ka jingthep vote.
Ki vote jongphi, ki dei kiba kordor shi katdei eh bad kin sain dur ia ka Ri jongngi ha ki snem ki ban sa wan.
Nga ngan tehp vote ha Ahmedabad ha ki khyndiat minit ban sa wan" ong U Narendra Modi, ha ka tweet jongu myntan shiphang.
U Narendra Modi, uba ia kynduh ia ka kmie jongu, ha shwa ban thep voteKin don 117 tylli ki Constituency, ha ki 13 tylli ki jylla bad 2 tylli ki jylla rit, ki ban ialeh elekshon mynta ka kylla kaba lai jong ka Sngi Hat Majai.
Ka jingthep vote, ka long ha baroh 26 tylli ki Jylla ha Gujarat, 20 tylli ha  Kerala, 14 tylli ha  Maharashtra bad Karnataka, 10 tylli Uttar Pradesh, hynniew ha Chhattisgarh, hynriew ha Odisha, san ha Bihar,  West Bengal, 4 ha Assam, 2 ha Goa, kawei ha  Jammu and Kashmir, Dadra and Nagar Haveli, Daman and Diu bad Tripura.
Shillong: U Myntri ba peit ia ka tnad julor mariang, u bah Kyrmen Shylla u la ong ba ka sorkar ka dang ap ka jingthoh na baroh ki trai iing jong kito kiba ngat ha ka apot ha krem dewiong ha Ksan, East Jaintia Hills, ban sangeh noh ban wad lada ki mon ban leh kumta.
Lah ban kdew ba kumba 15 ngut ki briew, ki la shah tep im shapoh ka krem dewiong ha Ksan, East Jaintia Hills naduh u Nohprah mynshem snem bad 2 ngut la ioh ban sei katba ia kiwei khlem pat lap haduh mynta.
“Ngi dang ioh ia ki jingthoh na kiba haiing jong kito kiba dei na Jaintia Hills bad na Assam ba ki hun ba ka sorkar kan sangeh noh ban wad ia ki met ba shah tap ha krem dewiong hynrei ngim pat ioh na kiba haiing na Garo Hills", la ong u myntri haba kren myn hynnin ka sngi.
Katkum ka jingong u myntri, haduh mynta ki longing kiba ai jingthoh sha ka sorkar ki dei tang na kito kiba hap ha Jaintia Hills bad na Assam hynrei kiba na Garo Hills, kim pat ai kano kano ka jingthoh.
U la ong ba lada baroh kiba ha iing, ki kloi ban ai jingthoh sha ka sorkar ba kan sangeh ban wad ia ki met iap, ka sorkar kan hap ban leit kyrpad sha ka Supreme Court namar ba kane ka kam, ka don mukotduma ha kane ka iing kashari ba heh duh ka ri.
“Lada kiba haiing ki hun ba ka sorkar kan sangeh ban wad noh ia ki met ba shah tap ha krem dewiong ha Ksan, ngin hap ban kyrpad pat sha ka Supreme Court namar ba kane ka kam ka la don ha ka mukotduma ka kashari baheh duh ka ri", la ong u bah Kyrmen.
U la ong ba haduh mynta ka jinglut ka sorkar na ka bynta ban tan um ban wad ia ki briew ba shah tap sha krem, ka la kot da ki klur tyngka.
Shillong: Ki shipai pahara khappud ki la nang pynkhlain bad husiar shuh shuh ia ka jingpahara hadien ba ki la ioh kem ia bun ngut ki nongkhaii masi be-ain ha kylleng ki jaka khappud ka jylla, katba ki shipai jong ka Jatrakona, South Garo Hills ki dang don ka Mobile Check Post(MCP) duty ha National Highway-62 hajan ka jingkieng jong ka shnong Jatrakona,kata haka 20tarik iaiong 2019, ki la iohi kawei kali bala i suba kaba wan na Dimapara bad thmu ban leit sha ki thain border,ki shipai kila tur sha kali bad ki la lap pynban da ki masi 17 tylli ha ka kali bad ki la kem ia 4 ngut ki briew ha katei ka jingjia.
Ha kawei pat ka jingjia, ha ka 19tarik iaiong, ki shipai na Muktapur, East Khasi Hills district ki la pynlong ka jingiaid pahara kynsan ha ki khlaw jong ka shnong Amjalong kaba dei hapoh PS – Dawki, West Jaintia Hills District, ha kaba ki la ioh kem haduh kumba 30-40 tylli ki masi katba dang pynhap na ka trok bad mut thep ha ka bolero pick up bad ia iohi ia ki shipai ki la phet noh bad ieh ia ki kali,haka juh hi ka miet la ioh kem 22 tylli ki masi bad 9 ngut ki briew ha Amlarem ha ryngkat ka jingiatrei lang bad ki pulit ka thain la iathuh ba ki nongkhaii ki shait leh thok ha rukom tang ban ioh shallan ia ki masi tangba ka jinglah jong ki shipai ban iaid pahara la lah ban ioh kem ia ki.
La ong ruh ba hadien 1 snem ka jing jar-jar mynta kala sdang kiew biang ka jingkhaii be-ain ha kylleng ki jaka khappud,bad ki la ong ruh ba ka jingkhaii kam wan rah tang ia jingleh thok bad ka ba kham kongsan ka jingiap jong ki masi ruh.
Na ka liang jong ki, ki la ong ba wat lada bun na ki shipai ki hap leit elekshon, hynrei kin trei shitom ban iada khamtam ia mas ba shah khaii.
Shillong: Ki nongshong shnong jong ka Laitkyrhong, ki la leit tur myn hynnin ka sngi sha thanad Pynursla, ban pyrshah halor ka jingshah kem jong ki saw ngut ki briew ha ka shnong Mawkynring, halor ka jingshah kynnoh ba ki dei ki Menshohnoh.
Kitei ki nongshong shnong jong ka Laitkyrhong, ki iathuh ba kitei ki saw ngut na katei ka shnong, ki la shah kem ha ki nong Mawkynring, hadien ba ki arngut ki khynnah kynthei, ki la ujor ba kitei ki briew kiba la buaid, ki beh ia kitei kitei ki khynnah kynthei, katba ki dang iaid ha katei ka rud shnong.
Ka jing kynnoh ki nong Laitkyrhong, ka long ba la pynngat ia kitei ki saw ngut, kum kiba thmu ban bat bor ia kitei ki ar ngut ki khynnah kynthei.
Lah ban pynkynmaw ba ki saw ngut kiba la shah kem ha ka shnong Mawkynring, ki long U Bah Shabitstar Kharkongor, U Bah Trol Tynjah, U Bah Drimroy Rynjah bad U bah Kombitshon Nongkynrih bad kitei ki don ha ka jingshah set phatok haduh mynta ka sngi.
Shillong: Ka jingbun ki trok kit maw ba iaid da ki spah tylli ban pynhap maw sha Tamabil, Dawki na thain Pynursla ka la wanrah ia ka jingsahkut blok kaba jur bha.
Mynhynnin ka sngi kaba dei ka sngi long iew ha Pynursla, la ioh jingtip ba ki paidbah kila sngew lynga hi khait haba ki la sahkut namar ba ka jingiaid ki kali kit maw khlem sangeh.
Haba iakren bad ki katto katne kiba pyntip ia kane ka jingsahkut kali, kila kyntu ia u SDO (Civil) ba dei ban khang iaid ia ki trok man ba long sngi iew bad dei ban pyllait tang ha ka miet khnang ban pynlait ia ki paidbah na ka jingsyllang.
La iathuh ba ha ka sngi iew, ka long ka jingma bad ka jingpynjynjar ia ki nongkyndong ban pyndep kam ban iaid ha surok, ban thep nongleit nongwan bad thep tiar tang namar ba khapngiah ka surok bad sahkut kali.
Kawei ka dei namar ba ka surok ka la rit bad khapngiah ha Pynursla bad kam don ka surok bye pass ban iaid ki trok kit maw.
Shillong: Ka Supreme Court ka la pynkut noh myn hynnin ka sngi, ia ka mukotduma, halor u pud u sam hapdeng ka Meghalaya bad Assam.
Ka kashari, ka la ong ia U bah THS Bonney, uba dei u nong mudui ban leit sha ka sorkar India bad lada jia ba um hun halor ka jubab jong ka sorkar India, kumta u don ia ka lad kaba laitluid, ba un wan biang sha ka kashari.
Shillong: Ha ka kyrteng jong u Paid Riewngeit ka Balang Katholik jong ka Jylla-niam Bah Shillong, ka Catholic Association jong kane ka Jylla-niam Bah ka la pynpaw ym tang ia ka jingkyndit ba pyn suh jer, hynrei pynrem da kaba tyngeh ruh, ia ki kam pyntriem da ki bymman, kiba ki bor pulit ka ri Sri Lanka ki dang thwet bad tohkit ban tip dei mano kine kiba la leh ia kane ka kam dusmon da ka jinpynbthei bom ka jong ki ia ki katto katne ki iing mane ki Khristan bad hotel, ha ka Sngi Paskha, ka 21 tarik u Iaiong, ha ki bynta bapher bapher jong ka ri Sri Lanka, ha kaba kumba 300 ngut eiei ki briew ki la iap bad bun phew ngut kiwei pat ki la mynsaw bad wanrah ki jingjot bad jingjulor ia bun tylli ki iing bad jingtei ha ki bynta bapher jong katei ka ri.
Ha u kyrwoh pathai khubor, u General Secretary jong ka Catholic Association, Shillong, u Bah Barnabas Nongbah, u la pyntip ruh ba la pynlong jingduwai na ka bynta kito kiba la iap bad duh ia la ka mynsiem ha kine ki jingpynbthei bom da ki ‘riew bymman.
Ryngkat bad ka jinpynpaw sngewlem ia ki ba haiing hasem bad ia ki baieid bathoin jong kito kiba la duh ei ia la ki mynsiem ha kine ki kam dusmon ba triem, u Bah Barnabas u la ong ruh ba ki paid Khristan Katholik ki la kyrpad kyrpon ia u Blei Nongbuh Nongthaw, “ban ai ka jingpynkoit ba kham kloi ia kito baroh kiba la mynsaw ha kine ki jingpynbthei bom.
“Kum ka jingpynpaw ia ka mynsiem ia long lang kawei bad kito kiba la ngat ha kum kane ka apot ba pynsngewsih kthang," u la pynpaw ba, “ha baroh ki iingmane jong ka jylla niam bah jong ngi yn pynlong na ka bynta shitaiew lynter ki jingknia mass bakhuid na ka bynta kito kiba la iap bad mynsaw ha kine ki jingpynbthei bom,"Nalor ka jingwer jong u ia u paid Khristan baroh, u Bah Barnabas u la pynlong ruh, ia ka jingphah jingpathai khubor jong u, ka kabu ban wer sngewbha ia baroh kito kiba don ia ka mon babha ban wan sha ka jingknia mass jingkynmaw burom ia kito kiba la iap bad ba mynsaw ha ki jingbthei bom ha ri Sri Lanka, ka ban long ha 24 tarik I Iaiong, 2019 por 5:30 janmiet ha Iingmane Bah Ka Maria Nongiarap ki Khristan, Laitumkhrah, Shillong ban “tyrwa jingduwai na ka bynta kito baroh kiba la iap bad mynsaw ha kitei ki jingbthei bom bad ruh ban kyrpad kyrpon ia U Blei Nongbuh Nongthaw ban theh ia ki jingkyrkhu wanrah jingsuk ha baroh ki ri ka pyrthei.
"Lang bad ka jingpynpaw jingsngewlem na ka bynta ki bahaiing hasem bad ki baieid bathoin jong kito baroh kiba la khlad noh ha kine ki kam dusmon, u Bah Barnabas u la pynpaw ruh ba baroh ki paid Kristan Katholik ki la pynlong jingduwai na ka bynta ka jingioh jingpynkoit ba kham kloi jong kito baroh kiba la mynsaw ruh.
“Kum ka dak jong ka jinglong ba tylli mlon kawei," u la ong, " ha baroh ki iingmane jong ka Jylla Niam Bah jong ngi yn pynlong ki jingknia mass bakhuid na ka bynta ka jingjah thait ki mynsiem jong baroh kito kiba la khlad bad na ba bynta ka jingkoit ba kham kloi jong kito baroh kiba la mynsaw.
".
Ia ki kol ka Lajong la thep da u Sangti Janai Shianglong ha ka 74′ bad 86′ bad u Batskhemlang Jyrwa ha ka 80′.
Kawei ka kol ia ka NEUFC la thep da u Narayan Rabha ha ka 30′.
Da kane ka jingjop, ka Shillong Lajong Juniors ka la don ha kliar eh ka miej kamai point kaba long 10 point na ka 4 sien ialehkai.
Ka Lajong kan iakhun sa ia ka GTC ha ka 28 tarik Iaiong ha Guwahati.
Nongstoiñ: Ka Umiam United ka la ioh ban khur ia ka jingjop ha ka lympung 2nd Knock out Football Tournamement bala pyniaid da ka New Nongstoiñ Sport Social Cultural Club (NNSSCC).
Ia katei ka nam jop ka Umiam kala ioh hadien ba kala lah ban pynliem noh ia ka Laban SC da 3-1 ha ka jingiakhun phainal kaba la long hynnin ka sngi ha ka madan ialehkai jong ka shnong New Nongstoiñ bad ioh rah ruh ia ka song pisa kaba T.
3 lak 50 hajar ryngkat ki trophy.
Haba phai sha katei ka jingiakhun phainal kaba la long hapdeng kitei ki ar tylli ki kynhun kala long shisha ka jingialehkai kaba itynnad haduh katta katta bad na ka liang jong ka Umiam United kala ioh ban pynkhih jar nyngkong eh ha ka minit kaba 17 lyngba u Kyrshan Nongpluh.
Shuh shuh ka Umiam United kala ioh biang ban khyrwit sa 2 tylli kol ki kol kata ha ka minit kaba 75 bad 79 ha kaba u Sheen Sohktung u bala ioh ruh ban rah ia ka bol para mar wei bad u rangapkol ka Laban bad khlem da pynsepei ia kitei ki kabu baroh ar tylli ki kol kila rung beit jlang shapoh ka kol kaba la pynlong ruh ia ka Umiam United ban ioh haduh 3 kol.
Ha shwa ba ka jingialehkai kan poi noh sha kaba kut ka Laban kala ioh ban pyneh daw lyngba ka 1 kol ia kaba la thep da u M.
Lamare ha ka minit kaba 87 bad tad haduh ban da wai noh ka jingialehkai ka Laban kala hap ban mad noh ia ka jingshah jop da 3-1 bad watla kala Laban SC kala shah ren hynrei kala ioh pat ban rah ia ka song pisa kaba T.
1 lak 50 hajar tyngka.
Ha katei ka sngi ia ka nam Man of the Match ha katei ka sngi la ioh ban khur da u Sheen Sohktung jong ka Umiam United, Best Goal Keeper la ioh da u Erick Nongkhlaw ka Umiam United, Top Scorer la ioh da u Vickyson Kharkongor jong ka Laban SC bad Player of the Tournamement la ioh da u Shanbor Jyrwa jong ka Umiam United.
Ia katei ka lympung la wan ban pynhap pyrda noh da u bah Kit Hoojon President BJP State Youth Wing u bala long ruh kum u kongsan ha ryngkat ka jingiadonlang ki riew rangbah jong ka shnong New Nongstoiñ, ki dkhot bad nongpyniaid ka NNSSCC kiba la sam ruh ia ki khusnam sha ki nongjop.
Shillong: Ka Kynhun shad napoh ka them Ri Bhoi na ka Shnong Sumer, Damsite bad Umsning hadien ba ki la leit iashim bynta ha ka Indian National Hip Hop kaba la long hapoh Jylla Nagaland, k la ioh ruh ia ka kyrdan kaba ar bad mynta ki la shah jied pat ban leit iakhun  pat ha ka lympung shad ka ban sa long ha ka nongbah Goa ka ban sa long ha ka 7 tarik, haduh ka 11 tarik u bnai Jymmang mynta u snem ha kaba ki nongshad bapawnam na kylleng ka ri India kin sa wan iashim bynta.
Kane ka kynhun shad na ka them Ribhoi ka ban sa mihkhmat ruh ia ka Jylla Meghalaya kan hap ban durut bha khnang ba lada ki jop ia kane ka lympung iakop kin iohlad ban leit iakhun pat ia ka jingiakop ka ban sa long ha nongbah Mumbai bad shaduh Las Vigas jong ka ri USA hapoh ka international  World Hip Hop.
U President ka All Meghalaya Dancers Association (AMDA) u Bah Kitbok Thabah, ha ka jingiakren bad u nongthoh khubor u la ong, “Ngi la pynkhreh naduh u Snem 2018 ban leit iakhun ia kane ka jingiakop shad Indian Hip Hop hynrei da ka jingbym don lad ha ka jinglut jingsep kaba la heh palat kumta kane ka kynhun kam shym la ioh lad shuh ban leit iashim bynta ha utei u snem 2018 hynrei ki la shim pat da ka lad ha u snem 2019".
Katkum ka jingiathuh jong u Samla Shaibor Wansai sha ki dkhot nongialam ka All Meghalaya Dancers Association, kane kane ka kynhun shad ba la tip kyrteng ruh kum ka Wansai Fusion ka dei ruh ka kynhun kaba la pawkhmat bha ha ka Jylla ha kaba la jop ruh ha kiba bun ki rynsan iakop shad kiba heh kiba kynthup kum ka ‘Life Wire For Peace Ri Bhoi Got Talent’ bad mynta kane ka kynhun kan hap ban iakhun ruh ia ka Meghlaya Superstar Season 3 ha ka 4 tarik u bnai ban sa wan.
Kum  ban shu kdew hangne, la Seng ia ka Wanshai Fusion ha u Snem 2014.
Na ka liang u President ka AMDA u la kyrpad khamtam eh ia ki nongmihkhmat bad ia ki paidbah jong ka them Ri-Bhoi baroh kawei ban ai lem ka kti ka mon ka kti kadiang na ka bynta ban noh synniang bad kyntu ruh ia ka ophis u Deputy Commissioner kumjuh ia ka tnat Art and Culture jong ka Sorkar Jylla ban theh jingiarap sha kane ka kynhun ka ban sa leit iakhun shen ha une u bnai ban wan.
Ia u Amit paul ngi la duh thiah duhdem, to ngin ia mih mynta ban iarap ia ki ruh, to u Blei un kyrkhu iaphi kiba kloi ban iarap lem iaki ba donkam jingiarap, kumba u Blei u la ai ka sap iaphi wat pynlehnoei iaka ne sngew khyllew ioh u shim noh.
Shillong: Wat hadien ka jingkhang pyrshah jong ka High Court jong ka Jylla Meghalaya ban nym tait Shnong ia ki nongshong Shnong ha kino kino Shnong ha ka Jylla hynrei ka Dorbar Shnong Nongdhar kaba don ha West Jaintia Hills District ki la thmu ban rai tait shnong ia uwei u nongshong Shnong lada um siew ia ka kuna kaba daiñ ia u na kadaw ba u leh pyrshah ia ka rai jong ka Dorbar ha kane ka Elekshon MDC.
Ka Dorbar Shnong Nongdhar ka la shim ia ka rai ban kyrshan ia u MDC ka NPP u Bah Thombor Shiwat ha ka eleshon MDC ba dang shu dep bad ka la bthah ia baroh ki nongshong shnong ban jied ia u Bah Shiwat kum u MDC na Nartiang Umladang.
Hynrei uwei u nongshong shnong uba kyrteng u Bah San Jone Laloo, uba sngewthuh ia la ka hok lajong bad ka bor kaba la ai da ka Constitution jong ka ri India u la rai ban kyrshan ia u kyrtong jong ka seng Congress u Bah Jeweller Synrem.
Ka jingjop don burom jong u Bah Shiwat kam shym la pynhun satia ia ki nongialam shnong jong ka Shnong Nongdhar, namar ha ka 4 tarik u bnai Lber mynta u snem ki la pynlong ia ka Dorbar ban khot hajir ia u Bah Laloo sha katei ka Dorbar ban bishar halor ka jingleh pyrshah jong u ia ka rai jong ka Dorbar.
U Bah Laloo ula iathuh ba ha katei Dorbar, la shim ia ka rai ban daiñ kuna 10 hajar tyngka ia u bad lada um siew ia katei ka kuna yn shah tait shnong.
U la ong ba u la iengskhem ha la ka nongrim bad ym shym la siew ia katei ka kuna haduh kane ka sngi ba la pynhiar sha ka dor 5 hajar tyngka.
U Bah Laloo ula ong ka Dorbar Shnong Nongdhar ka la rai ban pynlong ia ka jingtrei shnong ha ka 2 tarik u bnai Iaiong mynta u snem bad ha katei ka sngi u Kermi Suting u khun jong u Bah Laloo u la leit shim bynta tangba u Chairman jong ka Dorbar Shnong u Bah Morly Nongpluh ula beh noh ia u bad ong kim donkam ia u bad ka longiing jong u.
Hadien ka jingbthah na ki bor ki bahalor, ki pulit jong ka Nartiang Police Station ki la leit hiar sha Nongdhar ha ka 17 tarik mynta u bnai bad ki la phah wan hajir ia u Bah Laloo bad u Waheh Shnong u Bah Dolanki Shiwat bad kiwei de sha ka Police Station ha ka 18 tarik mynta u bnai.
U Bah Laloo bad u Waheh Shnong bad kiwei de ki la leit hajir ha katei ka sngi haba u Officer in Charge jong ka Police Station ula kylli tohkit halor katei ka jingjia bad u la phah ia ki ban pynbeit ia katei ka kam ha ka Dorbar Shnong bad kidei ban iasuk noh.
U Waheh Shnong jong ka Shnong Nongdhar u Bah Dolanki Shiwat ula ong ba kin sa pynlong ia ka Dorbar ban pynbeit noh ia kane ka kam bad kin iasuk noh namar ba ka kam ka la poi sha Thanad.
Hynrei kaba lyngngoh ka long ba u Officer in Charge jong ka Nartiang Police Station, u khlem sngew donkam ban thoh da ka jingthoh bad phah soi ha ki ar mala khnang ban tehlakam ia kano kano ka jingjia kaba la ban jia.
Ka jingkylli ka mih mynta mano ba ai bor ia ki Dorbar Shnong ban shim ia ka rai ban jied kyrtong monlang bad hato kane kam pynkheiñ seh ia ka Article 14 jong ka Indian Constitution, kaba ai ia ka hok ban pynpaw ia ka jingsngew jong u ha ka lynti ka laitluid.
Jowai: Kum ka dak ban rakhe ia ka Earth Day ki samla ka East Jaintia kila pynlong da ka “Walk and Pick", ki la ia sdang  da kaba pynkhuid ia ka lynti ban leit sha ka iing trei kam u Deputy Commissioner ka East Jaintia bad ki la leh kumtei ban pyni nuksa sha ki paidbah bym dei ban bret pathar ia ki jakhlia sharum  shaneng haba ki iaid ki ieng namar  ba ka ktah ia ka mariang bad khamtam ia ka koit ka khiah jong ki briew, la ong u President jong ka seng.
Ka Khasi Students Union,Smit unit kum shi bynta ban rakhe ia ka World Earth Day 2019, ka la pynlong ia ka  jingleit ban pynkhuid ia ka wah Umiew ha Smit.
La pynkhuid ia kane ka wah ryngkat bad ka jingiadon  lang ka Dorbar shnong ka Smit pyllun, ha kaba la sakhi lang ruh da ka jing don lang jong u BDO ka Mawryngkneng Block u bah D.
Wahlang lem bad ki ophisar ka tnad PHE bad ki paidbah jong ki saw tylli ki shnong Smit.
U Rahul Gandhi, President jong ka seng Congress, ula pynpaw ba u babe halor ka jingkren jongu pyrshah ia U Narendra Modi, myntri rangbahduh ka Ri, halor ka jingthied suloi Rafale.
Katei ka dei ka jubab jong U Rahul ha khmat ka kashari ba heh duh ka Supreme Court.
La iathuh ba U Rahul, u kum pyllait ia kitei ki kyntien, namar ka jingkhluit eh jong ka jing ia kanbas elekshon ha ki sngi ba ladep.
U Rahul, la iathuh ba um shym la thmu satia ban wan rah ia ka kam jong ka kashari, ha ka jing ia tainia sain pyrthei jongu bad U Modi.
La iathuh ba U Chief Justice ka India, U  Ranjan Gogoi, un shimti ia katei ka kam ha ka Sngi Hat Majai ban bishar.
La mudui pyrshah ia U Rahul Gandhi ha Supreme Court, da ka Meenakshi Lekhi, kaba dei ka nongialam jong ka seng BJP, ha kaba ka la kynnoh ba U Rahul, u shu thaw ktien hi, halor ka rai jong ka Supreme Court halor ka jingthied liengsuin Rafale.
Lah ban kynmaw, ba ha ka por ba U Rahul, u thep kyrteng ialade ha Amethi bad haba la kylli da ki nongthoh khubor ia ka rai jong ka Supreme Court, halor ka thied liengsuin Rafale, U Rahul, ula ong ba ka rai ka paw shai ba ka Supreme Court, ka la pdiang ba U Chowkidar, ula kylla nongtuh shisha.
U President ka Sri Lanka, U  Maithripala Sirisena, un pynjari da ka synshar shipai ha Sri Lanka, ka ban trei kam naduh mynta ka shiteng synnia bad ka daw ka long namar ka jingbthei bom hynnin ka sngi, ha ki iingmane bapher, kaba la pyniap ia 290 ngut ki briew bad pynmynsaw ia 500ngut kiwei pat.
“Ka sorkar, ka la rai ban pyntrei kam da ka ain, ka ban iakhun pyrshah ia ki kam lehnoh ha ka Ri bad katrei kan trei kam naduh shiteng synnia" ong ka kyrwoh na ophis jong U President ka Ri.
La kren shai ba katei ka jingsynshar ka thmu ban pyntroin ia ki kam ehrang ha katei ka Ri bad kan nym ktah satia ia ka jingkren laitluid ha katei ka Ri.
Na ka liang jong u nongkren na ka sorkar Sri Lanka, U  Rajitha Senaratne, u iathuh ba ka jing pynbthei bom, ka dei kaba la lam khmat da ka kynhun kaba trei kam ha ka pyrthei hi baroh kawei.
“Ngim ngeit ba kane ka jinghiar thma, kan dei kaba la donkti da kito ki briew kiba don ha kane hi ka Ri" ong shuh U Senaratne.
“Ka dei ka jingdonkti ka kynhun kaba trei kam ha ka pyrthei hi baroh kawei, namar ba lada kam don katei ka kynhun, kan nym long satia kaba jop".
Kawei ka kali kaba kit ia ki kali thymmai bad kaba thmu ban pynpoi ia kitei ki kali sha Nongbah Shillong, ka la kylla noh hynne ka step ha ka por 9.
30 baje ei mynstep ha pdeng jong ka surok Umsning By-pass ha Umsning, Ri Bhoi.
La ioh jingtip ba ia katei ka kali la niah da u Mehebood Khan, ha kaba ka la shu kylla kynsan kynsan ha katei ka jaka bad kaba la wanrah ruh ia ka jingjulor kaba malu mala ia kitei ki kali thymmai, kiba la thep hapoh jong katei ka kali.
Ka kali kit kali kaba la kylla ha ka surok Umsning By-PassU nongniah jong katei ka kali, uba la mynsaw ha katei ka jingkylla kali, la pynkit noh sha Umsning CHC na ka bynta ban ioh jingsumar.
Ha Bangaluru jong ka Jylla Karnataka, ka la dei sa ka buit thep pisa ha ki shaka kali  bad ia katei la lap da ki briew jong ka tnat  Income Tax, haba ki law ia kawei ka shaka kaba la buh pynap ha kawei ka kali, hynrei ki la lap da ki kot ar hajar suda, kiba don shi smam ha katei ka shaka.
La iathuh ba palat ar phew song, la thep ha katei ka shaka kali.
“Lyngba ka jingtip kaba thikna bha ba ia katei ka pisa, yn leit rah na  Bengaluru sha Shimoga bad Bhadravati, kumta haba la talasi ia kawei ka kali, la lap ia ki kot ar hajar suda, kiba don ha katei ka shaka kali, ong ka khubor jong ka tnat Taxation.
La iathuh ba ka pisa, kaba don ha katei ka shaka kali, ka poi baroh sha ka T.
2.
3klur bad katei ka dei ka pisa, kaba thmu ban pyniaid ha kane ka elekshon MP ha kitei ki jaka.
Kiba iap na ka jingbthei bom hynnin ka sngi ha ka nongbah Colombo, ki la poi sha ka 290 ngut bad kiba mynsaw, ki la poi sha ka 500ngut, ong ka khubor haduh mynta ka sngi.
Ki pulit ki la kem ia ki 24ngut ki briew kiba la suba, ba ki dei kiba donkti ha kaba pynbthei bom ha ki iingmane bad ki hotel bapher.
Ka Shantha Mayadunne (ba ar sha ka diang) bad ka khun kynthei jongka, ka Nisanga (sha ka mon) kiba la shu iap ei tang shi khyllipmat ha ka jingbthei bom ha ka hotel Shangri-La hotel.
Kane ka dei ka dur kaba ki shon, tang khyndiat minit shwa ka jingbthei bom.
Mynta ka sngi, dang step phyrngab, la pynlip noh ia uwei u bom, uba la buh hajan ka kad liengsuin jong ka Colombo, ong ka khubor.
La iathuh ba utei u bom, u dei uba la thaw da u kynja nar um, ha kaba la buh ha ka lynti ban leit sha ka jaka hiar liengsuin,  hynrei ki shipai suin, ki la pynlip noh ia utei u bom, ong shuh ka khubor.
Ha kajuh ka por, ka jingwad jingtip, ka dang iaid shakhmat, na ka bynta ban wad ia ka kynhun kaba donkti halor katei ka jing pynbthei bom kaba triem tam ha Colombo bad ki don kiba kdew ia ki ehrang ISIS, ba ka dei ka kynhun kaba don bynta ha katei ka jingjia kaba triem.
Ki don ki dak ki shin kiba kdew ia ka seng ehrang National Thowheed Jamaath (NTJ), kaba dei ka seng ki ehrang Muslim, ha kaba la seng ha u snem 2014 ha  Kattankudy, kaba don sha mihngi jong ka Sri Lanka.
Ki don ki riew buddien kiba kam ba katei ka seng, ka dei kaba kyrshan ia ka seng Islamic State bad la iathuh ruh ba U  Zahran Hashim, uba dei uwei na kiba pynbthei bom hynnin ka sngi, u dei u nong seng jong ka NTJ.
Kiwei pat ki lad khubor, ki iathuh ba ka India, ka la pyntip lypa ia katei ka jingthmu ki shitniam Muslim, la shiphew sngi mynshwa sha ka Sri Lanka, hynrei la iathuh ba ka Sri Lanka, kam shym la shim khia satia.
Uwei u ksew uba kyrteng Jesus, ula lait na ka jingngam jyllop ha kawei ka pung, haba la lap da ki pulit ha ka sngi Thohdieng ba khuid.
Ka jingjia, ka dei ha Sutton Park, kaba dei ka khlaw kyntang ha ka nongbah  Birmingham, United Kingdom bad utei u ksew, uba kyrteng Jesus, ula lait na ka jingngam jyllop.
Ki pulit kiba na ka tnat pynlip ding ha  West Midlands, ki la pyni ia ka dur jong utei u ksew, ha kaba ki la thoh “Crews from @SuttonCfld_Fire have rescued a dog from a lake in Sutton Park.
The dog was called (and this is no joke) Jesus, he was rescued on #GoodFriday by crews using a triple extension ladder and personal flotation device.
#happyEaster2019," lane kaba ong ba ki pulit pynlip ding, ki la pyllait im ia u ksew na Sutton Park, uba kyrteng Jesus ha ka Sngi Good Friday, ong ka khubor kaba la pynmih ha ka India Today.
Liberia: U President ka Ri Liberia, un sa trei shuwa na iing tad haduh ba kin da la dep ban wad ne khmih shuwa ia ka ophis jong u, la ong u nongaiktien jong u president hadien ka jingwan mih jong 2tylli ki bsein iong ha ophis jong u.
Ka ophis, jong u ka don hajrong duh jong ka Ministry of Foreign Affairs ha central Monrovia.
Utei u president u dei u nongialehkai kynjat ball ba la ioh rah teng iaka khusnam FIFA player of the Tournament ha ka snem1995 kata ha shuwa ba un rung sha ka politik.
Shillong: U General Secretary ka Seng Khihlang u bah Mario Biam, u la kyntu ia ki paidbah ba don ha ka niam tynrai ba ki dei ban thoh beit da ka ktien Niam Khasi ha ka phom (form) ka sorkar haba ka wan thoh ia ka khanasumari ne ka jingkhein briew.
Haba kren ha ka jingwanrah ia ka kaiphod ka seng ha ka lumpungbah kaba ha Mawngap myn hynnin ka sngi, u bah Mario u la kyntu ia kiba don ha ka niam tynrai ban thoh beit Khasi ha niam ha ka thup khanasumari jong ka sorkar namar ba haduh mynta, ki niam tynrai kim paw satia bad la shu thoh OTHERS ne Kiwei.
“Ka Seng Khihlang ka kyrpad sa shisien ba dei ban pyndap Niam Khasi ha ka phom ka Khanasumari ka sorkar.
Kawei ka jaitbynriew, kawei ka Niam khnang ba ka kyrteng niam jong ngi kan paw ha ka jingthoh ha ka sokrar bad dei ban ai Khasi, kawei ka jaitbynriew bad kawei ka niam", la u Rgh Mario.
U la ong ba kane ka dei ban long ka mynsiem jong iwei pa iwei bad kane ka dei ka jingkyrpad na ka seng Khihlang.
U Rgh Mario u la ong ruh ba kan donkam ba iakynduh lang ia iwei ia iwei, ban pynmih ia ki nongialam na kawei ka pateng sha kawei ka pateng namar ba ka Seng Khihlang ka duna bha ki nongialam ha ka kam seng bad kam niam bad kyrpad ia phi ban shim ia ki nongialam ha ka iing ha ka kut, ha ka seng bad ka jaitbynriew.
Shillong: Wat la ki dei ki briew jongngi, hynrei ngin nym riej satia bad ngin leh da kaba tyngeh, ong ka kyrwoh na U bah Sainkupar Nongtraw, General Secretary bad Publicity Secretary ka HNLC mynta ka sngi.
Katei ka long ka jingai khubor, halor ka jinglap jong ka HNLC, ba ki don ki briew jong ka sorkar India, kiba dei na ka tnat RAW, kiba trei kam ha Bangladesh bad kiba buddien halor ki jingtrei kam jong ka HNLC, ha kaba la iathuh ba uwei na kitei, u dei u pyrsa kurim jong uwei u heh pulit, uba wad khubor shaphang ka jinglong jingman jong ki dkhot ka HNLC ha Bangladesh.
Ka HNLC, ka dang wad bha ia utei u briew bad ha kajuh ka por, ka maham tyngeh, ba u dei ban sangeh shi syndon, ia katei ka jingleh jongu bad la ong shuh shuh “Lada um sangeh, ngin sa leh da ka kam lane ka sorkar Bangladesh, kan sa leh da ka kam".
Ka kyrwoh ka ong shuh shuh, ba kitei ki briew jong ka RAW, ki ju pynmih ia kine ki kam pynshit hapdeng ki trai shnong bad ki dkhot jong ka HNLC bad ki leh ia katei, ym tang ha Bangladesh, hynrei ha kiwei kiwei ki ri ruh kumjuh.
Ka HNLC, ka kynnoh ia ki shipai BSF lem bad ka sorkar jylla, kaba ailad ia ki RAW, ba kin iuh kjat ha Bangladesh bad la ong ba kane ka dei ka jingma kaba khraw ia ka Ri Bangladesh bad kaba lah ban wan rah ia ka jing ia kynad kaba jur ha ki khappud jong ka kine ki ar tylli ki Ri ba marjan.
Shillong: Na ka jingshah pyniap bun ngut ki khristan ha Sri Lanka, na ka liang jong ka Presbyterian Church of India (PCI) ka la pynpaw ia ka khubor sngewlem halor ka jingbthei bom ki iingmane,hotels bad ki jaka ba marjan hi baroh kawei ha Sri Lanka bad khamtam ia kito ki mynsiem ki ba la khlad ha katei ka jingjia bad ia kito kiba la mynsaw.
Kumta kala kyntu ia ka Sorkar jong katei ka ri ba kan shim khia halor katei ka jingjia bad ka la pynrem jur ruh ia kito kiba la leh iakatei ka kam kat haduh ban shim iaka jingim jong ki briew.
Shillong: Ka Synjuk ki Nonghikai MUPSTA South West Khasi Hills District Unit kan pynlong ia ka General Meeting ha ka 25tarik Iaiong 2019 ha ka Kashari U Syiem Maharam, Mawkyrwat ha ka por 11.
00 AM thik.
Kumta ka seng ka kyrpad ia baroh ki nonghikai Upper Primary School (Improved bad Adhoc) ki ba hap ha South West Khasi Hills District ba kin sngewbha ban ia wan khnang ha katei ka sngi.
Jowai: Ka NCP West Jaintia Hills ka la pdiang ia ki dkhot thymmai haduh kumba 100 ngut eiei ha ka 20 iaiong 2019.
Ha katei ka sngi la iadon bynta lang da u Wanshwa Nongtdu, Vice-President (in-charge Jaintia Hills) u Vijay Raj uba dei u Working President bad kiwei kiwei ki dkhot jong ka seng.
Nongpoh: Wat la bunsien la ju mih ki jingkynthoh na ki nongniah kali shimet (Private) na Assam bad khamtam eh kito kiba wan teng teng, kiba shait kynnoh ba ki don ki briew kiba ju theh umphniang Diesel bad Mobil ha shilynter ha surokbah NH-6, na ka bynta ban riam bad pynapshrip ia ki kali kiba iaid ba ieng ha ka surok NH-6, hynrei haba pyrshang wad ia ka jingshisha la lap ba katei ka jingkynoh kam don nongrim haei haei ruh, hynrei ka dei ka jingniah thurmur jong ki bad ki bym pat tip bha ia ka jinglong jingman ka surok bad khamtam eh ha ki por slap.
Kawei na ki jaka ba shait kylla ki kali Assam bad kaba la pynlong ia ki paidbah ka shnong Quinine ba kin buh da ki plakadDang hynnin ka sngi, u Abdul Hannan, u la pynmih ia ka jingkynthoh ha ka Guahatiplus.
com, kawei na ki lad pathai khubor ha Nongbah Guahati bad uba la pynpaw ma u lem bad ka Lok, ki khun, ki la ngat ha katei ka apot kylla kali ha ki thain Umiam, ha kaba u la kynnoh ba katei ka jingkylla ka kali jong u, ka dei tang namar ka jingtheh umphniang Diesel bad Mobil ha surok, ia kaba la leh da ki riew shimkabu.
Haba iakren bad u SP ka Ri Bhoi, u Bah C.
Syrti, u la ong ba katei ka jingkynnoh ka dei ka bym don nongrim haei haei ruh.
U la ong ruh, ba lada ka don shisha kita ki briew kiba theh Diesel ha Surok, ym tang ki kali na Assam ki ban kylla, hynrei wat ia ki kali na Meghalaya ruh kan long kumjuh bad kaba kham sngewlyngoh eh hangne ka long ba kito ki kali kiba shait kylla ki dei ki kali jong ki riew shimet na Assam bad kiba ju kylla ha ka por ba jaw slap.
Kham mynshwa ki nongniah kali na Assam, ki la kynnoh ba ki briew ha Quinine ki la theh da ka umphniang Diesel bad Mobil ha surok, tad haduh ba ka la pynbitar shiaktdei eh ia ki paidbah ha katei ka shnong bad kaba la pynlong ia ki ba kin iamih paidbah ban pyrshah halor katei ka jingshah kynnoh bad pynbudnam sniew ia ka shnong.
Lah ruh ban pynkynmaw, ba hadien ba la mih kaba kum katei ka jingkynnoh, ka la pynlong syndon ia Dorbar shnong Quinine hi ba kan kyntait ban iarap, lada jia kino kino ki jingjia kylla kali hapoh u pud u sam jong katei ka shnong.
Nongstoiñ: U wei u briew u la duh noh ia ka jingim katba ar ngut kiwei pat kila mynsaw jur hadien ba ka Auto kaba ki shong ka la ia tyngkhuh noh bad kawei ka Jeep ha ka surok bah Nongstoiñ-Shillong kaba hap ruh hapoh ka shnong Kynshi Bangla.
Katkum ka tyllong khubor ba la ioh lum la ong ba katei ka jingjia kala jia ha ka janmiet jong ka sngi Saitjain jong ka taiew ha kapor kumba 2:15 PM kaba dei ruh kapor ba dang jur bha u slap.
Shuh shuh la ong ruh ba ha katei kapor katei ka Auto Rickshaw kaba don ia u number  ML 06 2328 kaba dang wan kit Um Rupa mar iapoi ha katei ka jaka kumno re kumno, kala leit ban ia tyngkhuh noh bad ka Jeep bala niah da u Croswell Nongsiej kaba don ia u number ML 10 A 0955 ka dang mih na ki thaiñ Kynshi bad thmu ruh ban leit phai sha shnong Tyngri.
Ha katei ka Auto Rickshaw kila don haduh lai ngut kiba shnong ha kaba baroh kila mynsaw jur bad hadien bala pynkit sha Civil Hospital Mairang u nongniah katei ka Auto Rickshaw u Rison L.
Nonglait 22 snem ka arta na ka shnong Kynshi Mawria u la khlad noh katba kiba la mynsaw la tip kyrteng kum u Delitestar Diengdoh bad u Dorshal Jana kiba dei na ka shnong Kynshi Mawria.
Nongpoh: Haba kut noh ka lympung ialehkai Sports ba Lai sngi ka skul Lawbyrwa Lower Primary School, ha madan ialehkai ka shnong Lawbyrwa ha Ri Bhoi, ka Green House ka la ioh ban khur ia ka namlahduh, hadien ba ka la lah ban khur bun point bad pynliem lut ia kiwei pat ki House kiba don ha katei ka skul.
Ia katei ka lympung ialehkai sports jong katei ka skul, la pynkut ha ryngkat ka jingdon u Samla Ferdynald Kharkamni, President ka KSU ha Ri Bhoi kum u kongsan, ha ryngkat ka jingdonlang u Bah Pyndin Mawnai, Rangbah shnong ka Lawbyrwa, ka Kong Phailin Nongrang, Principal ka skul, ki nonghikai, ki khynnah skul, ki riew rangbah lem bad kiwei kiwei.
Haba pynkut noh ia katei ka lympung ialehkai, la ioh ia ka jingkren na u Samla Ferdynald Kharkamni, ha kaba u la pynpaw ia ka jingkmen ban iohi ia ka jingshimkhia da ki nongpyniaid bad nonghikai jong katei ka skul, kiba la shim halide ia ka jingkitkhlieh na ka bynta ban pynlong ia katei ka lympung ialehkai sports, kaba long ruh kum shibynta ban kyntiew ia ki khynnah skul ba kin kiew ha ki kam ialehkai sports.
Nalor ka jingiaroh sha ki nonghikai bad nongpyniaid skul, u samla Ferdynald Kharkamni, u la kyntu ia ki khynnah kiba la iashimbynta ha katei ka lympung ialehkai sports ka skul, ha kaba u la ong ba kum ki khynnah skul ki dei ban kmen ba ki ioh ia kaba kum katei ka lad ba ki ioh ban sei madan ia ka sap kaba ki don, kata nalor ba ki la pynleit jingmut ha ka ki jingpule.
Haba phai pat sha ka kynhun nongjop, ka Green House ka la ioh ban khur ia ka namjop hadien ba ka la lah ban pynliem lut ia baroh ki House kiba la iashimbynta ha katei ka lympung ialehkai sports kaba la pynlong da katei ka skul.
Ha kitei ki lai sngi, ki khynnah jong katei ka skul ki la ioh ban iashimbynta ha kiba bun jait ki jingiakop, kata kaba kynthup naduh ka high jump, long jump, relay race, sack race, spoon race lem bad kiwei kiwei.
Shillong: Ka Shillong Sports Association (SSA) ka la pyntip ba ka jingialang kut snem ban jied ia ki nongkitkam kan long ha ka 27 tarik mynta u bnai ha ka por 11 baje mynstep ha ophis ka shynjuk ha ka Polo.
Ha katei ka jingialang yn jied ia ki nongkitkam ba thymmai bad kiwei kiwei.
Ha kajuh ka por ka la pyntip ba u Johny u khlem trei shuh bad ka synjuk, kumta la kyntu ia ki klob bad kim dei shuh ban ia dei kam bad u nangne shakhmat.
Na bynta ki jingtip ba bniah lah ban leit mih sha ka ophis ka synjuk, la iathuh ba u Bah B Diengdoh Hony Secretary SSA.
Nongstoiñ: Ka jingiakhun phainal jong ka lympung 2nd Invitation Knock out Football Tournamement bala pyniaid da ka New Nongstoiñ Sport Social & Cultural Club kan long mynta ka sngi ha kaba ka kynhun ialehkai jong ka Laban SC kan iakhun pyrshah ia ka Umiam United.
Katei ka jingiakhun phainal ka ban long hapdeng kitei ki ar tylli ki kynhun Kan sdang ha kapor 2:00 PM ha ka madan ialehkai jong ka shnong New Nongstoiñ bad na ka liang jong kitei bar ar tylli ki kynhun kila long kiba la pynkhreh ban ia mih madan na ka bynta ban iaknieh ia ka nam lahduh.
Kumta na ka liang jong ka NNSSCC sa shisien ka khot ka wer ia ki paidbah riew ieid phutbol jong ka thaiñ na jan bad na jngai ba kin wan ban sakhi dala ki jong ki khmat ia katei ka jingiakhun phainal ka ban long hapdeng kitei ki ar tylli ki kynhun.
Lah ruh ban ong ba katei ka jingiakhun phainal ha pdeng kitei ki ar kynhun khlem pep kan long ka jingiakhun ka ban itynnad bha namar ba baroh ar tylli ki kynhun ki long kiba ia khlain bor bha bad ki don ruh ia ki rangialehkai ba kynsai.
Colombo: 207ngut ki briew ki la shu iap ei mynta ka sngi rakhe Easter Sunday, haba ki ehrang ki leit hiar thma ia ki Khristan ha Sri Lanka, da kaba pynbthei bom ha ki phra tylli ki jaka, ba kynthup ia ki hotel bad ki iingmane ruh kumjuh.
Ka iingmane jong ka St Anthony’s ha Kochchikade ha Colombo, kaba la jot thiaw hadien ka jingbthei bom.
Na ki hynriew tylli ki jingbthei, ki la don 500ngut kiba mynsaw, ba kynthup ia kiba na Japan, na England bad ki don ruh 35ngut ki bar ri kiba na  UK, US, Netherlands bad Portugal bad ki dei napdeng kitei ki 207 ngut kiba iap.
La iathuh ba ka don sa kawei pat ka jingbthei kham hadien, kaba dei ka jingbthei kaba hynniew shathie ka Colombo, ha Dehiwala, kaba la pyniap ia 2ngut ki briew bad nangta sa kaba phra kaba dei ha ki bynta ba shatei jong ka nongbah ha  Orugodawatta, kaba pyniap ia 3ngut ki heh pulit bad katei ka dei ha ka jingleit talasi jongki ha ki iing briew.
Ka tnat iada ri jong ka Sri Lanka, ka la pynjari da ka korphiw mardor bad la iathuh ba la khang ia ki social media bad kiwei ki rukom pyllait khubor jong ki riew paidbah.
U Ruwan Wijewardene, myntri iada ri ka sorkar Sri Lanak, u iathuh ba ki bor sorkar, ki la ithuh ia kito kiba donkti ha katei ka kam pyntriem bad kin sa tian bishar shen ia ki.
Ar tylli na ki jingbthei kiba kham triem shibun, ki dei kiba la pynbthei da ki briew kiba pyniap hi ialade, ong ka khubor.
Ki khubor ki iathuh ba ki pulit ki la kem hynniew ngut ki briew kiba donkti ha kitei ki kam pynbthei bom, kiba la pynbthei ia 3tylli ki iingmane bad saw tylli ki hotel.
Ka lumpungbah kaba 32 jong ka Seng Khihlang kaba kynthup ka Seng Khasi bad Sein Raij, ka la kut ha kane ka sngi Robibar ha Mawngap, East Khasi Hills, ha kaba la sakhi ia ka jingwan iashim bynta ki nongialam na ki kynhun niam tynrai na ki jaitbynriew na kane ka Dong Mihngi ka India, kila wan ban iadon bynta bad ban iasam lang ia ki kyntien symboh.
Kiba wan ban iadon bynta ki kynthup na jylla Arunachal Pradesh, Nagaland, Manipur, Tripura, Karbi Anglong ruh kumjuh.
La ioh ia ka jingkren na u Thumbui Zaliang u General Secretary ka Haroka association Nagaland, u Bai Taba  u General Secretary ka IFCSAP na Arunachal Pradesh, u Balaram Pangcho u Adviser ka Okhiman Sansha Karbi Anglong, bad ka Dr  Lamalu Thaimei na Imphal university, Manipur.
Kine baroh ki la pynpaw bad ai mynsiem ia ka Seng Khihlang ban trei ban iada bad ban kyntiew ban pynneh pynsah ia ki riti dustur bad ka jingngeit niam tynrai katkum ba la ai pateng ki longshwa man shwa.
Ha kane ka sngi, la ioh ruh ia ka jingshad ka jingrwai ba la ai da ki kynhun na ki tnad seng bapher bapher na kyllleng ki jaka.
Da ki phew hajar ngut ki paidbah na kylleng ka ri Khasi ki la wan ban iashim bad sakhi ia kane ka lympung kaba la neh lai sngi kynthih bad kaba ju long man ka snem.
Ka lympung ka long ban pynneh ban pynsah bad ban iada ia ka jingshah tyllep na kiwei ki jingngeit hynrei ban skhem ha la ka niam  tynrai.
Katkum ka jingiathuh da ki pulit, la ong ba katei ka jingjia ka la jia hynnin ka step Sngi Saitjain ha ka por 2 baje ei ei, ha kaba katei ka Scoty kaba don ia u Number AS 01 DB 7827, ka la shah tynrah noh ha katei ka Trok Dumper AS 25BC 9620, tad haduh ba kan da shim syndon ia ka jingim briew.
Utei uba la khlad noh bad utei uba la mynsaw ha katei ka jingaksiden ki dei na Assam.
Halor katei ka jingjia aksiden na ka liang ki Pulit kin dang pynlong ia ka jingtohkit bad khamtam eh ban iohkem ia u nongniah jong katei ka Trok Dumper, namar utei u Dribar jong katei ka Dumper u la phet krad noh tang mar ia tynrah ia katei ka Scoty.
Haba kren ha ka jinglehniam Easter mynta ka sngi, U Pope Francis, u pynpaw ia ka jingsngewkhia halor ka jingshah pyniap jong ki 207 ngut ki Khristan ha Sri Lanka.
Haba kren ha ki nongwan jing ia seng, kiba don 80hajar ngut tam ha St Peter’s Basilica, U Pope, uba don 82 snem ka rta, u ong  ‘Nga pynpaw ia ka jingieid thep mynsiem jongnga sha ki longiing khristan, kiba la shah hiar thma, ha ka por jong ka jing duwai jongki bad sa kito kiba iap ei, ha kane ka jingleh thombor".
“Nga duwai ha U Blei, na bynta kito kiba la duh ia la ka jingim bad nga duwai ia kito kiba mynsaw, na kane ka jingjia kaba kyndit" ong U Pope.
U heh duh jong ki pulit ka Sri Lanka, ula maham la shiphew sngi mynshwa, ba kan don ka jingther bom jong ki ehrang Islam, ha ki iingmane ba khraw ha Sri Lanka, ong ki lad khubor.
Haduh mynta, ym don mano mano ba kit khlieh halor katei ka jingjia.
Nalor kitei ki 207ngut kiba iap, la iathuh ba ki don sa 500ngut kiba mynsaw, ha katei ka jinghiar thma ha ki 3 tylli ki iingmane kiba pawnam ha Colombo bad sa 4 tylli ki hotel.
Ngi pynpaw k jingsngewlem na ka bynta kito kiba la khlad noh ha ka jingshah thom ha ki riew bymman kiba la pynbthei bom ha Colombo, U Blei u tip bad iohi ia kane baroh, bad un sa ai k bainong ia kita kiba leh ia kane ka kam.
Ka Pragya Thakur, ka kandidet jong ka seng BJP, ka ban ia khun pyrshah ia U  Digvijaya Singh jong ka seng Congress ha Bhopal, ka la ioh biang ia kawei ka notis na ka  Election Commission, kaba dei ka notis kaba ar naduh ba ka la shah jied ba kan iakhun kum ka kandidet na Bhopal bad kane kaba mynta, ka long ba ka la mynjur ba ka leit pynjot ia ka Babri Masjid ha Ayodhya.
Ka Pragya, kaba 48 snem ka rta, ka dei kaba shah pynngat ha ka jingbthei bom ha Malegaon, ha kaba hynriew ngut ki briew ki la iap bad sa 100ngut ki mynsaw ha u snem 2006 bad ialade, ka la ngat ha ka kyndon  Unlawful Activities (Prevention) Act.
Mynta ka don ha ka jingioh jamin, ha kaba u kpa jong uwei na kiba iap, u ia khun tyngeh hapoh kashari pyrshah ia ka Thakur.
Haba kren ha ka television Channel TV9, ka  Pragya Thakur, ka kam ba ka la leit pynjot ia ka Babri Masjid, ha ka 6tarik Nohprah 1992 bad ka ong ruh ba ka sngew khain shibun, ia la ka jong ka jingleh.
“Ngi la weng ia ka dak jaboh na ka Ri, ngi la leit ban pynjot ia katei ka jingtei.
Nga kiew ha jrong duh jong katei ka jingtei, nga la pynpait bad nga da sngew khain shi katdei ba U Blei, ula ai ianga ia katei ka lad.
Ngin pynthikna ba ia ka Temple U Ram, yn tei ha katei ka jaka" ong ka Pragya.
Ka nongtrei jong U Rajan Gogoi, Chief Justice of India, kaba dang 35 snem ka rta, ka la ujor pyrshah, ba ka ju shah leh jrong kti ha U Gogoi, hynrei, haba kam treh, kumta ka la shah beh kam noh ialade.
Ka jingshah beh kam jongka, ka dei halor ar tylli ki daw bad kawei na kitei, ka dei ba ka kwah ban kylla noh ia ka jaka shong jaka ha ka  admin material section bad sa kawei pat ka dei ba ka pep trei shi sngi, na ka bynta ba ka leit sha ka prokram jong ka khun jongka hapoh skul.
Katei ka longkmie, ka sdang ban trei ha Supreme Court ha U Jymmang 2014, kum ka  junior court assistant bad ha ka jing ujor jongka, ka la kynnoh ia ki 9ngut ki nongtrei jong ka Court kiba tip shaphang ki jingjia bad kitei ki kynthup ia u nongniah kali jong U CJI, uba leit on ia ka sha ka jaka ap rel bad nangta sa arngut ki marjan jongka, kiba iathuh shaphang ka jingwan wad ki pulit ia ka jaka sah jongka.
Ha ka jing ujor jongka, kaba 28 sla, ka la kynnoh ba ha ka 10 bad 11tarik Risaw 2018, U Chief Justice, ula ktah ieid ia ki bynta jong ka met jongka, haba ka don ha ka ophis jongu, kaba ha ka jaka sah jongu, hynrei haba kam shym la treh ban ialeh ieid, ka la shah kynriah kam da ki phew sien kynthih bad ha ka 21tarik Nohprah 2018, ka la shah weng kam, ha kaba la thaw ruh ia ka jing tohkit pyrshah ia ka.
Ka iathuh shuh shuh, ba ha ka janiet jong ka 11tarik Risaw 2018, ka la ioh shibun ki telephone na u nongtrei jong ka admin department jong ka Supreme Court.
“Ha kajuh ka miet, haba nga la sdang kyndit bynriew halor ki jingjia kiba la jia ha katei ka sngi, nga phone ha ka telephone number jong U CJI, namar ba nga kwah ban iathuh ba ngam treh shuh ban trei bad u, hynrei um shim satia ia ka phone jongnga bad ula phah ba un phone U Personal Secretary jongu, ha kaba ula ong ba ym dei ban pynthut ia U Chief Justice ha ka por miet, wat la ka ju long ka jingmlien jongu, ba un phone bad whatsapp ianga ha ka por mynmiet" kam katei ka nongtrei.
Katei ka nongtrei ka kam, ba ka la poi trei bad U Justice Gogoi ha U Risaw 2016 bad hadien kata, u ju khot ia ka sha ka kamra jongu, ban wan rah ia ki rai na kashari ha ka por 8baje man ka step bad nangta ka iathuh ba ha ka 31tarik Naitung 2018, U Gogoi, ula phah ba kan leit ialam ia u lok jongka ban ia kynduh bad u bad ka iathuh shuh shuh, ba ha kawei ka step, U Gogoi, ula khot ia ka sha ka kamra jongu bad ula kylli, ba balei kam shym la jubab satia, haba u phone ia ka bad hangta ka iathuh ba kam ju shim ia ki number kiba kam shym la ithuh lypa bad mar kumta, ula phone ha khmat jongka hi bad u sa phah ba kan buh bha ia katei ka number jongu.
Na ka liang jong U Secretary General ka Supreme Court, ula iathuh, ba ula ioh ia ki jingpan jingshai na ki kotkhubor, hynrei ka jubab, ka long ba kitei ki jingkynnoh ki long kiba bakla.
New Delhi: Ka Rabri Devi myntri rangbah barim ka Bihar, ka kynnoh ba ka sorkar BJP, ka thmu ban pyniap ia u tnga jongka, da kaba ai da ka bih.
“Ka sorkar BJP, ka kwah ban pyniap ia U Laluji ha hospital, da kaba ai ia u da ka bih" thoh ka Rabri Devi ha ka peij jongka ha ka twitter.
U Lalu Prasad, u don mynta ha ka jingshah kynnoh bamsap halor ka jingthied jingbam masi bad u don ha ka jingshah sumar ha  Ranchi’s Rajendra Institute of Medical Sciences (RIMS).
“Ym shym la shah satia ban ia kynduh ia ki dkhot jong ka iing da ki bnai.
Ka sorkar India, ka la bieit" ong ka Devi.
Ka Devi, ka iathuh ba U Tejashwi, um shym ioh lad satia ban ia kynduh ia la u jong u kpa, haba u leit ban ia kynduh ha ka step jong ka Sngi Saitjain.
“U Tejashwi ula leit ban ia kynduh ia U Lalu ji, hynrei ym shym la shah ban ia kynduh ia u.
U paidlang ka Bihar bad ka Jharkhand, kin mih sha surok, lada jia eiei ia u.
Lada ka sorkar Jylla bad ka sorkar India, ki kwah ban pyniap ia u, lada ki kwah ban pyniap ia baroh kawei ka iing jong u Lalu, ki lah ban lah ia kata, tangba kane ka jing synshar thombor kan nym trei kam satia" ong ka Devi.
“Ngam shym la ioh lad satia ban ia kynduh ia u kpa jongnga ha ka Sngi Saitjain ha RIMS.
Nga la pyrshang ban iakren, hynrei U Superintendent, um shym la shim satia ia ka phone jongnga.
Ngam tip ia ka daw, hynrei nga tip shai ba ki dkhot jong ka iing, ki lah ban ia kynduh lada U Superintendent of Police u kwah" ong U Tejashwi.
U Yadav, u kynnoh ruh ba ka sorkar Jylla, kam shah satia ia ki doktor jong ka RIMS, ba kin leh X Ray ia U Lalu Yadav.
Ha ka 10tarik mynta u bnai ka Supreme Court, ka la kyntait ia ka jingpan jamin jong U Lalu Prasad Yadav.
U  Yadav, ula don ha hospital, na ka bynta phra bnai kynthih bad ula pan jamin, na ka bynta ba un sumar ialade.
Shillong, 5 Naitung: Naduh ka 8 tarik mynta u bnai ki sengbhalang kiba don hapoh ka Joint Action Committee ( JAC) halor ka Mawlai C&RD Block kiba kynthup ia ka seng HYC,HNYF,FKJGP Mawlai Circle kin pynlong ia ki jingialang paidbah hapoh u pud u sam ka Mawlai ban pynbor ia ka sorkar ba ka dei ban plie noh mardor ia ka Mawlai C&RD Block kumhba la pynbna.
Haba kren sha ki nongthohkhubor mynta ka sngi u bah Marbud Dkhar President FKJGP Mawlai Circle u la ong ba la thaw ia katei ka JAC ban pynbor ia ka sorkar ban pyntreikam noh ia ka Mawlai Block.
U bah Marbud u la ong ba ka sorkar kham mynshuwa ka la ai daw ba ym don jaka ban thaw ia ka Block hynrei ha ka jingshisha pat ka Dorbar Shnong Mawtawar ka la dep ban ai sngewbha ia ka jaka.
U la pyntip ba ki jingialang paidbah kin sdang ha ka 8 tarik mynta u bnai na Mawlai Mawtawar, yn pynbud pat sa ha Mawiong ha ka 10 tarik, ha Mawlai Petrol Pump ha ka 13 tarik bad yn pynkut pat ha ka 15 tarik ha Mawlai Stand Bos.
Ha ka jingialang ba khadduh u la ong ba yn shim ia ka rai na ki paidbah kaei ba dei ban leh nangne shakhmat.
Ka phlim Kalank, ka la iaid iew bha ha ka Sgi Thohdieng, hadien ba la pyllait paidbah ia ka sngi ha ka Sngi Balang.
Ha ki ar sngi kiba sdang, kam shym la kiew bha ka iew ka hat jongka, hynrei ka dei tang hynnin ka sngi, ba ka la lah ban kamai T.
11.
5-12klur.
Katei ka dei ka phlim ba la ak da ka Alia Bhatt bad U Varun Dhawan.
Lyngba ka jing kamai bha jongka, hynnin ka sngi, ka Kalank, ka la kiew sha ka jingioh jongka, kaba T.
43klur.
La iathuh ba ka Kalank, ka kamai bha ha Mumbai, Andhra Pradesh, Mysore bad nangta ha ki bynta jong ka East Punjab, kiba la shim ba ki dei ki jaka kiba ki bun bha ki briew kiba kren Hindi.
Ha katei ka phlim, kiba shim bynta lang, ki long ka  Madhuri Dixit, U Sanjay Dutt, U Aditya Roy Kapur bad ka  Sonakshi Sinha.
Ha ka sngi ba pynmih ia katei ka phlim, ka kamai T.
21.
6klur bad ka dei ka phlim, kaba iaid iew bha, na bynta kitei ki shijur, kiba ia ak lang, ka Alia bad U Varun.
Nongstoiñ:Myn hynnin ka nohsngi, ha ka por kumba 12:45 PM, u wei u rangbah u bala tip kyrteng kum u bah Tobias Sun, u la kam ba u la iohi ia u wei u briew u bala thmu ban pied bad rung tuh ha kawei ka jaka sah pulit ha Nongstoiñ bad haba u pyrshang ban leit bat la ong ba u tei u briew u la phet krad noh.
Katkum ki tyllong khubor na ki pulit la ong ba u tei u briew u bala shah kynnoh ba thmu ban pied bad rung tuh ha ka jaka sah pulit u dei uba la tip kyrteng kum u Albinus L.
Marshillong ba shong ba sah ha Them Iew Nongstoiñ.
Shuh shuh la ong ruh ba katkum ka jingiathuh u bah Sun, la ong ba ha katei ka por u la iohi ia u bah Albinus L.
Marshillong u bala pyrshang ban rung tuh ha ka ïing sah jong u Rotching Momin 30 snem u ba dei ruh u pulit langrut ba trei hapoh ka District Court Nongstoiñ.
Na ka liang jong u Rotching Momin, ha kaba iadei bad katei ka jingjia u la leit ruh ban ujor sha thanad Nongstoiñ pyrshah ia u tei u briew bad ki pulit hadien ba kila ioh pdiang ia ka jingujor, ki la leit ban peit ia ka jaka sah ka jong u tei u pulit langrut ha kaba ki la lap ruh ia ki dak ki shin kiba la pynsuba ba ka lah don ka jingthmu ban pied ia ka ïingsah jong u.
Kumta ki pulit ki la pynlong ia ka jingthwet ia u tei u briew ba la shah kynnoh ban lap ia ki jingshisha bad ha kajuh kapor kila register ruh ia ka case katkum ka case number 36(04)19 u/s 454/380/511 IPC.
U Pope Francis, ula thiah da pyllup ha madan jong ka jaka mane Blei, ha ka nongbah Vatican hynnin ka sngi, kum ka dak jong ka jingrakhe ia ka jingshah sah narphna U Jisu Khrist.
U Pope, uba 82 snem ka rta, u thiah pyllup ha ka carpet bad ula buh ia la ki kti hajrong jong ka khlieh jongu, ha ka jinglehniam jong ka Sngi Good Friday.
La iarap ban pynthiah ia U Pope Francis, da U Goido Marini, uba dei U  Papal Master of Ceremonies bad u Pope, u thiah ha ka syngkhlieh kaba saw.
Katei ka jing lehniam jong U Pope, ka dei ha  St Peter’s Basilica ha Vatican, kaba dei ka jingleh niam Mass ha ka nongbah Vatican hynnin ka sngi.
U briew uba thep vote bakla, ula dain noh ia la ka shympriah kti lajong, namar ba u leit thep ia ka vote ha ka shap jong u lotus, ha ka jaka ba un thep ha ka shap jong u hati.
U Pawan Kumar, u iathuh ba u la thaba palat ki khmat, namar ba ki bun palat ki shap elekshon bad kumta, ula kum nion ia ka shap jongu, sha ka dur jong u lotus, kaba dap ka shap jong ka seng  Bharatiya Janata Party (BJP), haba leit thep vote ha Uttar Pradesh hynnin ka sngi.
U Kumar, u don jingthmu ban thep vote ha ka shap jong u hati, kaba dei ka shap jong ka seng  Bahujan Samaj Party (BSP), kaba la ialam da ka Mayawati.
Guwahati:U Mukul Sangma, myntri rangbah barim ka Meghalaya, ula iathuh myn hynnin ka sngi, ba ki don 82hajar ngut ki poiwir, kiba la dep pynher krad, ha ka por ba ka don ka sorkar UPA ha Delhi, ha ki 10 snem ba ladep, katba ka sorkar BJP, kaba don ha Delhi, ka lah ban beh tang 1,822ngut kitei ki poiwir.
Haba kren sha ki kotkhubor ha Guwahati, U Sangma, uba dei u Chairman ka North East Congress Coordination Committee (NECCC), ula kynnoh ba ka seng BJP, ka shu pynheh tang ka sur, na ka bynta ban jop elekshon.
“Ka BJP kam don jingmut satia ban pynduh jait ia ka jing tuid jong ki poiwir, hynrei ka don tang ka jingmutdur satia bad ki kren da kumwei, ha shwa ka elekshon bad ki sa leh da kumwei pat, ynda haba ki don ha ka bor" ong U Sangma.
“Ka sorkar jong U Narendra Modi, ka la pheil, ha kaba peit ia ka suk ka sain bad ka shongsuk shongshngain jong ka Ri.
Ka Ri ka don ha ka jingshong syier ha kine ki sngi bad ka sorkar India, ka la pynjot ia kiba bun bah ki bynta jong ka synshar paidbah ha ka Ri" ula ong shuh shuh.
U Mukul, u kynnoh ruh ba kito kiba ialeh pyrshah ia ka sorkar, ki shah kynnoh bad ki shait pyn ngat ha ki ain pyrshah ri, kumba ka long ia kito kiba pyrshah ia ka ain Citizenship (Amendment) Bill 2016 bad u ong ruh ba ka sorkar BJP, kam shym sngewthuh satia ia ka jingsngew jong u paidlang ka Jylla Assam bad ka thain shatei lam mihngi.
Nongpoh: Haba shimkhia ia ka jingujor na ki paidbah, kiba la pynpaw ia ka jingpyrshah kaba jur halor ka jingthmu ka MeECL ban pyntreikam noh da ki Prepaid Meter ha ki shnong kiba hap hapoh ka Nongpoh Town Committee, hynnin ka sngi na ka liang ki dkhot ka HNYF, Northern Region, ki la leit ban kynduh ia ka Kong A Majaw, EE ka Western Revenue Division kaba don ha Nongpoh, na ka bynta ban pyrshah halor katei ka jingthmu pyndonkam noh da kitei ki Prepaid Meter ha ki iing briew.
Ha kaba leit ban kynduh ia ka Kong A.
Majaw, ki dkhot ka HNYF kaba la ialam da u Bah Donroy Kshiar, Asst General Secretary ka HNYF, NR, ki la pynsngew ba ka daw hi kaba la pynlong ia ki ban pyrshah, ka dei hadien ba ki la ioh shibun ki jingujor na ki paidbah bad kiba la pynpaw ia ka jingbymhun halor kitei ki Prepaid Meter, namar ba kim pat ioh ia kata ka jingpynshai kaba janai na ka tnat MeECL.
U la ong ruh, ba lada ka MeECL ka kwah ban pyntreikam da kitei ki Prepaid Meter, ka la dei ban pynshai shwa sha ki paidbah, namar bun na ki paidbah kim pat ioh jingshai halor kitei, namarkata kumba ka long ia mynta hi ka seng kan hap pyrshah beit, hynrei dei tad hadien ba ka MeECL kan pynshai sha ki paidbah bad ioh ia ka jingmynjur na ki paidbah ha ki shnong bapher bapher.
Haba pynshai sha ki dkhot ka HNYF, ka Kong A.
Majaw, ka la ong ba ia kitei ki Prepaid Meter ki dei kiba la pynmang da ka Sorkar kmie lyngba ka skim kaba la tip kum ka Integrated Power Development Scheme (IDPS) bad ka jingthmu hi ban pyndait ia kitei ki Prepaid Meter ka long tang sha kito ki iing kiba thikna ka rukom siew ia ka bai bording, hynrei ia kito kiba ju pynsah ia ka bai bording ym lah ban pyndait ia kitei ki Prepaid Meter.
Ka la iathuh ruh, ba lyngba jong katei ka skim ki la don haduh 700 tylli ki Prepaid Meter kiba la mang ban pyndait ha ki shnong kiba hap hapoh ka NTC.
Haba iadei bad ka jingdawa da ka HNYF bad kata ka long ban ai shwa ia ka jingpynshai paidbah ha ki shnong, ka Kong A.
Majaw ka la ai ia ka jingmynjur bad leh ia katei kaba la dawa da ka HNYF.
Dhaka:Kawei ka khynnah kaba la tip kyrteng kum ka Nusrat Jahan Rafi, ka la shah thang ha ki runar ha jrong jong ka skul, tang na ka daw ba kam shym la treh ban weng ia ka jing ujor, pyrshah ia u principal halor ka jing leh be-ijot jong u ia ka.
Katei ka jingjia, ka la jia ha ka shnong ha Feni, kaba don kumba 160 Kilometre na Dhaka.
La kem noh ia ki briew kiba donkti kiba don haduh kumba 17 ngut.
Ki pulit ki ia thuh, ba uwei na ki ula ong ba u leh ia katei ka kam, kumba la phah da u principal.
U SP katei ka thain, U Mohammed Iqbal ula ong ba 3ngut na kiba la shah kem kidei ki para clas jong ka Rafi.
U la ong ruh ba ki la mut ban pynlong ia ka, kumba ka pyniap hi, hynrei namar ba ki shu teh da ki jain bad ki la ing noh ha ka por ba la ai ding bad ka la hap noh sha madan.
Ka Rafi, ka la ing haduh 80 percent ka met jongka bad ka la khlad ha Hospital, ha ka 10tarik Iaiong 2019.
Ha shwa ba kan iap, ka la ring lut ia ki jingkren jongka ha ka mobile, ha kaba ka la iathuh halor ka jingshah leh tohmet jongka ha U Principal bad ka la iathuh ba ha ka 27tarik Lber 2019, ka la shah khot ha U Principal jong katei ka skul bad ula ktah ia ka bunsien na ki bynta jong ka met jongka bad ha shwa ba un bat bor ia ka, ka la phet noh bak na ka kamram jongu.
Katei ka jingjia, ka la pynkhih bitar ha katei ka Ri, ha kaba ka Sheikh Hasina, myntri rangbahduh, ka la kular ba kan pynshitom ia baroh kiba donkti ha katei ka kam pyntriem.
Shillong: Ka seng ki nongrep hapoh ka shatri Hill Farmer Union (HFU) hapoh ka jingialam jong u President bah Commander Shangpliang bad u bah Alfondbirth Kharsyntiew General Secetary hynnin ka sngi ki la leit ban iakynduh ia u Chief Executive Member (CEM) jong ka KHADC, ban pynpaw jingeh halor ka jingshoh khniot kiba harukum ha Iewduh, khamtam halor ka jingot kilo beain.
Ki mat jingdawa kiba la leit rah da ka seng, ki long ban pynmih da ka hukum ban nym ot kilo be-ain ia ki mar rep kiba leit die ha Iewduh bad ban bthah ia u Syiem ka Hima Mylliem ba un pyntreikam ia hukum ba u la pynmih kaba mana ia ki nongkhaii kiba dang bteng ban ot kilo be-ain haduh mynta.
La dawa ruh ba ki Nongkhaii kin da ai da ka risit kaba thikna sha ki nongrep, namar kumba ka long mynta ki shu ai risit tang da ki sla kopi bad kane ka wanrah jingeh ia ki.
La dawa shuh ban ailad ia ki Nongrep ban die ia ki mar jongki ha Iew die lang haduh ka por 2 baje nohphai sngi kumba la rai da ka Dorbar u Syiem ka Hima Mylliem bad ban buh da ka sign Board kaba shai.
La dawa shuh ban pynduh trading license ia dukan jong ki bar jylla lada ki dang bteng ban ot kilo be-ain ia ki mar rep bad ban pynmih da ka hukum ban nym shim bai musur ia ki mar rep kiba khia hapoh 30 kilo haba ki leit die ha Iewduh.
Ka seng ka dawa shuh ban thaw noh da ka tnad treikam ba kyrpang kaba dei peit ia ki Nongrep.
La sngewthuh ba na ka liang jong ka District Councils ka la kular iaki ba kan sa shim khia halor katei jing dawa jongki.
Tura: Ka jing rakhe ia ka sngi Good Friday, ka la long kaba itynnad bha ha kylleng ka ri lum Garo Hills ha kaba da ki hajar ngut ki kristan ki la ia shim bynta shitrhem.
Ha ka jingiakren bad u Bishop jong ka Tura U Rt.
Rev Andrew R.
Marak, ula ong ba kane ka jingrakhe ka pynkynmaw ia ka jingshah shitom jong u Jisu la bun hajar snem mynshua ha ri Israel, naka bynta ban pyllait ia ngi ki briew naka pop.
Ula ong ba hapdeng jong ka jingshit jong ka sngi, hynrei ki paidbah ki la iamih bha naduh ki khynnah, ki samla ki rangbah bad ki tymmen kila iashim bynta ban doh ia ki kjat jong u Jisu.
U la pynkut da kaba ong ba bun kila shah thngan ha katei ka sngi bad katei ka jingleh niam ka la pur wat shaduh ki jaka ba kham kyndong kum shaduh khappud jong ka Bangladesh ruh.
Kawei pat ka khubor ka iathuh ba da ki hajar ngut ki paidbah jong ka Mawlai ki la ia tuid haka jinglehniam jong ka sngi Good Friday, hakatei ka sngi la iashim bynta shitrhem naduh ki khynnah, ki samla ki rangbah wat kiba la tymmen ruh, hakatei ka sngi ka jinglehniam la pyniaid da U phadar Marius Thongnibah iba dei ruh U Parish Priest hakatei jaka.
Hakatei ka sngi U phadar, ula ai jingkren shaphang kumno ba u Jisu ula shah pynrem bad wat haduh ban shah rai pyniap halor jong ka diengphna tang ban ai ka jingim bathymmai ban siewspah ia ngi ki khun bynriew.
U la ong u Jisu ula leh tang ki kam babha ki kam leh isynei suda hakane ka pyrthei kat haduh ba un da poi sha bneng ban shong haka khet bad u kpa bad ai ka jingim iangi ki briew ha ka pyrthei hi baroh kawei.
Guwahati:Ka tnat kam poh iing jong ka sorkar India, ka Ministry of Home Affairs (MHA) ha ka sngi thohdieng ka la pynshai ba ka khlem ai bor eiei ia ka sorkar Assam, ba kan kem na ban pynshitom ia ki saw ngut ki editor, namar ba ki pyrshah ia ka Citizenship (Amendment) Bill, 2016.
Ki khubor ba la mih, ki ong ba mynshua ka tnat kam poh iing, ka la ai hukum ia ka sorkar ba kan pynshitom ia kitei ki editor, kumta na ka liang jong ka MHA ka la ong ba ka dei ka jing bakla halor katei ka khubor.
Kham mynshwa U Vinay Joshi, uwei na nongshong shnong, ula ujor sha ka sorkar India, ba ka jing iakhih pyrshah ia ka CAB, ka la ailad ia ki khubor pynshit bad kiba nang ai bor shibun ia ka seng kaikhlaw jong ka ULFA bad ka sorkar India, ka la pynshai ba halor katei ka jing ioh jing ujor jongki na U Joshi, ki la phah sha ka sorkar Jylla ba kan peit bad ba kan leh ia kaba donkam.
La pynkut da kaba ong, ba ki shait ioh bun tylli ki jingthoh bad namar ba kila bun kim ju peit shuh bad la shu phah beit sha ka sorkar bad ki tnat sorkar bad ka long kumjuh hi ia ka jingthoh jong u Joshi.
Nongstoiñ: Ka Markasa Secondary School ha ka sngi Palei jong ka taiew kala ioh ban pynhap pyrda noh ia ka lympung Annual Inter House Sport Meet 2019 ia kaba la pynlong ha madan Domsohphlang ha Markasa WKHD.
Ha katei ka lympung ialehkai ki don haduh 4 tylli ki House ha kaba ki bor pyniaid jong katei ka skul kila phiah kata ka Red House, Green House, Yellow House bad ka Blue House bad ha katei ka inter house kaba ar sngi lynter kidon ruh shibun jait ki jingialehkai kiba kynthup kum ka jingia mareh 100, 200 bad 400 meter, ki hand ball khokho, football, marchpass bad kiwei kiwei.
Ia ka nam lahduh ha ka jingialehkai football ka green house kala ioh ban khur ia ka jingjop katba ia ka basketball pat ka yellow house kala ioh ban khur ia ka jingjop bad ha ka marchpass ka green house kala ioh ia ka nam jop.
Ha katei ka sngi pynhap pyrda u samla Marbiangbor Nongsiej lecturer ka Rilyngngam College u la long kum u kongsan, ha ryngkat ka jingiadonlang u bah R.
S Sohlang Sordar shnong ka Markasa, u bah MH Thabah, ki nonghikai skul bad kiwei kiwei kiba la sam ruh ia ka khusnam sha ki nongjop.
Tura: Ki paidbhur, ki la thang ia kawei ka kali hajan kawei ka khlaw ha  Rongjeng Reserve East Garo Hills.
Kat kum ka khubor, ba la ioh lum la ong ba ki paidbah jong ka thain ki la don jingsuba ia katei ka kali bad ki la pynsangeh ia ka kali bad  ki la lap ba katei ka kali kaba don ia u number ML 05 B 8983, ba ka kit dieng ki la wiang ding ia ka kali bad u nongniah pat ula phet noh na katei ka jaka.
La iathuh ba katei ka kali, ka dei kaba wan kit tuh ia ki dieng na katei ka khlaw kaba don ha Rongjeng bad u paidbhur, uba la khie bitar, ula thang ia katei ka kali lem bad ki dieng kiba don ha shi kali.
U rang ialehkai ka Lajong u Benjamin Diengdoh ula thep 2 kol ha ka 24 bad 51 minit katba u Rohit Soibam ula thep kawei ia ka NRL ha ka 56 minit.
Shillong: Myn hynnin ka sngi, ka Khasi Students Union South West Khasi  Hills District  ka la leit ban iakynduh ia u Bah Paul Lyngdoh uba dei u EM badei peit ia ka tnad Khaii pateng jong ka KHADC ban pynpaw halor ka jingai Trading Laisen pathar jong ka KHADC ha ki por ba la dep ha ki thaiñ South West Khasi Hills District baroh kawei.
Ka KSU kala aiti ruh ia ka dorkhas hakhmat u Bah Paul Lyngdoh ryngkat ki jingdawa bad ki jingkyntu ia ka KHADC ba kan shimkhia ha kaba iadei bad kane ka bynta.
Na ka liang u General Secretary ka KSU South West Khasi Hills u Samla Jiedskhem Nongsiej u la iathuh ba katkum ka jinglap jong ka Seng ba kiba bun ki nongkhaii bar Jylla hapoh kitei ki thaiñ kim shym la leit ban pynthymmai ia ki Trading Laisen bad don ruh ki bym don ia ka Trading Laisen hynrei ki ioh ban khaii pateng ha kitei ki thaiñ, kumta u la ong ba na ka liang ka KSU ka dawa na ka KHADC lyngba u Bah Paul Lyngdoh ba ka KHADC ka dei ban buh da u pud ha ka ban ai ia ki Trading Laisen ha ki nongkhaii bar Jylla ha kitei ki thaiñ kum ha Borsohra, Bakli, Nongjri, Balat bad ruh ha ki bynta jong ka Mawsynram block.
Haba bynrap halor kane na ka liang u Samla Marconi Snaitang u la iathuh ba ka jingiohlad jong ki Bar Jylla ban khaii laitlan ha kitei ki thaiñ kadei ruh na ka jingai NoC pathar jong ki Rangbah Shnong bad ki bor Hima ha kaba u la iathuh ruh ba kidon ki jingtrei kiba pyniaid da ki Jylla hynrei la shu kam trai da ki trai Jylla tangban ioh ia ka NoC bad ban ioh khaii da kaba suk bad u la ong ruh ba lada ka KHADC kam lah ban leh eiei na ka liang ka KSU kam banse ban kyndang hi ha kano kano ka por.
Da ki phew ngut ki riewngeit katholik, ki la shah sah nar phna ialade mynta ka sngi, ha Phillipines, ha ka jingrakhe na bynta ka Good Friday, ka sngi jong ka jingshah iap U Jisu Khrist.
Uwei na ki dkhot jong ka balang, ula shah sah narphna ialade bad ula shah bom shah sympat, kum ka dak jong jing aiti ia ka jingshah shitom jong U Jisu Krist halor ka dieng phna.
U Wilfredo Salvador (62), u shah shitom halor ka diengphna ha ryngkat ka jing duwai, ha kaba u don ia u shniuh uba lam sawbthuh bad nangta sa u tmain uba jrong.
“Ngan nym sangeh satia ia kane, katba nga dang im, namar kane ka dei kaba pynim ianga" ong U Salvador, uba dei uwei na ki nongtoh dohkha bad utei ula ju shah sah narphna la 14snem kynthih.
Ki nong sah prek, kiba leh ialade kum ki shipai Rome, ki sah da ki prek kiba lai inshi ha ki kti jongu bad nangta ha ki kjat jongu bad hadien kata, ki sa pynieng ia ka diengphna, na ka bynta ba u paidlang un iohi ia U Salvador.
Hadien ka jingshah sah narphna, la ai jingsumar malu mala bad hadien kata, u sa leit phai noh sha la iing.
Nalor jong U Salvador, ki don sa 9ngut ki rangbah briew bad kawei ka kynthei briew, kiba la shah sah narphna ha ki lai tylli kiwei pat ki shnong kiba marjan.
Ym tang katta, ki don sa ki spah ngut kiwei pat kiba la shah sympat ialade, kum ka dak ka jingshah shitom, haba ki ia mih ha kawei ka sruok shnong, ha kaba la sympat ia ki, da ki siej bad ki tyllai kiba rben.
To u Blei un pnkoit nh iaki namar ka jiglen lade naka bnta u jisu,iaroh ia u Trai bd ng iai bteng……Kane ka dei baroh ka jing ngeit biej.
superstationTo kynmaw phim long u Jisu phim lah ban leh kumba leh u Jisu.
wat pynshitom ialade namar u Jisu u lah dp lut ban shah iakine naka bynta jong phi.
Ki don kumba ar lak tylli ki ngap, kiba shong ba sah ha tnum ka Notre Dama, ki bym shym la jia eiei satia ia ki, ha ka por jong ka jingkem ding katei ka iingmane bah ha Paris.
U Nicolas Géant, u dei uba peit ia kitei ki ngap, hangtei ha tnum jong ka iingmane, naduh u snem 2013, u iathuh ba kitei ki ngap ki dang rung dang mih hi na ki ksing jongki, haduh mynta ka sngi bad kim shym la ing satia ki bynta jong ki ksing ba ki shong ki sah.
Ka thylliej ding kaba khlain bor bha, ka la klang ia katei ka iingmane, na ka bynta 12kynta eiei ha ka miet jong ka Lah Sngi U Blei, ha kaba ka la bam ia ka tnum bad kiwei de ki jingtei kiba kongsan ha katei ka Cathedral.
U Geant, ula pynsngew ba ula mutdur, ba kitei ki lai tylli ki ksing ngap, ki la ingkhong, hynrei ynda haba u iohi ia ka dur, lyngba u sattelite, u lap ba kam shym la jia eiei satia.
U Geant, u iathuh ba u sngewkmen shibun eh, haba u ioh ia shibun ki jingkren telephone na kylleng ka pyrthei, haba ki la ioh khubor, ba kitei ki ngap kiba u ri, kim shym la iap satia.
Kawei kawei ka ksing ngap, ka ju pynmih 25 kilokram u ngap ha ka shisnem bad la ju die sha ki nongtrei jong katei ka iingmane ka  Notre-Dame.
Ex.
Rev.
K.
LangrinKa Good Friday ka dei ka sngi ban kynmaw kyrpang ia ka jingshah iap u Jisu ha ka sngi thohdieng kaba nyngkong hadien ba la pyllun u bnai uba saw hangtei ha suin bneng.
Kumta ka Good Friday ka shait kylla man la u snem, teng teng ka hap ha ka taiew ba khatduh u bnai March bad teng teng ka hap ha ka taiew banyngkong, ba ar ne balai u bnai April katkum ka jingpyllun u bnai uba saw.
Shuwa ban ai shuti Good Friday, nga shait kylli ia ki khynnah skul jong nga, balei ba la khot ‘Good Friday’.
Ki khynnah ki ia jubab, ‘Namar ba iap u Jisu’.
Te nga kylli biang ia ki, ‘Hato haba iap briew phi ia kmen?’ ki ia jubab, Em.
Nangta nga kylli biang ‘Balei ba ia ka sngi Thohdieng ba iap u Jisu la khot ‘Good Friday’, balei ym ong, ‘Bad Friday?’ ki khynnah kim lah shuh ban jubab.
Kane ka jingkylli ka long kaba eh ban jubab wat ha kiba la san la rangbah khamtam ha ki nongkyndong.
Ka khubor jong ka Good Friday ka don ar bynta, kiba long ka jingsngewsih bad ka jingkmen.
Ka jingsngewsih ka long, dei namar ki pop jong ngi ba la iap u Jisu.
Ka jingkmen pat ka long, da ka jingiap u Jisu la siew dep ia ka ram jong ngi ia kaba ngim lah shuh ban siew dalade.
Bad da ka jingiap u Jisu la  pyniasuk pat ia ngi bad u Blei.
Namar kata, ka jingiap u Jisu halor ka diengphna ka long shisha kaba bha ne good ban pynim ia ki briew na ki pop jong ki.
Dei na kata ka daw ba la khot Good Friday ne ka sngi Thohdieng ba bha.
Ngi ju iohsngew na ki nongiathuhkhana ha ki jingiaseng ba u Jisu u ju leh shibun ki kambah.
U pynpeit ia kiba matlah.
U pyniaid ia kiba dkoh, u bsa ia kiba thngan bad kumta ter ter.
Hynrei phi tip ne em ba napdeng kita kiba u Jisu u la leh bha ia ki, don kiba la kylla nongshun da kaba ki la long ki nongdie bad nongpynshitom bein ia u.
Kane ka kdew sha ka jinglong ka pateng bynriew ha kine ki sngi ba hadien ba ki la ioh pdiang ia ki jingiarap bad jingleh bha, ha ka jaka ban sngewnguh ki kren bein pynban.
Nga kynmaw ba ha kine ki khyndiat snem ba la leit, ki la don bun ki nongkyndong kiba la khuslai ba kim lah shuh ban siew ia ka ram rep ba ki shim na ki bank nongkyndong.
Te ka sorkar India ka la map ei ia ki.
Hynrei nga lyngngoh ba ym don wat uwei ruh napdeng kita kiba la ioh jingmap ei kiba la pynpaw ia ka jingsngewnguh ia ka sorkar.
Ha ka por jong u Jisu, don napdeng kiba matlah kiba la ioh jingkoit da ka jingleh kambah u Jisu kiba la iashim bynta ban pyrta ‘Sahnarphna ia u, Sahnarphna ia u’.
Don kiba dkoh hadien ba ki la ioh jingkoit da ka jingleh kambah u Jisu kiba la mareh ban bynthiew bad kren bein ia u Jisu.
Kito kiba la bam kdang napdeng ki 5000 bad kiba la kaweh sla tlai ha Jerusalem ki la ia dawa ban sahnarphna ia u Jisu.
Kum kane ka jingjia ia u Jisu ka ju wan jia ha ka jingim jong ngi ha kine ki sngi ba kito kiba ngi la leh bha bad ba ngi la iarap ha ki jingeh ki kylla long pynban ki nongshun jong ngi.
Ia u Jisu la die da uwei napdeng ki synran jong u uba kyrteng u Judas Isakariot hadien ba u la ioh jingbam kdang na u Jisu.
U Judas Iskariot u la pynshongdor ia u Jisu tang 30 ki sbai rupa kaba long ka dor kaba tad bad kaba pohjait tam.
Don kiba kylli ia nga, balei ba um die kham rem ha ka dor 100 ne 1000 ki sbai rupa? Hooid, lada u Judas u tyrwa 1000 ki sbai rupa ruh dang lah da kaba suk ban die ia u Jisu ha kita ki rangbah lyngdoh bad ki Tymmen basan kiba kong ki riew thrang snam.
Ka dor ba u Judas u la pynshong na ka bynta ka long rynieng jong u Jisu ka long kata kaba ki ong ‘Fixed Price’ ka bym lah ban pyntam ne pynduna.
Ka dor 30 ki sbai rupa ka dei ka dor ba la buh na ka bynta uwei u mraw.
Kata ka mut ba la pyniaryngkat ia u Jisu bad u mraw uba pohjait.
Balei ba kita kiba la pyniap ia u Jisu ki da sdien ha ka diengphna, balei kim pyniap da kaba shu pom da ka waitlam ne lynthem maw ia u? namar ba ki kwah ban pynngat ia u Jisu ha kata ka kyrdan jingiap kaba shyrkhei tam bad kaba jah burom tam.
Shisien haba nga leit iew Nongstoin nga la iohi ia uwei u briew uba kit ia ki tin ha khmat bad ki paidbah pat ki iatem ia kata ka tin.
Nga kylli ia kita ki paidbah, balei ba ki leh kumta ia uta u briew.
Ki iathuh ba u dei u nongbatbor kynthei, kumta ka jingleh jong ki kumta ban tem tin ka long ba un jah burom.
Ia u Jisu la sdien halor ka diengphna ba la pynieng ia kata ka diengphna harud surok khnang ba ki briew kiba iaid ba ieng kin iohi.
Da kaba leh kumta u Jisu un jah burom.
Kata ka jingleh ka kham shyrkhei ban ia uta uba shah tem ha iew Nongstoin.
Namar ia uta u nongbatbor kynthei ki paidbah kim shym la iaw lyngkhuid, katba ia u Jisu pat kida law lyngkhuid.
Ka jaka ba la sah narphna ia u Jisu ka long kaba ngiew bad kaba shyrkhei tam.
Ia kata ngi sngewthuh na ka kyrteng ‘Golgotha’ ne ‘maloi Khlieh’.
Namar ka dur jong uta u lum ka long kum ka shynrong khlieh briew kaba itieng ban peit.
Bad ka long ka jaka kaba dap tang da  ki shynrong khlieh jong ki briew ba la iap.
Dei ha une u lum ba la sah narphna ia ki 800 ngut ki shipai Rome kiba la ieng ban dawa ia ka hok jong ki na ka sorkar.
Te hadien ba ki met jong ki ki la pyut, ki shynrong khlieh ki hap noh ha khyndew bad ki tyllun khoit-ly-khoit sha trai jong uta u lum.
Ki briew kiba sah narphna ia u Jisu ki tharai ba u Jisu ruh un sa mad ia kita ki jingeh bad jingjah burom.
Hynrei kam long kumta, ka jingiap u Jisu ha ka diengphna ka la wanrah pynban ia ka burom kaba khraw katta katta kaba la pynshaiong ngain ia kita kiba pyniap ia u.
Don ar tylli ki daw ba ka jingiap u Jisu halor diengphna ka long ka burom bakhraw (1) Ka pynpaw ia ka burom bad ka maian Blei halor ki hynniew tylli ki jingkren jong u halor diengphna (2) Ki la jia ki jingphylla bad ki kambah kiba ki briew kim shym poi pyrkhat.
Ki hynniew tylli ki jingkren jong u ki long: (a) Haba ia u Jisu la sdien halor diengphna, ka Mari ka kmie jong u ka ka la iam.
Haba u la iohi ia la ka kmie kaba iam u la ong, “Ko ka briew ha khmih ia la u khun".
(Ioan 19:26) (b) Ki shipai Rome kim shym bna ei ei ia ka daw, balei ba kita ki paidbah ki wanrah ia u Jisu ban sahnarphna.
Kumta kita ki shipai ki la shoh, la sympat bad pynshitom ia u Jisu da ka jingbymtip namar ba ki don hapoh ka hukum.
U Jisu te haba u peit ia kita ki shipai kiba pynshitom ia u da ka jingbymtip, u ong, “Ko Kpa to map ia ki naba kim tip ia kaei ba ki leh" (Lk 23: 34) (c) U Jisu uba long u Khun u Blei, haba u la sngew pisa eh ka mynsiem, u la kynmaw ia uta uba la phah ia u ban wan sha ka pyrthei.
Kumta u la ong, “U Blei jong nga, U Blei jong nga, balei Me la iehnoh ia nga" (Mt 27:46) (d) la ki arngut ki dakaid la sahnarphna lang bad u Jisu.
Te uwei na kita u la kylla bamut noh, bad u la ong ia u Jisu, “Ko Jisu, to kynmaw ia nga ynda me poi ha ka hima jong me".
U  Jisu u la peit sha u, u la sngewsynei bad u la ong, “Shisha nga ong ha me, ha kane ka sngi men long lem bad nga ha ka Paradais" (Lk 23:43) (e) Don kiba dang ieit ia u Jisu bad kiba isynei ia u haba u la shah sdien ha ka diengphna, hynrei km nud ban tur shajan, kumta ki la shu peit na jngai ia u Jisu.
Hooid ki tip ba uno uno u briew shuwa ba un iap u donkam ia ka um, hynrei kim nud ban leit ai um ia u Jisu.
Kumta u Jisu haba u la iohi ia ki u la ong, “Nga sliang" (Ioan 19:28) (f) U Jisu u la wan sha kane ka pyrthei da ka hukum u Kpa, bad kita kiba pyniap kin ym ioh ia ka mynsiem jong u, kumta u la ong da ka hukum u Kpa, bad kita kiba pyniap kin ym ioh ia ka mynsiem" (Lk 23:46) (g) U Jisu ha shuwa ban sa pyndem ia la ka khlieh u la ong ia baroh kiba don hangta ba u la wan sha ka pyrthei ban pyndep ia ka mission jong u ban siew dep ia ka ram ki briew.
Kumta u la ong, “La pyndep" (Ioan 19:30).
Ka burom ba khraw ka paw ruh lyngba ki jingjia baphylla bad ki kambah kiba long (i) Ia ka diengphna jong kiwei kiwei kiba shah sahnarphna la ju pynbah da ki briew haduh ka jaka sahanrphna.
Hynrei u Jisu pat u la bah hi ia la ka diengphna ba u la kyllon bunsien.
Ba la iarap bah lem dei tang u Simon nong  Kyrini, lait na u ym don kiwei pat.
Kane ka long ka jingphylla kaba nyngkong.
(ii) Kiwei kiwei kiba shah sahnarphna ki im bun sngi halor ka diengphna.
Ki shah ruh bun sngi bun miet ia ka jingshit ka sngi, ia ka jingkhriat ka miet, ia u slap bad ka lyer khlem jain khlem nep, haduh ba ki sim bad ki tyngab kin da wan ban puh bad khong ia ki khmat jong ki.
Hynrei u Jisu u la iap kloi eh, ba ki sim bad ki tyngab kim shym la ioh ban khlong ia ki khmat jong u.
kane ka long kaba phylla shisha, kaba la pynlyngngoh ia ki briew.
Ki kambah ba la jia pat ki long (i) La wan ka jingdum bad u jumai uba jur haduh lai kynta, naduh 6 baje haduh 9 baje, kaba mut 12 haduh 3 baje janmiet.
(ii) Ha kato ka por ia ka temple la ker da ka jingkah.
Hapoh jong kata ka jingkah la shong da u rangbah lyngdoh.
Ki paitbah kiba leit ban mane Blei kim lah ban iohi hynrei ki iohsngew tang ia ka sur kren napoh kata ka jingkah.
Hynrei ha ka jingiap u Jisu ia kata ka jingkah la kad arliang.
(iii) U Jisu u la aiti hi ia la ka mynsiem sha u Kpa.
Lada kam long kumta u la dei ban im bunsngi (iv) U Rangbah shispah ne u Kapten jong ki 100 ngut ki shipai uba la don kti ban sahnarphna ia u Jisu u la kylla bamut hangta hangta hi bad u la ong, “Shisha une u long u Khun u Blei".
Paralok baieit, ha shuwa ban pynkut ia kane ka khubor nga kwah ban kylli jingkylli ia phi kumne: Hato ka biang ia ngi ban shu kynmaw ba u Jisu u la iap namar jong ngi? Lada ngi shu kynmaw khem da leh ei ei ialade bad ia kiwei, ka jingrakhe Good Friday jong ngi ka long lehnohei.
Ka kylla long pynban tang kum ka rongphong.
Kumta la phi sngewdei ne phim sngewdei nga kwah ban pashat jingmut ia phi kumne (i)  Haba u Jisu u la bah ia ki pop jong ngi to ngin ym leh pop shuh (ii) Haba u Jisu u la map ia ki pop jong ngi to ngi ruh ngim map ia ki pop jong ki para briew (iii) Haba u Jisu u la leh shibun na ka bynta jong ngi, to ngin leh eiei na ka bynta ki para briew, naba ha kata ka sngi bishar u Jisu un ong, “Shisha nga ong ha phi, ha kaba phi la leh ia ka ha uwei uba rit tam na kine ki para jong nga, phi la leh kein ia nga" (Mt 25:40).
To u Blei ka jingsuk un kyrkhu ia phi kiba pule ia kane ka khubor kaba lyngkot.
Amen.
Ka jing ai nguh sha u Blei ba u la pynioh ka jing mut kaba shai ba phi pastor phi lah ban pynshai ha ngi ban sngew thuh ba ia ka jing mut jong ka good friday.
Ka la don ka jing ia mih paidbah ha ka nongbah Lucknow mynta ka sngi, na ka bynta ban synran ia ka Poonam Sinha, ka nongialam jong ka seng  Samajwadi Party, haba ka leit thep kyrteng ban iakhun ia ka elekshon Lok Sabbha na Lucknow.
Ka Poonam Sinha, ka dei ka kurim jong U Shatrughan Sinha, u nongialam jong ka seng Congress, kan ia khun pyrshah ia U Rajnath Singh, uba dei u myntri kam poh iing ka sorkar Jylla.
U Shatrughan Sinha, ula kren shai, ba un trei shitom, na bynta ka tnga jongu, ha kane ka kynti, wat la ula kren shai, ba un nym kyrshan satia ia kiwei pat ki bym dei ki kandidet jong ka seng Congress.
Haba kren ha ka jingialang paidbah, U Shatrughan, u ong “Ki arngut ki khun kha synrap jongngi ki don hangne.
Ka jingialeh, ka dei ia ka iing hi baroh kawei, ka jing ia trei lang jong ki seng trai ha ka lama jong ka  mahagathbandhan (SP-BSP-RLD), ka mat jong ka jing wanrah ia ka jingkylla (mahaparivartan)" bad ula ong shuh shuh “Ka jing ia khun, ka long pyrshah ia ka jingleh bym hok bad ka iing jongngi, ka don ryngkat bad phi".
Tang hapoh 24 kynta jong ka jing kem ding ka Notre Dame, lane ka iing mane bah jong ki katholik ha Paris, ki la mih ki heh spah ban bei tyngka, ban tei thymmai biang ia katei ka iingmane bad haduh ba thoh ia kane ka khubor, la iathuh ba ka pisa ka la poi sha ka 1 billion Euro.
U President jong ka France, U Emmanuel Macron, ula khot ia ki heh spah na katei ka Ri bad na kylleng ka pyrthei, ba kin ia synniang lem ban tei ia katei ka iingmane bad U Macron, u kyrmen ba ia katei ka iingmane, yn tei thymmai biang bad yn pyndep hapoh ka san snem.
Ki nong bei pisa kiba kham ha khmat, ki kynthup ia ka kompeni LVMH, kaba la kular  200 million euros ($233 million).
Ka kompeni Kering kan siew  100 million euros ($133 million), ka L’Oreal and the Bettencourt Meyer family, kan siew 200 million euros ($226 million), ka Total, kan bei  200 million euros ($233 million), ka BNP, kan siew  20 million euros ($22.
5 million), ka JCDecaux, ka kompeni ba ai jingpynbna kan siew 20 million euros ($22.
5 million), ka AXA, ka kompeni, kan bei pisa 10 million euros ($11 million), ka Marc Ladreit de Lacharrière, kan siew 10 million euros ($11 million), ka Brothers Martin and Olivier Bouygues, ka kompeni telephone kan bei  10 million euros ($11 million), ka Societe Generale, ka kompeni kaba bei pisa kan siew  10 million euros ($11 million), ka European Central Bank, kan siew 9 million euros ($10 million).
Ki don ruh shibun kiwei pat kiba noh synniang, na ka bynta ban tei biang ia katei ka iingmane bad kitei ki kynthup ia U  Charles Gosse, u samla uba dang 23 snem ka rta, uba la ia lum lang ban pynmih ia ka pisa kaba  $43,000, kaba lum online haduh ka Sngi Hat Majai.
U Gosse, ula ong “Nga ngam dei u riew niam, nga dei u briew, u bym ngeit Blei, hynrei kane ka long shaba palat jong ka jingsngew niam, namar ba ka long ka jingtei kaba donnam, la kum ka Eiffel Tower", ula ong.
Shillong: Mynta ka sngi, la pynlong ia ka jingialang kaba ha khlieh duh jong ka tnat iada mariang, kaba la lam khmat da U Ma Kyrmen Shylla, myntri ka  Revenue & Disaster Management Department, ha ka jingdon ryngkat U Chief Secretary, ka sorkar jylla lem bad U  Commissioner of Division uba peit ia ka Garo, Khasi bad Jaintia Hills Division.
Katei ka jingialang, ka long ban iakren halor ka jingshah lynshop eriong jong kiba bun ki shnong, kiba la jia naduh ka 14tarik haduh ka 17tarik Iaiong 2019.
La lum jingtip na baroh ki Deputy Commissioner bad la bthah ruh da u lamkhmat ka komiti ba ki Deputy Commissioner, kin long kiba peit siar bha bad ba bthah ia ki ophisar jongki, ba kin ai jingiarap ia ki briew kiba shem lanot ha ki jaka kiba sha ki nongkyndong duh.
Ha ka jingialang, la iathuh ba ki don 3ngut ki briew kiba mynsaw ha West Garo Hills, ha kaba la ai dawai dashin ia kitei ki riew shem lanot bad la iathuh ba ki District kiba jubor eh, ha ka jingshah lynshop ka mariang, ki long na  Garo Hills Division bad nangta sa ha  Khasi & Jaintia Hills bad kitei ki kynthup ia ka West Khasi Hills, East Jaintia, West Jaintia Hills.
La ioh jingtip ruh ba ki don 700 tylli ki shnong kiba shah ktah bad ki iing kiba shah ktah ki long 10,554 tylli bad sa 100 tylli ki skul, ki iing dorbar kiba la julor na ka jingtrei ka eriong.
La ai jingiarap da ki tiar bad ki tarpaulin sha kito kiba la shah ktah.
Ka don ruh ka jingthut jong ka bor ding sha ki jaka kiba hap ha  West Garo Hills, South West Khasi Hills bad ha Ri-Bhoi District bad ka tnat  MePDCL, ka dang iaid shakhmat ban pynbiang bor ding.
Ki briew jong ka tnat Enforcement Directorate (ED), ki la ioh kurup ia ka ksiar kaba 146 kilo bad kaba shongdor T.
82klur, na kawei ka dukan die ksiar kaba ha Hyderabad bad katei ka dei ka jingkhynra, kaba jia hadien jong ka jing pynduh pisa jong ka sorkar India.
Katei ka jing talasi, ka jia mynta ka sngi.
La iathuh ba la talasi ha ka dukan jong ka  Musaddilal Jewellers ha Hyderabad bad ha Vijaywada, kaba la long  trai da U Kailash Gupta, kaba la ai kyrteng  Balaji Gold kaba la long trai lang bad U  Pavan Agarwal, nangta sa kawei pat ka kompeni ka  Ashta Laxmi Gold, kaba la long trai da U  Neel Sunder Tharad.
La iathuh ba ka ksiar kaba 145.
89 kilo, la ioh ban kurup bad kaba shongdor T.
82.
11klur.
La iathuh ba la tohkit halor katei ka jingdonkti ban khaii tuh jong kitei ki kompeni haneng bad kitei ki la shah kynnoh ba ki la pyndonkam bakla ia ka jing pynduh pisa, da kaba buh shibun ka pisa bad ka ksiar ha kitei ki dukan jongki.
