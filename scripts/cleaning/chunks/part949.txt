Shillong, 23 Jylliew:U MLA ka Lok Sa bha na Shillong u Bah Vincent H Pala u la kyntu ia u Myntri Rangbahduh ka ri u Narendra Modi  ban ai ia ka song jingiarap kyr kieh ia ki paidbah ka jylla Meghalaya namar ka jing shah ktah na ka jing khang tih dewiong ka National Green Tribunal (NGT) ha kane ka jylla.
“Ka sorkar pdeng ka dei ban tuklar halor kane ban ai ia ki jingiarap kyr pang na ka bynta ki paid bah jong kane ka jylla kiba shah ktah jur na ka jingkhang tih dewiong ka NGT ha kine ki bnai", la ong u Bah Pala ha ka shithi ba la thoh sha u Myntri Rangbahduh ka ri ha kane ka sngi Nyngkong.
U Bah Pala u la ong ba ka sorkar pdeng ka dei ban ai ia ka jingiarap ha ka liang ka ain ka nun bad ka jingiarap ban kyrshan ia ka jingim jong ki paidbah kane ka jylla namar ba ki la shah ktah jur ha ka jingkhang tih dewiong ka NGT.
Ha ka 17 tarik Iaiong, 2014, ka  NGT ka la pynmih ia ka hukum ba dei ban khang mardor ia ka jingtih dewiong thliew khnai ha kane ka jylla namar ba ka la pynsniew ia ka mariang bad ia ki wah.
Ka NGT ka la bthah ia u Chief Secretary bad u DGP ka Meghalaya ba kin pyntreikam ia kane ka hukum.
Ha ka 9 tarik Jylliew, 2014 haba la pynlong ia ka jingbishar, ka NGT ka la kyntait ia ka jingkyrpad ban shah ban tih bad ka la shu ailad ba ia u dewiong ba la dep tih lah ban die.
U Bah Pala u la kdew ba ka jingkhang ka NGT  khlem da plie da kiwei ki lad ka la pynshaiong ia kiba shaniah ia ka lad kamai na kane ka kam dewiong bad ka la ktah ruh ia ki paidbah nongbylla na kane ka kam.
U Bah Pala u la kyntu ia u Myntri Rangbahduh ba un tuklar ia kane ka kam khanng ba ki paidbah kin lait na ka jingma ban iap thngan.
Nongpoh, 23 Jylliew:Ki samla ka Ri-Bhoi District Selection Committee Passed Candidates Association (RBDSCPCA), kiba la don sa 17 ngut napdeng jong ki, ki bym pat ioh satia ia kano kano ka jingthung kam na ka liang ki bor district bad ka sorkar jylla ha ki tnat treikam sorkar ha ka district, ki la pynpaw ia ka jingsngewkhia kaba jur ba kim pat shym la ioh satia ia kano kano ka shithi thungkam kat haduh mynta.
Kitei ki samla ki dei kiba la pass naduh u snem 2010, hynrei haduh mynta ka sorkar kam pat shym la thung kam satia ia ki wat hadien ba la tip ba ki don ki kam ba lait ha ki ophis jong ki tnat sorkar.
Ha kaba iadei bad kane, ki la kyrpad jur ia ka sorkar ba kan thung kam noh ia ki shuwa ba ka por kan kut noh bad ki la ong ruh ba ki la dep kynduh ia u MLA ka Nongpoh, u Dr D.
D Lapang ban kyrpad ia u ban kyntu ia ka sorkar ba kan thung kam noh ia ki, ki la bynrap ruh ba ki la wan kynduh ruh wat ia u ADC ka district ha Nongpoh, u Bah P.
S Kharkongor, hynrei haduh mynta kim shym la ioh satia ia kano kano ka shithi ban rung kam.
Kumta na ka liang jong ki, ki la ong ruh ba lada ka sorkar jylla kam lah ban thung kam noh ia ki shuwa ba ka por ban thung kam kan kut noh, kim banse ban shim da kiwei ki lad ki lynti ban iakhih tyngeh syndon lem bad ka jingkyrpad ia kiwei pat ki seng bhalang ha ka district ban iasnoh kti lang bad ki.
Mawryngkneng,23 Jylliew:Hadien ka Dorbar Shnong Mawryngkneng ba la long ha ka 8 tarik u iaiong 2014, kaba   la myn jur ban ithuh noh ia ka kyntoit Mawrisham kaba ju don hapoh ka dong Mawmang  kum ka kawei na ka dong hapoh jong ka shnong Mawryngkneng , ka Dorbar shnong hynnin ka sngi ka la leit ban pynskhem ia kane ka dong thymmai bad la ai kyrteng kum ka Mawryngkneng(Mawrisham).
Ia ka jingpynbna ia ka jinglong dong bapura la pynbna da u Sordar shnong mawryngkneng, u bah Peter J Lawai bad  Ia ki nongkitkam jong kane ka dong la ioh ban pynskhem da u.
Ia kane ka jingialang ban jied ia ki nongkitkam jong kane ka dong bad ka jingialang pynskhem  la pyniaid da u bah Dhosing Mukhim Tymmen shnong ,Dorbar shnong Mawryngkneng.
Kiba la ai jingkren ki long  u bah Handle Mukhim,Treasurer shnong, bah Golden Mukhim, Rangbahdong Mawryngkeng (Mawmang), bah Dwing Myrboh,Ex-sordar shnong Mawryngkneng , bah Wanlambok Kharsati  General Secretary Dorbar shnong kum ka dak ka jingplie ia kane ka dong u bah Peter J Lawai u la khap ia u ribon.
Ki nongkitkam jong ka Dorbar Dong Maw ryngkneng (Mawrisham) Rangbahdong-Hama Nongrum, Secretary dong-Roibok Japang, Treasurer-Eklington Kharbihkhiew, Assistant Secretary-Welson Kharbihkhiew.
Shillong,23 Jylliew:Ka Khasi Hills Autonomous  District Council (KHADC) mynta ka sngi sdang jong ka Dorbar Lyiur jong ka, ka la wanrah ia ka mang tyngka kaba T.
104,38,26,090 klur tyngka (shispah saw klur laiphew phra lak arphew hynriew hajar khyndai phew tyngka)  bad katei ka mang tyngka ka KHADC ka kham heh ban ia ka jingmang pisa pynmih kaba long T.
104, 37,80,200 klur tyngka, (shispah saw klur laiphew hynniew lak phra phew hajar arspah tyngka)  bad ka jingmang pynlut ka tam ia ka jingmang pynmih da T.
45,890 tyngka (saw phew san hajar phra spah khyndai phew tyngka).
Ka jingmang pynlut kaba T.
104 klur tam ka long na ka bynta ki jing pynlut ha ki tnad bapher bapher ka KHADC, ba kynthup ia ka tnad General Administration, Law, Revenue Budget bad Finance, Forest Administration, Administration of Justice and Judicial , Legislative, Education, Civil Work and Development bad ka Enforcement Scheme for Protection of Tribal Land and Interest.
Ka jingpynlut ba la mang ha kitei ki tnad ka long na ka bynta ban siew tulop nongtrei bad kiwei pat ki jingdonkam jong ka tnad.
Ki jingmih ba ka KHADC ka la mang ki long na ki tnad ba kynthup ia ka Land Revenue,Forest, Administration of Justice,Market,Trade,Stationery and Printing, Royalty on major and minor Minerals, Taxes on Motor Vehicle, Taxes on Profession etc, Civil Work and Development, Miscellaneous Receipt, Grant in-aid for Protection of Tribal Land and Interst, Revenue from Tolls.
Shillong,23 Jylliew:Haba pynpaw ba ka jingjied Syiem ha Malaisoh mat, ba ka long pyrshah ia ka riti ka dustur, kaba ki longshuwa ki man shuwa ki ju leh, ka liang pyrshah kam shym la mynjur ia ka kaiphod, ba la wanrah da u EM i/c Elaka bad ka rukom jied syiem ba ka KHADC ha Malaisohmat  kaba  la pyn iaid lyngba ka EC ba la ialam da u bah Ardent Basaiawmoit, hynrei  ka shongknor  Ing dorbar, ka la hap ban shu shim rai da ka jingpeit ia ka jingbun paid, ha kaba na ka liang ka bor synshar kaba don ha ka kynhun ARPA  ka la pyni ba ka don ha ka jingbun paid bad katei ka kam kan iaid beit.
Haba iatai bad pyni ia ki nia ki jutang, halor ka jingjied Syiem ha Malaisohmat,  u CEM barim ka KHADC uba dei ruh u MDC ka Langrin u bah  Mansturdy Nongrem, u la ong ba ka jingjied Syiem ha Malaisohmat ka long kaba sngew thamula, namar ba ha ka sngi thep vote ka la don ka jing iapyrta kaba jur , kaba ong ‘Ha u Sing-Ha u Sing’.
U MDC ka Mawkyrwat uba don ha ka liang pyrshah, u la ong ba katei ka jingia pyrta Sing, ka la pyni ba ka don ka sain pyrthei.
U bah Nongrem u la kynnoh ba katei ka jingshim rai ka KHADC ban pynlong elekshon jied Syiem ha Malaisohmat , ka pynpaw ba ka EC ka la leh donbor, bad bad ka la iuh roit ia ka hok ki para  MDC naba ym shym la ailad ia ki ban ia kren, “Wat ia ki seng lehnoh hap ban ia kren, hynrei ia ki para member la iuh roit" ong u MDC ka Mawkyrwat.
Katkum ka jingiathuh ki MDC ka KHADC, ha ka jingiakynduh bad katto katne ngut ki nongthohkhubor, hadien ba la wai ka Dorbar, ki la iathuh ba ha ka 13 tarik u jylliew, ka sngi ba la pynlong ia ka jingjied Syiem ha Malaisohmat, ka la don ka jingiapyrta kaba jur kaba ki paidbah ki ia pyrta ‘Ha u Sing- Ha u Sing’, bad katei ka dei ka daw ba ki la kynnoh kaba ki ong ba lehse ka lah ban don ka politik, ha katei ka jingjied Syiem ruh.
Haba pynshai halor katei ka phang, na ka liang u bah Ardent  Basaiawmoit, u la pynshai ba ka jingleh ka EC kam dei ba ka don kano kano ka politik lane ban pynksan bad rah skong ia ka HSPDP, namar ba ha ka EC la donlang ruh ka UDP bad kumjuh ka KHNAM, kaba ki hap ban leh da ka jingiasngewthuh lang.
Shillong, 23 Jylliew:Ka Meghalaya Film Maker’s Association (MefilMA), ka la rakhe ia ka jingdap 4 snem ha ka 18 tarik mynta u bnai ha Shillong.
Nalor ki nongpyn mih phlim, director, ki nongiashim bynta, ki nongrim phlim bad kiwei kiwei ki la wan ban iashim bynta ha kane ka sngi.
Shuh shuh na ka liang jong ka MeFilMA ha kane ka sngi ka la leh burom da kaba ai certificate ia ki ar tylli ki phlim kiba la pynmih nyngkong, ka phlim Khasi ka dei ka Synjuk Ka Ri Ki Laiphew Syiem bad kawei pat ka dei ka Dasaman ha ka phlim Jaintia.
Na ka liang jong u kongsan ha kane ka sngi u Zenith Sangma uba la wan ha ka jaka jong u Myntri Rangbah u Dr.
Mukul Sangma u la pyn paw ia ka jingsngew kmen ban ioh iadon bynta ha kane ka jingrakhe dap snem jong ka seng.
U la iathuh ba ka sorkar ka shimkhia na ka bynta ban kyntiew ia ki kam pynmih phlim ha ka jylla bad u la ai mynsiem ruh ia ki briew ba kin shna ia ki hall ban pyni phlim bad u la ong ba ka sokrar kan iarap pisa subsidy kumba 30 haduh 40 percent.
Na ka liang jong u President jong ka Meghalaya Film Maker’s Association u bah Commander Shangpliang haba kren ha kane ka sngi u la pynpaw ia ka jingsngewsih halor ka jing leh piracy ia ki phlim khasi bad u la khot ia ka jingiatreilang ban rat dyngkhong ia ka piracy.
U la kyntu ia ka sorkar ba ka dei ban ai jingiarap bai bam ia ki samla kiba kwah ban pule pyntbit ha ki kam ak phlim bad kumjuh ruh ban iarap pisa subsidy ia ki phlim khasi.
Bad  la ban jur ia ka sorkar ba ka dei ban iarap na ka bynta ban shna ia ki hall ha baroh ki District Head quarter ha ka jylla.
U la kyrpad ruh ia ka sorkar ba kan shna ia ka Film Development  corporation bad kumjuh ruh  la kyntu ia ka sorkar ba kan thied ia ki tiar shna phlim bad u la pynpaw ruh ia ka jingsngewsarong halor ka jingioh khusnam jong ka phlim khasi Ri.
Ha kane ka sngi pynshongshit da ki prokram bapher bapher kynthup ka jingshad, ki jingrwai bad ka jinglehdrama na ki actor actress jong ki phlim khasi.
Zenith katba u dang sam khusnam iaka phlim jaintia banyngkong ka ‘Dasman’ U bah Commander Shangpliang President ka MeFilMA katba u dang ai jingkren.
Shillong, 24 Jylliew:Ka jingdon Um mynta ka sngi ha Um iam, ka long 3167.
72 phut bad la shim, ba ka dang dei kaba duna eh, na kaei kaba ka dei ban don.
Ki bor pyniaid jong ka MeECL, ki iathuh ba ka jinghap slap, ka dang donkam shibun eh, lada ka dei ia ka Umiam, ba kan nang kiew shuh ka um shajrong.
Shillong, 24 Jylliew:U Chairman ka GNLA u Champion Sang ma uba shah set ha Shillong District Jail, u la ioh jamin na ka kashari  ha kawei na ki mukotduma hynrei ym pat lait na phatok.
U Champion u la shah set ha ka ain Meg halaya Preventive Detention Act hadien ba u la shah kem da kaba phet na ka kam pulit ban iasoh bad ka GNLA.
U Chief Judicial Magistrate u M Joshi  u la ai jamin ia u Champion ha kawei ka case ba u iashoh iadat hapoh phatok Shillong District Jail.
U Champion u la shah kem ha ka 30 tarik Naitung, 2012 na khappud Bangladesh bad India.
Shillong, 23 Jylliew:Uwei u dkhot ka seng lehnoh ka Garo National Liberation Army (GNLA) u la shah siat iap ha ki pulit, katba u Area Commander u Ajan Mo min, uba khot sin kum u Jimmy u la lait phet na kti jong ki pulit lem bad san ngut kiwei pat ha ka jingiather hynne ka sngi ha East Garo hills district.
Ha ka jingiasiat kaba la neh kumba 20 minit, uwei u dkhot ka GNLA u la liem bad uwei pat u la shah kem.
Une uba shah siat iap la tip kyrteng kum u Cheman Momin katba uba shah kem la tip kum u Pisto Sangma.
Ki pulit ki la kem ruh ia kawei ka kynthei kaba la pynithuh ialade kum ka samla u Jimmy.
Kumba ha ka por 10 baje janmiet, ha ka sngi u Blei ki pulit ka East Garo hills lem bad ki Special Weapons and Tactics (SWAT) bad Combat Battalion for Resolute Action (CoBRA) ki la pynlong ia ka jingkyndang ha ki jaka rieh jong ki lehnoh ha kawei ka shnong ha Mikilsimgre kaba jngai kumba 19 km na nongbah Williamnagar.
Kumba hynniew ngut ki dkhot ka GNLA ki la pynlong ia ka jaka rieh ha katei ka shnong.
U SP ka East Garo hills u  Davies Marak u la ong ba ki pulit ki la pynlong ia ka jingkhynra hadien ba la ioh ia ka jingtip ia ka jingrieh tngen jong ki lehnoh ha katei ka shnong Mikilsimgre.
Ha ka jingkyndang jong ki pulit ha ka por mynstep, ka suin bneng ka long slap bha, u  nongap jong u Piston Sangma u dang thiah.
Ngi kem ia u bad u la ialam ia ngi sha jaka ba  rieh kitei ki dkhot kaba long kumba 15 meter ka jingjngai na jaka rung", la ong u SP.
U Marak u la ong ba ki bor pulit ki la ap kumba 10 – 15 minit ha ki lai tylli ki iing ba kitei ki dkhot ka GNLA ki dang rieh tngen.
Ha kane ka por uwei u dkhot u la mih bad u la siat sha ki pulit bad ki pulit ki la pynphai kylla, bad ka jingiasiat ka la neh kumba 15-20 minit bad u Jimmy  lem bad san ngut ki dkhot ki la lait phet noh.
“ngi thikna ba ki la mynsaw ha kane ka jingiasiat.
Hynrei ngim pat lah ban tip la u dei u Jimmy ne em uba mynsaw", la ong u SP.
Ki pulit ki la ioh kurup ruh ia ki tiar siat kynthup kawei ka AK-56, 6 ki magazine kuli, 2 pistol 7.
65 mm,  3 magazine, 19 ki wire, ka suloi STBL bad 8  ki bakhor, 1 grenade, 3 wireless set, IEDs, gelantine wax,  ka plastik ba thep ia ki tiar siat, 160 ki kuli ka AKs, 7 kuli ka.
22 pistol, 28 ki plas thylli ka AKs, kawei ka  seal ka GNLA, kawei ka stamp ka GNLA ba dei jong u finance secretary, 4 tylli ki mobile handset, ID card,  ki badge ka GNLA bad ki dur bula ka GNLA.
Ka ID ka GNLA ka dei jong u Jimmy, u Werong D Sangma bad u Banchrang A.
Sangma.
Shillong,1 Naiwieng:Ka  Synjuk Ki Seng Samla Shnong (SSSS) lyngba ka kyrwoh ba la phah da u  General Secretary u Vanshan S.
Buhphang , ka la ong ba ka Meghalaya Regulation of Landlords and Verification of Tenants Bill kam da kren than ia ka jingwan rung kyrthep ki briew kiba na bar bad ka jingwan rung be-ain sha kane ka jylla hynrei kata ruh la shu jer thohmut thohmat da kaba kdew malu mala.
Ka SSSS ka la ong ba ka ka jingwang kyrthep ki briew kiba na-bar bad ka jingwan rung be-ain jong ki hapoh kane ka jylla dei ka mat kaba khia bha hynrei katei ka Bill ba ka sorkar ka la tyrwa kam ia dei eiei bad kitei ki mat, Balei yn wanraha ia katei ka Bill ha kane ka jaka ki riewlum haba ka District Council ka la don, ong u Bah Buhphang.
U la ong ruh ba ka  Khasi Hills Autonomous District Council (KHADC) shen kan sa wanrah ia ka Khasi Hills Village Administration bill, kaba long kajuh bad ka kyndon treikam ka Bill ba ka sorkar ka thmu ban wanrah, u samla buhphang u la dawa na ka sorkara ba katei ka bill kaba ka la thmu ban pyntreikam kam dei ban wanrah ia ka jingiapher  bad ka jingktah  ia ka jinglong tynrai bad ka riti dustur jong  ka jaitbynriew.
Ha ka juh ka por u President ka Informed, Conscious and Responsible Existence (ICARE), uToki Blah  u la ong  ba ka Bil jong ka sorkar ka long kaba don jingartatien namar kam shym la kynthup eiei  ha ka jingwan rung kyrthep ki mynder bad ka jingwan rung be-ain jong ki.
U la ong ba ha katei ka Bill la shu ong ba ka dei ka Bill ban wanrah ka jingpynthikna ha ki trai ing kiba ai wai ia u nongshong wai bad ruh ban wanrah ka jingshngain jong ki nongshong shnong kumjuh ruh ban pynneh ia ka suk ka sain ha ka jylla.
Shillong,1 Naiwieng:Ha ka 30 tarik u bnai ba la dep, ha ka por 4:30 baje eiei janmiet, u wei u rangbah ba la tip kyrteng kum u  Rangwad jingtip Kalwing (40 ) u la mynsaw jur hadien ba u la hap na ka wei ka Sumo kaba dang iaid, la pynkit ia u mar-mar sha Woodland hospital ha kaba u la iap hangtei namar ka jingjur palat ka jingmynsaw.
U Bah Kalwing u la hap na ka sumo kaba la niah da u Mahendra Wahlang (32), kaba don ia u nombar  (ML-10A-5946 bad katei ka jingjia ka la jia ha ka shnong  Mawskei –Ri-Bhoi district.
Shillong, 1 Naiwieng:U Myntri Rangbah u Mukul Sangma u dang pyneh hi triang ban nym khot iakren ia ki sengbhalang katba ki dang bteng ia ki jingiakhih.
U Mukul u la ong ia kane hadien ba la pynlait paidbah ia ka Meghalaya Regulation of Landlords and Verification of Tenants Bill hapoh Secretariat haba iakren bad ki nongthoh khubor.
“Nga kwah ban kren shai, ai ba ki sengbhalang kin nang iaid sha khmat ha ka jingiakren jong ki bad ngi ruh ngin peit ia ka jingai jingmut jong ki".
U la ong ba ka sorkar kan ap ia ki jingai jingmut bad kwah ruh ba ki seng bhalang kin pyni ia ki jingsngew khia jong ki ban ai jing mut sha ka sor kar.
“Kaei kaei kaba la dep jia myn shwa ha kaba ki sengbhalang ki la shim ia ka ain ha la kti, kan long kaba la dep", u la ong.
“Ngi donkam ban eksamin la ki kwah ban iakren baroh, ka sorkar kan hap ban bishar", u la ong u Mukul.
U la ong ba ka jingpynlait paidbah ia kane ka Bill, kan plie lad ia ki paidbah ban ai jingmut sha ka sorkar halor kane ka Bill khnang ba kan lah ban pyntreikam ha ka rukom kaba biang.
U la ong ba ki sengbhalang ki dei ban long kiba la ih ha ka jingmut jingpyrkhat kiba kitkhlieh ia ka imlang sahlang, da kaba kiar ban shim ne iaid da ki lynti ba pyrshah ia ka ain.
U sngew ba ki sengbhalang ki dei ban shim ia ka kabu ban ai jingmut sha ka sorkar khnang ba yn lah ban pynurlong ia ka jingangnud jong ki paidbah.
Shillong, 01 Naiwieng:Ki sengbhalang kiba dang don hapdeng ka jingiakhih na ka bynta ban dawa pyntreikam ia ka ILP, ki la pynpaw ia ka jingbym lah ngeit bad ka jingsngewlyngngoh halor ka nongrim ba ki MDC ki la ieng pyrshah, na ka bynta ka jingdawa ban pyntreikam ia ka ILP ha ka jylla.
Ka District Council ka dei hapoh ka jingpyniaid  ka riti synshar ka Ri India ban iada bad ban pynneh pynsah ia ka hok jong ki jaitbynriew rit paid ha ka jylla, hynrei ha kum kane ka por ba ki sengbhalang ki dawa ILP, la iohi ba ka KHADC ym tang ba ka la shukor ia ka Riti synshar ka Ri India, hynrei ka la shukor ruh ia ka jaitbyn riew rit paid jong ngi, ong ka kyrwoh na u wei na ki nongialam sengbhalang uba la kren kum uwei na ki nongkren jong ki kynhun ki sengbhalang kiba iakhih ILP namar ka jingkyntait ILP ka KHADC.
U Bah Sadon K Blah, General Secretary ka HNYF, u la ong ba kam long shuh kaba phylla ba ka District council ka dei tang ka jaka kilan met ne ka shlem jong ka jingsdang iaid lynti jong ki politishian ha kaba u la ong ba ka bun na ki MDC ki pyndonkam ia ka kum u mawjam ban kiew sha ki kyrdan ba shajrong kum sha Legislative Assembly bad wat shaduh Parliament.
U la ong ruh ba kham bun hi na ki MDC jong ka District council kim long kiba bit ban long kum ki MDC, hynrei ki long tang ki nongwad lynti kumno ban poi sha ki kyrdan kham shajrong wat la ka dei ban bret ia ka jaitbynriew shadien ruh.
U Bah Sadon ha ka kyrwoh kaba u la pyllait paidbah mynta ka sngi, u la ong ba ha ka jingshisha ki lai tylli ki District council ki dei ki jaka kiba biang tam ban lap ia ki jingtip shaphang ka jingkiew jong ki bar jylla ha ka jingbun briew ha kane ka jylla ha kaba nangtei lah ban ioh jingtip namar ka dei ka jaka kaba buh jingkynmaw katno ki laisen khaii pateng (Trading License) , bad ka Transport Laisen la ju ai sha ki bar jylla.
U la ong ba ki don ki snem ki snem ba katei ka jingai laisen ka KHADC ka hiar bad don pat u snem ba ka kiew, watla ka don ka jingkam na u wei u MDC ba ka jingai ia kum kitei ki laisen ki la nanghiar, hynrei ka jingshisha baroh ka paw hi, ong u Bah Sadon ha ka kyrwoh.
Katkum ka rikod jong ka KHADC u la bah Sadon u la ong ban a ka bynta u snem 2012-2013, 65 tylli ki laisen thymmai la ai sha Ri-Bhoi District, 34 ki laisen khaii bad 128 kiba wan pynthymmai la ai sha South West Khasi Hills, ha West Khasi Hills 60 tylli ki laisen thymmai la sam bad 53 kiba wan pynthymmai.
Ha East Khasi Hill, 218 tylli ki laisen khaii la ai thymmai katba 370 ki dei kiba wan pynthymmai, la ai ruh 145 tylli ki  Transport licenses katba 173 tylli kiba wan pynthymmai.
Na kitei baroh la iohi ba ka la poi haduh 1246 tylli ki laisen ba ai thymmai bad kiba wan pynthymmai ha utei u snem, la ong biang u Bah Blah.
Utei u nongialam Sengbhalang u la kdew ruh ba tang ha Iewduh ki dukan  bar jylla  ki don palat 300 tylli , katba ki trai muluk pat ki nangbun kiba die madan.
Halor katei u Bah Sadon u la ther tyngeh ia ki MDC da kaba kynnoh hba ki don eiei haba rieh halor ka jingshah knieh pliangja ki trai muluk ha ki bar jylla, bad u la kynnoh ruh ba katei ka ba sha lyndet ka dei lyngba ka bor ka pisa kaba lah ban long ha kiba bun rukom.
Haba pynkut ia ka kyrwoh u Bah Sadon u la ong ba katei ka jingleh jong ki MDC ka dei tang ban kjit pisa bad ban pynhiar dor ia ka Sixth Schedule.
Shillong, 1 Naiwieng:Hapdeng bun kiba kynthoh pyrshah ia ka Bill shongwai iing ba la pynkhreh da ka sorkar, mynta ka sngi u Myntri Rangbah ka jylla u Mukul Sangma u la pynlait paidbah ia kane ka Bill ban plie ia ki paidbah ban ai jingmut khnang ban pynlong kaba biang.
Ha ka jingshisha, ka synjuk ki rangbah shnong na sor bad khapsor ki la pep ban leit iashim bynta ha kane ka jingpynlait paidbah ia kane ka Bill namar ki la ong ba ka sorkar ka la khein bein ia ki, ka bym shym la ai kopi lem watla ki la thoh sha ka ruh.
Haba kren ha kane ka sngi, u Mukul u la ong ba kane ka Meghalaya Regulation of Landlords and verification of Tenants Bill 2013, ka shna ban wanrah ia ka jingshngain ia ka jylla na ka jingwan rung ki briew nabar.
U la ong ba ka met jong kane ka Bill, yn pynbha da ka jingai jingmut jong ki paidbah ban tehlakam ia ka jingwan rung ki briew nabar sha kane ka jylla.
“Ka long kaba donkam ban thaw ia ki lad ki lynti ban tehlakam ia ka jingwan buhai ki briew nabar sha kane ka jylla", la ong u Mukul.
U la ong ba ha kane ka Bill ba la pynkhreh, kan don ka District Task Force ba la pynkup bor katkum ka ain.
Ki police station, ki dorbar shnong kin buh jingthoh katkum ka ain ia ki briew ha kaba kin ai kaiphod man ka saw bnai sha ka sorkar.
U la ong ba ka sorkar kan ai jingiarap pisa ruh sha ki dorbar shnong, police station bad ki district task force ban pyntreikam ia kane ka ain.
Kiwei kiba kren ha kane, ki long Bah DD Lapang u nongai buit ka sorkar, u Principal secretary ka tnad political KS Kropha, bad la don lang u Symbud Myntri Rangbah Dr RC Laloo, myntri Bah Prestone Tynsong, u Chief secrtary bah WMS Pariat, bad kiwei bad ia ka jingialang la pyniaid da u commissioner secrerary Bah Jopthiaw Lyngdoh.
Lah ban kdew ba ki sengbhalang bad kiwei ki kynhun ki la pynpaw ia ka jing bym iahap ia kane ka Bill ba la pynkhreh ka sorkar namar ba kan kham ai bor ia ki nongshongwai ban ia ki trai iing.
Shillong,1 Naiwieng:Ka Myntri ka tnad  ri jingri, ka  Deborah C Marak ka la ong ba bun na ki jingtrei ka sorkar ki la shah ktah bad ki la thut lut namar ki jingiakhih ba la pynlong da ki sengbhalang, bad ka jaka ot doh ha Mawlai ka dei kawei na ki jingtei kaba la shah ktah na ki jingiakhih.
“Bun na ki nongtrei bylla kiba trei  ha katei ka jingtei ia ka jaka ot doh ki la mih lut napoh jylla namar ba jur palat ki jingiakhih bad kane ka la pynthut ia ka jingtei ia katei ka project" ong ka Debora.
Ka Debora ka la iathuh ba 70 na ka shispah ki jingtei ha katei ka project ki la dep, hynrei ki don da khyndiat khynsoit ki kam ba dang sah kum ban shna ia ki kynroh, ki surok bad katto katne ki kam lyngkhot lyngkhai.
Ka sorkar ka la mang ha ka jinglut kaba T.
22.
83 klur na ka bynta ban shna ia katei a jaka ot doh, “Katei ka jaka ot doh kan pynmih kid oh kiba khuid ban bam na ka bynta ki nongshong shnong ka jylla" ong ka Myntri ki kam mrad kaba la iathuh ruh ba sorkar jylla ka la buh por hapoh u Lber 2014 ban pyndep ia katei ka jaka ot doh kaba don ha Mawlai.
Ka Myntri ka la kyntait ruh ba ka jingdon ka jaka theh nuit pyrshah  katei ka jaka ot doh kan don jingktah , ka la ong ruh ba katei ka jaka ot doh kan ym don kano kano ka jingktah   ia ki briew kiba shong bas ah marjan namarba ka sorkar ka la shimkhia ban pynthikna ban ym don kano kano ka jingktah ia ki paidbah lyngba katei ka jaka ot doh.
Lah ban pynkyn maw ba  katei ka jaka ot doh, kaba la ngiam ban ot haduh kumba 160 tylli ki mrad heh ba kynthup ia 240 tylli ki sniang bad 240 tylli ki mrad rit kum ki blang bad kiwei ka dei kaba la mang ban pyndep hapoh u nohprah 2012, hynrei ym shym la lah ban tei pyndep ia ka bad mynta ka sorkar ka la buhthong ba kan pyndep ia katei ka project hapoh u Lber 2014.
Shillong,3 Naiwieng:U Sub-Divisional  Police Officer ( SDPO) Sohra u Bah Ian Swer u la pyntip ba ka Rally jong ki VDP mynta u snem yn pynlong ha Pynursla, U la pyntip ruh ba yn pynlong ia katei ka Rally ha ka 7 tarik mynta u bnai naduh ka por 11:30 baje mynstep ha Dorbar Hall Neng GatePynursla.
U SDPO , u la khot la wer ia baroh ki VDP kiba hap hapoh ka Pynursla, Policestation ba kin wan ban ia shim bynta ha katei ka Rally kaba u SP ka East Khasi Hills u Bah M Kharkrang un long u kongsan.
U SDPO u la pyntip ruh ba ka jingthmu ban pynlong ia katei ka Rally ka dei ban wanrah ka jingtreikam kaba ia jan hapdeng ki VDP bad ki pulit.
Shillong, 3 Naiwieng:U Bah Carmel Sohtun MDC jong ka Laitkroh ha ka 2 tarik mynta u bnai  u la pyniasoh ialade bad ka  Khun Hynniewtrep National Awakening Movement (KHNAM).
U Bah Carmel haba pyniasoh ialde sha ka KHNAM u la ong kum u MDC un iakhun na ka bynta ka jaitbynriew bad u la jied ia ka KHNAM namarba ka dei tang ma ka ka seng kaba ieng halor ka nongrim ban iakhun na ka bynta ka hok bad lawei jong ki paidbah ka Hynniewtrep.
Ka KHNAM ka la pynpaw ia ka jingkmen bad ka jingpdiang sngewbha halor ka jingwan pyniasoh u MDC ka Laitkroh.
Yn leh burom ia ka jingpyniasoh KHNAM u Bah Carmel bad yn thaw ruh ia ka  Laitkroh Constituency Committee ka KHNAM ha ki taiew pdeng u naiwieng ha Laitkroh.
Shillong, 1 Naiwieng:U Archbishop Dominic Jala, uba dei u khlieh duh jong ka balang Katholik ha Ri Khasi Jaintia, u la pynpaw ia ka jingsngew lyngngoh balei ka sorkar kam khot iakren ia ki sengbhalang halor ka jingiakhih Inner Line Permit (ILP).
“Nga ruh ngam lah ban sngewthuh balei u Chief Minister (Mukul Sangma) um khot iakren ia ki sengbhalang", la ong u Archbishop haba iakren bad u Rupang.
U Arch Bishop, u la ong ruh ba kane ka jingiapyni bor hapdeng ka sorkar bad ki sengbhalang ka lah ban ktah jur ia ki paidbah bad ruh ka wan rah ia ka jing ma.
“Haba ialympat ki hati, iap u phlang", la ong u Archbishop.
Katkum ka jingong u Archbishop, kaba bha ban iakren ias ngewthuh jing mut na mar dei lyngba ka jingiakren sngewthuh ym ban iapyni bor, namar ka jingialeh mar kynti kan wanrah tang ka jingjot bad ka jingsniew.
Na ka liang jong u Archbishop u la ong ban khang lad ia ka jingwan rung ki briew sha kane ka jylla, donkam ban thaw ia ka kynhun bym don liang ne bym shah shiliang ban wad ia ki lad ki lynti ban iada ia ki trai jylla.
U la ong ba ka jing don ki komiti ba la thaw da ka sorkar ba don ki briew jong ki seng sain pyrthei ka la wanrah ia ka jingbym sngew shaniah ha ki paidbah namar ba ka long politik.
“Nga sngew ba kan long kaba bha lada don ka kynhun bymshah liang ne Independent Komi ti  ban don dkhot ki briew ba paw ka jylla, ki kynhun bapher bapher", la ong u Archbishop.
U la kubur ba ka long ka jingshisha ba ka jingwan rung ki briew sha kane ka jylla, ka long kaba jur ha kaba kan don ruh ka jingktah ia ki trai jylla na kane lada ym lah ban iada.
“hynrei haba ngi thaw ia ki ain ban iada, ngi dei ban long khim jingmut palat hynrei dei ban long ki ba iar jingmut, namar ngi hap ban pyrkhat ba ngim lah ban im hi bad ki don ruh ki para jong ngi kiba don kylleng ka jaka jong ka ri bad ka pyrthei", la ong u Archbishop Jala.
Ka jingwan tyllep ki briew nabar, ka lah ban shah ktah ia ka kolshor ka jinglong jong ngi ki Khasi bad bun kiwei ki ri ka pyrthei ruh ki kyndit ia kane ka jingwan ki briew nabar.
U la ong ba ki ri Europe ki la don kiba sngew khia ia kane bad ki la thaw ia ki lad ki lynti ban tehlakam ruh ia ka jingwan ki briew nabar.
Halor ka ILP, watla um pat lah ban kren shai, hynrei na ka liang u Archbishop u la ong ba ka ILP kaba rim naduh ka por ki phareng ka lah ban ym iahap shuh ha kane ka juk ba mynta hynrei watla katta, donkam ban pynshongdor ia ka da kaba pynkylla katkum kane ka juk mynta.
U la ong ruh ba u la don shisha ka jingsngewkhia jingmut ia ki paidbah bad sngew tieng sngew smiej  namar ba ioh kane ka jaidbynriew kan shu jah rngai noh lada ym thaw ki lad lynti ban iada na ka jingwan rung than ki briew ba nabar ha kane jylla.
Shillong,3 Naiwieng:Ka HNPF, EastJaintia hills ha ka 2 tarik mynta u bnai ka la leit ban ujor da ka sha ki pulit ka Khliehriat pyrshah ia ki nongrahbor ia kawei ka khynnah rit kaba kyrteng ka Yami pakma ka khun jong ka kong Pyntngen Pakma bad u Bah Skod Mukhim.
Ia katei ka khynnah ba shah rahbor ka seng ka la leit ban pyllait ha ka 31 tarik u Risaw ryngkat ka jingsyn ranlang ki pulit Lad Rymbai PS.
Ia katei ka khynnah ka seng ka la leit shimti na ka shnong Namdong B.
Ka seng ka la kyntu ia ki pulit ba kim dei ban pyllait ia ki runar kiba la dontki ban rahbor ia katei ka khynnah, khlem da ai ki jingpynsaja kiba biang, ka la ujor pyrshah ia ka Sita Saioo, ka Melti langsang, ka tiplang Rynjah bad u Evening Dkhar halor ka jingrahbor ia ka Yami.
Ka seng ka la ban jur ia ki pulit ba kim dei ban pyllait ia kitei ki briew , da ka jingkynnoh ba lada ki ioh jamin noh ka kam rahbor kan nang saphriang bad nang jyllei.
Shillong,3 Naiwieng:Ka Christian Network Fellowship kan pynlong ia ka jing duwai, ba 2 sngi jong ka ha ka 16 bad 17 tarik mynta u bnai ha Khasi National Dorbar Hall, Mawkhar -Shillong, naduh ka por 10:30 baje mynstep.
Ha kitei ki ar sngi ki nongkren  ki long u Bah H K Najiar, BahO Dkhar bad kong R Massar.
Ka CNF ka la khot sngewbha ia baroh sha kitei ki sngi jingduwai, kaba yn don ka jingduwai ba kyrpang na ka bynta ki longing longsem bad ki jingdonkam jong ki.
Shillong,3 Naiwieng:U nongkren jong ka Executive Committee , ka Jaintia hills Autonomous District Council, Jowai, ula kyntu ia ki paidbah ka Jaintia ba kim dei ban dang jied nongmihkhmat ia u Bah Welcome Dkhar, ‘Husiar ban jied nongmihkhmat kum ia utei u briew’ ong ka kyrwoh na u Ma L S Shylla.
Ka JHADC lyngba u nongkren jong ka , ka la ther tyngeh ia u Ma Welcome da kaba kynnoh ba ki jingkren jong u halor ka phiah Konstitwensi ki dei tang ki jingkren lamwir – ki bym shongnia.
Ka la ong ba  u Ma Welcome u la kren pyrshah ruh ia ka Executive committee kaba mynta bad khamtam ia ka jingim shimet jong u CEM u Ma M.
B Rymbai.
Ka JHADC ka la kynnoh ba u Ma Welcome ruh u dei u briew uba la dep ia soi lang ia ka jingphiah konstitwensis kaba u la soi ha ka 30 tarik u Nailur 2013.
Shillong,3 Naiwieng:U MLA barim ka Mylliem Konstitwensi u Bah Pynshai M Syiem u la aphah da ka shithi sha u Deputy Commissioner DC ka East Khasi Hills halor ka jingpynjari kaba kynsan kynsan ia ka ain section 144 kaba khang ban tih shyiap , khlong shyiap bad ban tih maw.
u bah Pynshai u la ong baktei ka ain kan ktah ia ki longing kiba duk kiba na ka thain Mylliem, Laitkroh, Umtyngar.
U Bah Pynshai u la ong ba kane ka jingpynjari  kana kynsan kynsan khlem da khot ia mir jingmut shuwa bad ki trai lane ki nongbylla ha ki par shyiap bad par maw kan wanrah ia ka jingbym ia sngewthuh jingmut hapdeng ki paidbah bada ka sorkar.
Ha ka shithi sha u DC u MLA barim ka Mylliem u la kyrpad ia u DC  ba un weng noh shuwa ia katei ka ain section 144 bad ban ia amir jingmut shuwa bad ki paidbah na ki thain Mylliem khnang ba u duk u suk un ym iap thngan bad u la ong ba ka jingiamir jingmut da kaba ia hunlang kan ym wanrah ingeh ia u paidbah uba bylla sngi ha kiba kum kine ki jaka tih shyiap.
Shillong, 3 Naiwieng:Ka UDP Mawlai Circle ka la pait da ka jingmih noh jong ki nongialam jongka, ban kyrshan ia u MLA barim Bah Process T Sawkmie uba pynkhreh MDC elekshon.
Kiba la mih noh na ka seng UDP Mawlai  ki la thaw noh da ka Mawlai People’s Development Forum (MPDF) hapoh ka jingialam u Bah Process T Sawkmie  kum u president ka seng.
Kane ka jingmih ka MPDF ka lah ban buh diengpynkiang ia ka UDP khamtam ia u MLA/MDC u Bah Embhalang Syiemlieh.
Kiwei pat ki nongkitkam jong ka MPDF ki kynthup ia u Working President K.
Basaiawmoit, Vice president Bah Samuel Biam bad Bankyrshan L Nongbri, General Secretary Bah Moris Lyngdoh, Assistant GS AN Lyngdoh, Joint Secretary Kit L Nongbsab, Kong Ritngen Tham, Kong U.
Marbañiang, Treasure Kong Milgred Kharkamni, Finance Secretary Kong Rosina Marweiñ, Social Secretary Kong Mitimai Basaïawmoit, Asst.
Secy Synsharlin (Kong Mum) Pathaw bad Bah Shngaiñ Diamai, Disciplinary Secy Bah Ricky Nelson Syiem, Asst Elkin Massar bad Synshar Maïong, Publicity Secy Bah Barthol Sohlang, Office Secy Lamphrang Mylliemumlong, Chief Organiser Bah Elmer R War, Environment Secy Lumlang Khyriemmujat, Asst Bah Pher Jyrwa, Development Secy Franky Massar, Asst Jurbor Sawian bad Florence  Nongkynrih, Education Secy Calbika Syiem, Asst Secy K.
Lyngdoh, Employment Secy  Cagetan Lamare, Asst Employment Secy Khraw Lyngdoh, Sports Secy Kit Sun, Asst Secy Banri Marbaniang bad Happy Pyrtuh, Recording Secy Hehbok Swer.
Lajied ruh ia u Bah Bahun Mylliemngap kum u Chief Adviser bad Adviser bah E.
D Wahlang.
Nalor kitei ki nongkitkam la jied ruh ia ki Organising Secretary na ki kyntoit bapher bapher jong ka Mawlai konstitwensi ba kynthup ia u Bah Miktor Lapang (Mawsiatkhnam), Bah Kit Nongbsap (Mawtawar), Kongdeng U Marbaniang (Mawkynroh), Bah RN Syiem bad Elkin Massar (Kynton Massar), Bah Danny Mukhim, kong D Marbaniang, N Marbaniang, T Kshiar, Wanda Kharsyntiew (Mawdatbaki), F Nongkynrih bad Kong Happy Pyrtuh (Mawroh), W Sawkmie (Mali-I,II,III), Bah Cagetan Lamare (Phudmuri) Bah Kit Sun (Umjaïur), Kong Mercina Nongkseh bad kong Banri Marbaniang (Motsyiar), Bah Samuel Biam (Nongpdeng), Bah Barthol Sohlang, Bit Syiem bad kong Bi Sawkmie (Syllakariah), Bah Synshar Maiong, Kong Lucy bad kong Mitimai Basaiawmoit (Nonglum), Kong Pinky Majaw Bah A.
N.
Lyngdoh bad Bah Dondor Basaiawmoit(Iewrynghep), Bah BL Nongbri bad Bah M.
Lyngdoh (Nongkwar), Bah Lamphrang Mylliemumlong (Umthlong), kong S.
Pakyntien (Bei) bad Bah Hehbok Swer (Mawiong).
Shillong,3 Naiwieng:Ka kong  Sukmon Lyngdoh ka la ujor sha ki pulit ba ka M/s Ramel Industries Ltd.
Company, HO Kolkata ka la die ia ka Insurance Policies sha ki briew jong ka thain Khliehriat bad kitei ki nongbuh Insurance ki dei ban ioh ia ki pisa jong ki ha u snem 2012.
Hynrei ki heh jong katei ka kompeni, na Badarpur Branch kiba la tip kyrteng kum ka Jayanta Das, Regional Manager, Pankaj Sengupta, Development Officer bad  Durbo Jyoti Das, Branch Manager ki la shukor ia ki nongbuh Insurance ia ka pisa ki paidbah kaba la kot sha ka T.
21 lak tyngka.
Shillong,3 Naiwieng:Ka Dorbar Ki Khlieh Nongsynshar Ka Ri Hynniew trep, ka kyrpad jur ia ki bor KHADC ba kin pynsangeh noh shuwa ia ka Village Administration bill 2013 khnang ban ailad shwa ia ki Khlieh nongsynshar ba kin pyrkhat sani bha halor ka ain/bill kaba la tyrwa bad kaba ki 30 ngut ki MDC kin shim ia ka rai lashai ka sngi ka 4 tarik u Naiwieng.
Ha ka jingshisha ki Hima Khasi ki la kyntu jur ia ki bor KHADC ba kin pynsted shwa ia ki Ain ki rule na ka bynta baroh ki 54 Hima /Elaka.
Haduh kine ki sngi ki bor KHADC na ki 54 Hima/Elaka 12 tylli ki act bad 2 tylli ki Rule la dep shna na ka bynta ki ar tylli ki Hima   ka  Hima Nongstoin bad Hima Maharam.
Kine ki ar Hima Khasi States ki la don ruh ki Ain Shnong kiba bniah.
Katba na ki 29 Elaka Sirdarship – La dep 7 tylli ki Act bad ha kine baroh 29 Elaka Sirdarship ngim pat dep thaw ia ki Rule haduh kine ki sngi.
Ki Ain Shnong ki pher na kawei ka Hima sha kawei ka Hima, dei halor katei ka nongrim ba ka Dorbar Ki Khlieh nongsynshar ki la kyrpad ban pynsangeh noh shuwa.
Shillong,3 Naiwieng:Mynhynnin ka jan miet, ki pulit ki la kem ia u briew uba tuh ia ki tiat computer na Secretariat, na kamra jong u Parliamentary ka tnad Information.
Utei u ba la shah kem u dei u Peterson Mawria u Peon ha Secretariat.
Hadien ba la shah kem utei u peon u la ialam ia ki pulit sha ka jaka ba la buh ia ki tiar kiba u la tuh bad ia kitei ki tiar la lap na laitkor lyngba ka jingialam jong u.
Ki pulit ki la shimti biang ia kitei ki tiar ba kynthup ia ka CPU, key board bad u mouse.
Kum ban shu pynpynmaw ba ha ka 29 tarik u risaw, ka peon jong u Rophul Marak, u parliamentary Secretary ka tnad Information ka la lap ba kitei ki tiar ki la jah na kamra treikam jong u ka kamra kaba don ia u nombar 319, kumta ka la pyntip noh mar-mar ia katei ka jingjia ha kaba la ujor FIR bad ki pulit ki la poi mar-mar sha katei ka jaka ban tohkit ryngkat ki tiar ban lap ia ki dak shympriahkti kumjuh ruh ki ksew pulit.
Shillong,3 Naiwieng:Hapdeng ka saw ka sian ha kum kane ka por iakhih ILP, u Rangbah shnong ka Patarim u la ai syrnod pathar ia ki khar Muslim  kibab wan ban bylla khap shniuh bad shong dukan iew.
Ha ka 25 tarik u bnai ba la dep, ka NHYF,Northern Region Umden-Umsaitprah ka la lap ia kawei ka syrnod na u khar Muslim uba la tip kyrteng kum u Md Mumtaj Ahmed u khar khapshniuh uba wan trei ha ka dukan Umsning Shopper Centre, katei ka dukan khap shniuh ka dei ka jong uwei u Khasi, bad na utei u khar muslim ka seng ka la ioh ia ka syrnod kaba u Rangbah Shnong ka Patarim u la soi ryngkat ka muhor.
Ka kyrwoh na u Vice president ka seng u samla Apbor Nongrum, la iathuh ba bad hangne ki khar Muslim ki wan uwei hadien u wei bad tang katto katne por hadien ba ki la ioh syrnod ki la mih noh bad ialam pat da uwei hadien uwei u paralok jong ki katba ma ki pat ki bsuh khlieh sha kiwei pat ki bynta ka jylla.
Ka HNYF ka la ong ba ka jingleh u Bah S A Kylla, Rangbah Shnong ka dei ka  jingpynap liewlep  ia la ki jong ki khun ki kti kaba mut iala ki trai shnogn lajong.
Haba pynrem jur ia katei ka jingleh u Rangbah shnong ka seng ka la ong ba ka dei ka jingbam sap bad ka jingshim kabu jong u bad ka la kyntu ruh ia ki samla, rangbah bad ki paidbah ka shnong ba ki dei ban pynshitom ia kum utei u rangbah shnong.
“Ka seng kan sa phah ia ka  jingujor pyrshah ia une u Rangbah Shnong ka Umsning Patarim halor ka ka jingpyn khein ain bad pyntrei kam bakla iala ka jong ka iktiar sha U EM Ka Elaka, Syiem Ka Raid Mawbuh bad sha ka Umsning Town Durbar" ong ka kyrwoh na u Vice President ka HNYF.
Ha ka juh ka por ka seng ka kyntu jur ia baroh ki Rangbah Shong ka dong Ri-bhoi ban ym die ia la ka longrynieng bad ia la ka shnong ka thaw da ai ne die tad dor ia la ka muhor jong ka riti shynshar paidbah u Hynniew Trep sha ki khyllah jait mynder poiei, khnang ba u paid ka jaid bynriew jongngi un im suk hala ka ri.
Shillong, 3 Naiwieng:Kumba 4 spah ngut kynthup ki samla, ki tymmen khynnah shynrang bad kyn thei bad khynnah skul ki la iaid kjat na shnong Nohwet sha Mawlynnong ha kane ka sngi Saitjain hapoh ka jingpyniaid ka Youth Hostel Association of India (YHAI), Meghalaya Chap ter.
Kane ka jingiaid kjat ka long kaba heh bad kaba bun briew bha ba la pynkit haduh 8 tylli ki bus.
Ka jingiaid kjat la sdang na shnong Nohwet ha kaba la pynlong ia ka jingiakren ban batai ia ka jingmut ba la pynlong ia kane ka jingiaid kjat.
La khaweh lama da u sordar Bah Kri Tangsong bad na Nohwet la iaid sha Riwai, Mawlynnong, Nongeitniang, Nongkyndah ban poi sha Nongtyngur ba la pyniaid da ka jingialang da u chairman ka YHAI Meghalaya Chapter bah ED Nongsiang, Organising secretary Babu Kular Khongjirem, nalor kiwei pat ki nongialam.
La batai ba ka jingpynlong ka YHAI ia kane ka jingiaid kjat, ka long ban pynsngewthuh bym dei ban shu pynjot ne pynsniew ia ka mariang hynrei ban pynneh ban pynitynnad ia ka.
Ka jingiaid kjat kan long ruh ka khubor sha kiwei, ba dei ban sumar bad ban ieid ia ka mariang namar khlem ka mariang, u briew um lah ban im.
Ha ka jingiaid kaba shim por kumba 3 kynta eiei, ka la pynlong ia ki nongiaid kjat ban sngew tynnad ban shem bad iohi ia ki jingitynnad ka mariang.
Ki la ioh ban iaid kjat ruh ha jingkiengjri, bad iohi ia ki wah ba sngur bad ba khuid bym kham ju iohi ha kine ki sngi namar ka jingjaboh ka mariang.
Ka jingsngew tynnad ka la long ruh ba ki la ioh ban iuhkjat ia ka shnong nongkyndong ba khuid tam ha ka Asia, ka Mawlynnong.
Hangne la pynlut por ban iabam bad ban mad ia ki jingitynnad kane ka shnong.
Hadien nangne, la pynnoh pat ia ki kjat sha lynti ban poi sha Nongeitniang, bad sha Nongkyndah bad khadduh ha shnong Nongtyngur.
Hangne la poi la noh sngi bad la pynlong ia ka jingialang khyndiat ban sam syrnod ruh sha ki nongshim bynta ha kane ka jingiaid kjat.
Ka jingiaid ka long shisha kaba sngewtynnad ha kaba la phuh syep phuh syar, khamtam kito ki bym ju kham iaid kjat, ka long ka jwat ban rah kjat hadien ba la kham thait namar ba don ki thiep katto katne ha ki bynta bynta bad bun ki pynnoh bad ki madan ruh.
Shsillong, 3 Naiwieng:Ka Khasi Students’ Union Barak Valley Circle ha ka kyrwoh khubor ba la pyllait da u Publicity Secretary ka Seng, U Samla Trusting Shylla  kala pynpaw ia ka jingai jingkyrshan ba pura ka jong ka ia ka jingiakhih ki sengbhalang bapher bapher haka jylla Meghalaya naka bynta ban dawa jur naka sorkar ban pyntreikam (Implement) iaka Inner Line Permit hapoh ka jylla.
Ka Seng ka larai ban ai jingkyrshan ba pura iaka jingiakhih ban dawapyntreikam iaka ILP ha Meghalaya hadien ba ka la iohi baka jingiakhih jong ki Sengbhalang ka long kaba shongnia bad kaba deihok naka bynta ban iada iaki jaitbynriew ritpaid naka jingwantuid kyrthlep jong u mynder ri.
“Ngim kwah ban iohi ba ki paradoh parasnam jong ngi kiba don haka RiHynniewtrep kin kylla long ki ritpaid kumba long kiwei pat ki para riewlum kiba don hangne hapoh Barak Valley Assam bad ha ka Jylla Assam hi baroh kawei kiba la shah tyllep haki khar Bangali kiba na Sylhet Bangladesh wat haduh ba naka liang ka tnad Election Commision kamnud shuh wat tang ban issue iaki EPIC ruh ha kane ka jylla"ong ka kyrwoh na u Publicity Secretary ka seng.
“Ngi kum ki paid Khasi kiba la kha la pun hangne hapoh ka Jylla Assam ngim don  jingeh ne jingsngewpher ban pynbiang ki kot ki sla lada ngi leit kiew sha Meghalaya ynda la pyntreikam iaka ILP, namar ngi tip shai ba ka dei kum shibynta ban iada iaki jaitbynriew ritpaid trai jylla" pynkut ka kyrwoh.
Shillong, 3 Naiwieng:Ka bor pyniaid ka Rangdajied United FC  ka la kyrpad ia ki sengbhlang ba kin sngewbha ba kin pynjlan ia ka pakhang surok miet ba la buh na 7 baje mynmiet sha ka 10 baje mynmiet khnang ba kan ym pynthut ia ki paidbah ba wan sakhi ia ka jingialehkai ban long ha ka 5 tarik Naiwieng pyrshah ia ka Salgoacar por 5 baje janmiet.
Ia kane ka jingialehkai yn pyni Live ha TV jong ka channel Ten Action.
Haka kyrwoh ba la pynlait, ka Rangdajied United FC Management ka kyrpad ia ki sengbhalang ban kynriah ia ka por na 8 PM sha ka 10 PM.
Ka jingialehkai kan sdang ha ka por 5 PM,  bad kan wai ha ka por 8 PM bad kane ka wanrah ia ka jingthymmit ka por ia ki nongpeitkai ban leit phai la iing.
Bad kan long ka jingeh ia ki bor pyniaid ban pynbiang lada kan sdang na ka por 8 baje janmiet bad ka Rangdajied ka la kyrpad ia ki sengbhalang ba kin pynjlan na ka 8 Pm sha ka 10 PM ka pakhang surok.
Shillong, 3 Risaw:Ka Hynniewtrep Achik National Movement (HANM) West Khasi Hills kan pynbna ia ki jingiakhih mynta ka sngi kum ka dak ka jingpyrshah halor ka jingbym lah jong u DC ban weng noh ia ka jingpynngat ain MPDA ia u President ka HANM West Khasi Hills bah Arphul Kharbani.
Katkum ka kyrwoh khubor na u bah Will Sohshang  Vice President HANM West Khasi Hills, u la ong ba ka seng ka dawa ruh ban sangeh thwet ia ki nongialam ka seng bad kumjuh ruh ban pyllait noh ia u Gabriel Sohlang uba don mynta ha phatok Shillong.
U la ong ruh ba, na ka liang jong ka seng kam banse ban shong jingialang lashai ka sngi ha Nongstoin ban shim da ki lynti jingiakhih lada kane ka jingdawa jong ka seng kam urlong.
Ngi kwah ban pynkynmaw hangne ba na ka liang jong ka seng ka la dawa ba dei ban weng noh ia ka jingpynngat ain MPDA ia u nongialam jongngi u bah Arphul Kharbnai hapoh 48 kynta bad ka jingaipor kan kut lashai ka sngi ha ka por 9 baje mynstep bad lada u DC u leh mynthi halor kane ngim banse ban pynlong da ki jingiakhih, u la bynrap.
Shuh shuh u la ong, ka seng ka kwah ruh ban pynkynmaw ia ki paidbah ba, u nongialam jongngi um don satia ha Nongstoin ha ka por ba jia ka jingshah thang ophis sorkar ha nongstoin, kumta ka seng ka shim ba kane ka jingkynnoh ka dei ka bym don nongrim bad ruh ban da rapjot ia ka jingbym lah ki bor sorkar ban kem ia ki briew kiba donkti ha kane ka kam thang ophis.
“Ia ka jingbym don jong u nongialam jongngi ha nongstoin ha ka por ba jia katei ka jingshah thang ophis lah ruh ba pynshisha na ki tiket bad na kiba ialeit lang sha Bangalore, kumta ka shonghok ia ka seng ban dawa weng mardor ia kane ka ain iakjakor pyrshah ia u nongialam jongngi bad ka don hok ruh ban pynlong da ki jingiakhih ban pynbor ia ka sorkar ba kan pyllait noh lada ka dang iai sngap mynthi" la ong shuh shuh u bah Sohshang uba la bynrap ba, lada ka sorkar kam leh ei ei halor kine ki jingdawa , ka paw shai kdar, ba dei ka sorkar kaba pynbor ia ka seng ban iakhih.
Shillong,4 Naiwieng:Ha ka Dorbar ba khadduh ka KHADC  kaba la long mynta ka sngi , la iatai halor ka Dorbar ka hima Mylliem kaba la pan bor ban ym khot pynlong dorbar hima shuh namar ka jingbun paid palat bad kane ka wanrah jingeh ban khot ia ka Dorbar hima.
Halor katei ka phang ka KHADC ka la shim ia ka rai ba ka dorbar Hima Mylliem ka dei ban khot bad pynlong beit ia ka dorbar Hima , “Ka lah ban ym long shisien shisnem, hynrei ka shong ha ka jingpynbeit ki Executive dorbar , hynrei la kumno kumno shisien shi snem ka dorbar Hima ka dei ban shong beit ha kaba ki nongpyniaid shnong bad ki rangbah shnong kin ia donlang bad ia ka dorbar hima ruh lah ban pynlong katkum ka rai kaba mih nangtei" ong u CEM ka KHADC Bah pynshngain N Syiem.
Haba kdew halor ka jingdonkam ban donkam ka Dorbar hima u MDC ka sohra u Bah T W chyne u la ong ba ka dorbar hima ka dei ban don beit bad lada pynduh ia ka dorbar hima kan ialam ia kiwei pat ki hima ban ym khot dorbar shuh, lada jia ba ka hima Mylliem kam donkam ban shong dorbar.
U Bah Titos u la ong ruh ba ka jingbym don ka dorbar hima kan pyllait luid ia u syiem, dei ban pynneh pynsah ruh ia ka dorbar hima katkum ka riti ka dustur, ong u MDC ka Sohra.
Shillong,3 Naiwieng:Ki 14 sengbhalang ba kynthup ia ka KSU,FKJGP, HNYF, GSU,JSU,RBYF, CSWO, KWADDA, JYF ,AYWO, AJYWO, ADE,AIGU bad FAF ha ka jingialang jong ki, kaba la long ha ka 2 tarik mynta u bnai, ki la shim ia ka rai ban khot da ka pakhang surok miet kaba lai sngi lynter ka ban sdang naduh ka 5 tarik haduh ka 7 tarik mynta u bnai.
Ki 14 seng ki la pynbna ba katei ka pakhang surok miet kaba lai sngi linter, kan treikam ha baroh ka wei ka jylla.
“Ngi la shah pynbor ban  pynlong da ki jingiakhih , dei namar ka jingkuman bad ka jingmynthi ka sorkar u Dr.
Mukul Sangma ban pyntreikam ia ka ILP hapoh ka jylla kumba la mynjur da ka high Level Committee"  ong ka kyrwoh na u samla Daniel Khyriem, President KSU uba la kren na ka liang jong ki 14 sengbhalang kiba dawa pyntreikam ia ka ILP.
Ki 14 sengbhalang , ki la pynrem jur ia ki jingkren u Myntri Rangbah ka jylla u Dr.
Mukul Sangma kaba  pyniaryngkat  ia ki sengbhalang kum ki seng kieng atiar ne ki lehnoh.
“Ngim don tiar ialeh ban pyndem,  hynrei ka dei ka hok jong ngi ban dawa ban pyntreikam ia ka ain ka ban iada ia ka jaitbynriew rit paid jong ngi, ka jingdawa jong ngi ka long katkum ka Riti synshar ka Ri India" ong biang katei ka kyrwoh kaba la ban biang ba ‘ka dei ka jingkitkhlieh bad ka kamram jong ka  sorkar kaba  la bam smai’.
Ki sengbhalang ki la kynnoh ruh ba kam long shuh kaba phylla ba ka sorkar ka dei kaba  la leh trai khlieh  tang da u Dr.
Mukul Sangma marwei, ‘Ka por mynta ka la dawa jur ia u Myntri Rangbah ka jylla ban leh eiei halor ka jinglong jingman ka jylla na ka daw ka  iakhih ILP-hynrei ka shang bar ri jong u  dei ka jubab kaba kren khamjam halor ka jingkitkhlieh jong u na ka bynta ka shongsuk shongsain ka jylla’  ong shuh shuh ka kyrwoh na ki 14 seng.
Haba pynkut ia ka kyrwoh ki sengbhalang, sa shisien biang ki la pan ka jingkyrshan na ki paidbah ka jylla, ba kin ia snohkti lang  bad ki ha kine ki sngi pakhang surok miet ba la pynbna , kaba ki la ong ba kane ka jingiakhih ka dei na ka bynta ban iada bad ban pynneh pynsah ia ka hok jong ngi ki jaitbynriew rit paid bad na ka bynta ka jingbha ha ka jylla hi baroh kawei.
Shillong, 4 Naiwieng:Kawei ka khynnah ba dang khyndai snem ka Mersia Saring ka la leh ia ka kam ba khraw da kaba pynlait im ia saw ngut ki para ba dang rit jongka haba ka iing jongka, ka la pluh ha shnong Jair kaba don ha Ri-Bhoi dang shen.
Ki kmie ki kpa jong ka Saring ki dang leit jngoh sha kiba haiing ha ka por ba ka iing ka kem ding.
Hynrei katei ka khynnah rit, ka la leh ia kam bah da kaba leit ban pynlait im ia kitei ki para jongka, ka Bonisha Saring ba hynniew snem, u John Saring ba san snem,  ka Diba Saring  ba hynriew snem bad I Kalarisha Saring ba shi snem.
Ka la sei ia ki shabar ka iing ha ka por ba ka iing ka kem ding.
Ka iing ka la kylla dpei ha ka jingbam ka ding bad baroh ki jingdon jingem la shah bam lut.
Ka Saring ka la rung hapoh ka iing ka la kerkut la lai sien ha ka ding kaba la iakhun ban ioh lait ban kit bak ia kitei ki khynnha shabar.
Shillong,4 Naiwieng:Mynhynnin  ka sngi ki pulit ki la kem biang sa ia uwei u rangbah ha kaba ia dei bad ka jingjia kaba la jia ha Smit na ki kam ia kynnoh Men-shoh-noh.
Utei u rangbah u dei uba la tip kyrteng kum u  Armister Kharsati uba la ju khot ruh u Emunister u dei uba na Mawmluh Smit/Mawber.
La kem ia u mynhynin ka sngi na Mawblei.
Utei u rangbah mynta u don 5 sngi hapoh ka jingtohkit ki pulit.
Shillong,4 Naiwieng:Ar bynta la pyndep ia ka pynkhuid Wahumkhrah ka KHADC, ka bynta kaba nyngkong la pyndep ha ka jinglut kaba T.
6 lak tyngka katba ia ka bynta ka ba-ar pat la pyndep ha ka jinglut kaba T.
3.
50 lak tyngka.
Kitei ki jinglut ha ka pynkhuid Wahumkhrah ki dei ki jinglut ki bym shym la khein lang ia ki jinglut katkum ki Work order ba la ai sha ki Rangbah shnong bad kumjuh ruh ki maw nongrim.
Haba jubab ia ka jingkylli ba la wanrah da u MDC ka Nongthymmai u Bah Latiplang Kharkongor, halor ka jingpynkhreh ka KHADC na ka bynta ka bynta ka ba lai ban pynkhuid Wahumkhrah , u EM Inchagre BahJ.
M Tynsong u la ong ba ka KHADC kan sdang ia ka bynta kaba lai ka pynkhuid Wah umkhrah shuwa ban kut u Naiwieng,2013.
“Ha ka phase kaba nyngkong la pynlut T.
6 lak tyngka, ka phase kaba ar la pynlut T.
3.
50 lak tyngka bad ka Phase kaba lai yn sa sdang noh shuwa ban kut u Naiwieng" ong u Bah J.
M Tynsong EM Incharge.
U Bah Tynsong u la ong ruh ba ha ka Phase kaba lai, yn sdang ia ka jingpynkhuid na ba kut ka Wahingdoh ter ter haduh Ing dorbar Jaiaw Pyllun.
Lah ban kdew ba ka KHADC ka la mang ban pynlut haduh T.
50 lak tyngka na ka bynta ban pynkhuid ia ka Wahumkhrah, bad la sdang ia katei ka kam la jan kot shisnem mynta, katkum ki jingkhein kiba u EM u la ha ka IngDorbar lait noh ki work order sha ki Rangbah shnong bad Mawnongrim haduh mynta ka dang long tang T.
9.
50 lak tyngka.
Shillong,4 Naiwieng:Ka ‘Village Administration Bill’ ka dei ka mat ia tai kaba la neh la kumba katto katne por ha ka Ing Dorbar ba khadduh jong ka KHADC kaba la long hynne ka sngi.
Ia katei ka mat ia kren kaba  u MDC ka Laitkroh u Bah Carmel Sohtun u la wanrah ba dei ban don ki jingpynkylla ym shym la lah ban Pass  ha ka Dorbar ka KHADC ha kaba ka Ing Dorbar ka la mynjur bad shim rai ban rah ia katei ka Bill sha ka Select Komiti ban pynbeit ia kiba i donkam ban pynkylla.
U Bah Carmel haba kren ha Dorbar ba la donkam ka jingpynkylla ia katei ka Bill ha ki katto katne tylli ki bynta u la ong ba ka Clause-2 (17) kaba kren ia ka jingteh Rangbah kam ia hap satia, bad ruh ba ka Clause -2-(20) kaba ong ia ki rangbah dong kum ki sub-traditional head ruh kam ia hap.
U Bah Carmel u la ong ba katei ka Bill ka teh kyndon palat ia ki Rangbah Shnong ha kaba ki hap ban leh katkum ki kyndon katei ka bill, kaba mut ba lada don kiwei ki kam ki RS kim donbor eiei.
Shuh shuh haba kynthoh halor ka jingdonkam ban pynkylla ia katei ka bill u MDC ka Laitkroh u la ong ba ki Rangbah Shnong ki dei kiba trei mon sngewbha khlem tulop bad kiba la pynkup bor da u paidbah, “Lada long ha katei ka rukom dei ban siew da ka tulop, lym kumta yn ym don ba treh ban long Rangbah Shnong" ong u Bah Carmel Sohtun uba dang shu pyniasoh ia lade bad ka KHNAM.
Haba kdew ba ka Village Development Council , ka la ioh bor shaba palat u Bah Carmel u ban biang da kaba ong ba “Kan sa sloit ia ka iktiar ki dorbar shnong bad lah ruh ban duh ia ka riti ka dustur".
Haba kren ia katei ka juh ka phang, u MDC ka Sohra u bah Titos chyne u la ong ba katei ka Bill ka la pynmih ar tylli ki bor, bad kane ka lah ban pynmih ia ka jingiajot ia pra ha ki shnong ki thaw namar ba la ai bor palat ia ka Village Development Council bad u a ong ruh ba kan sa poi ka por ba ki shnong kin ym lah ban pyndonkam  ia la ka bor.
“Kan sa poi ka por ba ki briew kin ia beh ban ia longheh ha ki Village Development Council ban ia kaba long Rangbah shnong" ong u Bah Titos uba la ong ruh ba dei ban ailad ha ki shnong ba kin pyrkhat ha la ka jong ka jingpyrkhat jong ki la katei ka Development Council ka donkam ne-em.
Shuh shuh u la pyni ruh ba katkum ka clause ka Dorbar shnong kam donbor wat tang ban weng ia ki nongkitkam jong katei ka Council ruh.
U Chief Executive Member ka KHADC u Bah Pynshngain N Syiem, haba ai ka jingpynshai  u la ong ba katei ka bill ka dei kaba la slem kaba la saindur naduh u 2010 ha kaba ka dei ruh katkum ka jingiaai jingmut jong ki Rangbah shnong, ki nongsynshar shnong bad kiwei pat ki bor pyniaid shnong, “Donkam kyrkieh ban Pass ia kane ka bill- ban pyntreikam ha kaba ia dei bad ka Influx" ong u CEM uba la ong ruh ba hapoh katei ka bill  la ai bor ha ka Dorbar shnong  ban thaw ia ki komiti bapher bapher.
“Donkam ban Pass bad ngin wanrah ia ka Amendment ha ki bynta ba i donkam" bynrap biang u CEM ka KHADC.
La ioh ruh ki jingpynshai na ka liang u EM, Bah L.
Blah halor katei ka Bill, hynrei hadien ki jingiatai kiba bun kaba u MDC ka Nongkrem u Bah Lambor Malngiang ruh u la kyrshan ia ka phang ba la wanrah da u Bah Carmel kumta ka Ing ka la rai ba ia katei ka bill yn phah ha ka Select komiti hapoh 2 taiew ban leh ia kaba donkam.
Shillong,4 Naiwieng:Naduh ka 5 haduh ka 7 tarik mynta u bnai ki sengbhalang ki la pynbna da ka pakhang surok miet ka ban sdang naduh ka por 8 baje mynmiet haduh ka por 5 baje mynstep, bad kane kan treikam ha baroh kawei ka jylla, ha kawei pat ka liang kham ha shuwa ia kane ka Dorbar shnong Ladthala boh, ka la kyrpad lyngba ki lad pathai khubor ia ki sengbhalang ban ym pynlong iakhih ha ka 5 bad 6 tarik mynta u bnai namar ka shnong ka la buh tarik ban pynlong Fete na ka bynta ban pynmih pisa ban tei ka ing skul.
Namar ka jingiatyngkhuh ka pakhang surok miet bad ka tarik ba la buh ban pynlong Fete ka dorbar Shnong Ladthadlaboh kala rai ka la rai ban pyrshah ia katei ka pakhang surok miet ki sengbhalang.
Haba iakren bad ki lad pathai khubor mynta ka sngi, u ma L.
D.
Lakiang uba long u Rangbah Shnong jong ka Ladthadlaboh ula pynpaw iaka jingsngewsih ba wat hadien ba ka shnong kala kyrpad lyngba ki lad pathai khubor ia ki Sengbhalang ba kin sngewbha ban ym pynlong prokram iakhih haka 5 bad 6 tarik kaba dei ka sngi kaba ka shnong kala pynkhreh ia iew pynmih pisa naka bynta ka ban thaw iingskul thymmai, hynrei ki sengbhalang kim patiaw satia.
Kaba sngewsih ka long ba naka liang jong ki paidbah kila kyrshan iaki jingkhot iakhih jong ka Sengbhalang ha kine ki sngi kiba la dep, hynrei naka liang jong ki sengbhalang pat kim pyrkhat iaka jingbhalang la ong u ma Lakiang.
U Rangbah Shnong ula ong ruh ba naka liang ka shnong kila pyrshang ban kynjoh ktien bad ki nongialam ki sengbhalang ha Jaintia hills hynrei baroh ki mobile phones kiba kine ki nongialam ki ju bat kim treikam satia.
Naka liang ka shnong kala pynkhreh ia kane ka Fete daki bun bun bnai mynta bad ka jinglut ruh ka long kaba bun, u ma Lakiang ula ong ba da ka jingbym banse na ka liang ka shnong ngi la rai ban iaid shakhmat bad ka Fete kaba ngi la thmu pynlong haka 5 bad 6 tarik u Naiwieng.
Namar baki Sengbhalang kim patiaw iaka jingkyrpad jong ngi, ngi ruh ngim banse ban iaid shakhmat bad ka jingthmu babha jong ka Shnong.
U Lakiang ula ong ruh ba ka dorbar shnong kala rai ban kan ym don ka jingpakhang surok hapoh u pud u ang jong ka Dorbar shnong ha kiteki arsngi bad haka juh kapor ula kyrpad iaka ki paralok parajor ban sngewbha ban iawan shakatei ka fete ban kyrshan iakatei ka jingthmu kaba bha.
Uma Lakiang ula pynkut ruh da kaba ong ba ki Sengbhalang kin kitkhlieh hi lada don kno kano ka jingjia kaba sngewsih hapoh kine ki sngi.
Shillong, 4 Naiwieng:Ka HANM West Khasi Hills District ka la rai ban pynlong da ka pakhang shnong kaba 12 kynta ha ka 12 tarik mynta u bnai ka ban sdang naduh ka por 6 baje mynstep haduh ka por 6 baje janmiet.
Kane ka pakhang shnong kan treikam ha West Khasi Hill baroh kawei.
Katkum ka kyrwoh khubor na u Bah W Sohshang Vice President bad Bah P Kharbani Chief Organizing Secretary ka HANM West Khasi Hills District, ki la ong kane ka pakhang shnong ka long halor ka  nongrim ban pynkynriah kam noh ia u DC na West Khasi Hills District, ka jingbym lah ban pynshisha halor ka jingshah kawang petrol bom ki ophis sorkar ha nongstoin, ka jingbym lah ban weng MPDA ia u President ka West Khasi Hills District, bah Arphul Kharbani bad ka jingbym pyllait ia u Gabriel Sohlang Finance Secretary.
Kine ki nongialam ka HANM ki la ong ruh ba, ha ka jingshisha ka HANM West Khasi Hills District naduh ba shah kem u bah Arphul kharbani President bad u bah Garbriel Sohlang Finance  Secretary ki la iaid da ka lynti kaba jai jai ban pyllait noh ia ki nongialam katkum ki ain ki kanun, hynrei ka sorkar ka pyni pynban da ka bor ban pynngat syndon ia u nongialam jongki, ha ka kyndon ain iakjakor MPDA.
Kumta na ka liang ka seng kam banse ban pynlong noh da ka jingiakhih namar ngim don lad shuh ban kiar ngi khot ngi wer ia ki paidbah jong ka West Khasi Hills  District bad baroh ki Para ri ba kin iasnoh kti ha ki prokram iakhih jong ka seng, ngi kyntu ruh ia ki kup shiliang sem shiliang kiba bylla mynsngi bam mynstep ban ia shah shitom na ka bynta ban pyrshah ia ka jingleh donbor jong u DC, ong shuh shuh kine ki nongialam.
Ka seng ka la kyrpad ruh ia ki Driver Association kiba ju don ha syndah bad ka seng ha ki bun ki bynta ba kin bteng ban iatreilang bad ka seng.
Ka seng ka maham ruh ia kino kino ki riew shim kabu ki ban pynthohbria ia ka seng bad ban pynbudnam sniew kumba la jia teng ha ki ar sngi lynter ka jingkhot pakhang ophis ha ki sngi ba la dep.
“Ha kitei ki kynta jong ka pakhang shnong jong ka seng la shah tang ia ki kali nonghtoh khubor (press) bad kali kit nongpang (ambulance).
Ngi nym kynran dien ban iakhun ia ka jingangnud bad ka jingkwah jong ki paidbah ka west khasi hill District wat la ngi la shah thwet lane shah pyntieng ha ki bor pulit wat ban pynngat ain iakjakor Ia ki nongialam jong ka seng", pynkut kane ka kyrwoh khubor.
Shillong, 4 Naiwieng:Na ka liang jong ki pulit wat la ki la ioh ia ki jingring dur video lyngba ki (CCTV) halor ka jing thmu jong ki runar ban rahbor ia u khun jong u heh pulit ka East Jaintia Hills na phyllaw St.
Edmund College, hynrei haduh mynta kim pat ioh kem satia ia kitei ki runar.
“Ngi dang pynlong ia ka jingtohkit bad haduh mynta ngim pat ioh kem iano iano ruh bad ynda ngi la ioh kem ngin sa pyntip bad ka jingthwet ka dang iaid shaphrang" la ong u SP jong ka East Khasi Hills District u bah M Kharkrang haba kren ha u nongai khubor mynta ka sngi.
Lah ban pynkynmaw hangne, ba na ka liang jong u Principal jong ka St.
Edmund College, Sylvenus Lamare hadien ba u la ioh jingtip na u khun jong u SP ka East Jaint Hills District u bah MK Dkhar halor ka jingthmu jong ki runar ban rahbor ia u, u la leit ban ujor sha ki pulit jong ka thanat Laitumkhrah na ka bynta ban kem ia kitei ki runar.
Hadien kane na ka liang jong u Principal u la iathuh ba la dep ioh ring dur lyngba ki CCTV ia kitei ki runar kiba thmu ban rahbor ia utei u khun jong u heh pulit namar ha phyllaw jong katei ka college la buh ia ki CCTV ban ioh ring dur ia kiba thmu bad ki nongleh kam sniew.
Na ka liang jong ki pulit ruh hadien ba la ioh jingtip halor kane ka jingjia ki la pynlong ia ka jingtohkit bad ki la shim ruh ia kitei ki video ba la dep ring lyngba ki CCTV, hynrei katkum u SP bah M Kharkrang mynta ka sngi, ka long ba haduh mynta ym pat ioh kem ia no iano ruh bad ka jingtohkit ka dang iaid shaphrang.
Shillong, 4 Naiwieng:Ka seng Youth Jaintia Organisation ka la khang pyshah ia ki trok ban kit dewiong sha Bangladesh bad ba kim dei ban kit palat pud.
Katkum ka kyrwoh khubor ba la pyllait da u President ka seng YJO u Bah Banker Lymba u la ong ban a ka liang jong ka seng ki la kyrpad ba ka sorkar kam dei ban ailad ne ban shu peit tang ki khnmat hynrei kadei ban leh eiei bad ban pyndonkam da ka ain.
Lada ka seng ka lap ne iohi eiei ba na ka liang ka sorkar kam leh eiei ka seng kan shim da kawei pat ka rai ban khang shi syndon ia kine ki trok ba kit palat pud kiba pynkhein ia ka ain.
Shillong, 4 Naiwieng:Ka kynhun jong ki doktor hapoh ka jingialam jong u Joint Director u R Budnah mynta ka sngi, ki la hiar bran bran sha West Garo Hills hadien ba la ioh jingtip ba la khie ka jingpang shit ba mih na jingdait u kain pyrjong.
U Myntri ka koit ka khiah u Bah AL Hek la iathuh ba ka sorkar ka la phah ia ka kynhun Rapid Response Team (RRT) ba la ialam da u Dr Budnah ban leit bran bran hadien ba la khie kynsan kane ka jingpang ha katei ka District.
U Myntri u la iathuh ba 18 ngut ki briew ki la kem pang na kane ka jingpang shit ha kane ka taiew ba ladep.
U Bah Hek u la ong ba u la ioh jingtip ba kine kiba iohpang kidei na West Garo Hills.
Ia kane ka jingpang la lap nyngkong ha ka 18 tarik u Risaw ha kaba uwei u khynnah u la wan sumar hapoh Tura Civil Hospital ha ba u la ud pang baiong khlieh bad pang shit.
U Bah Hek u la ong ba ka sorkar jylla hadien ba la ioh jingtip ba la khie katei ka jingpang ha katei ka thain la pynher wut wut ia ki ki kynhun jong ka RRT.
U la ong ruh ba kitei ki 18 ngut kiba la ioh na katei ka jingpang 17 ngut la pyllait noh na hospital hadien ba ki la ioh jingsumar hynrei uwei u dang hapdeng ka jingsumar ha katei Hospital.
Na ka liang jong ka tnad Health and Family Welfare ki la pynbna paidbah ia ki briew ba kin long kiba husiar na kane ka jingpang.
Ka Sorkar ka la bthah ruh ia ki briew ba kin long kiba leh khuid sharud sha kiar khamtam ha ki jaka ba lang um namar ba ki kain pyrjong ki ba wanrah ia katei ka jingpang ki shong ha katei ka jaka.
Shillong,4 Naiwieng:U CEM ka Bah Pyn shngaiñ N Syiem u la pyn thikna ba ka Council kan ym ailad ba ka ain shongwai ba la pynkhreh da ka sorkar ka Meghalaya Regulation of Landlords and Verification of Tenants Bill  kan leh khlieh ia ki riti dustur jong ka jaitbynriew bad ka Council kumba la pynkup bor ha ka Sixth Scheduled  ka riti synshar ka ri.
“Ngi la rai ban pule bniah ia ka Bill ba dang pynkhreh ka sorkar", la ong u Bah Syiem  haba kren hynne sha ki nongthoh khubor.
U la iathuh ba un sam ia kane ka Bill sha baroh ki MDC ka KHADC khnang ba kin lah ban pule ia ka.
“Hadien ba la ioh ia ki jingai jingmut jong ki MDC, ka Executive Committee kan aiti ia ki jingai jingmut jongka sha ka sorkar jylla halor kane ka Bill", la ong u Bah Syiem said.
Ha kajuh ka por, u CEM u la ong ba ka  Council kan sa khot ia ka jingialang jong ki khlieh nongsynshar jong ki dorbar shnong bad ki Hima ban iakren ia ka jinglong jingman ha kane ka jylla.
“Ngin shim ia ka rai lang na ka jingialang kumno ban thaw ia ki lad ki lynti ban pynkut noh ia ka jingkynrum kynram  kaba la mih ha kane ka jylla", la ong u Bah Syiem.
U sngew ba ka sorkar ka dei ban shim ia ki lad ki lynti ba donkam ban pynjem ia ka jinglong jingman kaba klang ha kane ka jylla namar ba ka la ktah jur ia ki paidbah na ka jingiakhih jong ki sengbhalang bad ka jingpyni bor jong ka sorkar.
Shillong, 5 Naiwieng:Ka seng  “Megha laya Upper Primary School Teachers Association" (MUPSTA) State Level, kan pynlong ia ka  Central Executive Committee (CEC) jongka, ha ka 9tarik Naiwieng 2013 ha ka iing sah jong U General Secretery jongka, ha  Prof.
Colony, Kharmalki, ha ka por 10.
30 mynstep baniakren halor ki jingeh jong ki nonghikai ha ki rukom bapher bapher Ka seng ka kyrpad namarkata ia ki dkhot jongka bad ki nongkitkam bapher, ba kin poi khnang ha katei ka jingialang, na ka bynta ban iakren ia ki mat kiba kongsan bad kiba donkam bha jong ki nonghikai.
Shillong,4 Naiwieng:Saw bnai shuwa ban kut ka jinglong MDC bad shuwa ba ka KHUDA kan pyndep ia ka jingshakri ba san snem jong ka ha District Council, ka la mih ka jingiapra mynta ka sngi,  ha kaba mynta ka HSPDP kawei na ki seng riewlum kaba ia donlang hapoh ka KHUDA ka la mih noh ryngkat bad ki lai ngut ki MDC kiba kynthup ia u Bah PK Pangniang, Bah LG Nongsiej bad Bah Enbin K Raswai.
U Bah L G Nongsiej u la iehnoh ia ka kam Executive Member, katba u Bah Pangniang u la iehnoh ia ka kam Chairman ka Traditional bad Usages.
Haba ia kren bad U bah LG Nongsiej, ha ryngkat ka jingdon lang U bah PK Pangniang, ba la synran lang da U bah HS Lyngdoh, uba dei u nongialam jong katei ka seng, kitei ki MDC ka HSPDP, ki ong  “Ngi  weng ia ka jingkyrshan ka dei namar ka jinglong jingman ha ka jylla bad khamtam haba ka seng ka ieng ha ka nongrim ban dawa ban pyntreikam ia ka Inner Line Permit ha ka jylla".
La iohi ba ha ka Dorbar jong ka District Council, kaba dang shu dep shen, ka HSPDP kam shym la kyrshan ILP, ha ka mat ia kren ILP bad kane ka la pynlyngngoh ia kiba bun ba lang, hynrei mynta da ka jingiehnoh ki lai ngut ki MDC ia ka KHUDA, ki jingshisha ki la paw noh ba katei ka seng kam shym la kren eiei halor ka ILP, namar ba shuwa ka dorbar ki la dep ia kren bad u CEM ka KHADC u Bah Pynshngain N Syiem ban pdiang ia ka jingiakren halor ka ILP ha kaba u la CEM u la kular ban shimkhia, hynrei hadien pat u la kyntait noh ia kane ka mat jingdawa jong ka seng bad ha ka jaka ka ILP u la shimkhia pynban ia ka Village Administration Bill, ong ki lai MDC ka HSPDP.
Haba kylli pat balei kim shym la kyrshan ia ka jingiakren kaba la wanrah hapoh ka dorbar ban kyntu ia ka sorkar jylla ban pyntreikam ia ka ILP, na ka liang u bah Pangniang ula ong ba “Ka seng ka ieng skhem bad bat skhem ia ka jingiatehkular bad ka KHUDA, hynrei kala shah kyntait pat ia ki jingdawa kiba kala buh hakhmat ka EC kaba la ialam da u bah Syiem bad dei halor kane ka nongrim ngi la weng ia ka jingkyrshan" la ong u bah Pangniang.
“Kam don jingmut ba ngin pyrshah ia ka KHUDA katba ngi dang don hi hapoh ka KHUDA, ngi iengskhem ha ka jingkular kaba ngi lah iateh, hynrei haba ka jingkular kam poi shaei shaei ruh, kan bha ba ngi weng noh ia ka jingkyrshan namar ngin long laitluid ban kren halor ka jingeh jong ka jaidbynriew bad lada ngi don hapoh ka EC ngin shah teh shah khum" la ong u bah Nongsiej.
“Ka ILP kadei ka mat jong ka jaidbynriew bad kum ki nongmihkhmat kiba lah shah jied ngim sngew hun ban shu sngap jar, dang lah ka jaidbynriew ban ia ka shuki kaba ngi shong" la pynkut u bah Nongsiej.
Ha kawei pat ka liang u bah Pangniang ula ong ba ka HSPDP ka pyrshah jur bad pynrem jur halor ka jingkem bad jingpynngat ia ki nongialam kiba dawa ban pyntreikam ia ka ILP hapoh ka ain MPDA bad ula ong ruh ba ka seng ka pynrem jur halor ka jingpynngat MPDA ia u President ka HANM West Khasi Hills u bah Arphul Kharbani.
Nalor kane ula kyrpad ruh ia ka sorkar jylla bad pyllait noh bad weng noh ia ki kyndon kiba ki dkhot bad ki nongialam kila shha pynngat khnang ban wanrah biang ia ka shongsuk shongsain sa shisien pat bad ula kyntu ruh ia ka sorkar ba kadei ban khot iakren noh ia ki sengbhalang ban ia poi noh sha ka jingiasngewthuh jingmut.
Shillong,4Naiwieng:“Ngi kiba soi kyrteng harum, kiba long ki kmie ki kpa jong ka Shnong Mawlai, ngi pynpaw ia ka jing sngew khia da ka jingtieng bad jing sngew syier ia la ki jong ki khun ki kti, ha kaba iadei bad ka jinglong jingman ka imlang sahlang ha kine ki sngi, khamtam lei ha kaba iadei bad ka jingthmu leit pyniasoh HNLC (seng kieng atiar) jong kawei na ki sengbhalang ba pawkhmat ha Mawlai, ka KSU Mawlai Circle" ong ka kyrwoh ba la soi da ki 28ngut ki kmie ki kpa kiba shong ba sah ha Mawlai.
“Katei ka jingthmu baroh kat kum ka jingsngew jongngi, ka mih na kitei ki samla, ka long halor ka jingmynthi lane ka jingsynshar donbor ka sorkar MUA II jong U Mukul Sangma ban pyntrei kam ia ka Inner Line Permit, ka ain ka ban iada ia ka jaitbynriew Hynniewtrep na ki nongthombor ki mynder ri bad ki khyllah jait" ong biang ka kyrwoh.
“Ka ding jong ka ILP, ka la sdang ban klang ha ka Jylla ka jongngi, ka sorkar ha ka jaka ba kan pynlip, ka la nang theh petrol pynban ar shah, da kaba kem, tied, shoh bad pynngat kyndon katba sngewbit da kita ki nongbat ain".
“Ngi ki kmie ki kpa, ngi maham jur ia ka sorkar MUA II jong U Mukul Sangma, ba u dei ban shim jingkitkhlieh lada ki khun samla jong ka shnong Mawlai bad jong ka jaitbynriew Hynniewtrep, ki leit ban kieng atiar bad ban rah suloi biang.
Kumta  Dr Mukul lane ko ki MLA ba kyrshan ia kane ka sorkar synshar donbor to pyrkhat sani bha ia ka lawei ki khun ki kti jongphi ruh, da kaba phin khot iakren biang sa shisien ia kine ki sengbhalang bad ban pyntreikam noh mardor ia ka Inner Line Permit (ILP) hapoh ka Jylla, khnang ba ngin ia im suk im sain biang sa shisien" pynkut katei ka kyrwoh.
Lah ban kdew ba ka KSU Mawlai, ka dei ka seng ki samla pule kaba la heh bad la iar bha ha Mawlai , ka dei ruh kawei ka na ki sengbhalang kaba pawkhmat bha ha ka thain Mawlai baroh kawei, ka la byrngem kham mynshwa ban leit pyniasoh ialade bad ka HNLC, lada ka jingiakren halor ka mat ILP kam larkam bad ka sorkar U Mukul Sangma.
Shillong, 5 Naiwieng:Hadien ba la shah siat iap san ngut ki pulit ha ki suba lehnoh GNLA mynta  ka step, u DGP ka jylla u Bah Peter Hanaman u la hiar wut wut sha Garo Hills ban pynlong ia ka jingbishar bniah ia ka jinglong ka suk ka sain.
Mar mar, ka Myntri kam pohiing ka jylla ka Kong Roshan Warjri ka la pynlong ia ka jingialang bad u DGP halor ka suk ka sain bad ka ain ka nun ha ka thain Garo hills ba la shah ktah na ki kam lehnoh.
U Bah Hannaman u la mareh bran bran sha Garo hills ban peit hi da lade ia ka jinglong jingman bad u iakynduh ia ki heh ka district.
Haba pynpaw ia ka jingsngew lem sha kiba khlad noh, ka KongWarjri ka la pynrem jur ia ka jinghiar thma ia ki pulit da ki lehnoh  bad ka la ong ruh, ba ka sorkar kam nym ailad ban pynthut ua ka suk ka sain.
Shillong, 5 Naiwieng:Hynnin ka sngi la lap ka metiap I khunlung kynthei ba dang shu kha ba la thep hapoh ka pla la bret ha kawei ka jaka mar syndah bad ka skul JJM Nichols Roy.
Ia katei ka met iap la lap da khynnah skul kaba la pyntip sha ki nonghikai ka skul JJM Nichols Roy, Nongstoin.
Katkum ka khubor ba la ioh lum ka iathuh, kane la lap nyngkong da kawei ka khynnah ba leit skul ha JJM, kaba la lap ia ka pla ha ka sngi Saitjain na ka jaka ba la tip kum ka Lailad ka surok ban leit sha ka shnong Nongpyndeng.
Pynban hynne ka step katba ka dang iaid lynti ban leit sha ka skul ka la lap biang ia katei pla bad ka la rah syndon sha skul da ka jingpyrkhat ban ioh don ei ei ha ka pla.
Yn ka la plie ka la lap pynban ia i khunlung ba la khlad bad mar mar ka la pyntip sha ki bor pyniaid skul ha kaba u Principal ula shimti bad ujor sha ki pulit ryngkat ka jingtiplang jong ka VDP Nongpyndeng.
Ki pulit ki la leit ban shimti ia ka metiap i khunlung bad rah ban leh post mortem katkum ka rukom, ka jingtohkit halor kane ka jingjia ka la dangiaid shakhmat.
Shillong, 5 Naiwieng:Mynta ka sngi Hatmajai ka Dorbar shnong Madanryn ting ki la wan ban pyrshah jur ia ka jingthmu ban pynrung kyrteng ban thep vote ia ki 300 ngut ki shipai hapoh katei ka shnong.
Hynne ka sngi na ka liang jong ka tnad Elekshon DC Shillong ki la pynlong ia ka sngi bishar paidbah ha ka ban pynrung  ban thep vote, hynrei na ka liang jong ka Doprbar shnong hadien ba ki la ioh jingtip halor kane ki la wan ban khang pyrshah ia ka jingpynrung kyrteng ia ki shipai ki ba don kumba 300 ngut eiei ki ba trei hapoh ki tnad shipai ba don hapoh katei ka thain.
Haba iakren bad ka tnad elekshon ki la iathuh ba ka shnong ki la wan ban ujor ha ki ia ka jingpynrung kyrteng ia kitei ki shipai hynrei na ka liang jong ki la ong ba ka kamram jong ki ka long tang ban shu pdiang tang ia ki kot ki sla bad ka jingpynrung kyrteng ka shong ha u DC ban peit ne ban bishar.
Nalor kitei ki shipai  sa kumba 300 tam ngut ki paidbah kham bun kidei ki bar jylla ki ba wan ban pynrung kyteng ialade ban thep vote ha katei ka shnong.
Napdeng kine ki riew paidbah khambun kidei ki bar jylla kiba la wan ban aplai biang ban ioh thep vote watla kim ioh thep vote mynshwa.
Shillong, 5 Naiwieng:U Lat ka jylla Megha laya u Dr KK Paul u la pynrem jur ia ka jingshah pyniap san ngut ki pulit ha ki lehnoh ha South Garo Hills.
U Lat u la phah ia ka jing sngewlem sha kiba haiing jong kito kiba khlad noh.
Ka myntri kam pohiing ka jylla ka Roshan Warjri ka la pynthikna ba ka sorkar kan leh da kaba tyngeh pyrshah ia kiba donkti ha kam.
Haba pynpaw ia ka jingsngewsih bad ka jingpynrem ia ka jingshah siat iap jong san ngut ki pulit, ka Kong Warjri ka la ong ba u Parliamentary Secretary ba peit ia ka tnad kam pohiing ka jylla u Winnerson D Sangma, bad u DGP ki la leit hiar kyrkieh wut wut sha Garo Hills  ban pynlong ia ka jingjurip ia ka jinglong jingman.
Ka la pynrem jur ia ka jingjia bad pynpaw ia ka jingsngew lem sha kiba haiing jong kiba la khlad noh.
U working president ka UDP u Bah Paul Lyngdoh u la ong ba ka dei kawei pat ka jingjia ba ktah jur ia ka burom jong ki pulit ka jylla tang hapoh hynriew bnai.
U Bah Paul u la ong ba kane ka jingjia ka pyni ba ka don ka jingsynjor ka ain ka nun bad ka jingsuk ka la phet krad na ka thain Garo Hills.
U la ong ba u Myntri Rangbah mynta u la dei ban pynleit jingmut ha la iing ym ban leit shang pynban shabar ri.
“Ka sorkar jylla ka la ialam ia ki pulit ka jylla sha ka jingjah burom" la ong u working president ka UDP.
U Bah Paul u la phah ia ka khubor sngewlem sha kiba haiing jong kito kiba la khlad noh ha kane ka jingjia.
Kumjuh u MLA ka UDP na Nongthymmai u Bah Jemino Mawthoh u la ong ba ka long shisha kaba sngewsih ba ki pulit kiba don ha ka kam, kin shah pyniap ha kane ka rukom.
“Ngi pynrem jur ia kane ka jingjia", la ong u Bah Mawthoh.
Haba pynrem jur ia ka jingjia, u Bah Mawthoh u la ong ba ki pulit kiba shah pyniap ki dei kiba sah ha ka constituency jong u.
Shillong, 5 Naiwieng:Na ka liang jong ka UDP Youth Wing Ranikor Circle, ka sngewpyrshah jur halor ka jingkhot jing ialang sop sop jong u Bah Khranglin Lyngkhoi, President jong ka UDP Ranikor Circle la shai ka sngi, ha Shillong khlem da pyntiplang ia baroh ki dkhot bad nongkitkam jong  circle.
Katei ka seng, ka pynpaw ia ka jingsngewlyngngoh shuh shuh ka long ba u la khot ia kane ka jingialang tang ia kito ki dkhot ba u sngewtynnad ha ryngkat bad ka bai nongsngi.
Katei ka kyrwoh, ka ong ba ha ka jingshisha u ladei ban khot ia ka jingialang hapoh ka Constituency la jong, hynrei namar ba u don ka jingthmu barieh jong u ha ryngkat bad katto katne ngut kiba ha syndah jong u na ka bynta ban pynithuh ia u briew u ba ki thmu ban pynieng candidate ha kane ka MDC Election, 2014.
U ne u briew ba ki thmu ban pynieng u dei u President jong ka UDP Nongjri Zonal Unit bad ha kane ka MLA Election ba dang shu dep shem u la ia leh pyrshah ia ka party da kaba leit kyrshan ia ka Congress bad na ka Polling Station Kulang jong u ka UDP ka ioh tang saw votes.
“Ngi na ka liang jong ka Youth wing ngi dap da jingsngewkhia  kaba khraw halor kane ka jingleh jong u President namar ioh ba kan ia lam sha ka jingpynpait pynpra ia ka Party kaba la sdang wan dur bad nangroi katkum ba paw ha kane ka MLA Election ba dang shu dep namar ba ka seng Lyngba U Bah PK Raswai ka la shah rem tang da ki 400 votes ei ei" ong shuh ka kyrwoh na U bah DE Turnia President UDP Youth Wing Ranikor Circle.
Katei ka shnat jong ki samla, ka  kyntu ia ki dkhot, nongkitkam bad sha baroh ki nong kyrshan baieit jong ka UDP ba kim dei ban shah ialam bakla ha kum kine ki nongialang kiba pyrkhat tang na ka bynta ka jingmyntoi shimet ym na ka bynta ka bha ka miat jong u paidbah.
Babu Kular KhongjiremKi M Tablet ne Mobile Tablet (Meghalaya Tablet) ne ki Mukul Tablet kumba ki ju ia khot paidbah (namar mar ia plie la mih shwa ka dur U Dr.
Mukul ha kine ki Tablet) ka dei ka sienjam kaba kham phylla ba ka Sorkar MUA – II ka la shim ban ai Tablet ia baroh ki Khynnah Class – XII kiba pule ha kino kino ki line (Arts, Science ne Commerce).
Bun hi ki Kmie ki Kpa kum ma ngi ki la sngewkmen bad shongshit bha ba la ioh Tablet ei na ka Sorkar.
Yn nai iakren ia ka jingkmen jong ki Khynnah Class – XII kiba la ioh ei ia kitei ki Tablet khlem jingsiew ei ei bad ka long shisha ka jingkyrkhu ha kito ki Khynnah kiba nang ban pyndonkam hok ia ki.
Hynrei, lada ym don ki Kritik (Ki Nongpynshongnia ia kaba dei bad kaba lait), ki Paidbah kin nym sngewthuh satia kaei ka jingmut kaba don ha lyndet jong ka jingai ei Tablet namar ka la pynlut da ki klur ia ka pisa paidbah.
Lada thoh ne pyni lut,  la thait ne jlep noh ban pule, hynrei ban nang ia ioh pyrkhat bad puson ia ka jingmut ba don ha rieh ne ha lyndet ia ka bor jingpyrkhat ne ka Plan jong ki briew kiba stad, ngin iapeit mynta iwei-ar jingpashat jingmut.
Kawei na ki buit Politics jong kane ka Sorkar MUA- II ba la ialam da ki Politician shalak ka long ban pynlong popular ne put turoi ia ki kam ha khmat ki Paidbah, khamtam ia ki khynnah Class-XII.
Ki Class XII ki dei ki Khynnah ki ban sa dap 18 snem naduh mynta u snem bad shen kin sa ioh rung thymmai ha ka thup Electoral Roll kum ki Nongthep Vote thymmai.
Kumta, ban ioh ka jingieit bad jingshaniah ia ki ha kine ki Election MDC bad MP ki ban sa long shen ha u snem 2014, ka Sorkar MUA – II ba sian buit ka la sam ei syndon da kitei ki Tablet khnang ba kin ia noh mynsiem ban ai Vote ia uno uno U Candidate ba la pynieng da ka Seng Congress.
Kam dei tang kata, hynrei ka jingiakhih ILP jong ki Khynnah Samla pule ka la pynduh mynsiem shibun ia kane ka Sorkar MUA – II.
Don ki khep ba U Nongialam jong kane ka Sorkar U la kren bein bad kren kop ia ki Seng jong ki Samla pule haduh ba kin da sngew mong bad sngew buh khoh bha.
Ban pynum dohnud ia kine ki Samla pule bad ban pynthanda ia ka jingmut jong ka jingiakhih ILP jongki (divert the attention) bad ba kin sngew pyrshah noh ia ka Seng Samla Pule lajong hynrei ba kin ia shah noh sha ka liang Sorkar, ka Sorkar MUA – II,  da ka jingshalak jong U Nongialam jong ka, ka la pynbiej noh da kaba ai ia ki M.
Tablet sha baroh kine ki Samla Pule Class – XII kiba pule mynta u snem 2013, hynrei artatien pat la kan ai biang ne em ia kito ki Khynnah Class- XsII ki ban shong ha une u snem 2014 namar ba ka la dep ka Election MDC bad MP 2014.
La dei ruh ban thoh pynshai ia ka jingleh shiliang khmat ka Sorkar tang ia ki Class – XII, balei pat ia kiwei ki Khynnah Pule ha kiwei ki kum ki Class X, XI ne kiba khem heh Class ha ki Degree Level shaneng.
Kumno kine ki Khynnah pule kin sngew bad kiei pat kiwei ki lad pynbiej jong kane ka Sorkar ia ki, khnang ba kin ia ngop ban thep Vote Congress  ha u candidate ka seng Congress ha ki Election 2014 ban wan.
La dei  ruh ban thoh pynshai shaphang ka rukom pynlut ka Sorkar T.
6 hajar tam ei ei ka pisa na ka bynta uwei uwei/kawei kawei ka Khynnah Class- XII haduh 25 hajar ngut tam eiei.
Balei kam lah ban pynkiew ia ka Scholarship (ka bai iarap pisa) jong ki Khynnah Skul namar  ka bai skul ha Skul bad College kim iahap shuh bad ka bai scholarship jong ki.
Ne, balei ki Khynnah kin hap siew hi ia ka bai Computer ban ai tulop ia ki Nonghikai Computer jong ki man la u bnai.
Balei ka Sorkar kam lah ban iarap ia ka tulop jong ki Nonghikai Computer khnang ban lait siew ki Khynnah Skul katkum ka jingthmu ka RTE ban pyllait ei ia baroh ki jingsiew jong ki Khynnah ha Skul.
La dei ruh ban pynshai ia ka jingpyrshang jong U Nongialam ba donbor jong kane ka Sorkar MUA – II ban put turoi ialade kumba la leh U Laloo Prasad Yadav, U Chief Minister ka Bihar ha kito ki por ne ha Mayawati, ka Chief Minister ba leh donbor jong ka Uttar Pradesh ha kito ki por ban buh ia ki dur ne statue jong ki ha kylleng ki jaka paidbah bad wat ha ki kot pule jong ki Khynnah Skul.
Hato une u Chief Minister jong ngi ruh u don jingmut kum ka kata?.
Kynmaw paidbah, ka jingsarong ka wan ha shwa ka jingjot bad ynda la sloit  ka iktiar, wat U Syiem ruh U kylla riew madan syndon.
lah ban iarap ia ka tulop jong ki Nonghikai Computer khnang ban lait siew ki Khynnah Skul katkum ka jingthmu ka RTE ban pyllait ei ia baroh ki jingsiew jong ki Khynnah ha Skul.
La dei ruh ban pynshai ia ka jingpyrshang jong U Nongialam ba donbor jong kane ka Sorkar MUA – II ban put turoi ialade kumba la leh U Laloo Prasad Yadav, U Chief Minister ka Bihar ha kito ki por ne ha Mayawati, ka Chief Minister ba leh donbor jong ka Uttar Pradesh ha kito ki por ban buh ia ki dur ne statue jong ki ha kylleng ki jaka paidbah bad wat ha ki kot pule jong ki Khynnah Skul.
Hato une u Chief Minister jong ngi ruh u don jingmut kum ka kata?.
Kynmaw paidbah, ka jingsarong ka wan ha shwa ka jingjot bad ynda la sloit  ka iktiar, wat U Syiem ruh U kylla riew madan syndon.
Shillong, 5 Naiwieng:San ngut ki pulit ki la kyllon iap ha ka jingshah hiar thma ha ki suba lehnoh ka Garo National Liberation Army (GNLA).
Katei ka jing kyllon iap jong kitei ki san ngut ki pulit la jia mynta ka sngi ha ka por 11:30 hapoh Bangjakona kaba don hajan Kapasipara ha South Garo hills District.
Katkum ka khubor na ki pulit la iathuh ba san ngut ki pulit ki la kyllon iap ha katei ka jinghiar thma bad ka kynhun lehnoh ka GNLA.
Napdeng kitei ki san ngut ki pulit kiba la kyllon iap ki kynthup uwei u pulit havildar bad saw ngut ki langrut.
Ki pulit ki la shah hiar thma katba ki dang mih na Baghmara District head quarter ka South Garo hills ban leit sha West Garo hills district headquarter Tura ban leit shaw ia uwei u koidi.
Ki pulit constable ki ba la kyllon iap la tip kyrteng kum u Rakki CH Sangma, DFM Lekichyne Ryngklem, katba u Dondiram Marak, u Bipul Rabha bad u Manshanstar Nongdhar kiba dei jong ka 3rd MLP battalion.
Kitei ki lehnoh ki rah ei lai tylli ki suloi AK bad kawei ka carbine na ki pulit.
Ki pulit ki dang dang pynlong ka jingthwet kaba jur ban lap ia ki lehnoh kiba donkti ha kane ka kam.
U Latka Jylla, U KK Paul, u pynrem jur ia ka jingsiat iap ia ki 5ngut ki pulit mynta ka sngi, ha South Garo Hills bad u phah ia ka khubor sngewlem sha kiba ha iing jong kitei ki pulit kiba la duh ia la ka jingim jong ki.
Shillong, 5 Naiwieng:Watla ka sorkar ka pynkhreh shaid shaid ban thaw ia ka ain shongwai iing ne ka Tenancy Bill, hyn rei na ka liang ki Rangbah Shnong ki la pyn paw ba kin ieng pyrshah beit ia kane na mar ki ong, ka dei tang ka ‘Ain ban Pyn long tang kum ka Dieng Tyllaw’.
U Rangbah Shnong ka Rynjah Bah CK Pasi haba kren hynne bad u Rupang u la ong ba ka Tenancy Bill kaba pynkhreh da ka sorkar jong u Mukul Sangma, kum u Myntri Rangbah ka long ka ain kaba thmu ban pynlong tang kum ka dieng tyllaw ia ki Rangbah Shnong khlem don bor ei ei.
“ngi la rai ban pyrshah beit ia kane ka Bill jong ka sorkar u Mukul", la ong u Bah Pasi.
U la ong ba katkum kane ka Bill, baroh ka bor ka shong ha u Deputy Commissioner uban khlieh ia kata ka Task Force Committee kiban ai license nadong shadong bad u rangbah shnong um don bor ei ei.
“Kane ka la iuhroit ia ki dorbar shnong, ia ki rangbah shnong kiba la pynkup bor katkum ka 6th Scheduled jong ka riti synshar ka ri", la ong u Bah Pasi bad bynrap ba ka District Council kaba dei peit ia ka riti ka dustur ka dei ban leh ei ie halor kane.
U Bah Pasi, u la ong ruh, ba kane ka ain ka long kaba leh khyllah, ha kaba u trai iing bad ki nongshong wai, ki hap ban bam smai da kaba leh affidavit.
“Ki trai ki hap leh affidavit, ki nongshongwai ki hap leh affidavit.
Ngi dei kiei ha la ri lajong ban hap leh affidavit", la ther u Bah Pasi ia ka sorkar.
U la ong ba u Myntri Rangbah u Mukul Sangma bad ki ophisar jongu, ki la sngew stad palat da kaba khein bein lut ia kiwei pat kum ki biej.
“U Mukul bad ki ophisar jongu, ki la sngew stad palat ki khein ia ngi ki biej suda", la ong u Bah Pasi.
Haba kylli, aiu un leh lada ka sorkar kan pyntreikam ia kane ka Bill, u Bah Pasi u la ong ba lada ka pas ruh ngim nym treh ban pyntreikam, ngin pyntreikam da ka rukom katkum ka riti dustur.
Kane ka ain ka ka pyrshah ia ka 6th scheduled, bad ka la khynra lut ia riti dustur ka jaitbynriew jong ngi.
U la ong ruh ki rangbah shnong kim lah pdiang ia kane ka ain kaba pynjot ia ka rukom ba la buh da ki longshwa ha ka synshar ka khaddar.
Shillong, 5 Naiwieng:Hadien ba la mih noh ka HSPDP na ka shatri ka KHDA ha KHADC, sa ka UDP kaba rieh tngen lang ha kane ka shatri jong ka Congress, mynta ka la don ka jingpyrkhat halor kane.
Ka UDP ka la pan ia ka kaiphod na u nongialam ka Parliamentary Party (PP) ha KHADC u Bah Remington Pyngrope halor ka jinglong ka sain pyrthei ha ka Council.
“Ngi la khmih lynti ban ioh ia ka jubab la ban bteng ne em ia ka jingkyrshan ia ka Executive Committee ba la ialam da ka Congress ka Khasi Hills United Democratic Alliance (KHUDA) ha KHADC, bad ia kane yn sa iakren hadien ba la ioh ia ka kaiphod na u Bah Pyngrope", la ong u working president ka UDP u Bah Paul Lyngdoh ha kane ka sngi Hatmajai.
U Bah Paul u la ong ba ka PP ha ka KHADC kan sa iakynduh lashai ka sngi Balang hadien ka jingialang jong ka State Election Committee.
“Ka dur ka dar kaba shai kan sa paw lashai ka sngi hadien ba la wai ka jingialang", la ong u nongaiktien ka UDP.
Shwa ia kane, lai ngut ki MDC ka HSPDP ki la weng noh ia ka jingkyrshan na ka shatri ka Congress ha KHADC hadien ba ki la kam ba ki la shah shet halor ka Inner Line Permit (ILP).
Ka rai jong ki lai ngut ki MDC ka HSPDP kynthup u EM Bah LG Nongsiej, Bah KP Pangngiang bad u Bah Enbin K Raswai ban weng noh ia ka jingkyrshan ka long ka jinglyngngoh hadien ba kim kyrshan ia ka resolution halor ka ILP hapoh ka iing dorbar.
Hynrei hadien shi sngi, ki la pynbna ba ki la mih syndon na kane ka shatri ka Congress.
Shillong, 5 Naiwieng:Ka Seng Samla Shnong Shilliang Umkhen (SSSSU) ka la daw weng kam pyrshah ia lai ngut ki doktor jong ka North Eastern Indira Gandhi Regional Institute of Health and Medical Sciences (NEIGRIHMS) kiba kynnoh ba ot shet (ot ia jinglong shynrang) ia 13 ngut ki khynnah shynrang kaba long beain bad pyrshah ia ka hok longbriew.
Ki lain gut ki doktor ba shah kynnoh ban ot sher ia ki 13 ngut ki khynnah jong ka Meherbaan Orphanage ki long Dr Habib Md.
Reazul Karim (Urologist), Dr Syed Wasim Hassan (Anaesthetist) bad  Dr Mhd Yunus (Aneasthetist).
Ha ka shithi sha u myntri ka koit ka khiah ka sorkar India, u president ka SSSSU Bah JJM Wallang, u la ong, “ngi dawa ba ki bor ba dei peit ba kin pynshitom ia ki doktor bad ban pynduh kam da kaba pynkut noh ia ka license kum ki doktor".
Ka shithi ka la ong ba hapdeng u Nailur 30 tarik haduh  6 tarik Risaw, 13 ngut ki khynnah ba sah ha Meherbaan Orphanage, Shillong ki la shah ot sher ia ka jinglong shynrang jongki khlem kano kano ka jingtip bad ka jingmynjur ki kmie ki kpa kiba sah ha ki shnong ba jngai.
Ki 13 ngut ki khynnah la wanrah ha katei ka jaka sah khunswet ki la shah ot kumtei khlem kano kano ka jingmynjur.
Ka SSSSU ka la ong ba ka jingpyndonkam ia katei ka jaka sumar kaba pawnam ha kane ka bynta kum ka jingleh niam, khlem ka jingmynjur jongki, ka long kaba dei ban buh jingkylli, beain bad bym shongnia".
Ka SSSSU ka la dawa ba dei ban pynshitom ia ki doktor ba donkti ha kane ka kam bad dawa ba dei ban pynshitom ia ki bor jong ka NEIGRIHMS kaba la shah ban leh ia kane ka kam.
Shillong,24 Jylliew:Ki la don katto kat ne ngut ki MDC kiba la wanrah ia ka motion ban iatai ha Ing Dorbar ka KHADC halor ka hukum ba la pynmih da ka National Green Tribunal ban khang tih dewiong bad tih shyiap.
U bah M.
Maw sor, MDC ka Mawshyn rut bad u bah Mansturdy Nongrem, MDC ka Langrin ki dei ki ar ngut ki MDC kiba la wanrah ia ka mat, ban iatai halor katei ka phang ban pynsngew ia ka jingeh ba ki paidbah ki ia kynduh halor katei ka hukum ka NGT ban khang ia ka jingtih dewiong bad kumjuh ruh ka jingshalan dewiong.
Hynrei ka shongknor ka Ing Dorbar ka kong Teilinia Thangkhiew, kam shym la ailad ban ia kren ia katei ka phang, namar ba katei ka kam ia mynta ka dang iaid hapoh ka ain.
U MDC ka Lyngkyrdem u bah Jansing M Tynsong, u la wanrah ia ka mat ban iatai halor ka jingkhang ka NGT ban tih shyiap, bad u la thmu ban wanrah ia katei ka mat ban kyntu ia ka Executive Committee ka KHADC ban leh eiei ia katei ka kam, hynrei ia katei ka kam ruh ym shym la ailad ban iatai ha Ing Dorbar namar ba ka dang iaid hapoh ka ain.
Shillong,24 Jylliew:Ka kong Plenty Syiem kaba sah ha  Kharmalki, Shillong ka la ujor sha ki pulit ka Laitumkhrah, ba ha ka 1 tarik u jylliew, ha u snem 2000, ka la aiti ia ki kot ki sla ba dei jong ka Hima Nongmynsaw ha ar ngut ki briew u   Hindro Sama kha  bad u SP Nongphud, da ka jingiakular ba kin pynphai noh hadien ba ki la dep ban Xerox ia katei ka kot.
Ka la ujor sha ki pulit ba haduh mynta ruh kitei ki briew kim shym la wan pynphai ia kitei ki kot ki sla bad ki la pyndonkam bakla ruh ia kitei ki kot dulir na bynta ka jingmyntoi shimet jong ki.
Shillong, 24 Jylliew:Ka Kashatri High Court ka Meghalaya ka la mana pyrshah ban pynieng kali heh ha thain Khyndai Lad, Thana Road bad Jail Road na duh 7 baje mynstep ha duh 10:30 janmiet.
U SP jong ka East Khasi.
Hills u la ong ba kane ka long na ka bynta ka jingtip jong ki paidbah ba ia kane ka rai jong ka iing bihsar la pyntrei kam mardor ha kitei ki jaka bad lada lap mano mano ba pynkhein yn pynshitom katkum ka ain namar ka long pyrshah ia ka rai jong ka iing bishar.
La kyntu ia baroh ki paidbah ba kin sngewbha ban bat ia kane.
Shillong,24jylliew: ‘Ka sorkar ka la thaw ia ka komiti ka ban peit bniah ia ki phlim bad hadien kata kin ai ka syrnod la ka ta ka phlim ka long ne-em kaba lah ban pyni paidbah.
Ia katei ka Film Screening Committee na bynta ka East Khasi Hills  yn khlieh da u Deputy Commissioner kum u Chairman,  bad u Assistant Director of Information and Public Relations, East Khasi Hills, kum u Member Secretary.
La hukum sha baroh ki nongshna phlim hapoh East Khasi Hills ba ki dei ban ioh ia ka syrnod na ka komiti shuwa ba kin pynmih paidbah.
Na ka bynta ki jingtip ba kham bniah lah ban ioh na Office of the Deputy Commissioner, East Khasi Hills District, Shillong lane  Member Secretary of the Film Screening Committee, Assistant Director of Information and Public Relations, East Khasi Hills, Shillong.
Jowai, 6 Naiwieng:Ka jingsniew palat jong ka surokbah NH-44 ha kiba bun ki bynta khamtam ha ki bynta jong ka shnong Khliehriat kala pynlong ia ka seng HNPF, East Jaintia Hills District lyngba u ma Marshall Biam ban dawa kyrkieh ia ka tnat sorkar ba dei peit ia kane ka surok ba kan maramot noh shisyndon khlem da da pynslem shuh.
U ma Biam u ong ba kine ki bynta kiba sniew eh jong kane ka surok ka dei ka bynta kaba iaid ba ieng jong ki khynnah skul kiba pule ha Khliehriat Higher Secondary School bad Holy Family English School.
Ula ong namar ka jingsniew ka surok ki kali rit bad kali heh ban pyniaid ia ki thliew ki syar bunsien ka long ka jingma ia ki khynnah skul kiba leit skul ha kine ki skul bad kumjuh ia ki nongiaid nongieng lyngba kane ka surok.
U ma Biam u pynkut da kaba kyntu ia ki bor sorkar ba dei peit ia kane ka surok ba kan maramot khlem da pynslem shuh khnang ban lait na kino kino ki jingjia ba sngewsih ia ki nongiaid nongieng ha ki bynta jong kane ka surok.
Shillong, 6 Naiwieng:Ka Khasi Students Union, Madanrting Unit ka pynpaw ia ka jingsngewkmen iaka jing shim khia jong ka Dorbar Shnong Madanrting ia ka jingpyrshang jong ki mynder bad ki bar jylla ban ioh long trai shnong, lyngba ka jingpyrshang jong ki ban ioh iaka EPIC.
Ka Seng hi ka ai jingkyrshan ba pura iaka Dorbar Shnong ban ialeh ban khang lad ia ka jingwan tuid kyrthep ki mynder sha ka jylla jong ngi, namar kane hi kan sa pynkyndit thiah ia kiwei pat ki Dorbar Shnong ki bym pat sdang ban pyrkhing lyngba ki ain shnong jong ki.
Ka riti synshar jong ka ri India lyngba ka 6th Schedule ka la ai bor kyrpang iaka Dorbar Shnong ban iada bad pynneh pynsah ia la ka jaitbynriew rit paid ha baroh ki liang, namar kata ka seng ka kyrpad iaki bor District bad kumjuh ruh ia u C.
E.
O ka jylla ban shim khia iaka jing ujor jong ka Dorbar Shnong MadanrtingKyntang iawai, ka Seng kaba ieng skhem halor ka nongrim ban iada , kynteiw bad pynneh pynsah iaka jaitbynriew kan iai bud dien ia kane ka kam tad haduh ba kine ki mynder ne ki bar jylla kin ym ioh lad ban leh trai Shnong haka jylla hi baroh kawei, ong ka kyrwoh na U bah Mr Banraplang Pyngrope, President Khasi Students Union, Madanrting Unit.
Shillong,24 Jylliew:Mynta ka step ha ka por 8 baje eiei, ki pulit ki la lap ia ka khlieh bad ka kti kaba dei ka jong i khyllung ba la shu antad ba i dei i khyllung ba dang shu kha dang shi sngi ar sngi, ia katei ka lyngkhot met i khyllung la lap na phyllaw ing  jong u Shri Chote Lal Rai kaba don ha Law-U-Sib, Shillong.
Ki pulit ki wad ha baroh sawdong katei ka jaka hynrei ym shym la lap pat ia ka met jong itei i khyllung.
Shillong,23 Jylliew:Tang mar ia sdang Dorbar,  ka Ing Dorbar ka KHADC ka la khuit tar na ka kaiphod kaba u EM, Elaka  u la wanrah  halor ka jingpynlong elekshon jied Syiem ha Malaisoh mat.
La wanrah ia ka kaiphod, da u EM ba dei peit ia ki Hima bad Elaka u bah PK Pangniang, ha kaba ula  pyni ba la dep ban pynlong ia ka jingjied Syiem ha Malaisohmat ha ka 13 tarik u jylliew bad la pynbna ia ka resol ha ka 17 tarik u jylliew.
U la pyni ba ha katei ka jingiakhun elekshon Syiem ki la don haduh 5 ngut ki kyrtong,  bad ha katei ka elekshon la jop da u bah Paialast Iawrod, uba la ioh haduh 302 vote na ki 429 ngut ki nongthep vote ba  la wan ban shim bynta.
Ka la mih ruh ka jing ia kdew kti bad ka jingiaknieh ktien ha katei ka Dorbar halor katei ka mat kaba la poi ruh shaduh pud ba la mih ka jingkynthoh shimet na u CEM ka KHADC pyrshah ia u bah PN Syiem , nongialam liang pyrshah ha kaba u la kynthoh ba u bah PN Syiem ruh, lada iaid katkum ka riti um dei na ka kur ne ka ing ka ban bat ia ka kam Syiem.
Na ka liang u nongialam ka liangpyrshah u bah PN Syiem, u la pyrshah jur ia katei ka jingpynlong elekshon ka KHADC ha kaba u la ong ba ka dei ka jingpynkhein ia ka riti ka dustur.
U bah Syiem u la ong ba ha Malaisohmat Syiemship  la shiphew pateng Syiem, ym pat shym la jied Syiem da kaba kum kane ka lynti kaba ka KHADC lyngba ka EC ba thymmai mynta ba la ialam da u bah Ardent Basaiawmwoit ka leh.
U bah Syiem u la kynthoh ruh ba ka kur Iawrod kam dei hok ka kur ban ioh ia ka jinglong Syiem hapoh Malaisohmat.
Ka liang pyrshah, ka la kynthoh ruh halor ka jingpynlong elekshon kaba la shim bynta da ki paidbah, namar ba ki ong ba ka jingjied Syiem ha Malaisohmat ka dei tang lyngba ki myntri ne ki ba khraw ki san kur, hynrei u EM ka Elaka u bah Pangniang u la jubab ba napdeng ki 5 ngut kiba dei ki nongjied Syiem, ka EC ka la lap ba ar ngut na ki kim dei hok, kiba bit ban don bynta, ha kata ka jingjied Syiem, u la ong ba ka kur  Khardewsaw bad ka kur Sohtun, ki dei kiba shu ioh ia ka hok ban jied Syiem lyngba ka Affidavit.
U EM u la batai ruh ba ka la don ka rai na ka Tribunal ban pynksan ia ka kur Iawrod ba kan sei kyrtong ban ia khun ia ka khet Syiem.
Ka liang pyrshah hapoh ka jingialam u bah Pynshngain N Syiem, ka la pyrshah jur ia katei ka jingjied Syiem ha Malaisohmat, ha ka ba u la  kynnoh ba ka EC ka la pynlong jait Syiem jubor ia ka kur Iawrod, bad ha ka juh ka por, u bah Pynshngain u la pynpaw ruh ka jingbynniaw ba tang ha ka shi khyllip mat ka EC ba thymmai ka la pynduhnoh  ia ki Elector.
U la pynkynmaw ha ka Ing Dorbar,  ba naduh hyndai kulong kumah, ki san kur ki dei ki nongsaindur ia ka Malaisohmat, bad ki don ia ka hok ban jied Syiem, u la ong ruh ba la leh ia kane ka rukom la 121 snem tam mynshuwa.
Ha katei ka dorbar na ka liang ki liang pyrshah hapoh ka jingialam u bah P.
N syiem ki la kren shai ba kim hun bad kim pdiang ia katei ka jingjied Syiem ha Malaisohmat da kaba ki kynnoh ba ka dei ka jingleh jubor jong kane ka EC ba thymmai kaba la ialam da u bah Ardent Basaiawmoit.
Ki MDC ka Liang pyrshah ba kynthup ia u bah Banteidor Lyngdoh, bah Albinus Lyngdoh, bah Jansing Tynsong, bah Antonio War ki la ai jingmut ia ka EC ba ka kam jied Syiem Malaisohmat, kam dei ka rai ka ban shu shim kyrkieh than eh, hynrei dei ban iaid katkum ka riti ka Dustur.
Shillong,24 Jylliew:U Deputy Commissioner  bad u Chairman District Task Force, ka East Khasi Hills u la pynbna ba kino kino kiba pyntrei lane kiba phah trei ia ki khynnah kin shah pynshitom bad kin ngat ruh ym duna ia ka 3 bnai ha phatok.
U DC u la ong ruh ba ka jingshah set phatok ka lah ruh ban bteng sha ka shisnem ryngkat ka kuna kaba ym duna ia ka shiphew hajar tyngka bad kaba lah ruh ban kyntiew sha ka T.
20 hajar tyngka.
Ka Child Labour ( Prohibition and Regulation) Act 1986 ka la khang pyrshah ia ka jingpyntrei bylla ia ki khynnah kiba dang hapoh ka 14 snem karta, ba kin trei ha kino kino ki jaka ai kam kum ka jingtrei ing briew, ki jaka die sha ne jaka die ja,  bad ha kiwei pat ki jait jingtrei.
Katkum katei ka ain lada lap ba ki don kiba kum kita ki hap ban shah pynshitom.
Lah ruh ban pynkynmaw, ba ha ki sngi ba la dep u nongthtohkhubor u la ioh ban ia kynduh ia ki ophisar, ka tnad ba dei ia ki khynnah bad kynthei, Child and Women Commission ha kaba ki la pyntip sha ki paidbah ba lada ki ioh jingtip ba ki don kiba pyntrei bylla ia ki khynnah kiba dang hapoh ka 14 snem karta ki dei ban pyntip sha katei ka tnad ba kan leh ia kaba donkam.
Shillong,24 Jylliew:U MDC ka Mawha ti, u bah James Sylliang, u la wanrah ia ka motion mynta ka sngi ha Ing Dorbar ka KHADC ha kaba ia dei bad ka jingshah khniot bein ki Khasi kiba shong ba  sah ha Block II, u bah James u la ong ba ki Khasi kiba shong bas ah ha Block II ki la kylla langknia bad ki la kylla diengshaindoh namar ka jingshah ban bein ha ki seng lehnoh.
U la ong ba man la ka thliew ing ki hap ban siew ia ki khajna kiba ki kynhun seng lehnoh ki buh dor katkumh ka jingioh jong ki.
Utei u MDC ka Mawhati, u la pyntip sha ka Dorbar ba lada jia ba ki Khasi kim siew ia ka khajna ba la oh dor ia ki, ka jingpynshitom ia ki dei beit ka jingiap.
Haba ia thuh lyngkot ha Ing Dorbar shaphang ka jingeh ki Khasi ba shong hangtei, u bah Sylliang u la ong man ka thliew ing ka hap ban siew kumba T.
2000 hajar tyngka ( ar hajar tyngka), ki nongrep sying ki hap ban siew T.
50 hajar tyngka, kiba don ia ka kor tylliat khaw ki hap ban siew T.
20 hajar tyngka bad kiba don ia ka Power Tiller ki hap ban siew T.
10 hajar tyngka bad katei ka jingsiew ka long ha ka shisnem shisnem.
La bynrap lang ia ka motion ba la wanrah da u bah James da u nongialam ka Liang pyrshah u bah P.
N syiem, ha kaba u la ong ba ha kitei ki shnong kiba hap ha ka Block II, ym dei tang ki kaikhlaw kiba pyndik ia ki Khasi, hynrei ka la don ka jingpyndik na ka liang ki pulit Assam, bad ka Karbi Anglong Autonomous District Council, u la ai jingmut ba ka KHADC ka dei ban thoh sha ka sorkar jylla ban pynthikna ba ki Khasi ba sah ha kitei ki jaka kin shong shngain, u la kyntu ruh ia ka EC ba thymmai hapoh ka jingialam u bah Ardent ba kan buddien ia ka Propose Ammendmend ka Sixth Schedule kaba la leh da ka EC kaba rim ha ka por ba u la ong u CEM.
Haba pynshai halor katei ka phang, u CEM ka KHADC u bah Ardent Basaiawmoit u la kynnoh ba ka dei namar ka jingleh sting ka sorkar jylla, ba ki paidbah ha ki thain khappud ki ia kynduh jingeh.
U bah Ardent u la ong ba ia kane ka mat u la ia kren ruh hapoh Ing Dorbar Thaw-ain ka jylla ban dawa na ka sorkar jylla ba kan iada ia ki Khasi ba shong ha ki thain khappud bad lada kam lah ban iada ka la dei ban aida ki tiar ia ki, “Lada ka sorkar kam lah ban iada balei kam aid a ki tiar ia ki" ong u bah Ardent khlem da kren shai  ia kita ki tiar tangba la sngewthuh ba kita  tiar ki thmu ia ki tiar ialeh.
U la pynpaw ruh ha ka Dorbar ban a ka liang ka EC ryngkat ka jingiasngewthuh jingmut lang bad ki liang pyrshah kin leit ban ia kynduh ia ka sorkar bad ban buh por ba lada kam lah ban leh, na ka liang ka District Council kan leh hi.
“Ngin leit ia kynduh ia ka sorkar, ngin ai por ruh ia ka, lada jia ba kam lah ban leh, ngin leh hi" bynrap biang u bah Ardent, uba la pynpaw ba na ka liang ka Council ka la sngew kut lad  bad ong ba katei ka kam ka dei ka kamram ka sorkar.
Shillong,24 Jylliew:Ka Dorbar Lyiur jong ka Khasi Hills Autonomous District Council, (KHADC) kaba la iaid ar sngi, mynta ka sngi.
Ha katei ka Dorbar kaba la long mynta ka sngi, ha ki kynta kylli jingkylli, u MDC ka Lang rin u ba long ruh u CEM barim ka KHADC u bah Mansturdy Nongrem (Congress), u la wanrah ia ka jingkylli na ka tnad pla tyngka ka KHADC kaba la bat hi da u bah Ardent Basaiawmoit uba long ha ka juh ka por u CEM,  ha kaba u bah Nong rem u la buh ka jingkylli, kaba ong hato ka long ne-em kaba shisha ba u CEM u bah Ardent Basaiawmoit um ju sei tulop ia ka tulop jong u lane ki jingburom kyrpang ka tnad pla tyngka ba la mang kyr pang na bynta u CEM.
Ha ka jubab kaba la buh ha ka miej, u bah Ardent u la ong ho,oid ka long kaba shisha ba um pat ju sei tulop, hynrei tang ia kiwei pat ki jingmyntoi kiba dei ban ioh kum ka bai lynti haba iaid ba ieng bad kiwei (Conveyance Allowance).
U bah Nongrem u la bteng biang ia ka jingkylli jong u kaba ong ba lada ka long kumta, u kwah ban tip ia ka daw bad  u bah Ardent ha ka jubab kaba u la buh ha ka miej jong ka iing, u la ong ba ka dei ka jingsngewthuh shimet jong u hi.
Katei ka jubab u bah Ardent ka la pynhun ia baroh ki MDC bad kam shym la don kano kano ka jingiatai halor katei ka bynta ba u CEM um pat shym la sei tulop haduh kine ki sngi.
Katkum ka jingtip na kiwei pat ki MDC naduh ba ki la shah jied MDC, haduh mynta ki dang sei tulop dang ar  sien, kaba mut ar bnai, bad kan long lai bnai bad mynta sa shisien sei.
Shillong, 24 Jylliew:Haba jubab ia ka jing kylli kaba la wanrah da u bah Jansing M Tynsong, MDC ka Lyngkyrdem, uba la kylli, la ka long ne-em kaba shisha ba ka jingpyn khyllem, ia ki dieng ha ka khlaw ka District Council ha Aradonga ka dang iai bteng, u EM ba dei peit ia ka tnad khlaw ka KHADC (Forest) u bah Ardent Basaiawmoit uba long ha ka juh ka por u CEM, u la ong ba ka dei kaba shisha ba ka jingshah pynkhyllem ki dieng ha ka khlaw ha Aradonga ka dang iai bteng bad ia ka jubab u la buh ha ka miej jong ka iing Dorbar.
U bah Tynsong u la kylli ruh hato la ka don ne-em ka jingrung tuh ha katei ka khlaw, u CEM u la jubab ba ka don ka jingrungtuh, u bah Jansing Tynsong u la bteng biang ban kylli ba lada ka long kumta, kano ka sienjam ba ka KHADC ka la shim ban pynshitom ia kita kiba leh ia katei ka kam be-ain, u CEM u la jubab ba ka jingiakren ka dang iaid shakhmat.
U bah Ardent u la pynshai ruh ka EC ka la hiar sha Aradonga ban  leit jurip ia katei ka khlaw ha ka 23 tarik u jymmang,2014  bad ha katei ka jingleit jurip la lap shisha ba ka la don kata ka jingpynkhyllem dieng.
U la ong ruh ba ha katei ka sngi ba la leit jurip ki la ioh ban kem 10 tylli ki diengbah ba la pynkhyllem da ki nongshong shnong katei ka shnong, ha kaba u la ong ba ka EC kan sa pan jingpynshai halor katei ka jingpynkhyllem dieng be-ain jong ki.
U bah Ardent u la ong ruh ba ki briew ba rung tuh ha katei ka khlaw ki dei kiba rep, kiba pyndonkam ha ka ban shna dukan, shna ing bad kiwei.
U la ong ba ka EC kan sa pynlong ia ka jingkhynra ban beh noh ia kitei ki nong rung tuh.
U la pyntip ba ki nongtrei jong ka KHADC ha katei ka khlaw ki don kumba 6 ngut.
Shillong, 24 Jylliew:U Myntri Rangbah ka jylla u Mukul Sangma u la pan battalion bynrap shuh sa ar tylli na u myntri kam pohiing ka ri u Raj nath Singh ha ka jing kynduh jong u ha kane ka sngi Nyngkong ha New delhi.
Ha kane ka jingia kynduh u Mukul u la iakren ruh bad u Rajnath halor ka jinglong jingman ka suk ka sain ha jylla.
Ha kane ka jingia lang, u Mukul u la pan ia ka jingiarap na ka sorkar kmie ban thaw ruh ia ka Boundary Commission ban weng ia kane ka jingeh iaknieh jaka hapdeng ka Meghalaya bad ka Assam.
U la iakren ruh bad ka soskular ba iateh bad ka seng lehnoh ka ANVC bad ruh ka elekshon MDC ban sa long ha Garo Hills.
Halor ka shong suk shong sain, u Mukul  u la kyntu ia u myntri kam pohiing ban ai jingiarap ban pynkhlain ia ki bor pulit bad ki tiar ialeh ha thain Garo Hills bad ha Khasi Hills.
U la pynpaw ba donkam ban thaw ia ar tylli ki Battalions jong ka India Reserve Battalion ha kane ka jylla bad ban pynjlan ia ka jingbuh ia ki 15 kompeni ki bor pulit CRPF.
U la pan pisa ruh T.
28.
8 klur na ka bynta ban pynkhlain ia ka tnad pulit katkum kane ka juk katkum ka skhim Modernisation of Police Forces Scheme.
U la pan ruh ia ka jingdonkam ban buh ia ki skul ba bha ha thain khappud ka India bad ka Bangladesh.
Shillong,24 Jylliew:Ki samla pule nos (Bonded and Non Bonded Nurse), mynta ka sngi ki la kyntait ban ia khun ia ka eksamin pynrung kam ba ka tnad ka koit ka khiah ka jylla ka la thmu ban pynlong mynta ka sngi ha Nightingle Nursing House kaba don ha Barik.
Ki la don haduh kumba 300 ngut ki Nurse ki bym shym la treh ban ia khun ia katei ka eksamin, watla ki la kham mynshuwa ki la dep ban pynkhreh bha.
Ka daw ba kitei ki Nurse kim treh ban ia khun ia ka eksamin ia leh kam,  dei namar ka jingbakla ban pynmih kyrteng ia ki kyrteng ki 10 ngut ki Nurse kiba la paw kyrteng ha ka list ka DHs katba kam shym la mih pat ha ka jaka ban ia khun ia ka eksam.
Kitei ki 300 ngut ki Nurse ki dei ki ban ia khun na bynta ka 75 tylli ki kam kiba lait, kham mynshuwa na ka liang kitei ki Nurse kim shym la treh ban ia leh eksam bad ki la dawa ba dei ban thungkam ia ki, katkum ka jingtrei slem (Seniority) hynrei hadien ba ka tnad ka koit ka khiah ka la kwah ba kin ia leh da ka eksamin khnang ba ka jingthungkam kan long kaba khuid ki la pdiang ia katei ka rai ban ia khun da ka eksamin, hynrei ka jingbakla ha ka ban pyn mih kyrteng ka la pynlong ia ki ban kyntait shisyn don ia katei ka eksamin.
Halor katei ka jingkyntait ki Nurse ban ia khun ia ka eksamin, na ka liang ki heh jong ka tnad ka koit ka khiah, ki la ong ba kitei ki 75 tylli ki kam ba lait yn pynkut noh shuwa namar ba kim treh ialeh eksamin, bad kin shim rai ia katei ka kam  tad haduh ba ki heh ophisar kin da shong jingialang ban pyrkhat ia katei ka kam.
Kiwei ki lad khubor, ki iathuh shuh shuh ba ka eksam written examination na ka bynta ki nurse  Auxiliary Nursing Midwife (ANM) kaba la buh ban long ha kane ka sngi Hatmajai la  pynsangeh kynsan da ka DHS (MI) ha kane ka sngi Hatmajai hi namar ka jingsuba leh tuh da ka ophis DHS (MI).
Ia ki kam ba lait jong ki ANM la pynmih paidbah ha ka 17 tarik Kyllalyngkot da ka DHS(MI), kaba la pynhap lang ia ki nurse ba pule na bhah sorkar ban iakhun ia kane eksamon kumba leh kiwei bym pule na ka bhah sorkar.
Ki nurse kiba ialeh eksamin ki la ong ba haduh ka 23 tarik Jylliew, la don ki list bapher bapher ba wah ha ophis ka DHS bad hynrei kyndit kynsan  ha kane ka sngi Hatmajai ka 24 tarik, 11 ngut ki ANMs  ki la jah na ka list ba la wah ha ka sngi ban ialeh ia ka written test.
Kane ka la pynlong ia ki nurse ban pyrshah da kaba kynnoh ba la don ka jingleh tuh halor ka jingpyniaid ia ka eksamin bad hap ban pynsangeh kynsan noh ia ka eksamin.
La don shibun ki ANM  kiba la leit pule kylleng ki jaka kum na  Ganeshdas School Nursing, na School of Nursing  Rongkhon, Tura West Garo Hills, kiba la ithuh da ka Indian Nursing Council hynrei ki sngew ba ka sorkar ka la leh shiliang ia ki namar ba ka la pynking khlieh da kaba kam ba ka pyniaid da ki rukom thymmai ban phah ialeh eksamin kumba leh ia kiwei ki bym pule na ka bhah sorkar.
Bun kiba pas ha u snem 2008 bad ki la khmih lynti ban ioh thungkam na ka DHS kumba leh ia kito kiba pule ha u snem 2007.
La pynthikna ia ki ban jied kumba la kdew ha ka jingpynbna haba lait ki kam yn pyrkhat shwa ia ki.
Ia kane ka jingpynbna la soi da u DHS (MI).
Nongpoh, 24 Jylliew:Ki paidbah ka thaiñ Western Ri-Bhoi ki la kynnoh ba ki la hap ban mad ia shibun ki jingeh ha ka liang ka roi ka par namar ka jingiehnoh beiñ jong ka sorkar jylla ban wanrah ia ki kam pynroi ha katei ka thaiñ hi baroh kawei.
Kawei na ki kam pynroi ba ki hap ban mad ha kine ki sngi ka dei ka surok kali, kaba ki surok kali kat haduh kine ki sngi ki long ki bym pat biang haba ia nujor bad kiwei ki jaka jong ka them Ri-Bhoi, kaba la wanrah ia ka jingeh ha ki paidbah, la kynnoh u Bah Isman Lyngdoh, president ka Ri-Bhoi Western Dorbar, ha kaba u la kynnoh ruh ba ka surok kali na Umling sha Umrit, Patharkhmah, ka la long ka surok kaba la sahdien palat namar ka jingbym trei hok jong ki kontraktor kaba don ki jaka jaka ba la siang bad bym pat siang bad don pat kiba la siang tangba namar ka jingtorti ka surok rong ka la sniew biang.
U la iathuh ruh kawei na ka Contractor ba la tip kyrteng kum ka Kong Mercy Syiem lei lei haduh mynta kam pat pyndep ha kaba siang rong bad kane ka jingbym pat lah ban pyndep siang rong ka la buh jingeh shisha ia ki paidbah ha ka leit ka wan namar ki hap ban iaid da ka surok ba khohruh khohram bad ka surok ktieh.
Ha kaba iadei bad kane, bunsien na ka liang ki nongsynshar shnong ki la ud sha ki ophisar ka tnat PWD, hynrei ki ophisar katei ka tnat kim shym la shimkhia satia kat haduh mynta.
Kumta u la kyrpad ia ka sorkar jylla ba ka dei la kumno kumno ban phai khmat lem sha katei ka thaiñ na ka bynta ban kyntiew ia ki kam pynroi bad khamtam na ka bynta ban pynioh ia ka surok kali kaba ban iarap ia ki paidbah ha kiba bun ki jingeh bad kumjuh ruh ka jingtlot ka bording bad khamtam lei bunsien ki paidbah ki mad ia ka jingdum ha ka por mynmiet bad kumjuh ruh ia ka mobile phone ba ki tower kim treikam ha katei ka thaiñ baroh kawei.
Shillong,24 Jylliew:U MDC ka KHNAM na Jaiaw, u bah Adilbert Nongrum, u la wanrah ia ka motion ha ka ing Dorbar ka KHADC, halor ka shong kha shong man jong u Khasi, ha kaba utei u MDC u la pynsngew ha ka ing Dorbar ba ka la dei ka por ba kino kino ki Khasi kiba ioh lok bar jylla lane kiba shongkha khleh la ka dei ia ki kynthei ne ki shynrang, dei ban pynduh shisyndon ia ka jingioh jong ki ia ka hok kaba ki Khasi ki ioh, bad dei ruh ban pynduh ia ka Schedule Tribe ia kiba shongkha khleh.
“La ia kren na ka por sha ka por shaphang ka jingshyrkhei ka shongkha khleh, hynrei ai ngin sdang noh na la rympei, bad ngin shim da ka sien jam kaba tyngeh ba kino kino kiba shongkhleh dei ban pynduh ia ka jingioh hok jong ki kum ki Khasi, bad dei ruh ban pynduh ia ka ST" ong u bah Adilbert Nongrum.
U bah Nongrum u la ong ba um salia ban kren ia ka jingshisha kaba ap jingma ia ka jaitbynriew na ki jingkynrei ka shongkha khleh, u la ong “kam pher lada don kiba sngewktah , bad lada nga rem elekshon namar kane, namarba nga khlem wan sha ka politik ban tei spah ialade, ne ban shong ha ak shuki, hynrei nga wan na bynta ka jaitbynriew".
U bah Adilbert u la ong ba ha ka shongkha shongman haba shah ka shyiengkrung, ka don ka jingiapoi kha na mihngi sha sepngi ruh, hynrei ka jingkiew bad ka jingkynrei pat ka shongkha khleh ha kane ka jaitbynriew Khasi jong ngi ka la long palat liam.
La kyrshan ia ki jingkren jong u bah Adilbert da ki MDC ka liangpyrshah, u bah Banteidor  Lyngdoh, bah Albinus Lyngdoh.
Ka EM ba dei peit ia ka kam ain, ka kong Rona Khymdeit ka la pynpaw ka jingsngewkhia halor katei ka shongkha khleh kumba la pynpaw da u MDC na Jaiaw, hynrei ka la ong pat ba katkumh ka Para 12 A kan ia tyngkhuh bad ka ain jong ka state, bad na ka liang jong ka ka la ong ba kan buddien ia ka Bill kaba la pass ha u snem 2005.
Lah ban kdew ba ha ka por , ba u bah Adilbert Nongrum MDC ka Jaiaw u dang kren shaphang katei ka mat kaba donkam, kaba i thamula ha ka Ing Dorbar ka long ba ka long pynban kum ka rong biria bad ka tamasa ia rkhie, kaba bun na ki MDc khamtam na ka liang synshar ki la ia rkhie.
Lahr uh ban kdew ba ha katei ka por ba u bah Adilbert u la wanrah ia katei ka mat ia kren wat u CEM ruh um don ha ka jaka shong jong u , bad u la mih shabar hynrei hadien  shipor ba u la wanphai um shym la wan ban shong ha ka jaka shong jong u hynrei la iohi ba u don shadien u bah Adilbert ryngkat ka jingrkhie.
Shillong, 25 Jylliew:Saw ngut ki nong khaii ki la shah rah bor na Phulbari ka West Garo Hills katba ki dang iaid na Kantanagre sha Dadenggre sub-division, kaba jngai kumba 40 km na Tura.
Kane la jia hynne ka sngi por 7 baje mynstep.
Ki nongkhaii kiba shah rah bor ki long u Gulu, Shah Alam, Azgar Ali bad u Atwar Ali, na Kaimbathapara kaba hap ha Phulbari police station.
Ki pulit ki suba jur ba kiba rahbor dei ki lehnoh na ka bynta ban dawa pisa.
Ki pulit ki la iathuh ba kitei ki nongkhaii ki la shah pynsangeh hajan Kantanagre bad la rah ia ki sha Dipogre, kaba don hajan ka shnong Damal Asim.
Ki pulit ki la pynlong ia ka jingkynra kaba jur ban lap ia kitei ki lehnoh bad ban pynlait im ia kiba shah rahbor.
Shillong, 24 Jylliew:Shi taiew ruh ym pat don, hadien ba u myntri rangbah ka Jylla, ula kren sha ki kotkhubor, ba ka sorkar Jylla, ka don jing thmu ban pynjari da ka ain Disturb Area, lane ka ain jong ki jaka ba don jingma sha Garo Hills, namar ka jingtrei jubor jong ki kam ehrang ha katei ka thain; hynrei, kaba pynkyndit mynta ka sngi, haba U Director General of Police (DGP), u pynkylla noh ia ka jingkren jong u myntri rangbah, da kaba u ong ba kam pat donkam ban pyntreikam ia ka ain, jong ki jaka ba don jingma ha Garo Hills, namar ba ki pulit ka Jylla, ki dang lah ban teh lakam dalade ia ki kam ialeh pyrshah ha katei ka thain.
Ha ka jingiakren bad ki kotkhubor mynta ka sngi, U Director General of Police (DGP) u Peter James Pyngrope Hanaman, u la ong ba ka jinglong jingman ha Garo Hills,  kam pat dawa ban pynbna kum ka Distrurb Area, namar ba ki pulit ki dang lah da kaba jem ban iakhun ia ki lehnoh.
Haba kren mynta ka sngi Hatmajai sha ki lad pathai khubor, u DGP u la ong ba  ka jingiakren ban pynbna ia ka Garo Hills kum ka disturb area kam pat iahap satia bad ki pulit ki dang khlain bha ban pyndem ia ki kam pyntriem wat hapdeng ki jingeh ba bun.
“Ka disturb area kam pat donkam ban pynjari ha Garo Hills", la ong u DGP.
“Ka jingpynbna ia ka Garo hills kum ka disturbed area ka mut ba katei ka thain kan hap noh ha ka jingkhynra lehnoh ki shipai ka bym pat donkam eiei ia mynta", u la ong.
Katkum ka jingong u DGP, ki pulit ka jylla Meghalaya ki la leh ia ka kam kaba bha eh ban iakhun ia ki kam pyntriem ba la leh da ki kynhun lehnoh ha katei ka thain.
Lah ban kdew ba u Myntri Rangbah Mukul Sangma ha ka 20tarik mynta u bnai,  u la ai dak ba ka sorkar ka lah ban pynbna ia ka thain Garo Hills, kum ka disturb area namar ka jingjur palat ki kam pyntriem ha katei ka thain.
Halor ka jingkhot iakren ka sorkar bad ka GNLA, u DGP, ula ong ba ka kamram jong ki pulit ka long ban iakhun ia ki kam lehnoh, ym ban iakren, namar ba ka kam iakren ka dei ka kam sain pyrthei jong ka sorkar.
Shillong, 25 Jylliew:Ka myntri ba peit ia ki rit paid ha ka ri ka Najma Heptulla ka la ong ba ka sorkar NDA hapoh ka jingialam ka BJP kan peit kyrpang ia ki briew jong kane ka thain North East ban wanrah ia ka roi ka par bad ka ioh ka kot.
Ka Heptulla  ka la ong ia kane ha ki nongia lam ka National People’s Party (NPP) kynthup ia u James Sangma, u Conrad Sangma bad u Manirul Islam Sarkar ha kane ka sngi Balang ban iakren kyrpad ban ai ia ka jingphai khmat kyrpang ia ki paidbah kane ka thain.
Ka Heptulla ka la kdew ba kane ka sorkar kan ai ia ka jingpeit khmat ia kane ka thain ban kyntiew ia ki kam ban shna kam khnang ba ki briew kane ka thain kin kiew ha ka ioh ka kot bad kiwei ki kam imlang sahlang.
Ka la pynthikna ba ka ka sorkar NDA kan ai ia ka jingkyrshan kaba pura ia kane ka thain.
Ki nongialam ka NPP ki la iakren ia ka myntri halor ki jingeh ba iakynduh ki rit paid kane ka thain kynthup ki Khristan, Muslim, bad kiwei.
Ki nongialam ka NPP ki la pynsngew ruh ia ka jingdonkam ban pynbha ia ki jaka pule bad ki kam ai jinghikai ia ki rit paid khnang ban kyntiew ia kane ka thain, khamtam ki jaka pule ba la seng da ki Khristan kiba la ai ia ka jingshakri kaba bha sha kane ka thain.
Ha kajuh ka por, ki la pynsngew ia ka jingeh ha ka liang ka suk ka sain kaba la mih ha ka thain Garo hills, ha kaba ki paidbah ki iakynduh ia ki jingeh ba har rukom.
Shillong,25 Jylliew:La iohi ba ka long kaba suk eh ia ki kom peni khamtam ki kom peni kiba na bar, ban pynkhraw ia ka kyrteng jong ki bad ban pyniaid iew ia ki mar jong ki hangne ha nongbah Shillong, kaba kim da donkam ban wad ia ki lad ki lynti kiba biang kumno kin pynbna ia ki jingpynbna jong ki, hynrei tang  ka NOC na ka tnad Municipal ka la biang ia ki ban pynbna paidbah kylleng ka jylla da kaba tah ia ki dur ki dar bad ki Poster ha manla ki kynroh jong ka nongbah Shillong.
La wanrah ia ka mat ban  ia kren halor katei ka phang ha  Ing Dorbar ka KHADC  kaba la long mynta ka sngi da u MDC ka Jaiaw u bah Adilbert Nongrum, ha kaba u la kdew ba kitei ki jait jingpynbna kiba la shu wah kat shaba mon ki dei kiba la ioh ia ka No-Objection Certificate na ka Municipal.
La kyrshan ia katei ka jingong u bah Adilbert da u MDC ka Liangpyrshah uba dei ruh u MDC ka Sohra u bah Donevan Kharwanlang, ha kaba u bah Donevan u la ong ba kitei ki kompeni kiba pyndonkam ia ki kynroh ka sor Shillong ban pynkhriang ia ka khubor babha ki kompeni jong ki, ki la ioh tang  ka jingbit na ka tnad PWD bad ka NOC pat ki la ioh na ka Municipal.
Kitei ki ar ngut ki MDC, ki la kyntu ia ka KHADC ba lada ka leh eiei, kan long ruh ka lad thaw pisa na ka bynta ka Council, da kaba shim khajna ne da kano kano rukom kaba lah ban pynmih pisa ia ka KHADC, bad khnang ba katei ka jingtah Poster kat shaba lap ha kito ki jaka ba hap hapoh ka jingpeit ka KHADC, kan long ruh ka jingmyntoi ia ka KHADC.
U bah Ardent Basaiawmoit , CEM ka KHADC haba pynshai halor katei ka mat ba ki ar ngut ki MDC ki la pynpaw hapoh Dorbar, u la ong ba ka KHADC ka dang bishar ia kane ka kam bad ka kam ka dang iaid shakhmat.
Shillong,25 Jylliew:Kum shibynta na ka  jingrakhe ïa ka Lyngkhuh Snem Rupa, ka Seng Biria U Khasi , SBUK kan pynlong ïa ka “Úakob Skit Biria" hapdeng ki Kolej ha ri Khasi-Jaiñtia, ha ka 16 tarik u nailar  2014, ha U Soso Tham Auditorium, naduh ka por 11 baje mynstep.
Ha katei  ka sngi, yn don lang ruh u Bah Pradip Kurbah, uba long u nongshna phlim ba pawnam, iu ban bniah ïa ki sap ak drama jong ki nongïashim bynta, khnang ba yn ïoh ban pynshlur ïa kito ki samla kiba don sap ban nangpyntbit shuh shuh, da kaba ai bynta ha ki phlim jong u.
Kumta, ka SBUK ka kyntu jur ïa ki samla pule Kolej  ban ïashim bynta ha kane ka jingïakob skit biria, kaba long ka kabu kaba khraw ïa ki ban pynpaw pyrthei ïa ka sap ka phong kaba ki don.
Ka SBUK kan pynlong ruh ïa ka “Iakob Rwai Biria" ha ka 2 tarik u nailar  2014, ha kajuh ka jaka, naduh ka por 4.
00 baje janmiet, bad ki buskit ïa ki nongjop ki long T.
6000, T.
4000 bad T.
2000 ryngkat ki trophies.
Ha kane ka jingïakob, ki nongrwai ki lah ban rwai da kino kino ki rukom rwai kiba ki kwah, kynthup ïa ki phawar.
Úa ki form bad ticket lah ban ïoh na ki dukan ba la buh, lane wad jingtip na u No.
9863023736 ne 9863069359, katkum ka kyrwoh na u bah Wan Kharkrang President ka SBUK.
Shillong, 25 Jylliew:Ki nongkhaii na ka Ri Canada hynne ka sngi Balang ki la iakynduh ia ki dkhot jong ka Meghalaya State Planning Board ban iakren halor ka jingiatrei lang ban kyntiew ia ka khaii pateng hapdeng ka sorkar na Canada bad kane ka jylla Meghalaya.
Kane ka kynhun khaii na Cananda kala ong ba kane ka jylla Megha laya ka don bun ki lad ki lynti kaba ki lah ban ia trei bad kane ka jylla, ha kiba bun ki liang ka rukom pynkhuid ia ka umbam umdih, ban pynioh jing myntoi na ki jaboh kiba mih na ka mariang, ha ka liang ri jingri bad ka rukom shna surok ha ka dor kaba tad.
Haba ia dei bad ki kor ki bor ban pyndon kam ha ki jaka tih marpoh khyndew katei ka kynhun kala ong ba ka Ri Canada ka pynmih ia ki kor ki bor kiba rem dor hynrei kiba bha katkum ka jingdon kam ha ka par.
La ong ba tang ka ka Saskatchewan marwei ka shallan sha ki ri jong ka pyrthei ia ki musli musla kala kot sha ka 20 billion dollars tang hapoh jong ka Ri India ka jingshallan ia ki musla na katei ka Ri kala poi sha ka T.
1 billion dollar.
Kane ka kynhun na Canada kala khot sngewbha ia ki dkhot jong ka MSPB ba kin leit sha katei ka ri ban peit hi da la de ia ki kor ki bor kaba ki pynmih na katei ka Ri ha ka liang ka rep ka riang bad ka ri jingri.
Kane ka kynhun kan sa phah ia ki jingtip kiba bniah sha ka MSPB.
Ha kane ka jingiakren na ka liang jong ka MSPB ba la lam khmat da u Chairman SC Marak lem bad ki dkhot jong ka Board bad na ka liang jong ka Ri Canada la lam khmat da u Arjun Kumar Dutta, Trade Commissioner, Kolkata, bad u  Mortoza Tarafder uba dei u  Director jong ka Trade Development South Asia, MENA, na  Saskatchewan Trade & Export Partnership.
Ha kane ka jingalang kila batai ia kiba bun ki kam kiba ka Ri Cananda ka kwah ban leh ha ka liang pynmih bor ding naduh ka Hydro, Solar, bad na u nuclear lane na u Uranium.
Shillong, 25 Jylliew:Ka North Eastern Hills University (NEHU), ka la pynmih ia ka result jong ka Final B.
Com (Honours), ha kaba na kiba ialeh, kiba don 951ngut, kiba pass, ki long 808ngut bad kaba long 84.
96 percent.
Na ka liang kiba ialeh ha ka Final B.
Com (Pass) ki don 462ngut bad kiba pass, ki don 317ngut, kaba long 68.
61 percent.
Kiba wan shakhmat eh, ki long ka Payal Gupta kaba ioh 76.
00percent na St Anthony’s College, Shillong, nanta ka Kujal Gupta da 74.
88 percent na St Anthonys’ College, Shillong, ka Ruchi Jain da 73.
75 percent na St Anthony’s College, Shillong, ka Chandri Thakur da 70.
50 percent na St Anthony’s College, Shillong, U Chandranil Chakravorty da 67.
00 percent na St Anthony’s College, Shillong, U Aayush Agarwal da 66.
25 percent na St Edmunds College, Shillong, ka  Rumi Choudhury da 64.
88 percent na Buddha Bhanu Saraswati College, Shillong, ka Ankita Singha nia, da 64.
38 percent na St Anthonys’College, Shillong, ka  Thangminlun Singsit da 63.
00 na St Edmunds College, Shillong bad U   Tshering Dolma guring da 63.
00 na St Anthonys College, Shillong.
Shillong,25 Jylliew:Ka  Jaintia Coal Miners and Dealers Association (JCMDA) ka la pynlong ia ka jingialang paidbah mynta ka sngi , bad ha katei ka jingialang la wan ban shim bynta palat 5000 ngut ki paidbah bad kiba bun hi na kitei ki ba la wan sha ka jingialang ki dei ki trai par dewiong, ki nongkhaii dewiong, ki nongbylla dewiong, nalor kiwei pat ki riew paidbah.
Ha katei ka jingialang la wan ruh ban ia shim bynta lang da ki Parliamentary Secretary sha ka sorkar jylla  u Ma  Justine Dkhar bad u ma  Robinus Syngkon.
Ia katei ka jingialang la khot ban pyntip sha ki paidbah halor ka rai ka National Green Tribunal ban khang tih dewiong bad kumjuh ruh ban pyntip kaei ka sien jam ba ka  Association bad ki tnad sorkar ki la shim halor katei ka bynta.
U nongialam ka  JCMDA u ma  Balios Swer , u la pyntip sha ki paidbah ia ki ba bun ki lad ki lynti ba ka Association ka la shim bad kumjuh ruh ka sorkar jylla ka la leh shitom ban kyrpad  ia ka NGT ban weng noh ia katei ka rai kaba la ktah ia ka ioh ka kot ki phew hajar ngut ki paidbah nongshong shnong ka ri-lum Jaintia.
U Parliamentary Secretary sha ka sorkar jylla u ma  Justine,  u la pyntip sha ki paidbah ba ka sorkar jylla, ka la leh katba lah ban kyrpad ia ka NGT ba kan weng noh ia katei ka rai lane ban kham pynjem noh ia ka rai khang tih dewiong kaba ka la pynbna ha u iaiong mynta u snem.
“Nga pyrshah ia ka mining policy bad ngam sngewtynnad ia ka jingkhang tih dewiong ka NGT.
Nga la ong ha ka por ba nga  ialap elekshon ba nga  sngewsih ia ka jingkhang tihdewiong bad shalan dewiong ka NGT, nga kyrmen ba ka ing bishar ka NGT kan pynkylla noh ia katei ka rai na bynta ka ioh ka kot bad ka kamai kajih  u paidbah.
U  MLA na  Mookaiaw,u ma  Robinus Syngkon  u ba la ai jingkren ha ka tei ka jingialang, u la kyntu ia ki longkmie katei ka thaian ba kin ia mih paidbah ban kyrpad ia ka NGT ba kan weng noh ia katei ka rai namarba lada khang lad kan ktah ia ka kamai ka jih ki paidbah.
"Ngi sngewthuh ba ki mar poh khyndew kim dei ka jingkwah lalot u briew hynrei dei ka jingdonkam u briew, kumta ngi kyrpad sha ka NGT ba kan pynim ia ngi" u la ong.
U bah  Balios Swer u la pyntip sha ki paidbah  ba ka Meghalaya State Pollution Control Board (MSPCB) ka la pynkhreh 10 hajar tylli ki phom ban ai sha baroh ki trai par dewiong ban pyndap, bad u la kyntu ia ki baroh ki trai par ba kin pyndap ia kitei ki phom kiba ki lah ban ioh na  ophis jong ka  MSPCB ha lane shuwa ka 8 tarik u naitung, u la zong bal ah ruh ban ioh na  ophis ka  Association kaba don ha Moowakhu, Dkhiah West ha  East Jaintia HIlls.
U la pyntip ruh ba ka NGT,  ka la hukum ia ka sorkar jylla ban buh ia ki kor thew ha baroh ki kad  ban mih na kane ka jylla kum ha Byrnihat, Malidor, Dawki bad  Saphai ne Karampani ban peit ba kan ym don ka jingkit palat pud ki trok kit dewiong.
"Ka NGT ka la thaw ruh ia ka komiti ka ban pynkhreh ia ki plan ban peit ba ka jingtih dewiong hapoh ka jylla kan ym ktah ia ka umbam bad ka lyer.
Katei ka Komiti kan thaw ia ki kyndon bad ngi kyrmen ba hadien dba la dep ban thaw kyndon kan shah biang ia ngi ban tih dewiong , bad ngi rurh ngin bud ryntih ia katei ka jingbthah jong ka" pynkut u ma Swer.
Shillong,25 Jylliew:Kumba 200 ngut ki samla pule ka Ri-Lum Jaintia kiba dei na ki longing kiba duk, haduh mynta kim pat ioh lad ban bteng ia ka jingpule jong ki hadien ba ki la pyndep ia ka Matrik bad ka Klas XII, ka daw ka dei namar ba kim lah ban siew ia ka dor ba ju shim ha ki Kolej Private, hadien ka jingkyntait ka   Kiang Nangbah Govt.
College ban ai jaka ia ki.
Ka Joint Action Committee of Jaintia Organisation hapoh ka jingialam jong u D Wanmi Laloo, General Secretary ka JACJO uba dei ruh u President jong ka Meghalaya People United Front bad hapoh ka jingialam u R.
K Rymbai Chairman, uba long ruh u nongialam ka RJYF ki la ai por 10 sngi ia ka Kiang Nangbah Kolej  ban pynrung klas ia kitei ki 200 ngut ki samla Jaintia, bad ka la maham ba lada ka Kolej kam lah ban leh kumta ka JAC kan sa shong jingialang ban shim da ka rai kaba tyngeh kaba lah ban long da ka jingiakhih.
Haba kren sha ki nongthohkhubor ha Shillong Press Club mynta ka sngi, ki nongialam ka JACJO ki la iathuh ba ha ri-lum Jaintia ki don haduh ar  tylli ki kolej Private ka Jaintia Eastern College bad ka Thomas Jone  College, bad kitei ki samla kim lah bor ban siew ha kitei ki kolej, hynrei ka don pat tang kawei ka kolej sorkar  kata ka Kiang Nangbah Kolej.
Kitei ki nongialam sengbhalang ki la iathuh ba ki la dep wan ia kynduh ia ka Acting Principal jong katei ka Kolej, ha kaba na ka liang ki bor ka Kolej ki la pynshai ba ym don jaka shuh bad la khapngiah.
Hynrei kitei ki nongialam ki la iathuh ba katkum ka jingkhein ba ki la ioh ka long ba ha katei ka kolej ha u snem ba la dep ki la don haduh 857 ngut ki samla pule ha ka klas XI Arts katba mynta u snem ki shim tang 303 ngut, ha ka subjek saian na bynta ka klas XI Science ki la ong ba ha u snem ba la dep ki la don haduh 220 ngut katba mynta ka shim tang 140 ngut, ha ka Commerce ki shim 119 ngut ha u snem ba la dep katba mynta ki shim tang 49 ngut.
Halor katei ka mat ka JACJO ka la leit ban phah ia ki mat jingdawa sha u Director ka Higher and Technical Education ka jylla bad ki la dawa ba ka tnad pule ka dei ban seng Kolej sorkar noh  ha East Jaintia Hills namarba kumba ka long mynta ka dang don tang kawei ka kolej sorkar ha ri-lum Jaintia kaba don ha West Khasi Hills khnang ba katei ka jingeh kaba ju mih manla u snem kan ym mih shuh ha ki por ba dang wan.
Ki la dawa ruh na ka tnad sorkar ba kan pynheh noh ia ka building jong ka Kiang Nangbah College.
Ha ka jingiakynduh bad u Director, kitei ki nongialam sengbhalang ki la dawa na u Director ba un thung noh da u Principal ba pura ha katei ka kolej, ha kaba na ka liang u Director u la kular ba un thung Principal pura noh hapoh san sngi.
Ki la pynkynmaw ba ha katei ka kolej kumba long mynta ki don tang lai ngut ki nonghikai ha ka Morning  Shift katba mynsngi baroh ki nonghikai ba ki don kumba 35 ngut.
Shillong, 25 Jylliew:Ka sorkar Jylla, ka pynpaw ia ka jingsngew khia jur jong ka, halor ki khubor, kiba mih ba ka don ka jingthmu ban pyn jari kum ki jaka ba don jingma (disturbed area) ha ki katto katne ki bynta jong ka Garo Hills.
Halor kane ka phang, la pynshai mynta ka sngi, da U Joint Secretery jong u myntri rangbah, da kaba ong ba u myntri rangbah, um shym la kren eiei satia, halor katei ka phang, wat la u myntri rangbah, ula shu pynsngew ba ka sorkar ka shim lut ia kiba bun ki lad ki lynti ban ialeh pyrshah ia ki lehnoh bad kumjuh ban wan rah ia ka suk ka sain ha ka thain.
La iathuh ba ka sorkar Jylla, ha la ka jong ka bor, ka dang thawlad ban ialeh pyrshah ia ki kam lehnoh ha ka Jylla bad ban wan rah biang ia ka jingsuk.
Katei ka jingpynshai mynta ka sngi, ka la mih hadien, ba U Director General of Police, U PJP Hahneman, ula kyntait ha ki kotkhubor, ba ka don ka jingthmu ban pynjari kum ki jaka ba don jingma ha ki katto katne ki bynta jong ka Garo Hills, ha kaba U DGP, ula iathuh ruh ba ka sorkar Jylla, wat u myntri rangbah, um shym la phah satia ha ka tnat pulit ban tohkit, halor ka jingdonkti jong ki riew sain pyrthei bad ki seng kaikhlaw ha Garo Hills.
U DGP, ula kren shai, ba ki pulit, ki lah ban teh lakam dalade hi, ia ka suk ka sain bad ban ia khun pyrshah ia ki kam pyntriem jong ki lehnoh ha Garo Hills.
Ka jingpynshai na ka ophis jong u myntri rangbah, ka wan hadien shi taiew kynthih, ba ula kren ha ki kotkhubor, hadien ka jingialang jong ka Cabinet, ha kaba la thoh, ba ka sorkar Jylla, ka don jingthmu, ban pyntreikam ia ka ain bym shong shngain, ha ki katto katne ki bynta jong ka Garo Hills lane kaba ki ong “Disturb Area".
Shillong,25 Jylliew:U MDC ka Lyngkyr dem Constituency u bah Jansing M Tynsong, u la wanrah ia ka mat jingia kren, ha Ing Dorbar ka KHADC kaba la long mynta ka sngi halor ka u pud u sam ki jaka kiba hap hapoh ka District Council.
Haba kren ha Ing Dorbar halor katei ka phang u bah Jan, u la ong ba ka la donkam eh ba baroh ki shnong , ki Hima bad ki Elaka ba kin don noh ia la ka jong ka jong ka Map ban pyni ia ka jaka kaba hap hapoh ka jing peit bad ka jingsynshar jong ki.
“Ka la donkam eh ba kawei pa ka wei ka shnong bad kawei pa kawei ka Hima ka dei ban don noh ia la ka jong ka map, bad ha dien pat lah ban ioh ia ka map ba pura ka District Council lyngba ki map jong ki" ong u bah Jansing Tynsong MDC ka Lyngkyrdem.
U tei u MDC, na ka liang pyrshah u la kdew ruh ba ki jingiakajia  pud kajia sam kim shym la mih tang ha kawei ka jylla bad kawei pat ka jylla kum ka Meghalaya bad Assam, hynrei ki jingiakajia pud ki jur bha, ha ki shnong para shnong bad Hima para Hima.
La kyrshan ia katei ka mat ba la wanrah  u bah Jan da u Nongialam ka Liang pyrshah u bah P.
N Syiem, uba la ong ba ka jingbym shai u pud u sam ha ki shnong bad ki it ki Hima ka la wanrah jingeh, ha kaba la mih ruh ki jingiakhih, ki jingiabyrngem shnong para shnong , Hima para Hima, u la ong ruh ban a kitei ki jingiakajia pud ki la mih ki jingiapynduh pynum, kaba la ktah ia ka ioh ka kot jong ki paidbah.
U la iathuh ba la don ki shnong kiba ia pom pathar ia k ijingthung bad ka rep ka riang jong ki paidbah namar ka jingiakajia pud.
U bah Pynshngain u la kdew ruh ba haduh mynta mynne ka KHADC kam pat don ki Rikod kiba shai ban pyni ia ka Sketch Map jong ka.
Haba pynshai halor katei ka mat, u EM ba dei peit ia ka tnad Elaka u bah PK Pangniang u la ong ba katei ka mat ia kren ka dei ka mat ka bym lah ban pynkhiah shuh ha ka jylla, wat la ki hima Khasi ki la don shuwa ban ia ka jylla Meghalaya.
U la iathuh ba kum u nongmihkhmat uba dei ha ka juh ka por u MLA bad MDC, u la ia kren hapoh Ing Dorbar Thaw-ain ruh halor katei ka mat ban pyni ba ka jylla Meghalaya watla  sa tang katto katne por kan rakhe ia ka sngi lyngkhuh 50 snem jong ka hynrei haduh mynta kam pat don tang ia ka map ba pura ruh.
Ha kaba ia dei bad ki jingkren ba la ai jingmut da ki MDC ka Liangpyrshah, u bah Pangniang u la ong ka EC kaba mynta hadien ka Dorbar Lyiur kan khot ia ki Khlieh Nongsynshar ban pynbeit ia u pud u sam jong ki bad ban lum ruh ia ki kot ki sla bad ki dulir jong ki.
U la ong ruh ba ka KHADC kan shimkhia katkum ka Sixth Schedule para 30 ban shim ia ki lad ki lynti ban lait na ki jingiakynad hapdeng ki shnong bad ki hima kiba pynmih ia ka thma pohing.
Shillong, 25 Jylliew:Ka jingpynkhreh ban tei ia ka iing bah ban long kum jaka iatem iaput, ka rwai ka siaw bad kiwei ki jingialang bah ka la iaid shaid shaid ha Mawdiang diang.
Katkum ka jingia kren bad ka director ka Arts and Culture ka Kong Matsiewdor Nongbri, ka International Cultural Centre (ICC) la dep mang pisa ban tei ia ka da ka Department of North Eastern Region (DoNER) ha ka jinglut ban long T.
151.
33 klur.
“Ka kam kan sdang noh mynta u snem ban tei ia kane ka centre bad katkum ka jingbuh thong, dei ban pyndep hapoh lai snem", la ong ka director haba kren hynne ka sngi Palei.
Ka jaka ban shna ia kane ka Centre kan long ha Mawdiangdiang ha ka jingheh kaba 35 akar ka jaka kaba hap ha ka Sor Shillong Thymmai.
Kane ka centre kan long ka lympung ka put ka tem, ka rwai ka siaw ha kaba lah ban pynlong ia ki tamasa bapher bapher.
Ym tang katta, kan long ruh ka jaka ban iathir iatai ban pynlong ia ki jingialang bah kum ki international seminar, ne kino kino ki jingialang bah eh.
Ka tnad Arts and Culture kan peit ia kane bad ka pynmih khajna na kane ka centre.
Ka Director ka la iathuh ba ha kane ka centre, don lai tylli ki jaka ban pynlong ia ki jingialang kynthup ki indoor bad outdoor.
Ha ka madan ba don shabar ne open ground ka ngiam haduh 15 hajar ngut u paidbah katba kiba don hapoh ne indoor ki don ba ngiam 7 hajar bad don ba 12 hajar ngut.
Hadien ba la dep ia kane, ki jingialang bad ki tamasa bapher bapher kiba heh lah ban pynlong ha katei ka jaka nalor kiwei ki jingthmu ba iadei bad u paidbah paidlang.
Ka director ka la ong ba ka jingthmu ban tei ia kane ka jaka ka long shi bynta ban kyntiew ia ka kam ba iadei bad ka rwai ka siaw, ka put ka tem bad kiwei ki kam.
“Nga sngew sarong ban ioh kum ia kane ka centre kaba dei tang maka kaba don ha kane ka thain bad wat ha ka ri India", la ong ka Kong Nongbri.
Ka la ong ba ha kiwei kiwei ki jaka, ne ki jylla jong ka ri ym pat don kaba kum kane kaba ka jylla Meghalaya ka don.
“Kiwei kiwei ki kynhun ne ki tnad sorkar ka ri ne wat kiba nabar ri, ki lah ban pynlong ia ki jingialang ki jingiashong pyrkhat ha kane ka centre ynda la dep, namar ba ka dei kaba biang bad kaba paka bha", la ong ka director.
Shillong, 26 Jylliew:U MDC ka Mawlai u la pynpaw ia ka jing sngewkhia ia ka jingia pher jingmut hapdeng ka PHE bad ka PWD kaba la paw ha ka jingpyn treikam ia u paip blu ha shnong Umjaiur ba la tih da ka PHE.
Ki kontraktor ki la tih bad tep ia u paip shapoh khyndew hynrei na ka liang ka PWD kam shah ban pynbha ia ka surok da ka PHE namar ba ka kwah ban trei hi.
Kane ka jingiapher jingmut hapdeng kine ki ar tylli ki tnad ka la wanrah ia ka jingeh ia ki paidbah ka Umjaiur ha kaba ki surok ba ngiam ban iaid ar tylli ki kali mynshwa, mynta kam long shuh namar ba sniew surok.
U Bah Process T Sawkmie u la ong ba kine ki ar tylli ki tnad sorkar ki dei ban ym don ka jingiapher jingmut khnang ban lait na ka jingeh jong ki paidbah.
U la ong ba ka jingpyntreikam ia u paip blu hapoh Mawlai ka long kaba slem palat bad shisien peit, wat hapoh san snem ruh ym pat lah satia ban pyndep.
U la kyntu ia u CE ba shisien ba la thep ia u paip shapoh khyndew, la donkam ban pynbha shisyndon la ka dei da ka PWD ne ka PHE.
Ka jingpyntreikam ia u paip blu ka la phiel namar ba la don ki shnong ba la thep la ar snem ruh hynrei khlem pat mih um satia haduh kine ki sngi.
Shillong, 26 Jylliew:Ka mih ka jing ujor na ki nong thang ding ilektrik sha thain Sohra, ba kynthup ia ka Lait kynsew, Mustoh, Nong war, Mawshamok bad Tyrna, ba ka don  ka jing leh thummur bad klumar ka MeECL Sohra, ha kaba ka bai thang ding, ka la kiew shaba palat.
Ki nongthang ding, ki lyngngoh, ba wat haba ka don ka jingpynlip ding, kaba kumba 10 ne 12 kynta ha ka shisngi hynrei kaba sngewsih pat ka long hadien ba ka bai siew, ka kiew palat haduh katta katta bad la kynnoh, ba kane ka dei ka  jingbymleh hok ban wan peit ia ki meter, da ki nong trei na ka ophis khlem da wan peit bad khmih.
Nongpoh, 26 Jylliew:Ka Central Executive Committee jong ka All Meghalaya Karbi Association (AMKA), ka la pynbeit ban long ha ka 28 tarik Jylliew, 2014 ha Ïingdorbar jong ka Pur dua Kharpati, ha ka por 10.
30 mynstep.
Na ka liang u publicity secretary katei ka seng, u Bah Keson Kleiñ, u la pyntip ba baroh ki nongkitkam, ki dkhot bad ki Rangbah Shnong bad Secretary Shnong jong ki shnong Karbi ha Meghalaya, kin sngewbha ban ia wan sha katei ka jingialang kumba la pynbeit bad la kyrpad ruh ia baroh ki dkhot na ki Unit jong ka seng kin wan lang ban shim bynta ha katei ka jingialang.
Palat 140ngut ki khynnah rit, kiba dang leit skul, ki la shah rahbor, na ka bynta ban hikai ia ki, ba kin long ki lehnoh, ha kaba la rahbor ha Syria mynta ka sngi, ong ka khubor.
Kitei ki khynnah skul Kurdish, kiba don ha ki rta 14 haduh 16snem, ki la shah rahbor, ha ki ehrang ISIS, ha ka nong bah Manbij, kaba la pyniaid da kitei ki lehnoh.
Uwei u khynnah rit, uba dang 15snem ka rta, uba la tip kyrteng U  Mohammed, u iathuh ba kitei ki ehrang, ki pyni ia u, ia ka video, ,ba uwei u briew, u shait mait na ka ryndang jongu, bad la maham ruh da ki ehrang, ba un mad lem ia katei kajuh ka apot sepsngi, lada jia ba u pyrshang ban phet.
Utei u khynnah, u iathuh ba kitei ki briew, kiba kieng da ki suloi AK 47, ki ong ba kane ka dei ka kam, kaba dei ban leh ban ai burom ia U Blei.
Utei u khynnah, u lait ban phet tuh, na katei ka jaka set jong kitei ki ehrang bad uwei pat u paralok jongu.
U Mohammed, u iathuh ba ula shah rahbor, ha kitei ki ehrang, katba u dang wan phai na skul, ha kawei ka bos, ha ka 29tarik Jymmang ha ka nongbah Aleppo, kaba dei ka sngi ba ki ialeh eksamin phainal.
Shillong, 26 Jylliew:Ka jingbym wan ka Chairperson ka KHADC ka kong Teilinia Thang khiew ha ka Dorbar kaba la long mynta ka sngi, ka la pynar tatien bha ia ki liang pyrshah, ha kaba ka la mih ruh ka jingkynnoh na u nongialam ka liang pyrshah ba ka jingjah ka kong Teilinia Thangkhiew ka dei namar ba ka dei ka briew kaba sngewthuh  bad ka la sngewthuh  lypa ba kan ym lah ban pyniaid shakhmat ha ka mat iatai kaba dei na ka bynta ka Hima Bhowal bad na ki jingiakren bad ki nongia lam ka liang pyrshah, la sngewthuh ba lada ka kong Teilinia kan wan ban pyniaid Dorbar, kan mih ka jingiasngewsih hapoh ka ARPA, namar ba ba kan ym ailad ban ia kren, kumta ka la pep noh.
Namar ka jingbym lah jong ka Chairperson ban poi sha ka Dorbar la pyniaid ia ka Dorbar da u Deputy Chairman u bah Pyniaid Syiem, ha kaba ka liang pyrshah ka la kynnoh, ba ia u bah Pyn iaid, la hukum da ka EC, kaba la ialam da u bah Ardent, ba un leh ia ka kam, katba kwah ka EC.
Ki jingkynnoh kiba la mih na katei ka mat Bhowal, ka long kaba la khor haduh katta katta namar ba ka la mih ruh ka jingkynnoh kaba  ong “Phi bam smai ia kaei, ba phi shah liang" ki dei ki kyntien kiba la mih na ka liang pyrshah- pyrshah ia u Deputy Chairman.
Ka liang pyrshah ka la ther tyngeh ia u CEM ka KHADC da kaba ong ba u la pyndonkam bakla ia ka bor bad ka iktiar jong u  nongpyniaid Dorbar, da kaba hukum ba un  pyniaid Dorbar, kat kum ka mon jong ka EC bad ka mon jong u CEM.
Kumba long hapoh Ing Dorbar, la iohi ba ha ka por ba la wanrah ia katei ka mat, na ka liang u bah Pynshngain bad ki liang pyrshah ki la ieng joit ban pyrshah jur ban ym ailad ban iatai, katba ka la don pat ka jingaidak na u bah Ardent ia u shongknor ka Ing Dorbar ba un  pyniaid shakhmat ia ka kam, ha katei ka por u bah Ardent u la ai dak ruh ia u EM Elaka u bah PK Pangniang  ba un iaid shakhmat ia ka jingbatai jong u halor katei ka mat iatai.
Hynrei namar ba la mih ka jingiakhluit tar bad ba ki liang pyrshah ki la mih jyndat U Deputy Chairman u la pynwai noh ia ka Dorbar.
Shillong, 26 Jylliew:U  Executive Member ba peit ia ka tnad ka Art and Culture ka KHADC u Bah Teinwell Dkhar u la iathuh mynta ka sngi Palei hapoh ka iing dorbar ba ka Executive Committee (EC) thymmai hapoh ka jingialam jong u Bah Ardent M Basaiawmoit ka la pynwai noh ia ka Khasi Heritage Village Management Committee (KHVMC).
“Mar ia shimti ia ka shuki, ka EC ba mynta ka la pynduh noh ia baroh ki Committee ba la thaw da ka EC barim,", la ong u Bah Dkhar haba jubab ia ka jingkylli hynne ka sngi ha iing dorbar ka KHADC.
U la ong ba ka EC ka la thaw biang ia ka KHVMC ha ka 23 tarik Jylliew.
U la ong ruh ba kiba bun ki dkhot kane ka komiti ki dei ki juh bad la thung thymmai tang katto katne ha jaka jong kito ki MDC ba la rem noh.
Halor ka jingkylli, la yn pynlong biang ne em ia ka rong ka raw ha Mawphlang ha kane ka sien, u Bah Dkhar u la ong ba ka EC  kam shim kano kano ka rai halor kane.
Shillong 26 Jylliew:U Executive Member ba peit ia ka iew ka hat jong ka KHADC u Bah Hadrian Lyngdoh u la ong ba ka jingslem ban pyndep ia ka iew ka KHADC ha Nongstoin ka dei namar ka jingbym ai pisa thikna ka sorkar pdeng.
“Ngim ioh pisa thikna na ka sorkar pdeng bad namar kane ka daw, ka jingthmu ban pyndep ia katei ka iew ka la slem bad ka Council kam pat lah ban pynlait pisa sha ki kontraktor", la ong u Bah Lyngdoh haba jubab ia ka jingkylli hynne ka sngi Palei ha iing dorbar ka KHADC.
U Executive Member u la ong ba ki kontraktor ki la iakynduh jingeh ban ioh nongtrei bad kane ruh ka dei sa kawei ka daw ka jingslem.
U la ong ba ia ka jingtrei la ai ha u Nailur 2009, bad ka jingpyndep katkum ka por ka dei ban long hapoh 30 bnai naduh ba la phah trei.
U Bah Lyngdoh u la ong ba ka jingmang pisa ia kane ka iew ka long T.
5.
29 klur bad ka Council ka dang ioh pisa tang T.
3.
54 klur.
“Ngi dang ap ia kaba sah sa T.
1.
26 klur na ka sorkar pdeng", u la ong.
U la ong ba la buh por biang ban pyndep ia kane ka iew ha u Nohprah 2014.
Shillong, 26 Jylliew:U Myntri Rangbah ka jylla u Mukul Sangma hynnin ka sngi Balang u la plie ia ka jaka ai jinghikai ia ki Nongrep ka Integrated Agriculture Training Centre (IATC) ha Upper Shillong.
Ha katei ka jingplie la iadon lem bad Chairman ka MGCC, u Bah RV Lyngdoh, u Chief Secretary ka jylla u Bah WMS Pariat, u Principal Secretary ka tnad ka rep ka riang u Bah P Kharkongor, u Rangbah shnong jong katei ka thain u Bah Oris Syiem Mynriaw bad ryngkat kiwei ki heh jong ka tnad sorkar.
Ha katei ka sngi ba plie u Mukul u la ong ba ka kam jong ka sorkar mynta ki iadei bad ka  kam rep kam riang bad ruh ki kam ri jingri.
U la ong ba ka jingplie ia kane ka jaka ai jinghikai ka long ba ki  nongrep ha kane ka jylla kin ioh jingmyntoi ha ka bun ki rukom ai jinghikai bad kiwei kiwei ki prokram ruh.
U la ong kumba 80 percent ki briew ha kane ka jylla ki sah sha ki thain nongkyndong bad ki im ha ka rep ha ka riang.
U Mukul u la ong ba ka sorkar lyngba kane ka IATC  kan ai bun ki jinghikai khamtam ha ka rep ka riang bad ruh lyngba ki scheme bapher bapher.
U la pynpaw ia ka jingsngew bynniaw namar ba bun ki nongrep ki la sdang ban ieh noh ia ka kam rep jongki ban phai sha kiwei ki kam.
Hynrei ha kajuh ka por, u la kyntu ia ki ban shim khia ia ka rep bad ban pdiang ia ki buit stad ba ka sorkar kan ai sha ki na ka bynta ban kyntiew ia ka rep ka riang.
Ha kane ka sngi ka sngi la ioh jingkren ruh na kiwei kiwei ki heh sorkar,u  Rangbah shnong  bad kiwei de.
Nongpoh, 26 Jylliew:Ka Confederation of Ri-Bhoi People (CoRP), kam lah khlem da ai khu blei ia u Chief Executive Member (CEM) ka Khasi Hills Autonomous District Council (KHADC), kaba u la leh shitom ban khynra ia ki jaka khaïi jong ki bar jylla ha ka Nongbah Shil long dang shen.
Ha kaba iadei bad ka ne, ka CoRP lyngba u Bah Bandary Ryntathiang, wor king president ka la kyrpad ia ka KHADC ba kan wan hiar ruh sha them Ri-Bhoi district ha kaba ki dukan bad ki jaka khaïi ki la jyllei da u poiei shisngi suda, kaba bun na kitei ki jaka khaïi ki dei ki bym don satia ia ki kot ki sla ba biang hynrei bun na ki ki dei kiba la shu leh benami, u la ong.
U la ong ruh ba ka jingdon jong ki karkhana, ki petrol pump, ki kompani, ha Ri-Bhoi district ruh ka la long kawei pat ka jingartatien ha kaba iadei bad ki kot ki sla namar bun na kitei ki dei kiba la long trai da ki bar jylla suda bad na ka liang ka seng ka kwah bad thrang ba ka KHADC hapoh ka jingialam u Bah Ardent Miller Basaiawmoit, CEM jong ka, kan pynlong ia ka jingjurip kaba kynsan kynsan bad ban khang khyrdep syndon ruh ia ki lada lap ba kim don satia ia ki kot ki sla ban pynshisha ba ki lah ban buh ne kamai spah.
Ka seng kan ai jingiatreilang ruh ha kaba iadei bad kane, lada ka KHADC ka kloi ban khot ia ki ban pynlong ia ka jingjurip kaba kynsan kynsan khnang ban lah ban khanglad ia ka jingjyllei ki heh spah bar jylla ha ka district hi baroh kawei, la pynkut u Bah Bandary.
Shillong, 26 Jylliew:Ki pulit ka jylla hynnin ka sngi Balang ki la ioh kurup biang ia ka bike jong u Ram Chandra Tamang ba na Demseiniong Parmaw.
Katkum ka jingiathuh ki pulit la ong ba katei ka bike ka la shah tuh ha ka  25 tarik Jylliew 2014 ha ka por 4.
30 janmiet.
Katei ka bike Pulsar (ML05-L-3800) la shah tuh na Assam Rifles DGAR, Laitumkhrah, Shillong.
Mar ia ioh jingtip ki pulit ki la pynlong ia ka jingap siar ha Maw lai ha ka por 2 baje mynstep hynne ka sngi ki pulit ki la ioh bat ia ar ngut ki briew ki ba dang thmu ban phet moh sha Guwahati.
Kine ki ar ngut kiba shah bat ki kynthup ia u Rifikul Islam u ba dang 19 snem ka rta na Barpeta, Assam  bad u Ra kip Ahmed 19 snem na Barpeta, Assam ki ba sah ha 4th Furlong Polo, Shillong.
Ha kawei pat ka jingjia mynta ka sngi kawei ka Bike Bajaj Discovery (ML05-7127) kaba dei jong u Afjol Ali  ka la shah tuh na Parking Lot mar pyrshah ka Assembly Khyndai Lad Shillong.
Ki pulit hynne ka sngi por 3.
45 janmiet ki la ioh ban kurup ia katei ka bike najan Old Cherra Petrol Pump, Shillong bad ki la kem ia uwei u Manipuri uba kyrteng u Erengbom Somand uba 35 snem na Imphal West Hiangthang katba uwei u paralok jong u, u la lait phet noh.
Shillong,26 Jylliew:Ka mat Hima Bho wal ka dei ka mat kaba khluit tar ha ka Dorbar dep bamja ka KHADC, kaba la long mynta ka sngi, na katei ka mat ka la mih ka jingiakynnoh mar kylliang hapdeng u nongialam ka liang pyrshah bad u nongia lam ka liang synshar.
U bah P.
N Syiem, nongialam liang pyrshah, u la ong ba katei ka jingthmu ka KHADC ban wahrah ia ka jingkylla ha Ing Dorbar halor ka jingthung Syiem ha hima Bhowal, ka dei namar ba ka don ka jingioh nong kaba shalyndet, katba u nongialam ka liang synshar uba long u CEM u bah Ardent Basaiawmoit ruh u la ong ba ka jingpyr shah u bah PN Syiem tang ia ka hima Bhowal bad ka Malaisohmat ka don eiei sha lyndet.
Kiei kita ki sha lyndet, ngin ia peit mynta.
U bah Pynshngain u la ong ba ka EC ka la iaid lait na ka rit ka dustur jong u Khasi ha kaba ka la thung Acting Syiem hima Bhowal da u khynnah ba dang 20 snem 9 bnai, kaba long pyrshah ia ka ain jong ki Hima Khasi.
U bah Syiem u la kynnoh ba katei ka shalyndet ka dei ka khlieh politik, kaba leh da u bah Ardent,  da kaba la ujor ia ka jingthung Syiem ha Hima Bhowal, kaba u kyrtong ka HSPDP u la ujor bad ha ka jingujor u la thoh ruh ba dei ban thung Acting  Syiem ia uta u kyrtong ka HSPDP.
U bah Pynshngain u la pynpaw ia ka jingsngewsih ha ka Ing Dorbar ba la weng jubor ia ka mat iatainia, halor ka NGT katba la wanrah pat ia ka jing pynkylla ia ka ain, ia ka Hima Bhowal, kaba u nongpyniaid Dorbar u la kynnoh ba um lah tang ban pynshai ia ka jingmut jong ka mat iatai bad ka mat jingpynkylla ruh “Ngi pyrshah ia ka jingwanrah Ammendment, don eiei sha lyndet ban thung Acting Syiem ia u khynnah 20 snem 9 bnai, dei ka jingleh Politik, da lei lei ngin ym ailad ban iatai ia ka Ammendment" ong u bah Syiem.
U bah Syiem u la ong ruh ba katei ka jingwanrah ia ka Hima Bhowal ha Ing Dorbar ka dei ka jingleh donbor, “Tang namar ba ngi don ha ka jingkhyndiat paid , ki mut ban leh katba mon, ngin ym ailad" bynrap biang u bah Pynshngain.
Ka liang pyrshah, ka la pynpaw  ruh ba lada ka liang synshar lane ka Ing dorbar kam burom shuh ia ka riti ka Dustur, shaei ka jaitbynriew kan poi, ki la byrngem  ruh ba lada ki pass jubor ia katei ka mat kin leit ban pynsngew sha u lat ka jylla, “Shaei yn ia treilang bad ki briew kiba iaid lait ia ka kyndon ain" ong ki liang pyrshah.
Ha kaba ia dei bad katei ka phang ki nongthohkhubor, ki la ioh ruh ban ia kren bad u CEM ka KHADC u bah Ardent Basaiawmoit , uba la kynnoh ba ka daw ba ka liang pyrshah ka la sngew tohmet ka dei namar ba katei ka mat ka ktah ia u para u bah Pynshngain N syiem, bad dei namar ba ka don ka jingduh nong shimet u la pynkulmar ia ka Dorbar.
U la ong ruh ba ha kaba ia dei bad katei ka mat, ki hap ban peit bniah bad ban wad jingmut bha, ha kaba u riewain jongki, u la ai jingmut ba lah ban iatai halor ka tei ka kam ba la don hapoh Kashari.
U la kob ba lada ki don jingeh ai kin ia aireng hapoh kashari ruh.
U nongialam ka liang synshar u la ong “Balei ba u nongialam ka liang pyrshah u pynleit jingmut than eh tang ia ka Bhowal bad ka Malaisohmat napdeng baroh ki hima".
U la pynpaw shai ba kaei ba ka EC ba mynta ka leh ka dei namar ba ka kwah ban pynbeit ia ka jingbakla ka Ec barim.
Shillong, 26 Jylliew:Ka jingkiew ki kam sniew ha ka imlang sah lang ka dei namar ka jingpyndonkam drok.
Ki briew kiba dih drok ki shlur ban leh ia ki kam runar, la ong u SP (city) ka East Khasi Hills Bah Vivek Syiem haba kren mynta ka sngi ha ka sngi rakhe ia ka sngi pyrshah drok ha ka pyrthei, ba la long ha Khasi National Durbar Halls.
U la iathuh ba na ki 1000 tylli ki kam sniew ba la rejister, kumba 50 per cent ki dei namar ka jingdih drok kum ka jing tuh jingthiem, ka jingknieh pisa, dawa, byr ngem bad ki kam batbor.
U Bah Syiem  u la ong ia kane haba kren halor ka jingiasyllok ban ialeh pyrshah ia ka jingpyn donkam drok ba la pyn long da ka Meghalaya Aids Control Society (MACS) bad ka Voluntary Health Association of Meghalaya (VHAM).
U Bah Syiem u la ong ba bun bah ki shnong ha ka nongbah ki la iakyn duh jingeh namar ka jingkyrni dih drok jong ki samla kiba leh ia ki kam sniew.
U la ong ba ka la kiew bha ka jingrung ki drok sha kane ka thain bad ki pulit ki ioh kurup na kiba bun ki shnong kiba don ha sor.
Katkum ka jingong u SP, ki drok ki wan na thain Burma bad  khappud ka Nagaland.
U la kyntu ia ki shnong ki thaw bad ki paidbah ba kin long ba husiar ban khang lad ia ki kam sniew ha ki shnong jongki.
Ka executive secretary ka JVHAM ka Eudora Warjri ka la ong ba ka jingpyndonkam drok ha kine ki sngi ka long ruh ia ki kynthei bad kane ka long kaba sngew khia jur.
“Namar kane, ki kynthei ki la ngop ha ki kam khaii met bad kiwei ki kam sniew"Ha kane ka jingialang la kyntu ruh ia ka Khasi Students’ Union (KSU) ban pynphriang ia ka khubor ban khang lad ia kane ka jingsniew.
Nongpoh, 26 Jylliew:Ka Confederation of Ri-Bhoi People (CoRP), kam lah khlem da ai khu blei ia u Chief Executive Member (CEM) ka Khasi Hills Autonomous District Council (KHADC), kaba u la leh shitom ban khynra ia ki jaka khaïi jong ki bar jylla ha ka Nongbah Shil long dang shen.
Ha kaba iadei bad ka ne, ka CoRP lyngba u Bah Bandary Ryntathiang, wor king president ka la kyrpad ia ka KHADC ba kan wan hiar ruh sha them Ri-Bhoi district ha kaba ki dukan bad ki jaka khaïi ki la jyllei da u poiei shisngi suda, kaba bun na kitei ki jaka khaïi ki dei ki bym don satia ia ki kot ki sla ba biang hynrei bun na ki ki dei kiba la shu leh benami, u la ong.
U la ong ruh ba ka jingdon jong ki karkhana, ki petrol pump, ki kompani, ha Ri-Bhoi district ruh ka la long kawei pat ka jingartatien ha kaba iadei bad ki kot ki sla namar bun na kitei ki dei kiba la long trai da ki bar jylla suda bad na ka liang ka seng ka kwah bad thrang ba ka KHADC hapoh ka jingialam u Bah Ardent Miller Basaiawmoit, CEM jong ka, kan pynlong ia ka jingjurip kaba kynsan kynsan bad ban khang khyrdep syndon ruh ia ki lada lap ba kim don satia ia ki kot ki sla ban pynshisha ba ki lah ban buh ne kamai spah.
Ka seng kan ai jingiatreilang ruh ha kaba iadei bad kane, lada ka KHADC ka kloi ban khot ia ki ban pynlong ia ka jingjurip kaba kynsan kynsan khnang ban lah ban khanglad ia ka jingjyllei ki heh spah bar jylla ha ka district hi baroh kawei, la pynkut u Bah Bandary.
9sien na bynta ka Uruguay bad saw bnai ha baroh ki jingialehkaiU Luis Suarez, un duh ialehkai, na ka bynta saw bnai kynthih, na ka daw, ba u dait ia u nongia lehkai jong ka Italy, U  Giorgio Chiellini.
U Suarez, un duh ialehkai, na bynta ka Liverpool ruh, haduh kaba kut jong u bnai Risaw bad un duh ban ialehkai ia ka Uruguay ruh, na ka bynta khyndai sien kynthih, ha kaba, ula shah dain kuna ruh, £65,000.
Ka komiti kaba tohkit halor ka rukom long ki nongialehkai, kaba iakynduh ha ka Sngi balang bad ka Sngi Palei, ka la kynnoh ba U Suarez, ula leh beain, da kaba u dait ia u nongialehkai ka Italy.
U nong ia said jong u Suarez, U  Alejandro Balbi, ula leit mynta sha Rio, na ka bynta ban ia said, na ka bynta jong U Suarez, ha kaba ula kynnoh, ba ki don ki Ri Europe, kiba leh ia katei ka buit, kiba kynthup ia ka England bad ka Italy.
Katei ka jingtohkit, dei kaba la khlieh da u riew said, uba na Switzerland, U  Claudio Sulser, uba don ka bor ban phah sangeh ia u nongialehkai, haduh 24tylli ki jingialehkai lane haduh ar snem, ba uno uno u nongialehkai, un duh ban ialehkai, namar ki kam pyrshah jongu.
Kam da shai mynta, la ki jingdait briew, ba mynshwa jong U Suarez, ha kaba ula shah khang ialehkai ruh kham mynshwa, na ka bynta shiphew sien, ba u dait ia U Branislav Ivanovic, u nongialehkai jong ka Chelsea bad nangta sa kaba ula shah khang ialehkai haduh hynniew sien, ha ka por ba u dait ia u nongialehkai ka PSV Eindhoven, U Otman Bakkal, ki hap lang ne em, ha kane ka jingshah pynshitom kaba mynta ka kynti.
Ka nongkren jong ka FIFA, ka ong ba kitei ki jingjia ba rim, lah ban shim bad pyn iahap lang, ha kane ka sien kaba mynta, tangba katei ka shong, katba kum ka rai bad ka jingsngew bit jong u nongbishar.
Shilling,27 Jylliew:2 ngut ki nongtrei ing briew, ka Miss Menu Karnakar,18 snem karta ryngkat bad ka khynnah ba dang 15 snem karta ki la phet krad khlem ia thuh na ing jong ka trai ing kaba long ka kynrad jong ki, bad ki la rong tuh ruh ia ki tiar ba remdor na katei ka ing, ka Smt.
Roma  Adhikari, kaba dei ka trai ing ka la ujor sha ki pulit ka Nongthymmai Beat House ia katei ka kam.
Shillong, 26 Jylliew:Saw ngut ki nong khaii na Assam ki la ioh ban pynlait im da ki pulit na kti ki lehnoh United Liberation Front of Asom (ULFA bad uwei u lehnoh kane ka seng u la kyllon iap ha ka jingiather kuli kaba neh kumb 15 minit hynne ka sngi Palei ha Darekgre, kaba don hajan ka Rongmasugre ka West Garo Hills.
Une u lehnoh ULFA uba kyllon iap la tip kyr teng kum u Dharma Kanta Rai, uba tip kum da ka GNLA kum u “Garo cham pa".
U SP ka West Garo hills u Mukesh Singh u la ong ba u Rai u la dei u stad ban pynbthei ia u bomb IED  bad la pyndonkam da ki lehnoh ia u ban pynap shrip ia ki pulit.
U dei ruh uba donkti ha ki kam rahbor kiba bun, ha kine ki bnai ba la dep ha ka thain Garo hills.
Ki saw ngut ki nongkhaii ba lait im ki kynthup ia u Gulu, Shah Alam, Azgar Ali bad u Atwar Ali baroh ki dei na shnong Kaimbathapara kaba hap ha Phulbari police station.
Ki la shah rahbor ha kane ka sngi Balang na shnong Kantanagre ha ka  por 9:30 baje mynstep da kaba shah pynap suloi.
U SP ka West Garo hills u la ong ba ki pulit ki la ioh ia ka jingtip kaba bniah ia ka jingdon jong kitei ki nongrahbor bad ki la pynlong ia ka jingkhynra kaba jur ha katei ka thain naduh ka por 6:30 baje mynstep ha Darekgre hajan ka shnong Rongmasugre bad ki la ioh ban pynlait im ia kitei kiba shah rahbor ha ka por 9:30 baje mynstep.
“Ar ngut ki nongap jong kitei ki lehnoh ki la iohi ia ki pulit bad ki la siat ha kaba ki pulit ki la pynphai kylla.
