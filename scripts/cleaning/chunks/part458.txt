30 mynta ka sngi, ka Shillong, ka ioh 38.
6mm, katba ka Umiam, ka ioh 61.
5mm.
Shillong: Ka Sorkar Jylla, ka la pynbna ia ki kyndon ban plie iing mane naduh ka 1tarik Risaw 2020.
Kitei ki kyndon ki kynthup ba kito kiba la 65 snem ka rta; nangta kiba ar met, ki khynnah kiba hapoh 10 snem ka rta bad kiba don bun jait ki jingpang (comorbidities) ba ki dei ban shong khop ha iing.
La bthah ba kiba leit jing iaseng, ki dei ban ia jngai mar san phut iwei ia iwei pat, nangta dei ban deng da ki jing tap shyntur bad tap khmut, dei ban  sait khuid bha ia ki kti da ka sabon, kumba 40  haduh 60 sekhon bad ban sait ia ki kti da ka dawai kaba la khleh kyiad, ha ki jaka kiba i iahap, la kumno kumno kumba 20 sekhon.
La bthah ruh ba ha shwa ban rung sha ki jaka mane blei, dei ban pyndonkam da u thermal screening, ha kaba yn lah ban ioh ia utei u tiar na ophis ki DMHO, da kaba siew da ka dor bad tang ki bym don dak jingpang, kin ioh rung sha ki jaka mane blei.
Dei ban tah ruh ia ki jingthoh kiba la pynmih da ka tnat ka koit ka khiah, na bynta ki kyndon ban iada bad dei ruh ban pyni ia ki video kiba hikai ban sumar ialade, ba la pynmih da ka tnat ka koit ka khiah.
La ong shuh ba lah ban pynlong jingiaseng bunsien ha ka shi sngi, tangba ym dei ban pynlong slem bad kaba slem duh, ka dei ban long tang hapoh shi kynta eiei bad la khang ruh ban ialum ha khmat jong ki jaka mane blei, haduh ba la wai ki jing ia seng.
Ki juti, dei ban buh ha ki kali jong kito ki nongleit jingiaseng, lane ban buh ha ka jaka ba kyrpang, ha kaba yn hap ban buh kyrpang la ka jong ka jong, katba ia ki iingmane Khristan, lah ban shah ba kin phong iingmane, tangba dei ban don ki jaka buh kiba kyrpang ba ki riew ngeit kin law bad kin buh ia la ki juti ha iingmane.
Ha ki iingmane, ka jingbun briew, ka dei ban long shi bynta na ka lai bynta jong ki jaka shong ha ki iingmane, ha ki mosque dei ban ia jngai san phut iwei ia iwei pat.
La shah ban iathoh, tangba ki nongleit iathoh, ki dei ban long tang shi bynta na ka lai bynta jong ka jingdon ki jaka shong.
La ong shuh shuh, ba yn nym shah ban ia iaid ia bun, haba leit sha ki jaka tep briew.
La khang ruh ban ktah ia ki dur blei, ki kot ba khuid bad kiba leit sha ki iingmane, ki dei ban rah la ki jong ki kot jingrwai lane kiwei ki kot ba khuid.
Ha ki jaka mane blei, ym dei ban shong lang ha u juh u shylliah, hynrei ki dei ban wan rah la ki jong ki shylliah ban shong la ka jong ka jong ka jong bad ha ki iingmane khristan, ki nongleit jingiaseng, ki dei ban deng mask, wat haba ki ia rwai ruh.
La bthah ruh ba kiba leit jing iaseng, ki dei ban leit ha ki jaka kiba jan eh, na ki iing jongki, ban iada na ka jing ia iaid ia ieng bun  briew.
Ha ka por ba ai sakramen, kito kiba pyniaid ia katei ka jinglehniam, kum ki Pastor, ki Phadar; ki dei ban sait bha ia la ki kti, ki dei ban phong da ki globes.
Kitei ki long khyndiat tylli ki mat, kiba la sot bad pyn kylla khasi, na baroh ki kyndon kiba don 30 tylli.
Ki kyndon bala buh ka sorkar bad ki kyndon u blei kim ia dei tang khyndiat ruh.
lada ngi don ka jingngeit ha u trai jisu christ bad ngin shakri khuid naduh ka mynsiem bad ka dohnuh wat kata ka corona ruh kam lah ban leh eiei iangi ki briew katba ka sorkar kan nang shna iaki aiñ ba ha rukom katta u blei u dang isih iangi lada don kata ka mon ban aiti ha u blei kamet bad mynsiem ba ngin shakri da kaba khuid u blei u tip kein kmno ba un pyllait ia kita ki briew jong u iaki ba ngeit bad shakri iaka ka kyrteng u nong pynim.
kumba la bthah ka sorkar sanphut dei ban iashong jngai ha ing mane don jingmut aiu ban plie iaki ing mane kabha baka sorkar kan ym nym plie iaki ing mane.
wat kita ki dwai sait kti bala mix da ka kiad ym dei ban buh.
ka bha ban ailad kum mynshuwa ba ngin pynlong jingiaseng.
Shillong: Katkum ka jingtip ba la ai da u DHS(MI), haba kheiñ kyllum lang ia baroh kiba pang ha ka jylla, ki la don haduh 5,158 ngut baroh, ha kaba kiba dang don hapdeng ka jinsumar ki don kumba 1,772 ngut, kiba la koit ki la don haduh 3,343 ngut bad kiba khlad noh ki la don 43 ngut.
Katkum ka jingai jingkheiñ ba la ai da ki district bapher bapher jong ka jylla, ha East Garo Hills ki la don 110 ngut baroh, kiba dang shah sumar ki don 7 ngut bad kiba la koit ki la don 103 ngut.
Ha East Jaintia Hills baroh kiba pang ki la don 332 ngut ha kaba kiba dang shah sumar ki don 274 ngut bad kiba la koit ki don 58 ngut.
Ha East Khasi Hills kiba pang baroh ki la don haduh 3,375 ngut ha kaba kiba dang shah sumar ki la don 1,198 ngut bad kiba la koit ki don haduh 2,138 ngut.
Ha North Garo Hills ki don 53 ngut kiba pang, ha kaba 22 ngut ki dang shah sumar bad 31 ngut kiba la koit.
Ha Ri Bhoi District ki la don 414 ngut ha kaba 139 ngut ki dang don ha ka jingsumar bad 275 ngut ki la koit.
Ha South Garo Hills kiba pang baroh ki la don 37 ngut, ha kaba 3 ngut ki dang shah sumar bad 34 ngut ki la koit.
Ha South West Garo Hills ki don 40 ngut ha kaba 14 ngut ki dang shah sumar bad 25 ngut ki la koit.
Ha South West Khasi Hills ki don 9 ngut ha kaba 3 ngut ki dang shah sumar bad 6 ngut ki la koit.
Ha West Garo Hills ki la don haduh 676 ngut kiba pang ha kaba 95 ngut ki dang shah sumar bad 579 ngut ki la koit.
Ha West Jaintia Hills baroh kiba pang ki la don 46 ngut ha kaba 8 ngut ki dang don ha ka jingsumar bad 38 ngut ki la koit bad ha West Khasi Hills ki don 66 ngut kiba pang, ha kaba 9 ngut ki dang shah sumar bad 56 ngut ki la koit.
Kiba khlad noh na u COVID-19 ha ka jylla ki la don 43 ngut ha kaba 39 ngut ki dei na East Khasi Hills District, iwei na South West Garo Hills, 2 ngut na West Garo Hills bad iwei I dei na West Khasi Hills.
Kane ka long ka jingkheiñ kyllum lang kaba la ai da U Director of Health Services ka Jylla.
Shillong: Ka District Magistrate, East Khasi Hills, ka pynbna ban khang dam ia ka iing U Bah  Tender Singh Sohshiang ha Jaiaw Umpohliew, ka iing U bah  Albert Marbaniang ha Khliehshnong, Malki, ka jaka sah ka Dr.
(Mrs) Anjali D.
Sangma, Rilbong, GAD Quarter No.
2, Near Sankerdev Women’s Hostel bad ka iing ka  Dr.
(Mrs) Tinnu S Momin, Rilbong, hajan Meghalaya Assembly.
La khang ia kitei ki  briew, kiba don ha kitei ki iing, ba kin ia rung ia mih bad kumjuh ruh ia kiba nabar, ba kin leit sha kitei ki jaka, ba don kiba ioh ia ka khlam covid 19.
Shillong: Ka sorkar Meghalaya, ka la rai ban plie noh ia baroh ki jaka mane blei, naduh ka 1tarik Risaw 2020 bad la iathuh ba ia ki kyndon lane ki Standard Operation Procedure (SOP) bad kiwei ki kyndon, la dep ia pynbeit bha bad ki kynhun niam bapher, kiba don ha ka kynhun jong ka Shillong All Faith Forum (SAFF), ha kaba la ia mynjur mynta ka sngi.
La iathuh ba mynta ka miet, yn pynbna paidbah ia ki kyndon jong ka jingplie ia ki iingmane, ong ka kyrwoh na U Bah Prestone Tynsong, Deputy Chief Minister ka sorkar Jylla.
Shillong: U Director of Health Service, u Dr.
Aman War u la iathuh ba kiba ioh thymmai ia u khñiang jingpang coronavirus ha ka jylla ki la don 80 ngut, bad haduh mynta kiba don ia une u khñiang jingpang ha ka jylla ki la don 1,772 ngut.
Ha East Khasi Hills District ki don 45 ngut kiba kynthup iwei na ka armed forces bad 44 ngut ki riewpaidbah, ha Ri Bhoi District ki don 2 ngut, ha East Jaintia Hills i don tang iwei, ha North Garo Hills ki don 9 ngut, ha South West Garo Hills ki don 2 ngut, ha West Garo Hills ki don 20 ngut kiba kynthup 8 ngut na ki armed forces bad 12 ngut ki riewpaidbah bad ha West Jaintia Hills i don tang iwei.
La iathuh ba na kine ki 1,772 ngut, ha East Khasi Hills ki don 1,198 ngut kiba kynthup 120 ngut ki armed forces bad 1,078 ngut ki riewpaidbah, ha West Khasi Hills District ki don 9 ngut , ha South West Khasi Hills ki don 3 ngut, ha Ri Bhoi district ki don 139 ngut kiba kynthup 26 ngut ki armed forces bad 113 ngut ki riewpaidbah, ha West Jaintia Hills district ki don 8 ngut , ha East Jaintia Hills district ki don 274 ngut, ha West Garo Hills district ki don 95 ngut, ha South West Garo Hills district ki don 14 ngut, ha South Garo hills ki don 3 ngut, ha East Garo Hills district ki don 7 ngut bad ha North Garo Hills district ki don 22 ngut.
Kiba la koit na u khñiang jingpang coronavirus mynta ka sngi ki la don haduh 285 ngut.
Na kine ki 285 ngut; 242 ngut ki dei na East Khasi Hills kiba kynthup 23 ngut na ki armed forces bad 219 ki riewpaidbah, 2 ngut ki dei na East Jaintia Hills, 3 ngut na North Garo Hills,21 ngut na Ri Bhoi kiba kynthup 5 ngut na ka armed forces bad 16 ngut ki riewpaidbah, 2 ngut na South Garo Hills, 2 ngut na South West Khasi Hills, 10 ngut na West Garo Hills kiba kynthup 9 ngut na ka Armed forces bad iwei i riewpaidbah bad 3 ngut na West Jaintia Hills.
Baroh kiba la koit ki long haduh 3,343 ngut bad baroh kiba la khlad na u COVID-19 ki long 43 ngut.
Ki sample kiba ladep phah test ki long 1,41,237 bad na kine, kiba paw negative ki long 1,36,079 bad ki briew kiba wanphai na shabar ki la don haduh 40,573 ngut.
Ka shnong Lumshyiap kaba don hapoh Umroi Constituency ka long ka shnong kaba don ka umshyngiar kaba la neh palat spah snem.
Ki paidbah nongshong shnong ki im na kane ka shyngiar bad pynlut ym duna ïa ka 2 kynta shi sngi ban pynbit pynbiang ïa ka umbam ha la ïing.
Kane ka la pynlut phut ïa ka por jong ki longkmie, ki samla khamtam ki khynnah skul.
“Ha ki por eksamin, ki khun ki hap dang step phyrngab ban ïoh pynbiang shuwa ïa ka um nangta ki sa ïoh lad khreh kot," la iathuh iwei i longkmie ha shnong.
Kane ka jia ha shi rta jong ki paid nongshong shnong.
Ha ka 3 tarik Nailur 2020, ngi la ïoh lad ban sakhi ïa ka jingkylla kaba khraw pat ha ka shnong Lumshyiap bad ka long ka jingsdang ïa ka jingpynkylla ïa ki shnong nongkyndong jong ngi sha uwei pat u mawjam.
Ha kane ka sngi, la plie paidbah ïa ka skhim um kaba la pynïoh ïa ki kor um ha 65 tylli ki tnum ïing ryngkar sha ki ïingmane bad ïing skul.
“Nga pynbna ba ka Lumshyiap ka dei ka shnong nongkyndong ba nyngkong tam ha ka Jylla Meghalaya ban ïoh umbam ha man la ka thliew ïing," la pynbna u Myntri ka tnat PHE, U Bah Samlin Malngiang uba long kum u kongsan ha katei ka sngi.
Kaba dei ban ai jingïaroh ka long ïa ka jingtrei shitom jong ki Rangbah Shnong bad ki paid nongshong shnong kiba la buddien beit sia haduh ba kane ka skhim kan urlong.
Ha u snem 2019, ynda la sdang ban pyntrei ïa ka skhim, u Rangbah Shnong u la la wan kyrkieh ban ïathuh sha nga, ba ka top um kam lah ban pynlang bha ïa ka um bad lada long kumne, ka skhim ka lah ban nym treikam bha.
Kumta, mar mar ngi la ïa pynbeit ban jurip ïa ka skhim.
Hadien ka jingjurip, la lah pat ban pynbeit ïa ki jingduna da ka jingtrei shitom jong ki ophisar jong ka tnat PHE.
Kaba kham itynnad ka long, ba ïa kane ka skhim la shim rai da ka tnat PHE ban pynpoi umbam ha man ki thliew ïing da ka pisa jong ka Sorkar Jylla bad la pyndep biang por naduh Nohprah 2019.
Kane long ha shuwa ban sdang pat mynta ïa ka skhim Jal Jeevan Mission jong ka Sorkar Pdeng kaba don ka thong ban pynpoi umbam sha man ki thliew ïing hapoh u 2024.
Ka Ri Bhoi, kum ka ‘Aspirational District’, ka don ka thong kyrpang ban ai umbam ha man ki thliew ïing hapoh u Lber 2021.
Kum ka nuksa ha Lumshyiap, ka tnat PHE kan sa donkam ïa ka jingïatreilang jong baroh ki nongïalam shnong bad ki ïing ki sem ba kin lah ban pynïoh umbam sha man ki thliew ïing.
Kane kan kyntiew ïa ka jingim jong ki paidbah da kaba kyntiew ïa ka khuid ka suba, ka koit ka khiah bad khamtam eh ba ki longkmie bad samla ba kin ïoh tyngkai ïa ka por da ban trei ïa kiwei pat ki kam kamai jakpoh.
Naduh u 2018, nga la ïohi ba ha bun bah ki shnong ka umbam ka la long ka dieng pynkiang kaba shyrkhei bha.
Ki pipe ki la dkut, sarang bad don kiba la shu shah rat jubor.
Kane ka la pynsohsat ïa ki paidbah khamtam ki longkmie kiba hap pynbiang ïa ka ïing ka sem.
Namar ym don pisa ban pynbha (repair) ïa ki na ka tnat PHE, nga la ïarap noh katto katne ka skhim MLA namar la i jynjar shaba palat.
Ynda la sdang pynbha pat ïa kine, ka jingkylla kaba wan ha ka shnong ka long kaba pynphuhmat ïa baroh.
Kawei ka nuksa ka long ka shnong Nongrim Nongladaw kiba la bynrap lang ha ka skhim MGNREGA.
Ka jingsdot jong ki tlong um ka long kawei ka phang kaba pynkhuslai shisha.
Lada ngim lah ban kut jingmut ban sumar ïa ki tlong um, ki shnong nongkyndong kin sa jynjar.
Na ka liang ka shnong Lumhsyiap, ki la rai ba Shi ‘Acre’ ka jaka ha sawdong ka tlong, kin sumar bad thung ïa ki dieng ban pynkhlaiñ ïa ka jingdon ka um.
Ngi donkam ïa kum kine ki jingkut jingmut bad jingïohi jngai kaba pynïoh mynsiem bad ban ïada ïa ka longbriew ha ka lawei.
“Mynta te ngi la sngew suk hi jai bad ngi la kylluid ka jingmut jingpyrkhat naduh ba poi ka umbam ha ïing", la ong i longkmie na Lumshyiap ryngkat ka jingphuhmat.
Nga kwah ba ki khmat phuh sam rkhie kiba ngi ïohi ha Lumshyiap kin pur lang sha baroh ki shnong nongkyndong jong ngi.
Ngi donkam ban kut jingmut ban nym ailad ïa ka thong sha khmat ban shah pynjngut ha ki dieng pynkiang.
Ki longïing bad ki shnong jong ngi ki dei ban ïatylli ban kynjoh ïa ki mawjam sha khmat namar dei ka umbam umdih kaba ai jingim ïa ka longbriew.
Shillong: Na ki 80 ngut kiba ioh ia u khñiang jingpang COVID-19 ha ka jylla mynta ka sngi, ha East Khasi Hills ki don 45 ngut bad na kine, iwei i dei na ka armed forces, 31 ngut ki dei ki high risk contact, iwei i dei iba wanphai na shabar, iwei i dei na IGP cluster, 2 ngut na Laban cluster, 2 ngut na Oakland Road cluster, 2 ngut na Rilbong cluster, 3 ngut na Nongmynsong cluster, iwei na Golflink cluster bad iwei na Raj Bhawan cluster.
Ha West Garo Hills ki don 20 ngut ha kaba 8 ngut kidei na ka armed forces bad 12 ngut kidei ki high risk contact.
Ha North Garo Hills ki don 9 ngut bad baroh kidei ki high risk contact.
Ha Ri Bhoi ki don 2 ngut ha kaba iwei i dei i high risk contact bad iwei ba wanphai na shabar.
Ha South West Garo Hills ki don 2 ngut ha kaba iwei i dei i high risk contact bad iwei I dei iba wanphai na shabar.
Ha North Garo Hills ki don 7 ngut ha kaba 6 ngut ki dei ki high risk contact bad iwei i dei i ba wanphai na shabar.
Ha West Jaintia Hills don tang iwei iba dei i ba wanphai na shabar bad ha East Jaintia Hills I don tang iwei iba dei i high risk contact.
Shillong: U bah Kyrmen Shylla u myntri ba dei peit ia ka tnad ka Disaster Management, u iathuh ba ha kine ki khyndiat sngi ba la jur u slap ha ka jylla la don ki jingjia kiba sngewsih kiba la wan jia ha ka jylla khamtam ha East Khasi Hills District bad ha West Khasi Hills District bad South West Khasi Hills District.
Mynta ka sngi ka la don ka jingjia ha ki lai  jaka ha kaba tang mynta ka sngi, ka 25 tarik u Nailur 2020, 8 ngut ki briew ki la duh ia la ka jingim kaba kordor ha ki 3 tylli ki jingjia kiba sngewsih.
Mynta ka sngi kawei ka iing kaba don ha Madanryting ka la shah tap ha ka khyndew bad na kane ka jingjia iwei i khyllung i la duh ei ia la ka jing im katba ka kmie jong ine i khyllung la ioh ban pynlait im.
Kawei ka jingjia kaba i shyrkhei na ka jingtwa ka khyndew ka la jia ha Lower Lumparing ha kaba 5 ngut ki briew ki la duh ei ia la ka jingim.
Kine kiba la khlad ki kynthup ia u Imdad Nongrum 60 snem ka rta, ka Saira Ahmed 45 snem ka rta, u Feroza Khan 40 snem ka rta, ka Rajiya Ahmed 35 snem ka rta bad u Kaiyam Uddin Ahmed 35 snem ka rta.
La ia thuh ba kane ka jingjia ka la jia ha ka por kum ba 5:30 baje mynstep, na ka jingjur jong u slap ha kine ki 6 sngi lynter ka la pynshong jynsor ia ka khyndew bad ka la twa ha kine ki 3 tylli ki ing tap shilliang ha duh mynta ki la lah ban sei tang ia ka met jong u Imdad Nongrum, Ka Saira Ahmed bad u Feroza Khan bad ki dang wad ia met jong u Kaiyam Uddin Ahmed bad ka Rajiya Ahmed.
Sa kawei ka jingjia kaba sngewsih kaba la jia mynta ka sngi ha Tiehsaw, Nongstoin ha ka por dang step ha kaba ka kali ka la shah rah ha ka um.
La iathuh ba kane ka dei ka kali, kaba wan na Nongstoin sha Shillong bad ha kane ka kali ki don 7ngut ki briew bad 2 ngut ki briew ki la iap, katba kawei pat ka la shah rong ha ka um bad 4 ngut la ioh ban pynlait im.
Kine kiba la khlad ha kane ka jingjia ki dei kiba la tip kyrteng kum ka Daphishisha Lyngdoh Lyngkhoi 8 snem ka rta bad u Kenedy Kharshohnoh 26 snem ka rta, kat ba ka Banri Wahlang 25 snem ka rta ka la jah na ka jingshah rah ka um.
Kiba la ioh pynlait im ha kane ka jingjia ki dei u Alando Lari 27 snem ka rta,u Kitboklang Kharkongor 34 snem ka rta, ka Daiamon Lyngdoh Lyngkhoi 27 snem ka rta bad ka Maphiban Lyngdoh Lyngkhoi 25 snem ka rta.
Hynnin ka sngi ka la don ka jingjia twa khyndew ha Police Reserve Jailroad ha kaba 2 ngut ki briew ki la khlad na ka jingsha tap ha ka khyndew kine ki ba la khlad ki dei ki ba la tip kyrteng kum u Sohi Botim Marak 26 snem ka rta bad u Silnang Marak 26 snem ka rta.
Kawei ka jingjia kaba twa khyndew ka la jia ha Mawlai Umthlong ha kaba 3 ngut ki heprit ki la mynsaw.
Kine ki ba mynsaw ki dei kiba la tip kyrteng kum ka Ibalincy Mylliemumngap 8 snem ka rta, u Lumlang Mylliemumngap 6 snem ka rta bad ka Iaieidlang Mylliemumngap 2 snem ka rta.
Ia kine baroh ar ngut la pynkit sha NEIGRIHMS Hospital ban ioh ka jingsumar.
U wei u briew u ba la tip kyrteng kum u Banshanlang Rngad u la shah rong ha ka Wahumkhrah bad haduh mynta ym pat lap ia u, katba uwei u briew u ba la tip kyrteng kum u Ambrose Lyngdoh 32 snem ka rta u la mynsaw na ka jinghap u dien ha PTS Mawroh ia une u briew la pynkit sha Civil Hospital ban ioh ka jingsumar.
Kawei ka jingjia ka ba la jia ha ka 22 tarik u Nailur 2020 myntep ha ka ba kawei ka Jeep kaba don ia u number ML05 Q 4115 ka la shah rong ha ka wah Tihiang bad ha kane ka jingjia ia ki 2 ngut, la ioh ban pynlait im katba 6 ngut ki la khlad haduh mynta la ioh ban sei ia ka met jong ki 5 ngut ki briew.
Kine ki ba la khlad na kane ka jingjia ki dei kiba la tip kyrteng kum ka Damanbha L Mawlot 16 snem ka rta, ka kong Ibada shisha Lyngdoh 24 snem ka rta  u wei u khyllung u ba dang shisnem shiteng bad ka kong Ladiang hun L Mawlot bad ka  Lapynshai L Mawlot 13 snem ka rta, katba ia ka met jong u Ferdinand Myrthong haduh mynta ym pat lap.
Jan baroh ngi ki nongkyndong, na ka dong ka thain jong ka South West khasi hills, ngi da sngew lyngoh shisha ba manka sngi ne man ka por ngim ju ioh light shisha khamtam tang shu slap lei nai kyrmen shuh ban dang iohi light.
Ngi ki samla na ka shnong Mawjarain ngi don ka jing kitkhlieh na kabynta ka shnong bad khamtam ka thain hi baroh kawei, namar kadei ka jing duh nong na ka bynta jong baroh ki ba pyndonkam light lada dei ha ka pule, ka shet ka tiew ne bun kiwei kiwei, bun kiba imja bad shaniah ha ka light lada dei(online services, studies, jobs bad bun kiwei de ki facilities) haba mynta ngi ki paitbah ngi shaniah ha kane ka department ai light kumba ngi ruh ngi shaniah haki bad ngi ju siew ruh ka bill ba man u bnai hynrei ki pat kim ju perwa ne siewkylliang.
Ngim kwah ban pynjrong hynrei lada kitei ki nongtrei ne ki ba peit iakane ka light hapoh ka dong ka thain Mawkyrwat kim shimkhia ka sa poi ka por ba ngin sa pyrkhat lang da kumwei.
Ngi kwah ban kylli ba lada don light ha Shillong Nongstoin ne Mawkyrwat pat balei sha ngi ymdon, haba ngi ruh ngi pyndonkam ngi dei ki briew ngi siew bill.
Balei sha niew shilliang khmat tangba dei na nongkyndong, Balei hap pynbiang tang ha sor.
Lada ka department badei peit iakane ka light ha Mawkyrwat kam don nongtrei balei pat kam khot tender, dang bun kiwei kiba don ka mon ban trei.
Hynrei lada ka lah don lupa ki nongtrei ki leh aiu ne ki shu kwah tang ka tulop.
Ngi kwah ban pan jingshai na ka daw aiu ba ba kine ki nongtrei kim shimkhia.
Ki leh aiu haba ki plie office man ka sngi, ki shu wan ban shna bill.
Kan sa poi ka por ba ngim treh shuh ban siewbill haba ki kim kitkhia na ka bynta jong ki nongpyndonkam light, balei hap shimkhia tang ma ngi.
Ngi kwah ban pan jingshai ba mano ba dei peit iakane ka light hapoh thain Mawkyrwat u dei ban pynshai kloi, ne wat shna bill light shuh.
Ngi ki samla shnong na Mawjarain ngi don jing kitkhlieh nabynta ka shnong bad kumjuh ka thain baroh.
Ngi kyrpad ba lada kan dang iai jia kumne sngewbha pynbeit kloi kloi.
Ban duh light da ki taiew kam iahap shuh.
Ha ka 24tarik Nailur 2020 ka Hynniewtrep Border Disputed Redressal Forum ka la leit ïakynduh ïa u C.
E.
M jong ka J.
H.
A.
D.
C, u Ma Thombor Shiwat ha ryngkat ka jingïadon lang u Dy.
C.
E.
M u Ma Lasky Rymbai, u E.
M In charge jong ka Trade u W.
G Sungoh, u M.
D.
C ka Barato – Mukroh Constituency u Aiborlang Shadap; katba na ka liang ka Forum pat la don u Chandame Sungoh, Chairman bad u Damechwa Syrti, Finance Secretary.
Ka Forum ka buh jingkylli ïa ka Konsil halor ka ain wad jingtip, kaba thylli ba ka Office jong ka Jaiñtia Hills Autonomous District Council ka la ai ha ka 3tarik Rymphang, 2020 halor kine ki jingtip kiba ka Forum ka pan bad kynthup ia ka Geographical Map jong ki jaka kiba hap hapoh ka Konsil, ki map jong ki Elaka, ki Raid, bad ki shnong kiba hap hapoh ka Konsil, Ki shnong kiba hap hapdeng ka jing ïakajia pud bad ka Assam, ki kyrteng jong ki Elaka bad ki Dolloi kiba hap ha ki jaka kajia pud bad ka Assam, ki jingtip shaphang ka Elaka Nongjrong Labang Nangphyllut kaba la shah pyndam haki Karbi, ki Patta, ki Land Holding, ki Land Records jong ki paid nongshong shnong kiba don haki jaka kajia pud.
Ki jingïakren hapdeng ka Jaiñtia Hills Autonomous District Council bad ka Karbi Anglong Autonomous Council sha phang u pud u sam.
Ka Forum ka kylli , “Hato ka Konsil kam don shisha ïaki ne ki jingtip ne ki jingthoh jingtar kiba ka Forum ka pan , ne phi ñiewbeiñ ïaka Furom ba phim ai ? " Ka jubap na u C.
E.
M bad u Dy.
C.
E.
M kalong , “Em kim don ki jing thoh jingtar ne ki records kiba biang bad kiba shai dei naka ta ka daw te ka Konsil kam lah ban ai iaka RTI report.
" Haba ka Forum ka kylli pat, " La kat kito ki snem baka Konsil kala ïaid lynti te balei baka kam don tang ïaki ne ki jingtip ne ki jingthoh jingtar kiba kadei ban don?" Ki jubap, " Ba dei naka jingleh sting jong ki M.
D.
D.
’s bad C.
E.
M’ s haki por bala leit".
Haba kylli pat, “Maphi kiba don mynta pat phi leh aïu ? " Ki ong ba ki la phah ïaki Dolloi baroh ba kin pynbiang ïaki Map, ki kyrteng shnong, ki kyrteng Waheh Chnong jong ki bad lyngba jong kine te kin sa lah ban lum jingtip lum jingkheiñ ïaka ban pynbit pynbiang ïaki ta ki jingthoh jingtar baroh.
Ka Forum ka pynpaw ïaka jing sngewsih bad jingsngew lyngngoh ba kumno ka Konsil kam don tang ïa ka Map bad kam tip, kam don jingthoh don records tang ïaka Jurisdiction Area jong ka! Kane ka pyn-i ba ka J.
H.
A.
D.
C kam trei kam ei ei ruh naka bynta U Pud U Sam ka khyndew ka Shyiap ka ri bad ka jait bynriew.
Ki im sngi tang haka bamsap , ka ia kylliang party bad ka jingiaknieh shuki.
Naka liang jong ka Konsil kala pan ïaka jingïatrei lang bad ka Forum naka bynta ban pynïoh ïakita ki jingtip bad ki jingthoh jingtar shaphang ka Elaka Nongjrong Labang Nangphyllut &Pangam Raliang (Block-1) bad ki jaka ïakhajia pud bad ka Assam , bad naka liang jongka Forum ruh ka la kular ban ïatrei lang.
Katwon wa yo ra-ai, wa I tang u Pud u Sam leh ym pu biang I haduh katni, la 48 tylli ki snem da dep tyllung naduh wa ioh State I.
Kyrmen ka EC iong ka JHADC wa katni u chim khia ko iei ni khnang wa ki MDC kiwa daw wan hadien ioh rap suk ki, leit ki u boonkam iei juh chi iei juh.
Kwah u buh I kylli ia kani ka FORUM leh, ha u snem hi wada form ia kani ka forum.
Phi leh toh heitu por wa form phi ka kani ka forum, madei johkhe phi u lai mih heitu I por boi katni da dep wow pynbeit dae.
Khublei Chiboon.
“Sometimes we have to blame to ourself as well, not only to our Representatives".
Corruption didn’t start from Representative, it start from people especially during election time.
“Katwa, ki bru hi ym pu yae ki u dam u chim poisa heipor election, tae sniawbha ham pu yoluti warae ia ka development".
Watoh ki Representative leh daw duk ki u pynmih chwa iaka bai lut ki.
U nongrwai ba khraw ka bollywood, U  SP Balasubrahmanyam, ula khlad noh mynta ka sngi thohdieng.
Ula don 74 snem ka rta.
La iathuh ia katei ka jingkhlad noh jongu, da u khun jongu, U SP Charan, ha kaba u iathuh, ba ula khlad ha ka por 1.
04 baje nohsngi.
U SP Balasubrahmanyam, u dei uwei na ki nongrwai ba paw ha ki phlim India bad ula rwai ia 40 hajar tylli ki jingrwai bad ula ioh ia ka khusnam  Guinness World record.
Shillong: Iwei I heprit iba la tip kyrteng kum I Jasmine Thongni, 12 snem ka rta, i la duhnoh ia la ka jingim hadien ka jingtwa ka khyndew ha iing sah jong i, mynta ka step ha Madanrting, Mawblei.
Katkum ka jingiathuh jong u rangbah dong, u Bah Buam Shullai, u la iathuh ba I kmie jong ine I heprit bad iwei pat I khun jong I, la kit noh mardor sha Shillong Civil Hospital hadien ba la ioh pyllait im ia ki bad ki dang don hapdeng ka jingsumar.
Ka KSU South West Khasi Hills District ka kwah ban pynshai ba ka jingong jong u Chief Minister u Conrad Sangma bad ka kaiphod jongki Bor sorkar ba kam don ka jingorpait jongki jaka buh jakhlia uranium ha Nongbah Jynrin, South West Khasi Hills District ka dei ka jingialam bakla ia ki paitbah bad ka Jingthok bad buhrieh pyllein pyllein iaki jingshisha.
Na ka liang jongka KSU South West Khasi Hills District Unit ka kwah ban pynshai kumne:Kane ka dei ka kyrwoh na u samla Forwardman Nongrem, President, KSU South West Khasi Hills DistrictKhyrwait bt ksu Kane ka sorkar kadei ka sorkar ba bun ki ministers dei ki bym pat pxndep Tang ka BA ruh…bun class 8/12Pass.
Kim bna eiei wat ailad iakane ka sorkar khlem jabieng….
Shillong: Ki pulit ngam um jong ka State Disaster Response Force, mynta ka step ki la ioh ban sei ia ka met jong u Lapynshai L.
Mawlot uba dang 13 snem ka rta uba dei uwei na ki lanot shah rong um ha wah Tihiang.
Katkum ka jingiathuh jong u secretary Shnong jong ka shnong ka Mawjai, u Bah Zandy Myrthong u la iathuh ba iaka met jong une u khynnah la lap bynne ka step na kane ka wah Tihiang harum jong ka kshaid Kylle Sha Thma ha ka por kumba 10 mynstep.
Kat haduh mynta ki pulit ki dang ioh ban sei 4 tylli ki metiap kiba kynthup ia iwei I khyllung iba dang shi snem.
Ïa mynta ki pulit jong ka State Disaster Response Force bad ka Mawkyrwat Fire and Rescue service ki dang thwet sa ia ka met jong uwei u rangbah uba la tip kyrteng kum u Ferdinand Myrthong uba 45 snem ka rta.
Shillong: Ka Synjuk ki nonghikai Meghalaya Upper Primary School Teachers Association ( MUPSTA ) State level ka pynpaw ia ka jing sngew kyndit kaba khraw halor ka jing khlad noh kynsan jong u General Secretary ka seng uba peit ia ka West Khasi Hills District baroh kawei u babu Karlan Langrin ha ka tarik 23rd September 2020.
Ka seng ka la duh noh ia u nongialam ba khraw ba shemphang bad uba trei hok iala ka kamram na ka bynta ban pynkhlain ia ka MUPSTA khamtam ha West Khasi Hills.
Ka Seng kam lah ban shu klet noh ia ka jing trei shitom jong utei u babu bad kan iai pyrto junom bad iai kynmaw ieid ia u ha baroh ki por.
Ka seng ka phah ruh ka khubor jingsngewlem sha I lok jong I, ki khun ki kti bad kiba ha iing hasem jong I ba u Blei un iai kyrkhu kyrdoh bad iai pyntngen ha ka jingim jong ki baroh shi rta.
Ka seng ka duwai ruh ba U Blei un don ryngkat lem bad utei u babu ba un poi suk sha ka hima ki bneng.
AIS SujaYn ialap ia ka Gospel ka Hima ki bneng ha ki kynja bynriew baroh.
“Te ia kane ka Gospel jong ka Hima (hima ki bneng), yn ialap ha ka pyrthei baroh ia ka ban long ka jingphla ha ki kynja bynriew baroh: ynda kumta kein kan jia kaba kut" Mathaios 24:14.
Ia ka Gospel u Jisu Khrist la ialap ha ka pyrthei hadien u Jisu Khrist.
Ha shwa ia kane, u Jisu u la ong – “To leit sha ka pyrthei baroh bad to ialap ia ka Gospel ha ki bynriew baroh" Markos 16:15.
Ha ki bynriew baroh, ka mut ym don pud (no limits).
Ha uno uno u briew sha kano kano ka jaid bynriew kein ba kin iohsngew ia ka Gospel ka jingieit bah u Blei naduh bymjukut ia ki bynriew pyrthei, ia kano kano ka jaidbynriew kein ba kan iohsngew ia ka khubor ka jingpynim kaba da u Jisu Khrist.
Kumta hadien ka jingwan hiar u Mynsiem Bakhuid, u Petros ula sdang ban ialap ha ka sngi Pentecost.
Ki kam ki Apostol 2:14.
Nangto ter ter la ialap ia ka Gospel ka Hima u Blei naduh Jerusalem, Judia bad Samaria bad ha kiba kut ka pyrthei" Ki kam ki Apotol 1:8.
Kane ka jingialap Gospel ka la iaid Ar-hajar snem tam mynta bad ka la jan ban kut artad.
Bun ki la tip ki la iohsngew shaphang u Jisu Khrist bad ia ka Gospel lyngba bun ki lad ki lynti ban pyniohsngew sha kiba thrang ia ka Gospel u Jisu Khrist.
Ka jingialap Gospel ka la jan ban kut noh katkum ki dak ka por, bad ka la roi bha ruh shaduh ki kyndong ka pyrthei.
U Blei u ong shaphang ka Gospel kumne: “Kan pyndep ia kata kaba nga sngewbha, kan roi ruh ha kaba nga la phah ia ka" Isaiah 55:11.
Kumta ka la roi shisha.
Mar ia roi, un pynkut kloi ruh ia ka.
“Namar u Trai un pyniaid ia ka ktien (Gospel) ha ka khyndew (pyrthei), u da pyndep noh ia ka, bad u da pynkut noh kloi ia ka" Nong Rom 9:28-29.
Ka por ka la biang ba u Blei un pynkut noh kloi ia ka jingialap Gospel, bad sa tang katto katne, sha ki Ri ki hima pyrthei.
Hynrei kaba phylla pat ka don hangne namar ba ha Israel yn ym pat lah dep ban ialap ia ka Gospel u Jisu Khrist tad haduh shwa ka jingwan u Jisu Khrist sha kane ka pyrthei.
Ka daw ka long, ka jingbymngeit jong ki.
Ong u Jisu – “Naba shisha Nga ong ha phi, ba phin ym pat lah dep ia ki shnong ki Israel – tad ynda un wan u khun u briew" (ka mut tad ynda u Jisu un wan pat, yn ym pat lah dep ban ialap Gospel ha ki Israel.
Mathaios 10:23.
Balei ka jia kumta? Ka ktien u Blei ka batai kumne: “Ha khmih ia me LA KYRTENG JIW, bad me shaniah ha kata ka hukum, bad me sngew sarong ha u Blei bad me tip ia ka mon jong u …….
Me (Israel) sngewskhem ba me long u nongialam lynti jong kiba matlah, ka jingshai kaba ha ka jingdum … Nong Rom 2:17.
Phi i ki Jiw (Israel) ki shaniah ha ka hukum u Moses bad ki sngewsarong ha u Blei, bad ym ha u khun u Blei, u Jisu Khrist.
Ki kyntait ia u Jisu Khrist bad ia ka Gospel ka Jingpynim ei.
kumta ki la long kiba mane Blei katkum ka hukum bad ki la long ki nongialam ba matlah ia kiba matlah.
Kumta ki Israel ki la iaid matlah haduh mynta.
Ong u Jisu – “Lada ka jingshai kaba ha me, ka long kaba dum, kata ka ba dum kaba katno?" Mathaios 6:23.
Kumta ki Israel haduh mynta ki shai ha kaba dum, khlem u Jisu Khrist.
Kiba bun bah na ki Jiw ha ri Israel kim mon, kim ngeit ha kata ka kyrteng u Jisu Khrist.
Lehse kiba ju poi ha Israel ki tip shaphang kata ka jingjia, ba ym bit da lei lei ban ialap ne pynsngew ha ki shaphang uta u Jisu, namar ki ong ki ithuh ia u Jisu ba u dei uei? Katba ka jingshisha kim ithuh ba u dei uta u Messiah jong ki uba ki ap khmih haduh mynta.
Na kata ka daw u Jisu u pyrta hapdeng ki Jiw,"Phi ithuh te nga nga? bad phi tip nangno nga long? Ka daw ka long namar ba ki Jiw (Israel) ki ia ong – “Ia une ngi ithuh nangno u long" Ioanis 7:27-28.
Katba ka jingshisha kim ithuh ia u Jisu ba u dei uei, bad kim lah ban pdiang ia u haduh mynta namar la tap matlah ia ki khmat jong ki.
Kumta ban ialap ia ka Gospel u Jisu Khrist ha ki Jiw ha Israel ka long kaba lehnohei tad haduh ba u Jisu un wan pat.
Ka daw ka long ba ki sngewstad ha la ka jingsngew bad ki shu iaid matlah ha ka jingngeit niam jong ki katkum ka rukom ki kpa tymmen jong ki hyndai.
U Blei u long uba dap da ka jingieit.
U Blei u long ka jingieit, hynrei teng teng u bitar ruh na ka daw ka jinglong ki briew hi.
U la bitar jur ruh halor ki Israel, hynrei u kynmaw pat ia ka Jutang hapdeng u Abraham na ka bynta ka jaidbynriew Israel bad u la kular ruh ban pyndep ia ka jingpynim pat halor ki Israel baroh.
Bad ia kata u la buh ha ka jingmut jong u hi ha ki por ki ban dang wan.
U Blei u ong – “Nga long u Blei, ym don uwei pat.
Nga long u Blei ym don uba kat nga".
“Nga la kren ngan pyndep ruh ia ka: Nga la thmu ngan leh ruh ia kata" Isaiah 46:8-11.
Kumta, u Blei un sa pyndep ia ka kular halor ki Israel, kata ba yn pynim ia ki Israel baroh da kajuh ka jingpynim kumba la pynim ia ki Jentil ha ka por kaba khadduh eh.
Watla mynta kim pdiang ia ka jingialap Gospel halor jong ki …….
tad ynda ba kata ka jingdap jong ki Jentil (bym dei Jew) kan da ioh wan hapoh, ynda kumta te, YN PYNIM IA KI ISRAEL baroh, kumba la thoh: U Nongpyllait un wan mih noh na Seion (Jerusalem) bad un pynphai noh ia ka jingbym riewblei na u Jakob (na Israel): KANE KA LONG KA JUTANG JONG NGA HA KI, YNDA NGAN KIT NOH IA KI POP JONG KI, shaphang ka GOSPEL KI LONG KI NONGSHUN na ka bynta jong phi, hynrei kata ka Jingjeid (election), ki long ba la ieit ia ki …….
Kata ka jingkhot u Blei ka long ba khlem jingkylla bamut, namar ma phi ruh mynno mynno phi la ju long ki bym kohnguh ia u Blei, hynrei mynta phi la ioh jingisynei, da kata ka jinglehisynei, da kata ka jingbymkohnguh jong ki (jong ki Israel kein) …….
da kata ka jinglehisynei kaba sha phi, yn ioh leh isynei ia ki ruh (ia ki Israel)".
Sha ki Nong Rom 11:25-31.
Ka mut hangne, kan poi ka por ba u Blei un pynim pat ia ki Israel, da ka jingisynei jong u pat ia ki.
Kumba u la isynei ia nga ia phi bad ha kita kiba ngeit baroh kein, da kata ka jingpynim ei kaba da u Jisu Khrist u Trai.
Kumta, ia ki Israel yn pynim khadduh ia wai.
Kata ruh ym da ka jingialap Gospel ha ki da ki briew hynrei da ka jingaiei u Blei ia ka jingpynim halor jong ki, tad haduh kata ka sngi ba kin iohsngew ia ka Gospel u Jisu ba yn sa ialap da ki 3 ngut ki angel, lym kumta, kin ym ngeit.
Ka ktien u Blei ka ong – “Bad nga la iohi (ong u Ioanis Nongiathuhlypa), uwei pat u angel uba her hapdeng ka bneng, UBA DON KA GOSPEL BYMJUKUT …….
u ong da – To sheptieng ia u Blei, to ai ka burom ha u: naba la wan ka por ka jingbishar jong u …….
" Jingpynpaw 14:6-7.
Dei ha kata ka por kein ki ngeit bad yn pynim ia ki.
Dei halor kane ka bynta ba u Jisu u la ong – “BA PHIN YM PAT LAH DEP IA KI SHNONG KI ISRAEL, tad ynda un wan pat u Trai Jisu" Mathaios 10:23.
Kumta ka jingialap Gospel kaba mynta ka la jan ban dep noh.
Lehse sa tang katto katne kaba khyndiat eh".
Ynda kumta, kan jia kaba kut" Mathaios 24:14.
Ha kane ka pyrthei science Technology te uei shuh u bym sngew ia ka kyrteng Jisu? Uei shuh u bym tip kaei ka Gospel? Namar u Daniel u la dep iathuhlypa lah slem bah u ong – “Ka jingtip kan roi haduh bakut kita ki sngi" Daniel 12:4.
“Uta uba ngeit ha u, yn ym pynrem.
Hynrei u bymngeit, u la rem lypa" Ioianis 3:18.
ka ei ka Gospel U Khrist sngewbha pynshai lang seh.
Ka Election Commission of India, ka la pynbna, ban pynlong ia ka elekson ha Bihar, ha ki lai bynta.
Ka jingthep vote, kan long ha ka 28tarik Risaw, nangta ha ka 3tarik Naiwieng bad nangta ha ka 7tarik Naiwieng 2020; ka jingniew vote, kan long ha ka 10tarik Naiwieng 2020.
Ka jingjied ia ki dkhot sha ka dorbar Jylla, kan long ha baroh 243 tylli ki Constituency.
U  Chief Election Commissioner, ka sorkar India, U Sunil Arora, u ong “Ka jingialeh pyrshah ia ka khlam corona virus, kam kut satia, kumta ka de ban don ka lad ban pyniaid beit ia ka synshar paidbah, ban jied ia ki nongmihkhmat bad ban wad ia ki lad jing iada ha ka koit ka khiah ruh".
U Arora, u iathuh ba ha ka sien nyngkong, yn jied ia 71 ngut ki dkhot sha ka dorbar Jylla, ha ka sien kaba ar, yn jied ia 94 ngut bad ha ka sien kaba lai, yn jied ia 78 ngut ki dkhot.
Namar ka jingtwa ka kynroh, ha surok By pass ha Sohiong, kumta ka NHAI, ka la khang ban iaid kali na katei ka surok bad la bthah ia ki kali, kiba leit ba wan, ba kin iaid noh ia mynta na ka surok Sohiong.
Shillong: 5 ngut ki briew ki la duh ei ia la ka jong ka jingim, hadien ba ka ing kaba ki sah ka la shah tap ha ka khyndew mynta mynstep ha Dhobi Ghat Lower Lumparing, Laban.
Kine ki briew kiba la khlad ki dei kiba la tip kyrteng kum u  Imdad Nongrum 60 snem ka rta  u Feroza Khan 40 snem ka rta, ka  Rejeya Ahmed 35 snem ka rta ka Saira Ahmed 45 snem ka rta, ka  Kaiyam Udin Ahmed 35 snem ka rta.
Haduh ba thoh ia kane ka khubor ki pulit SDRF ki la lah ban sei 2 tylli ki met na kane ka jaka.
Shillong: Ka Hynniewtrep Youths’ Council (HYC) War Jaintia Circle hynnin ka sngi, hapoh ka jingialam u General Secretary u samla Tohmondiam Mukhim ryngkat bad u Asst.
Secretary u samla Ededisuk Shylla, ki la leit ujor sha u Sub-Divisional Officer PWD, Amlarem, halor ka jingjulor bad jingbym biang ka rurom shna ne trei ia u surok na Tamabil shaduh Amsku ba dang dep shna ha u snem 2019.
Katkum, ka jingtip jong ka seng ia u tei u surok la shna ha ka Project bala fund daka MORT&H, Central Fund (CRF) hapoh ka Project Improvement Including Metalling & Black Topping Of Dawki-Muktapur Road (L=10Km) under CRF for the year 2018-2019 in the state of Meghalaya (JOB NO.
CRF/MG/2018-19/062) ba la peit bad khmih da ka department ka Office i SDO PWD, Amlarem, hynrei kaei kaba la pynkyndit ia ki paidbah ka thain ka long mar ia dep shna ia u tei u surok bad hadien tang katto katne por u tei u surok ula sdang orpait noh katkum bala sakhi da ki paidbah ka thain.
U General Secretary, u samla Tohmondiam Mukhim u la kyntu jur iaki bor ba dei peit baki dei ban khmih bniah ia ka rukom trei ia u tei u surok, khnang baki paidbah nongleit nongwan bad ki nongshong shnong ka thain kin suk haka leit ka wan.
U la ong ruh, ka Seng kan bud dien khmabniah iakane ka kam.
Naka liang ka seng, ka pynrem jur halor ka jingtrei torti ia u tei u surok bad haka juh ka por ka seng ka kyntu bad ka maham ia ki contractor bad kumjuh iaki bor ba dei peit, ba nangne sha khmat lada kim lah ban trei bha iaka kam bala bynshet haki, ka seng kan leh iakaba donkam.
Shillong:U Secretary jong ka AICC u Zenith Sangma, myn hynnin ka sngi u la kynnoh ba u myntri Rangbah ka jylla u Cohnrad K Sangma u la pdiang ia ka “Farm Bill" ka ba la wanrah da ka sorkar BJP hapoh parliament khlem da pule ia kane ka Bill.
Haba ia kren bad ki lad pathai khubor u Zenith u la ong ba “Ka jingkyr shan jong myntri rang bah ka jylla U Conrad K Sangma ia kane ka Bill, lehse u khlem pat da pule bha ia kane ka Bill, ne tang ban pynsngewbha ia u myntri rangbah duh ka Ri u Narendra Modi.
"U la ong ruh kane ka bill kan ktah ia ki nongrep jong ka Ri India, ia kane ka jingshah ktah yn ym lah ban sngewthuh mynta, hynrei suki suki ki nongshong shnong kiba dei ki nongrep kin sa sngewthuh ia ka jingeh.
U Zenith u la ong ruh ba ha ka Bill kaba la pdiang hapoh parliament kam shym don ia kata ka kyntien kaba ong ka dor sorkar, haba kam don kata ka jingbuh dor na ka sorkar kumno kin ong ba kan nym ktah ia ki nongrep.
Ki nongrep kin sa ia kynduh jingeh ha ki por ban sa wan.
U Zenith Sangma u la kynnoh ba naduh u snem 2014 haduh 2019 palat 67000 ngut ki nongrep kila shim noh ia la ka jong ka jingim bad kat kum kane ka jingkhein ka long ba man la ka kynta u wei u nongrep u shim noh iala ka jong ka jingim.
U la ong ba ka sorkar NDA ka la pdiang ia kane ka bill da ka jingleh donbor khlem ia don ka jingiamir jingmut bad ki briew kiba trei ia kane ka kam kham tam ki seng nongrep bad khlem da burom shuh ia ka Federal structure jong kane ka Ri.
U la ong ruh ba ka jingiakynduh bad ki nongthoh khubor ka long ban pynpaw ia ka jingsngewsih ryngkat bad ki nongrep ha ka Ri India baroh kawei ha kaba ia dei bad kane ka “Farm Bill" kaba la pdiang jubor hapoh iing dorbar parliament la kynnoh.
U la ong ruh ba ki nongrep ki dei u budlum jong ka Ri namar dei ma ki ki ba pynpoi ia ki marbam mardih ha baroh kawei ka Ri, ki nongrep bad ki iew ki hap hapoh ka jingpeit jong ki sorkar jylla bad baroh ia tip ba kumno ka Ri India ka long.
Shillong:U myntri rang bah ka jylla, u Conrad K Sangma, haba ia kren bad ki lad pathai khubor u la iathuh ba ha ka jingialang Cabinet mynta ka sngi la shim ia ka rai ban pynkylla  ia ka Meghalaya Minerals Cess Act, 1988, ha kaba la pynrung shuh shuh ia ki 14 jait ki mar ha poh khyndew hapoh kane ka ain.
U Conrad K Sangma u la ong “Ha kaba ia dei bad ka khajna ka ba la tip kum ka “Cess" ka Cabinet ka la mynjur ban wan rah ia ka jingkylla ha ka Meghalaya Minerals Cess Act 1988, ha ka ba la pynrung shuh shuh ia ki marpoh khyndew sa khatsaw jait ki mar poh khyndew hapoh kane ka ain.
"U la ong ruh “Ha kine ki snem kiba la leit la shim ia ka Cess tang na u Mawshun, Dewiong bad u Mawlein, hynrei mynta la pynrung sa khat saw tylli ki marpoh khyndew ha kane ka jingshim khajna ka ba la tip kum ka Cess.
"U la iathuh ruh ba lyngba ka jingpynrung thymmai ia kine ki 14 tylli ki marpoh khyndew kan iarap ia ka sorkar ha ka jingioh lum khajna.
U la ong ba ha u snem mang tyngka 2017-2018 ka jingioh lum na ka Cess ka long tang T.
48 klur bad da ka jingpynrung thymmai ia ki 14 jait ki marpoh khyndew ka jingioh na ka Cess la antad ba ka jingioh ka sorkar kan long  T.
72 klur ha kane snem mang tyngka 2019-2020.
Kiwei ki rai ki ba ki la shim ban pynkylla ka long ha ha kaba ia dei bad ka Meghalaya Settlement of Arrears 2020, ka jingpynkylla ha kaba ia dei bad ka stamp Duty, da kane ka jingpynkylla ia ka stamp duty ki briew kiba shim ram na ki bank kim don kam shuh ban siew ia ka stamp duty.
Ha ka Cabinet la wan rah ruh ia ka jingkylla ia ka Meghalaya Court Fees stamp, ka jingkylla ka long ba la shah ia ki briew ba kin siew online ha kaba ia dei bad ki kam hapoh iing kashari.
Ngam shym la ju khmih lynti, ba U bah Lambok Thabah, uwei na ki nongthoh khubor, uba la duriap bha, ia la ka jong ka kam, la arphew 25, 26 snem, ba un shu khlad stet noh bad kata ruh, khlem da pyni dak eiei ia ka koit ka khiah jongu.
Nga dang shu ia kynduh ar sien, ia utei u samla rangbah, ha ka shibnai duna bad ka jing ia kynduh kaba khadduh eh (imat), ka dei dang ar taiew eiei, na bynta ban iakren, halor ka bha ka miat jong ki para nongthoh khubor hi.
Hynrei U Blei, ula ibit bad ula shim kyndit noh ia ka jingim jongu bad katei ka dei ka jingjia, kaba long sha lyndet ka bor pyrkhat jong u briew bad ngam don kyntien ban kren jrong, hynrei tang ban shu ong leit suk Bah Lam.
Tangba, kawei kaba nga tip, ka long ba U bah Lam, u dei uwei na ki Editor, uba smat, uba beh lut ia baroh ki prokram, ki jingialang, ki press conference bad um ju ap tang ha kiwei pat.
Ka mat kaba shon ha ka jingmut jongnga, ka long ba mynta u snem 2020, nga la duh ia ar ngut ki paralok ba iajan, U Bah V Nongsiej, Editor Kynjat Shai bad mynta sa U Bah Lambok Thabah bad katei ka pyni, ba u snem 2020, u dei u snem, uba pynkyndit ia ka iing jong ki nongthoh khubor, nalor ba ka la dei lypa ka iing kaba rit.
Ka jingkhlad jong kitei ki arngut ki nongthoh, ka pyn pyrkhat ia nga, ia ki nongmih bujli jongki, namar ha ka jing shu peit jongnga, nga iohi, kumba haduh mynta, ki don tang kumba 10ngut antad, na ki nongthoh khubor ba mynta, kiba la bit ban edit ia ki khubor, kiba la lah ban thoh editorial bad kiba lah ban long ruh ki Editor.
Ka kam thoh khubor, ka dei ka kam kaba ym don ba kwah satia ha kine ki sngi ban trei, namar ba ka dei ka kam kaba shitom bha ban trei bad ka jingsiew kaba rit palat, ha kaba lehse ka jingsiew ka kham rit ban ia kiba trei mishon ne trei ha ki seng trei mon sngewbha ruh.
Khyndiat taiew mynshwa, nga la iakren ia kane bad u lamphang dorbar Jylla (ha ka jingleit ia kynduh) ba ha ki snem 80 – 90, ki don da ki spah tylli ki kotkhubor ha Motphran, hynrei mynta ki don sa tang 5 tylli ki kotkhubor Khasi ha Shillong bad 3 tylli ki kotkhubor phareng bad kiba bun kiwei pat ki sah tang ki kyrteng jongki ha ophis U Registrar of Newspaper for India (RNI) bad ha ophis ka DIPR, Shillong.
Ia ki kotkhubor la ju tip kum ka fourth estate lane u paia uba saw jong ka synshar paidbah, hynrei ka sorkar Meghalaya, ka la leh niewbein shaba palat ia u paia uba saw bad haba khein antad, kitei ki phra tylli ki kotkhubor, ki shah ram tang ha ki bai advertisement sha ka sorkar kumba T.
7klur antad bad kawei kawei ka kotkhubor, kaba rit duh, ka shah ram kumba T.
50 – T.
60lak sha ki tnat bapher jong ka sorkar bad ka dei katei ka jingjia, kaba la pyntroin ia ki kotkhubor, ha kaba bun kiba la hap khang bad kine kiba dang bteng haduh ha kine ki sngi, kiba bun ki dei kiba shu leit beh ram na ki Bank bapher.
Kitei ki dei ki jingjia kiba sniewbok tasam ia ki kotkhubor, hynrei, lada iakren lei ia ki online media, ki portal news bad ki video channel, ka long kaba sngew sammut ba ki la hap shaniah tylli, da ia ka google bad ka youtube bad kitei ki la long kmie longkpa ia ki online media, namar ba ki dei kitei kiba peit lem bad iarap ban pynmih bai tungtap (lada ym dei da ka doh pasoh) sha kito kiba bang ia katei ka lain.
Kam dei hi tang ki online media, hynrei mynta ki riew donsap, ha ki kam rwai, ak phlim, ki ioh mynsiem shibun lyngba u google, ban ia ka dei ban ioh na ka sorkar.
Ki don mynta sa tang kitei ki phra tylli ki kotkhubor ha Shillong bad katto katne tylli ki video channel.
Ngin ia donbok ba kin sei ia ki jingtip kiba dei hok bad kiba shisha, hynrei lada kitei ruh kin sep noh, kumta, ynda la synshar da ka khubor jong ka khlieng ka tyngab ha ki social media, hangta ka juk jong ka jing pathai khubor, ka la poi syndon shu nurok ka ksew.
Shillong:Myn hynnin ka sngi, u Paiem Dr Balajied S Syiem, Syiem Hima Khyrim, ha ryngkat u Paiem Habapan Syiem, Syiem Khynnah, u Sordar Raid Wahkhen u Bah John F Kharshiing, Spokesperson, Hima Khyrim, ki la ioh ban ia kynduh ia u Bah Prestone Tynsong Dy Chief Minister, ban hadien katei ka jing iakren bad jing iakynduh ki la leit lang bad U Dy Chief Minister ban ia kynduh ia u Shri Conrad Sangma, Chief Minister, ban ai ka dorkhas pan jingbit ban pynlong bad ban pyndep ia ka Niam ka rukom ka Shad Pom blang kaba juh khot ka Shad Nongkrem (kham tam ban ioh pyndep ia ka Niam ka rukom jong ka Hima Khyrim ha kaba ka Hima lyngba ka shithi jingthoh ki la pyntip ba namar ka Khlam Covid19 lada ka shah ka lynti tang katto katne ngut kin long ki ban ia shim bynta ha ka jingpyndep ia ka Niam ka Rukom jong ka Shad Pomblang).
Hadien ka jingiakynduh ka jing iakren hapoh kamra u Chief Minister kitei ki rangbah ba ha khliehduh ka Sorkar Jylla ki la kular ban bishar bniah ia kane ka jingkyrpad na u Syiem Khyrim bad kin sa pan ruh ia ka kaiphod na tnad ka koit ka khiah halor kane ka kam.
La pan jingbit ban pynlong ia ka Shad Pomblang, ha ka 24 bad 25tarik Naiwieng, 2020.
Nongpoh:U Samla Mec lyour Lyngdoh, u la shimti ia ka Khet kum u Lyngdoh ka Raid Bhoilasa, Hima Mylliem, kata hadien ka jing shongthaitnoh bad ka jingbym lah shuh u Bah Polestar Lyngdoh, u Lyngdoh barim katei ka raid bad uba la ai ka jingshakri ia katei ka Raid la palat 50 snem ei ei.
La pynskhem ia utei u Lyngdoh ba thymmai ka Raid Bhoilasa hapoh ka Iingsad kaba don ha shnong Nongrim Nongladaw bad kiba don lang ha katei ka sngi ki kynthup ia Bah Elias Sten, Sangot ka Raid bad uba dei ruh u nongmihkhmat na ki Phra Kur, nangta u Bah W.
Makhroh, Nongmihkhmat ki san Kur lem bad kiwei.
Katei ka jingpynkhamti lane ka jingpynhiar pateng ia katei ka kam Lyngdoh, la pynkhamti da u Lyngdoh barim jong ka Raid bad katei ka jingpynkhamti ka long katkum ka jinglong jingman bad ki riti dustur naduh u mynbarim hapoh katei ka Raid, namar katkum ki riti dustur hapoh katei ka Raid ka long ba ka jinghiar Pateng kan long beit tang na ka Kpoh ka Kur Lyngdoh bad uba shong ba sah hapoh katei ka Raid Bhoilasa.
U Samla Meclyour Lyngdoh, haba kren pat hadien ka jingshah pynspong kum u Lyngdoh ba pura jong ka Raid Bhoilasa, u la pynpaw ia ka jingkmen kaba khraw ba kum u khun ka iing sad ba un shimti pat ia ka jingpynhiar pateng ha ka kam synshar khadar jong ka Raid Bhoilasa, namar ba dei ka longiing ka jong ki kaba deihok ban shimti ia katei ka kam nongkynti ban pyniar ïa ki kam synshar Raid bad ruh ban pynskhem ia ka Riti ka Dustur jong ka Raid hi baroh kawei.
Ha ka jingiadei bad ka jingpynbna na ka Kjp Assembly ban plie noh ia ki iingmane hapoh u pud u Sam jong ka, ngi iohi ha kine ki khyndiat sngi ba ka sorkar ka buh ia ka jingmaham ia ka Balang ban pynshitom ia ka lada jia ba don mano mano ba ioh corona na kiba leit jingiaseng.
Kumba ka sorkar ka la plie lut ia ki iew ki hat, ngi kyrpad ruh ia ka sorkar ban weng ia u shabuk jong ka jingmaham bad ailad ia ka Balang ba kan pyndep ia ki program Jong ka.
Ka Balang kan ym bankhia iaphi na ka daw jong u corona.
Ngi tharai kham lehkhuid ki iingmane ban ia ki jaka iew.
Te lada don kiba ioh corona na kiba leit jingiaseng ruh,ngi kyrpad ia ka sorkar ban pyndep ia la ka kamram kumba phi la leh ia ki nongshong iew, nongshong kali bad kiwei.
Sa kawei ngi kwah ban ong ia ka sorkar leh ia kiei kiei baroh da ka jingieit bad jingsngewlem hynrei ym da ka jingarsap.
Khublei shibunNga ruh nga sngew iahap kumta.
bad ngi dei ban plie btNgi im ha ka jing control u blei ym ka sorkar.
Kumta parabangeit to ngin plie beit ia ki iing mane.
Ngim dei ban ialehkai drama bad U Blei ha iing Mane.
Ki nongrep, ki pynlong ia ka jing iakhih paidbah mynta ka sngi, ha ka jylla Punjab, Haryana, Uttar Pradesh ban pyrshah halor ka Farm Bill, kaba la mynjur da ka Parliament.
Ki nongrep, ki pakhang ia ka surok  Delhi-Amritsar bad ka don ruh ka jingdheng kali kaba jur mynta ha ka surok bah  Ayodhya-Lucknow, ong ka khubor.
Katei ka jingkhang shnong, kan trei kam bha ha Punjab, Haryana.
Ki nongrep ha Punjab, ki la khang rel ha kine ki lai sngi ba ladep, ha kaba ka la pynthut ia ka leit ka wan ki rel ha katei ka Jylla.
La sngewthuh ba naduh ka 1tarik Risaw, kin pynlong ia ka jingkhang rel, kaba khlem buh por satia ban pynkut.
Ka skhim ban pynbiang umbam umdih ia ka sor Shillong lem bad ki shnong ba markhap markhum ia Sor kam shym la jah ne duh noh, hynrei ka dang iaid shaphrang ryngkat ki jingdkoh kiba bun kiba ym lah kiar satia.
Ia ka Phase-I bad Phase-II jong ka Greater Shillong Water Supply Scheme (GSWSS) la dep pyntrei la slem bad bun bah ki shnong ki thaw jong ka sor Shillong kiba hap hapoh ka Shillong Municipality bad ki shnong ki ba ker sawdong ia ka, ki la dep ioh um hynrei, kim pat dap um.
Kumta, ka PHE ka la wanrah sa kawei pat ka project ai um ba la khot ka GSWSS (PHASE-IIIl).
Ka thong jong kane ka Phase-III ka long ban pynbiang um (augment) ia ki saw jaka jong ka sor Shillong ba la dep ai um da ka Phase-I bad Phase-II jong GSWSS bad ban ai um sa ia kiwei pat ki lai jaka jong ka sor kiba la kynthup ha ka khanasamari jong ka snem 2001.
Ia ka GSWSS (Phase-III) la bei peisa da ka sorkar India(MoUD) na ka skhim AMRUT lane ka Atal Mission for Rejuvenation and Urban Transformation ha ka dor ba la mang T.
193.
49 klur (T.
17414.
74 lakh na ka sorkar India bad T.
1934.
97 lakh na ka sorkar jylla).
Ban pyntrei ia kane ka project (PHASE- III) la donkam ban shna ia ka Intake Well, buh ia u Caisson bad ker kynroh dewbilat kaba skhem sawdong ia u Caisson bad tei ia ka Pump House ban tan um na ka Dam kaba la dep tei mynshuwa ha them Mawphlang.
Ka jingtrei ia kane ka bynta ka la Jan dep.
Ka bynta kaba ar ka long ban tei ia ka top dewbilat kaba heh bad ban tei ruh sa kawei pat ka Pump House ha trai riat Mawphlang.
Kane ka bynta kan dang shim por.
Ka bynta kaba lai ka long ban siang ia ki MS pipe kiba500 mm naduh ka Intake Well shaduh ka Treatment Plant (ka jaka pynkhuid um).
Kane ka bynta ka la Jan dep.
Ka bynta kaba saw ka long ban pynkhuid ia ka um rew ba tan na Pump House.
Kane ka bynta ruh ka long kaba donkam bha.
Ha ka Treatment Plant la tei ia ka top um kaba heh ha kaba la pyndait ia u Clarriflocculator, la tei ia ka Filter House, Chemical House, buh ia u Flash Mixer bad ban tei ia ka top dewbilat kaba heh (clear water Reservoir) ban pynlang ia ka um ba la pynkhuid na ka Treatment Plant.
Kane ka bynta ruh ka la Jan dep.
Ka bynta kaba San ka long ban siang ia ki Gravity Main DI pipe kiba 1000 mm, 900 mm bad kiba 750 mm na ka Clear Water Reservoir (top um dewbilat ba la pynkhuid) sha ka top um dewbilat ka ba heh ha 6 mer Upper Shillong.
Ia kane ka bynta jong ka jingtrei la pyndep lut.
Ka bynta kaba hynriew ka long ban tei ia ka top dewbilat kaba heh ha 6 mer ban pynlang ia ka um ba la dep pynkhuid ha Treatment Plant bad ban tei ruh ia ka Pump House ha 6 mer hi.
Kane ka bynta jong ka jingtrei ka la dep.
Ka bynta kaba hynniew ka long ban tei ia ki Zonal Reservoir ha 6 mer, ha Lachumiere, Laitumkhrah, Mawlai Nongkwar, Pasteur Institute Lawmali, Pynthorumkhrah, Nongmynsong, Mawlai Mawroh, Laban, Lumparing, ha Khlieh Iewduh bad ha Laitkor.
Kane ka bynta jong ka jingtrei ruh ka dang shim por sa kumba katto katne.
Ka bynta kaba phra jong kane ka skhim lane ka project ka long ban siang da ki DI pipe Gravity Feeder Main na 6 mer sha ki Zonal Reservoir kiba ha Nongmynsong bad Mawpat, Nongthymmai, Shillong Cantonment, Pynthorumkhrah, Mawlai Nongkwar bad Laitkor.
Ka bynta kaba khyndai ka long ban ai um ia ka Police Bazar, Jail Road, Oakland bad ka Assembly area na ka Zone I Reservoir; ban ai um ia ka Lachummiere bad Secretariat area na Zone Zone II Reservoir; ban ai um ia ka Laitumkhrah na ka Zone III Reservoir; ban ai um ia ka Malki bad Dhankheti area na ka Zone IV Reservoir; ban ai um ia ka Nongthymmai bad Pohkseh na ka Zone V Reservoir; ban ai um ia ka Pasteur Institute Lawmali, shi bynta jong ka Mawlai Mawroh, Police Bazar, Forest Colony bad Nongmali na ka Zone VI Reservoir; ban ai um ia ka Pynthorumkhrah bad Pynthorbah na ka Zone VII Reservoir; ban ai um ia ka Mawlai na ka Zone VIII Reservoir; shuh shuh ban ai um ia ka Lumparing, Laban, Bishnupur, Rilbong bad Kench’s Trace na ka Zone IX Reservoir; ban ai um ia ka Mawprem, Jaiaw, Mawkhar bad South East Mawkhar na ka Zone X reservoir; ban ai um ia ka Nongmynsong na ka zone XI reservoir bad ban ai um ia ka Madanrting bad Happy Valley area na ka Zone XII Reservoir.
Ki jingtrei na ka bynta ban ai um ia ka Nongmynsong, Pynthorumkhrah bad Pynthorbah ki la dep hynrei ki jingpyntrei na ka bynta ban ai um ia kiwei kiba la kdew haneng la pynsangeh noh shuwa.
Ka daw ba la pynsangeh noh ka long ban ap shuwa tad haduh ba ka sorkar kan pynkiew ia ka dor jong ki Tender jingtrei namar la kiewdor lut ki tiar ki mar bad ka bai trei ruh ka la kiew.
Ia kane ka skhim (project) la buh Mawnongrim da ka President jong ka Ri India ha ka snem 2008, 22 tarik jong u ‘Nai Risaw.
Ia ka jingtrei la aiti ha ka Kompeni Tantia Construction Private Limited, Kolkata naduh ka Intake Well haduh ki Zonal Reservoir ha ki 12 jaka.
Katba ka kam ban siang ia ki DI pipe sam umdih sha ki shnong bapher la aiti ha ki Local Contractor.
Ki sohkyrdot kiba pynslem ban pyndep ia kane ka project PHASE-IIIl ki long ka jingkyrduh peisa, ka jingwit na kiwei ki tnat sorkar, ka jingpynslem ban ai jingbit na ka Forest Department, ka jingpynslem ban ai jingbit na ka Army bad na ka Cantonment Board.
Kat naduh mynta ka jingpyntrei ia ka Project PHASE-IIIl ka la dep kumba 70 per cent.
New Delhi: Ka kaiphod jong U Comptroller and Auditor General (CAG) ka India, ka lap ba ka sorkar India, ka la pynkhein ia ka jinglum pisa Goods and Service Tax (GST), ha kaba ia ka pisa kaba T.
47,272 klur kaba dei ka pisa ba la ioh lum na katei ka khajna, la leit buh ha ka Consolidated Fund of India (CFI).
Katei ka dei ha ki snem 2017-18 bad 2018-19 bad ba la pyn donkam ia katei ka pisa, sha kiwei pat ki kam, ong ka khubor jong ka  Indian Express bad la ong shuh shuh ba ka jingduna pisa jong ka GST ha kine ki sngi, ka dei namar ka jing pynkhein ia ka kyndon jong ka GST Compensation ACT, 2017.
Ha u snem 2018-19, ka don ka jingmang pisa ban siew sha ki jylla kaba long T.
90hajar klur na katei ka pla, hynrei hadien ba la ioh lum T.
95,081 klur, la siew pat sha katei ka pla jong ka GST tang T.
54,275klur.
Ki jylla, ki ujor halor ka jingduna pisa kaba T.
2.
35lak klur na ka pla jong ka GST, hynrei la lap da katei ka kaiphod, ba ka pisa mynta ka don  T.
97,000 klur ha katei kajuh ka pla, katba ia kaba tam, kaba long  T.
1.
38 lak klur, la pynlut sha ka pla jong ka khlam  coronavirus.
Ki don sa 86,052 ngut kiba ioh pang covid 19, ha ki 24 kynta ba ladep bad baroh kiba ioh pang, ki la poi sha ka 58lak ngut bad kiba iap, ha ki 24 kynta ba ladep, ki long 1,141 ngut bad baorh kiba iap, ki la poi sha ka 92,290 ngut, na ka khlam corona ha India.
Kiba dang don ia kane ka jingpang, haduh mynta ki long 9,70,116 ngut, ong ka khubor.
Ka Ranu Mondal, ka la dei ka khlur ba pawnam jong ka India, ha u snem ba ladep, namar ba ka triem bha ban rwai ia ki jingrwai jong ka  Lata Mangeshkar, ha ka kad rel ha  Ranaghat jong ka Bengal.
Ha u snem ba ladep, baroh ki Puja pandal ha Kolkata, ki pyntem da ka jingrwai jong ka Mondal, ka  ‘Teri Meri Kahani’ bad ka dei ruh ka snem, kaba katei ka nongrwai, ka la pawnam shi katdei ha kylleng ka Ri.
Ha utei u snem, ka la  rwai ia lai tylli ki jingrwai, ba la thaw da U Himesh Reshammiya.
Ha u snem 2019, ka la iehnoh ia la ka jong ka iing kaba rim bad ka la leit sah, ha ka iing thymmai, hynrei ha kane ka khlam Corona, ka jingim jongka, ka la kylla sha juh bad kata ka long ba ka Mondal, ka la leit phai biang sha ka iing rim jongka ha Bengal bad kam don shuh, ia ka lad kamai pisa bad mynta, ka la poi biang sha ka jingim duk ksew, kumba ka ju long shi katta.
La mih shibun ki jing ujor ruh, ba ka Ranu, ka dei kaba sarong, kaba leh meng ha kitei ki shisnem ba ladep.
Mynta ka Ranu, ka la poi biang sha ka jingim duk ksew jongka bad la iathuh ba ka don ka jingma ia ka lashai jongka, ha kaba kan nym lah shuh satia, wat tang ban bsa ialade bad ka la hap ban poi biang sha jingim duk ksew, ha kaba kan hap ban leit khrong biang sha kad rel, ong ka khubor jong ka News 18.
Shillong 10 Jylliew:  U samla Enlang Sawain u wei na ki nongiasait ain ha kajuh kapor u ba dei u Education secretary Ka seng Hynniewtrep Youth Council (HYC) sengkmie mynta ka sngi nyngkong, ka 10 tarik u Jylliew 2024, u la leit ban buh da ka jingujor sha ka meghalaya State Commission for Women ka ba don ha Lachumier ia ki pulit bad ia u SP ka East Khasi Hills District u Rituraj Ravi, ha kaba iadei bad ka jingjia leit thombor ia ka kong Bindas Syiem ka ba shong shah thngan ha additional secretariat, ban dawa na ka sorkar jylla ban maramot noh ia ka surok, Nongpoh, Umden, Sonapur.
Ka jingleit ban thombor ki pulit ia ka kong Bindas kadei ka ba la jia ha kamiet jong ka 8 tarik u Jylliew  2024.
Ha ka jingiakren bad ki lad pahai khubor nakaliang u samla Enlang Sawian u la ong, ba ka jingleit ban ujor jong u,kadei hadien ba la iohi ha ki rynsan social media, ba ki bor pulit ha ka jingialam u SP ki la thmu ban kyndang jubor ia ka kong Bindas, ka ba shong shah thngan marwei da kaba jai jai bad ka jingleh jong ki pulit da lei lei ruh ngim lah ban pdiang.
U la ong ruh, ba Ka jingwan jong ki pulit ha katei ka miet ym dei ba ki wan tang kimet suda hynrei ki la wan haryngkat ki tiar ban ban pyntriem.
Kum Ki pulit kin nym lah ban wan tuklar khamtam ha ka jaka jong ki longkmie.
Kumta nakaliang ka seng ka kren da ka ba shai, ba lada kin dangbteng ban pyndik ia i kong Bindas Syiem ha katei ja ka shong shah thngan da ka bor nhi ruh ngi sa leh da ka ba tyngeh, la bynrap u samla Enlang.
Shillong: Ha ki 24 kynta ba ladep, ka Sohra, ka mad ia ka jinghap slap, kaba la jur shi katdei, ha kaba u slap, ula poi sha ka 423.
8mm, haba khein naduh ka por 8.
30 hynnin ka step,  haduh mynta ka por 8.
30 mynstep.
Ha katei kajuh ka por, ka Shillong, ka ioh slap 244.
6mm, katba ka Umiam, ka ioh 99.
8mm.
Ka tnat peit mariang, ka ai ka jing maham, ba mynta ka sngi, ruh kan don ka jing hap slap kaba jur shi katdei ha ki bynta jong ka Jylla.
Nongpoh: Ki san ngut kiba la shitom jur na kaba bamja bad u tit Khlaw na ka dong Nongkyndang hapoh ka shnong Saiden, arngut na kitei ki san ngut ki la khlad noh bad sa lai ngut ki dang don mynta hapdeng ka jingshah sumar ha Bethany Hospital Nongpoh.
Lah ruh ban kdew hangne, ba ha ka miet 2 tarik mynta u Bnai, kitei ki shi iing, ki la iabam ja miet bad u Tit, hynrei tang katto katne por ba ki la bam ia utei u Tit, ki la kem pang bad shitom, ia kaba la rah noh mar mar ia kitei kiba la shitom sha ki jaka sumar ha Nongpoh.
Hapdeng ka jingshah sumar, nyngkong iwei u khyllung ba dang 3 snem ka rta, kata iba dei i khun ksiew jong ka Kong Larita Syiemlieh, i la khlad noh bad hadien ka jingkhlad jong itei i khyllung, sa mynta ka sngi ka Kong Larita Syiemlieh, ka la khlad noh la sla pyrthei bad kumba ka long mynta sa lai ngut ki khun jong ka Kong Larita Syiemlieh, ki dang don hapdeng ka jingshah sumar.
Kitei kiba la shitom na kaba bam ia u Tit Khlaw, ki dang don mynta hapdeng ka jingshah sumar ha Civil Hospital Nongpoh bad ha Bethany Hospital Nongpoh, ha kaba ia kiba la kham shitom jur ki don hapdeng ka jingshah sumar ha Bethany Hospital bad ia kiba don hapdeng ka jingshitom kaba malu mala, ki don hapdeng ka jingshah sumar ha Nongpoh Civil Hospital.
Na kitei ki san ngut kiba la shitom jur na kaba bam Tit, 2 ngut ki don hapdeng ka jingshah sumar ha Bethany Hospital Nongpoh, katba kitei kiba shitom malu mala, ki don hapdeng ka jingshah sumar ha Nongpoh Civil Hospital.
Ka jingtip kaba la iohlum, la ong ba katei ka jingshitom ba kynsan jong kitei ki san ngut, ka dei hadien ba ki la dep ban bam ja miet hynnin ka miet 2 tarik u jylliew, ha kaba la ong ba hadien ba ki la dep ban bamja ha ryngkat u Tit ki la kem shitom bad kaba la hap ban rah mar mar sha ki jaka sumar.
Nga sngew ban ong bad pynkynmaw, lah bun ngut ki mynsiem briew kiba lah duh ei bad iap naka jingbam iaki tit khlaw bad wat ki jait tit kiba la jubam ruh kumjuh.
Hato naka liang ka sorkar bad naka liang ka tnad ka koit-ka khiah ka ladei ban exsamin bad ai ka awareness iaki paidbah shaphang ka jingbam iaki tit bapher-bapher lada don ka lad.
Shillong: Ha ka por 3 baje eiei janmiet mynhynnin ka sngi, ki nongshong shnong ka Mawlumrum Diengiei, kila sngew syier hadien ba kila lap ia u tiar, uba la suba ba wan hap na suin bneng.
Ha ka met une u tiar ka don ka jingthoh, Weathex WXR-301D bad ka kyrteng ka sorkar Indiq, Shillong, uba lah ban dei u kynja weather wireless sensor.
Ym pat lah ban tip u dei u jait tiar na ka bynta kaei.
Katkum ka jingiathuh u rangbah shnong ka Mawlumrum Diengiei, u bah Kyrmen Kharkhrang, une u tiar la lap ki briew ka shnong ha ka por 3baje eiei janmiet ha kawei ka jaka hajan shnong.
Ula ong ba haba shu peit, u lah ban dei uba thew suiñ bneng tangba ym tip thikna namar ba kim dei ki stad.
Halor kane, u la pyntip sha ki pulit ba kin wan shimti namar ba ioh dei pynban uba don jingma ia ki briew.
Ha kajuh ka por, ka tnad thew suin bneng ka Meteorological Centre (IMD), Shillong, ka la ong ba u kynja tiar uba hap ha Mawlumrum, Diengiei u dei u radiosonde Instrument uba pynher man ka sngi ban shim jingthew ia ka jinglong ka suiñ bneng.
Ia une u tiar la lynher na IMD kaba don ha Meath Home, 3rd Mile, Upper Shillong.
Shuh shuh la pyntip ba shisien ba u hap sha khyndew, um lah shuh ban treikam bad um don kano kano ka jingktah bad shu bret noh ha jaka bret namar ba u don tang khyndiat ki sensor bad ka bateri kaba rit.
Shillong: U bah Kyrmen Uriah u ba dei u wei u nongthoh khubor u la ong, ba ha ka miet jong ka 8 tarik u Jylliew 2024, ki bor pulit ki la la thmu ban wanrah jubor ia ka kong Bindas Syiem na ka jaka shong shah thngan bad la wanpoi u SP ka East Khasi Hills District  u Rituraj Ravi u ba la wanpoi ha katei ka jaka shong shah thngan ban bthah ia ki briew jongu, ban rah pynkynriah jubor ia ka kong Bindas na katei ka jaka.
U la iathuh ruh, ba ki pulit ki mut,ban wan wanrah jubor ia ka kong Bindas da ka ba ong, ba kin rah ban sumar ia i.
Kane ka jongwan u SP kadei ka ba la jia ha kapor kumba 11:25 eiei mynmiet.
Ha ka jingiakre  bad ki lad pathai khubor mynta ka sngi,ka 9 tarik u Jylliew 2024,nakaliang u bah Kyrmen u la ong ruh,  ba u la don ka jingsuba ba u tei u SP u Rituraj Ravi u la shoh khawiang, ha kaha u la dep dih ki jingdih pynbuaid bad ka khlieh jong u ruh kam iahap shuh ban iakren, u ba shu tur beit shapoh dara khlem da khot ia ki pulit kynthei hynrei u khot pynban da ki pulit shynrang.
Ha ka jingiañia bad u SP ha katei ka miet,u bah Karmen u la iathuh shai ba u la beh ia u pulit na deng mask ban mih shwa shabar jong ka dara namar kam dei ka kamram jong ki pulit shynran ban wan khamtam ha kaba iadei bad ki kynthei.
U bah Kyrmen u la kylli ruh ia u Rituraj Ravi,ba shaei kin rah ia i kong Bindas, hynrei kim shem la ai ka jubab ka ba shai bad u shu ong, ba kin rah ban leh medical check-up.
“Haba ha kane ka jingiakhih la buh da ki doktor ki ba peit ia ka koit ka khiah ban leh eksamin ia i kong Bindas hynrei wan leh doktor pynban da u pulit, katha ka kam jong ki pulit kadei da kumwei, kane ka ba la pynlyngoh shisha bad ka treikam kumno", la bynrap u bah Kyrmen.
New Delhi:Ka Telegu Desam Party kan pyntikna ba ka rai ha ki katto katne ki mat kiba ktah bha kum ka jingpynduh bad ka uniform civil code ym dei ban shim rai kyrkieh ne ka bhah kyrpang sha ki katto katne ki kynhun jaitbynriew ym dei ban pynduh noh, la ïathuh u khun jong u N Chandrababu Naidu N Lokesh Naidu.
Haba iakren shi sngi shwa ka sorkar ba thymmai kan shah pyntian smai,ha ryngkat ka TDP kum ka parti ba ar ha ka jingbun paid, kaba don 16 ngut ki MP, u Lokesh u la kren ia ka bhah ba 4 persen jong ki muslim ha ka jylla,ha kaba u la ong ba ki muslim kim dei ban khuslai.
Ka TDP kan long ka parti ba khlem shah niam,kan ym don ka bhah kyrpang jongno jongno ka ban shah knieh,kim dei ban khuslai halor kane.
“Ka jingthmu jong ka BJP ban weng noh ia ja bhah kyrpang sha ki katto katne ki kynhun jaitbynriew lada ka wan ha ka bor synshar marwei,ym ha ka sorkar synrop, nga kwah ban pyntikna ba ka TDP kan ym weng satia ia ka bhah kyrpang jong kino kino ki kynhun jaitbynriew" ula ong.
U Chandrababu Naidu manla ka por u juh pynneh ia ka imlang sahlang ka ioh ka kot jong ki kynhun jaitbynriew ba sahdien, khlem da ñiew ia ka niam,caste,kin sa ioh jingmyntoi kum shibynta ban tehlakam ia ka jingduk bad kata hi kan bteng.
Ha ka por ialap elekshon u Narendra Modi u la ong ba ka parti Congress ka pyrshang ban pynjlan ia ka bhah kyrpang ha ka kyrteng jong ka niam bad ai sha ki Muslim.
Haba kren ha Rajasthan u la ong ba shen tang tang shu thaw sorkar ka parti Congress ha ka sorkar pdeng ha u snem 2004 kawei na ki kam kaba ka la leh ka long ban pynduna ia ki SC/ST ha jylla Andra Pradesh bad ai pat sha ki muslim.
Kane ka dei ka pilot project,kaba ka parti Congress ka la pyrshang bad kwah ha baroh kawei ka ri hapdeng u snem 2004 bad 2010, ka Congress ka la pyrshang ban pyntreikam ia ka bhah kyrpang ia ki muslim ha Andra Pradesh saw sien hynrei na ki jingiatyngkhuh bad ki kyndon aiñ bad ka jing pynsngewthuh jong ka supreme court, kam shem la lah satia ban pynurlong ia ki jingthmu ki jong ka, ha u snem 2011 ka la thmu ban pyntreikam ha baroh kawei ka india, u la kam.
Haba iadei bad ka jingpynduh Constituency, ba ka parti BJP ka la tyrwa ban pyniaid ha ka ri baroh kawei ha u snem 2026, u Lokesh u la ong ka TDP kan pyntikna ba ka rai yn ym shim ban iehnoh ne ba ka rai kan ktah jong ki kynhun ym tang ha Andhra Pradesh, hynrei bad ha kiwei ki jylla ruh la buh ha ki jingmut jing pyrkhat.
Ki mat kum ka Delimitation, Uniform Civil Code bad kiwei pat ki dei kiba hap ban iatai sani bha “Ngin ia shong lang kum ka kynhun bad ioh ia ka jing sngewthuh haba iadei bad kine ki mat bad ki don ruh bun bha kiba hap ban iatai sani".
Shillong 9 Jylliew: Ka kong Bindas Syiem ka la ong, ba lada kita ki myntri sorkar ki kwah ba kan weng noh na ka jingiakhih shong shah thngan  u bah Pretone Tynsong u dei ban wan hi hangne.
Ia kane ka kong Bindas Syiem ka la pynpaw hakhmat ki lad pathai khubor mynta ka sngi u Blei ka 9 tarik u jylliew 2024.
Ka jingshong shah thngan ka kong Bindas Syiem ha Parking lot Additional secretariat ka la don mynta kumba 4 sngi bad ka la kynjoh sha ka 92 kynta tam eiei.
Ha ba ioh ban kylli ha ka ba iadei bad ka koit ka khiah, ka tei ka longkmie ka la pynpaw ba kam lei lei bad ka dang khlain hynrei ka shu duna ka Oxygen katkum ka jingiathuh ki doctor ba wan leh eksamin.
Ka daw ka ba pynlong ia ka kong Bindas ban wan shong shah thngan marwei hakhmat ka parkinglot additional kadei halor ban dawa na ka sorkar jylla ba kadei ban shna bad pynbha noh ia ka surok Nongpoh, Umden, Sonapur, ba kane ka surok ka la sniew mynta la kumba 15 snem eiei.
Shillong 9 Jylliew: Ka synjuk ki Rangbah Shnong ka Marmaiñ area ha ka sngi u Blei ka 9 tarik u Jylliew 2024,ki la wanban ai ka jingkyrshan ia i kong Bindas Syiem i ba la shong shah thngan ha Additional secretariat, ha kaba mynta ka la poi 4 sngi bad ka la kynjoh sha ka 92 kynta tam, ban dawa na ka sorkar ban maramot ia ka surok Nongpoh Umden , Sonapur na ka jingjot rathai kaba la don kumba 15 snem eiei.
Haba ia kren bad ki lad pathai khubor,na ka liang ki nongialam ka synjuk rangbah shnong marmain area, ki la ong ba,ki kwah ban ai ka jingkyrshan ia i kong Bindas  Syiem, namar i long iba shlur ban leh kat ia ka kam rangbah bad ki la dawa ba kane ka jingshah thngan jong i kong Bindas,kaba la jan dap 4 sngi na ka liang u MLA bad ka sorkar ki dei ban shimkhia.
Ki la ong ruh ba ia kane ka surok na ka por sha ka por ki la kular ban maramot noh khamtam ha ka por ilekshon ki pynbiej laiphew jait bad ym lah shuh ban niew ia ka jingwan thew ia ka surok hynrei kane ka shu sah kut ynda la dep ka ilekshon.
Shillong 8 Jylliew: Ka Voice of The People Party (VPP) mynta ka sngi saitjaiñ ka 8 tarik u jylliew 2024, ka la pynlong ia ka jingialang paidbah kum ka dak ban ai khublei ia baroh ki nongkyrshan jong ka party, ha kaba ki la pyniop donburom ia u kyrtong u Dr.
Ricky Syngkon.
Da ki hajar ngut ki paidbah na ki shnong bapher bapher ki ka iawan tuid ha madan Smit ,ka jaka ba pynlong ia kane ka jingialang ai khublei ka party VPP.
Ha kane ka sngi laiadknlang ki nongialam, ba kynthup u president bah Ardent Millar Basawiamoit u ba dei u MLA ka Nongkrem Konstitwensi, General secretary u D.
Ricky Syngkon u ba long ruh u MP ba thymmai, u MLA ka Mawlai u Bah Brightsterwel Marbañiang, MLA ka Mawryngkneng Konstitwensi bah Heavingstone Kharpran bad kiwei kiwei de ki nongialam ba hakhmat ba la iadonlang.
Shwa ban sdang ka jingialang la ioh ban ai syntiew pyndeng jain ia u MP u Dr.
Ricky Syngkon bad ia u president bah Ardent Miller Basawiamoit.
Haba kren sha kane ka jingialang nakaliang u president ka party u bah Dr.
Ricky u la ong, ba ka jingjop kadei ka jingkyrshan jong u paidbah, lada ki paidbah kim ai ka jingkyshan ngim ioh ia kane ka jingjop kumba kalong mynta.
U la ong ruh, ba ka jingjop ilekshon MP mynta ha Shillong kalong kaba pher tam na baroh ki ilekshon ba la dep namar haduh 3 lak tam ka vote ka la tam ia u kyrtong ka congress u bah Vincent H.
Palabad  ka vote ba u la ioh, kadei 5,71,078.
Kumta u Dr.
Ricky Syngkon u la ai ka jingkhublei, ia ki nongialam jong ka party ki ba la ai mynsiem ha kipor ba ka seng ka dang sdang, bad ruh haduh ba un da ioh ja ka jingjop ha kane ka ilekshon.
Nakaliang u bah Ardent president ka VPP u la ai khublei ia baroh ki paidbah ki ba la ai ka kti kamon kti kadiang ban pynjop ia u Dr.
Ricky.
U la ing ruh, ba kum ki nongialam jong ka party ki da kmen eh ban iohi ba ki paidbah ki la pynjop donburom ia u kyrtong jongki bad ka ba la tam kput ruh ia kiwei ki party.
Kumta h la kyntu ba baroh ki 5 lak tam ngut ki paidbah ki ba la ai jingkyrshan ha kane ka ilekshon MP kin sngewbha ban neh skhem bad ka party ban pynjop biang sa ha kane ka ilekshon MDC ban wan.
Shillong: Ki lad khubor, ki iathuh ba U bah Sounder Strong Cajee, uba dei u MDC barim jong ka Mylliem Constituency bad u nongialam barim jong ka seng FKJGP, ula khlad noh mynta ka sngi.
U bah SS Cajee, u sah ha Laban bad u khlad ha ka jingshah sumar ha Bethany hospital.
Shillong 8 Jylliew: Ka Voice of The People Party (VPP) mynta ka sngi saitjaiñ ka 8 tarik u jylliew 2024, ka la pynlong ia ka jingialang paidbah kum kadak ban ai khublei ia baroh ki nongkyrshan jong ka party, ha kaba ki la pyniop donnurom ia u kyrtong u Dr.
Ricky Syngkon.
Ki paidbah na ki shnong bapher bapher ki ka iawan tuid ha madan Smith ,ka jaka ba pynlong ia kane ka ji gialang ai khublei.
Mynta ka step , la sakhi ba ki longkmie, samla,rangbah katba ki ki dang ia ap ia ki nongialam ba hakhmat jong ka party VPP bad ia u kyrtong ha thymmai u Dr.
Ricky Syngkon, ki la ia sdang ban ia shad.
Shillong 7 Jylliew:Hadien kumba 28 kynta tam jong ka jingiakhih suongshah thngan ka kong Bindas ha additional secretariat, Shillong ban dawa naka sorkar jylla ban shna noh ia ka surok Nongpoh, Umden, Sonapur.
Mynta ka nohphai sngi jong ka 7 tarik u jylliew 2024, ki doktor nakaliang ka koit ka khiah ki la wan ban leh ia ka examin ia kamet jong ka kong Bindas ha kpor kumba 5 baje eiei.
Hadien ba la dep leh ia ka examin la pyrshang kylli ia ka koit ka khiah jong katei ka lingkmie hynrei, nakaliang Ki doktor pat kim shem la batai shai eiei.
Haba ioh ban kylli na ka kong Bindas pat ka la batai, ba ki doktor ki la iathuh, ba kam don kano kano ka jingpang ha kamet jong ka hynrei kadon tang ha ka jingtlot jong kamet nadaw ka jingbym bam eiei.
Kiba ju smat pule kot khubor Khasi, nga ngeit, ki la iohi iaka jingthoh jongnga halor ka ilekshon MP 2024, kaba la mih ha ki tarik 10-11 April 24, ha kaba nga la kdew, ba ha kane ka ilekshon MP mynta, “ ki 3 ngut shakhmat ha Shillong MP Constituency, kin long i kong Ampareen Lyngdoh NPP, Bah Vincent Pala Congress bad u Dr.
Ricky Syngkon VPP.
Katba ki 3 ngut kiwei pat kiban iaksaid sympieh shadien, kin long hapdeng u Bah Robert June Kharjahrin (UDP), Dr.
Lakhon Kma (IND) bad u Bah Peter Shallam (IND).
Ka la urlong katei ka jingkhein, haba la jop u Dr.
Ricky, uba la ioh haduh 571078 vote, bud sa u Bah Vincent- 199168, Kong Ampareen- 186488.
Nangta jngai bak-lybak sha basaw syndon, u Bah Robert June- 44563, nangta ki arngut ki Independent, Bah Lakhon- 18582 bad u bah Peter- 7024 vote.
I Nota (None of The Above) ila ioh ei haduh 1008 vote na madan ha madan.
U Dr.
Ricky uba la ai mynsiem lang ha kato ka jingleit thiah shah thngan (hunger Strike) u Prah ha u bnai May 2023, ula pynkyndit ia ki nong Meghalaya, namar kum u briew u bym pat ju bna paidbah ha ki kam sain pyrthei, hynrei ula ioh pynban haduh 5 lak 71 hajar tam ki vote, mar syn ialeh nyngkong.
Tangba u dei u Nonghikai (Lecturer) ka skulbah NEHU.
Katei ka jait shah thngan, ka don la ka bynta ban pynjop ilekshon, nalor ba ka pyneh- pynbha briew ruh ia ki nongshah thngan, kaba lah ban sa iabud lang sa da kiwei –kiwei ki seng ruh, ha ki por kiban wan.
Hynrei kaban sah kynmaw ruh hi, ka dei ia kitei ki nongkyrshan ‘NOTA,’ kiba haduh 11 hajar 8 ngut ki leit ieng lain bad ban kyrshan ia i Lyer NOTA, iba la jop la kumno-kumno, ia u Bah Peter Shallam.
Kine ruh imat kin nang roi ha ki snem kiban wan, naba ki don la kajong ka jait jingkhein, ia kaba ngi, ngim pei.
Kane ka MP ilekshon sha ka Ing Dorbar Lok Sabha ka Ri India, kaba la long ha ki 543 tylli ki Constituency jong baroh ki jylla ka Ri India, ka la pynjop biang sa shisien iaka Seng BJP u Prime Minister Narendra Mody, kaba la long ruh kaba haduh lai sien lynter naka bynta ka Seng BJP bad ki kynhun ki seng paralok ba iatrei lang hapoh ka kynhun National Democratic Alliance (NDA) ban ioh synshar haduh 3 sien lynter, naduh u snem 2009.
Ka BJP bad ki paralok synrop ki la ioh haduh 291 ngut ki MP, katba ka seng Congress bad ki paralok kiba iadon lang bad ka, ha ka kynhun kaba ki ai kyrteng (INDIA), ki la jop 234 ngut.
Ki Independent shimet ki jop 18 ngut.
Shano kan lam mynta ka Kynti, ka por kan sa kdew hi.
Hynrei da ka jinghiar ka BJP bad ka jingkiew ka Congress ha ri India, lehse ki jingma kiba la ia pyrkhat baroh shi katta, kum ka jingpynkylla iaka Constitution ka ri India, ba ioh leh donbor ka BJP halor ki riti ki dustur bad ki kam mane Blei bad kiwei, kan shem jingeh ban lushia kulmar kum ia kine ki mat bakongsan.
Ha Garo Hills pat, u Saleng A.
Sangma, uba la ju long u MLA 3 sien bad mynta, ula jop ha kane ka kynti kum u MP naka Seng Congress hi, ha kaba u ju don, pyrshah iaka Agatha Sangma, kaba la ju long MP 3 sien kynthih hi, haduh kane ka kynti ba ka shah rem noh.
Ka dei ka khun u Mr.
P.
A.
Sangma MP barim bad ka para u Conrad Sangma Chief Minister ka jylla Meghalaya.
U Saleng uba ieng naka Congress ula ioh 3,83,919 vote, katba ka Agatha NPP, ka la ioh 2, 28,678 vote.
U Zenith Sangma MLA barim bad u para trai jong u Dr.
Mukul Sangma pat, uba ialeh naka Seng AITC, u shah pynrem lang ha u Saleng, da kaba u ioh tang 48, 709 vote.
Ka Chief Minister Mamata Banerjee jong ka TMC West Bengal, ka la dawa ba u Prime Minister Mody u dei ban hiar shuki noh, ha ka jinghiar ka seng BJP ha ri India, haba ka la ioh mynsiem da ka jingsar haduh 29 tylli ki Constituency ha West Bengal.
Ka BJP pat ka ioh 12 ngut bad ka Congress-1.
Nongpoh: Ka Ri Bhoi Youth Federation (RBYF) ka seng kaba mynta ka don hapoh ka jingialam u Bah Bipul Thangkhiew, kum u President ba rangbah ka seng, mynhynnin ka sngi la ioh ban plie paidbah noh ia ka ophis treikam ba pura ka seng, ia kaba ki la tei harud ka surokbah NH-6 bad kaba hap ha shnong Saiden, Ri Bhoi.
Ia katei ka ophis treikam ka RBYF, la wan ban plie paidbah da u Dr.
D.
D Lapang, Nongaibuit ka sorkar jylla, ha ryngkat ka jingdon ki 5 ngut ki MLA ha Ri Bhoi, kiba kynthup naduh u Bah Mayralborn Syiem, MLA Nongpoh, u Bah Sosthenes Sohtun MLA Jirang, u Dr.
Celestine Lyngdoh MLA Umsning, u Bah Charles Marngar MLA Mawhati bad u Bah Damanbait Lamare MLA Umroi.
Nalor ka jingdon kitei ki MLA na Ri Bhoi, la sakhi ruh da ka jingdon kiwei ki heh nongialam seng kiba kynthup ia u samla Lambokstarwell Marngar, President rangbah ka KSU, u Bah Dundee C.
Khongsit, President rangbah ka FKJGP, u Bah Sadon K.
Blah, President rangbah ka HNYF lem bad kiwei.
Khyndiat ban pynkynmaw hangne, ba ka seng RBYF ka la ïoh ban plie ia katei ka ophis ba pura, ka dei hadien ki 45 tylli ki snem ka jingïaid lynti, kata naduh u snem 1979 ba la seng ia ka RBYF bad kumba ka long mynta, ka la dei kawei na ki seng kaba la pawkhmat ha Ri-Bhoi bad ha ka jylla hi baroh kawei.
Ka seng RBYF ka la thied ia katei ka jaka ha u snem 2004 bad dei hadien 20 snem la lah ban pyndep pura bad ban pynieng syndon da ka ophis treikam jong ka seng harud u surok bah National Highway-6 haka shnong Saiden.
U Dr DD Lapang, haba u kren kum u kongsan u la ai ka jingiaroh ia seng RBYF kaba shim ia katei ka sienjam ban thied jaka bad ban shna noh da ka ophis treikam, namar lyngba katei ka ophis treikam kin sa iohlad ban iakren iathir na bynta shibun ki kam kiba iadei na bynta ka Ri Bhoi bad ia ka Jaidbynriew hi baroh kawei.
Ka jingotsher ka don ar bynta, ha kaba kynja doh bad kynja Mynsiem.
Ha kaba kynja doh la ju otsher tang ia ki shynrang.
Ka ain otsher ka dei ka ain jong ki Jiw (Jewish laws).
Ka jingotsher ne circumcised ne circumsion la leh khnang ban iada na ki jingpang (transmitted sexual diseases) ha Israel hyndai.
Kane ka ain ka hap hapoh ka hukum ba uno uno ba la kha khun shynrang dei ban circumcised ne otsher ia u.
Ngi iohi ba kat ha ka por ba la kha ia u Jisu Khrist ruh la kha ia u dang hapoh ka hukum ki ain u Moses ha u snem 4 B.
C.
Ka Bible ka ong – “Hynrei haba la jia ka ia (age) kaba biang, u Blei u la phah ia la u khun, ia uba la kha na ka briew (Mary), IA UBA LA KHA HAPOH KA HUKUM (born under the laws of Moses).
Galatia 4:4.
Kumta, haba la kha ia u Jisu hapoh ka por ka hukum, u la dei ruh ban shah shipor ia kata ka hukum, kata ka long kumne: “Te ynda la dap ka phra (8) sngi ia ka ban ot sher (the time to circumcise) ia u Jisu, ka kyrteng kaba la lah ai da uta u angel shwa ban pun ia u ha ka kpoh" Loukas 2:21.
Hangne ngi iohi ba ia u Jisu ruh la circumcise ne otsher ia u ha ka doh katkum ka rukom ki Jiw.
Bad kine kiei kiei baroh ki trei katkum ka hukum bad pyndep tang ha ka doh.
Ngi iohi ba ki Israel ki ngeit bha ha kita ki hukum hynrei bun kiba kim lah.
Ka Sabbaton ruh ka hap hapoh ka hukum.
Kawei na ki shiphew Hukum jong ki Shiphew Hukum ka long – “Kynmaw ia ka Sabbaton ban rakhe khuid ia ka" Exodus 20:8 kane ka dei ka Hukum ba u Blei u la ai ha u Moses halor u lum Sinai.
Hooid ki Jiw ki ngeit ia kine ki hukum hynrei bun kaba kim lah pat.
Ki Jiw ha Israel haduh mynta, ki dang rakhe ia kane ka Hukum jong ka Sabbaton (Sabbath).
Ngi ong ba ka long kaba sniew, tangba ka don la ka jingbha lada leh bha bad ka don la ka jingsniew lada u briew u lehsniew.
Ngi iohi ba ka jingrakhe Sabbaton jong ki Jiw ka long strict palat bad kaba ym lah shuh ban pdiang namar ki khlem mane ia u Blei hynrei ia ka Sabbaton.
Dei ia kane ba u Jisu u la kren sha ki Jiw – “La thaw ia Sabbaton na ka bynta u briew, ym ia u briew na ka bynta ka Sabbaton.
Ba kumta te u khun u briew (Jisu) u dei u Trai ka Sabbaton ruh" Markos 2:23-27.
Kaba mut ba u briew u kham kordor ia ka Sabbaton.
Shisien, ki synran u Jisu ki la thngan eh bad ki la kheit soh kew ban bam.
Te ha khmih ki pharisi ki la ong ia u Jisu, Peit Jisu kito ki synran jong me ki la leh ia ka bym bit ban leh ha ka sngi Sabbaton.
U Jisu u jubab – Ba u David ruh u la leh kane mynba u la thngan eh, u la leit hapoh Temple, u la bam ia u Pu pyni ia kaba dei tang ia ki Lyngdoh ban bam.
Ki Lyngdoh ruh (High Priest) ki ju pynkhein ia ka Sabbaton khlem pop ruh.
U Jisu u ong pat – “Nga ong ha phi uba kham khraw ia ka Temple u don hangne" (u kdew ialade) Mathaios 12: 1-6.
“U khun u briew (U Jisu) u dei u Trai ka Sabbaton" Mathaios 12:8.
Kumta kine kiei kiei baroh ki hap hapoh ka Hukum (Commandment).
Te halor ki Hukum (Commandment) u Jisu u ong – “Wat mut ba nga la wan ban pyndam noh ia ki Hukum lane ia ki Nongiathuhlypa, Ngam shym la wan ban pyndam noh, hynrei ia ka ban pynskhem" Mathaios 5: 17.
Te ka jingwan u Jisu sha kane ka pyrthei kam mut ba u wan ban pyndam Hukum, hynrei ban pynjanai ia kita ki Hukum lane ban pynbha pynsuk shuh shuh.
“Naba shisha nga ong ha phi – Ha ban da leit noh ka bneng ka khynew, kat iwei i dak rit lane iwei iba khun khyndiat eh na ka HUKUM in ym leit noh, tad ynda pyndep baroh" Mathaios 5:18Ki Pharisi ki long kiba sngewhok shikatdei eh “te lada ka hok jong phi kam da long long kham palat ia ka jong ki Nongthoh bad ki Pharisi, phin ym ioh rung satia ha ka Hima ki Bneng" Mathaios 5: 20.
Kumta haba u Jisu u la wan sha kane ka pyrthei, u la ong- “Ha khmih nga la wan ia ka ban leh ia kata ka mon jong me.
U pyndam noh ia kata kaba Nyngkong khnang ba un ioh pynneh ia kata kaba Ar.
Kaei kata kaba Ar? Kaba ainguh kein (sacrifice) ia ka met u Jisu Khrist TANG SHISIEN AI (halor Diengphna) Hebru 10:9-10.
Ha ka shithi u Paul sha ki Hebru la ong – “Mynta u la ioh ia ka kam Lyngdoh (High Peirst), u la long ruh u ksiang ka Jutang ba kham bha ia kiba la pyllong ha ki jingkular ba kham bha.
Namar lada ka Jutang ba Nyngkong ka long BYM DUNA, YN YM DA LA WAD IA KABA AR" Hebru 8:6-7.
U long u Ksiang ka Jutang Bathymmai, ba haba la jia ka jingiap ia ka ban siewspah ia kita ki jingpalat kiba don hapoh kata ka Jutang ba Nyngkong" Hebru 9:15U Jisu u ong – “Kine ki long kita ki ktien ia kiba nga la kren ha phi, mynba nga dang don lem bad phi, ba ka dei BA YN PYNDEP ia kiei kiei baroh, ia kiba la thoh HA KA HUKUM U MOSES BAD HA KI NONGIATHUHLYPA" Loukas 24:44.
Shisha u Jisu u la pyndep ia kiei kiei baroh ia kiba la thoh HA KA HUKUM U MOSES.
Halor Diengphna u Jisu u ong – “LA PYNDEP" it is Finished.
Ioanis 19:30.
Namar, ka jingiap ha ka Mynsiem (death in Spirit) ka la synshar naduh u Adam haduh u Moses.
Rome 5:14.
“Namar naduh ka Hukum kein ka pop ka la don ha ka pyrthei, yn ju khein ka pop haba ym don ka Hukum" Rome 5:12-13.
Kumta, haba la lah pyndam noh ia ka kot jingkular ba la thoh Ha Ki NIAM KI RUKOM, kaba ialeh pyrshah ia ngi, u (Jisu) u la weng noh ia ka, u da sieh nar ia ka ha ka Diengphna (Nailing it to the Cross) 1 Kolossai 2:14.
Shillong 7 Jylliew: Ka kong Bindas Syiem mynta ka step jong ka 7 tarik jylliew 2024,ka la pynpaw ba ka ladon ka jingtlot ha kamet ka phad namar ba i khlem bam naduh hynnin ka sngi.
Ka jingwan shongshah thngan ka kong Bindas ha khyrdop ka additional secretariat ka la jan poi sha ka 24 kynta tamtam, ban dawa ja ka sorkar ban shna ia u surok, Nongpoh , Umden, Sonapur.
Ha ka jingiakren bad ka kong Bindas mynta ka sngi ka la iathuh, ba nakaliang u Deputy Commisioner ka East Khasi Hills u la khot ban iakren shibit ha kapor kumba 4 baje, hynrei kam shem la treh ban leit iakynduh bad ong ba lada ki kwah ban iakynduh kin wan hangne ha jaka shah thngan jing i.
Ka la iathuh ruh , ba U DC u la phah ka jingthoh ban sdang shna noh ia u surok kumba 9 kilometre eie, hynrei ka ong, haba ka surok kadon haduh 59 kilometre kumno kin shna tang 9 kilometre bad kane kane kadei tang ka jingpynbiej.
Kumta ka la pynpaw, ba lada ka sorkar kam pat leh eiei ne ban pynshna noh ia une u surok, kam mih na kane ka jaka shong shahthnganlang.
La sakhi ruh, ba mynta ka sngi kilingkmie ki ba marjan shnong ki la iawan ai mynsiem ban wanshonglang kum kadak ban pynpaw iaka jingiatyllilang, ban dawa beit ia ka sorkar ba kadei ban shma noh ia utei u surok.
Shillong:Halor ka jingshah rem ka kyrtong ka NPP na Agatha K Sangma ha u kyrtong ka Congress u Saleng A Sangma, u Rakkam A Sangma u la ong ba ka jingshah rem ka NPP ha Garo Hills, ka dei na kawei ka video kaba la shu shna ban pynbud nam da ka dur Durga bad ka Mandir.
Haba kren mynta ka sngi, u la ong ba la ialam bakla ia ki paidbah ba ia ka pisa yn shna ha kane ka dur ka mandir bad ka blei durga ki Hindu, bad kila pynphriang ia kane ka video kaba la shu shna lamler bad kila pynngeit ia ki Khristan, hato kin pdiang ia kaba kum kane, ha kaba ka NPP bad ka BJP kin shna ia kaba kum kane ka dur pisa, bad hato ki Khristan kin dang ai bai kynshew ha ki iingmane da kane ka pisa.
Kane ka la pyllong ia ki paidbah ban shah ialam bakla.
U la ong ba teng teng ka politik ka la tam palat ia u pud ruh.
Ha kajuh ka por, u la ong ba lehse ki paidbah ka Garo Hills ki kwah ia u MP ba thymmai.
Haba kyntait ban don kano kano ka jingeh ia ka NPP ha ki sngi ban wan, u Rakkam u la ong ba ka jingshah rem, kan pynlong ia ka party ban trei kham tyngeh.
U nongialam ka NPP u la ong ba ha kane ka elekshon ki kynhun Balang ki la shah pynsngewthuh bakla ha ki khubor kum ki video ki bym shisha, kaba la pyllong langknia ia ka NPP.
Katkum ka jingong u Rakkam, ki kynhun Balang ki la long ka daw kaba pynlong ban ai ia ka rai ha ka elekshon khamtam hadien ba ka BJP kam shym la sei kyrtong ban iakhun MP, ban shu kyrshan ia ka NPP, ki kynhun Balang ki la shah pynsngewthuh bakla ia kiei kiei ki bym shisha.
U la ong ba kum ka party, ka NPP kan sa shong jingialang ban iathir ia kane ka jingshah rem.
Ha kajuh ka por, u la pynpaw ia ka jingsngew kyrmen hadien ba ka synjuk National Democratic Alliance (NDA) kaba ialam ka BJP ka la wan biang ha ka bor ha ka sorkar pdeng.
Lah ban kdew ba ki kyrtong ka NPP na Tura bad na Shillong kila shah kput ha kane ka elekshon MP sha ka Lok Sabha, kaba la pynbna ha ka 4 tarik Jylliew 2024.
HABA KUMTA SNGEWBHA PUBLISHED LEM KANE KA COMMENT JONG NGA, LADA DEI KA NIAM NIAM KRISTAN, NE PISA BLEI HINDU, TE BALEI KA BJP KA REM KPUT HA UTTAR PRADESH, KABA DEI KA JAKA BJP, ONG LEM IA U RAKKAM, BAD U HIMANTA BAN BATAI LEM, PYNSHAI BALEI KA BJP KA REM, KI NE KI JINGKREN JONG U EDUCATION MINISTER, RAKKAM , KABA SHU KREN PYLLAIT JYNHAWKA UP KA DEI KA JAKA KI BLEI HINDU, TE BALEI KATA KHUBOR PISA BLEI , KAM PYNJOP IA KA BJP HA UTTAR PRADESH.
Shillong:U myntri ka tnad pule puthi ka jylla u Rakkam A Sangma u la ong ba ki paidbah ka Khasi-Jaintia kila jied ia u kyrtong ka Voice of the People Party (VPP), u bah Ricky Andrew Syngkon ban iasaid ia ki mat ki jura kiba ki paidbah kila khmih lynti kaba khraw.
Haba kren mynta ka sngi, u Rakkam, u la ong ba kum u MP un hap ban iasaid ia ka jingpynurlong ia ka jingdawa ia ka Inner Line Permit (ILP), ka ktien Khasi bad kiwei.
Hynrei lada um lah ban pynurlong, kijuh ki briew kin sa ong pat da kawei ka khana halor jong u.
U la ong ba kum u MP, u bah Ricky un long lang ka bynta ka sorkar ban iasaid ia ki mat ka jylla na ka sorkar India, hynrei ka shong ha u, ha kano ka rukom yn u iaid ka lynti khamtam ha ka sain pyrthei baiar ka ri India.
Ha kajuh ka por, u myntri u la ong ba ki kam sorkar jylla ki lait tang kumba 3-4 hajar tylli ha ka shi snem katba ki samla kiba pyndep ia ka kyrdan degree man u snem ka la long kumba 18-20 hajar eiei.
U Rakkam u la ai khublei ia ki MP kiba dang shu shah jied na Shillong bah Ricky Andrew J Syngkon bad u Saleng A Sangma na Tura.
U la kyrmen ba kine ki MP na ka jylla kiban leit sha Delhi, kin lah ban iasaid ia ki jingangnud jong ki paidbah ka jylla.
Katkum ka rekod ka tnad pule puthi, kine ki 15-16 hajar kiba khlem ioh kam, kan dei ka jingtynjuh kaba khraw ia ki nongialam khamtam ia ki seng sain pyrthei kiba la shim kabu na kane ka jinglong jingman ha kaba ki samla ki la shah pawang sohpadoi ha kane ka sain pyrkhat, khamtam kine kiba dang jop elekshon MP.
ka garo hills ka lah bynshet ia kum kine ban pynkylla kaba khatduh lut na shapoh iaka jylla.
Last from the bottom in education.
5th last university ranking for NEHU,5 LAST in NEET Exams…Donkam ai tuition free ia une u bhai kumba ong u spokesperson ka VPP.
Chandigarh:Ki ar ngut ki koidi kiba dang shong along haduh mynta mynne ki la jop kum ki dkhot jong ka ïingdorbar thawain Lok Sabha na jylla Kashmir bad Punjab.
Kine ki ar ngut ki koidi kata u Shrik Abdul Rashid, u ba la jop na Baramulla Lok Sabha seat jong ka Jammu Kashmir hadien ba la pynliem noh ia u myntri rangbah barim jong ka jylla u Omar Abdullah da palat 2 lak vote.
U Rashid u ba dei u MLA barim jong ka ïingdorbar thawain ka jylla Jammu and Kashmir na awami ka jaka pdeng jong ka jylla Jammu Kashmir, u don ha along ha Bihar hadien ba u la shah pynngat ba u donkti ban bei pisa ia ki kynhun ban thombor bad leh ia ki kam sniew naduh ba u la shah kem ha u bnai nailar jong u snem 2019, ki nongkyrshan jong u Rashid ki la ialeh kmen ha ka shnong trai ka jong u ha kaba la lamkhmat da u khun jong u,u ba dei ruh u nongialam ba ha khmat ban leit ialap elekshon ia u Rashid.
U Omar abdullah u la ai khublei kitbok ia u Rashid bad pdiang ruh ia ka jingshah rem, ha kaba u la ong ba ka dei ka mon laitluid jong u paidbah ban jied ia ki nongthawaiñ.
Katba u Amritpal Singh u dei sa u wei pat u koidi u ba la jop kum u dkhot jong ka ïingdorbar thawain Lok Sabha u ba la shah jied na Khadoor Sahib seat ha kaba u la tam ia u kyrtong ba hajan tam da 2 lak vote.
U Amritpal Singh u la shah set along ha Assam hadien ba u la shah kem.
Ka jylla Punjab ka dei kawei na ki jylla ba shah ktah jur bha na ka jingdon jong ki seng lehnoh ha ki 80 khlieh bad ka jingjop jong u Singh ka dei na kiba bun kiwei pat ki daw ba la pynkiew skong.
Shillong:U Working President ka United Democratic Party (UDP) u bah Paul Lyngdoh u la kam ba ka jingkhlain kynsan jong ka party, Voice of the People Party (VPP) kan nym neh slem, namar ba ka dei ka politik paitbhur.
Kane ka jingkren u nongialam ka UDP uba dei ruh u myntri sorkar jylla, ka long hadien ba ka VPP ka la jop kput ha ka elekshon MP sha ka Lok Sabha na Shillong Parliamentary constituency ha ka result kaba la pynbna ha kane ka sngi Baar.
U bah Paul u la ong ba ka UDP kum ka seng riewlum kaba heh tam ha ka jylla, kan sa khie biang ka jingkhlain bor jongka shen bad ka jingshah rem ha ka MP ka dei tang shi por.
U la ong ba ka party kan sa shong ban iathir halor kumno ban pynkhlain ia ka party naduh ka jylla shaduh ka district bad ki konstitwensi.
“Ka jingkhie rasong ka VPP kan long shipor, bad ka UDP kan sa khie biang ka jingkhlain bor shen", la ong u bah Paul, bad bynrap, “Ngin iathir ia ka jingmih kane ka elekshon, bad yn pynkhlain ia ka party naduh ka jylla shaduh ka district haduh ki konstitwensi".
U la ong ba ka daw kaba kongsan ka jingshah rem kput u kyrtong ka Regional Democratic Party (RDA) u bah Robertjune Kharjahrin, ka dei namar ba ka la pynkhreh slem ia ka elekshon kaba dang shu sdang ha u bnai Kyllalyngkot.
U la ong ba ha ka politik kam ju don kaba neh junom, hynrei ka jingkylla ka wan bad ka leit bad kumta ruh, ka jingjop ka VPP kan long shipor.
U la ai nuksa ba ka BJP kaba la kop ban jop 400 ngut hynrei mynta ka la kylla khongpong.
Ha kajuh ka por, u la buh jingkylli halor ka jingkynthoh u nongialam ka VPP u bah Ardent M Basiawmoit ba kiba don ha ka sorkar MDA, ki dei ban hiar shuki noh hadien ba la rem ia ka MP elekshon, u bah Paul u la ong ba ka liangpyrshah ka lah ban kren katba ka sngew bit.
Lada baroh kiba don ha ka sorkar MDA, kin risain lut, mano ban synshar, kaei kata kawei pat ka lynti?, la buh jingkylli u bah Paul.
U la ong ba kane ka dei ka elekshon MP sha ka Lok Sabha, kam dei ka rynsan ban rai u paidbah ne referendum, bad lada dei shisha ka referendum ka lah ban long kumba dawa ka VPP.
Ha kajuh ka por, u la ong ba kyrtong ka VPP uba la jop iaka elekshon kum u MP, u dei ban rah ia ki mat ka jaitbynriew bad ka jylla sha Parliament.
Guwahati:U Myntri Rangbah jong ka jylla Assam u Himanta Biswa Sharma, u la kam ba ka jing shahrem jong ka parti BJP ha ka elekshon Lok Sabha ba dang shu dep ha ki lai tylli ki jylla jong ka thaiñ shatei lam mihngi, ka dei namar ba ka don kawei ka kynhun niam kaba ialeh pyrshah ia ka sorkar bad ka parti BJP.
Haba kren sha ki lad pathai khubor, u Himanta Biswa Sharma u la ong ba ka jing shah rem jong ka parti,ha jylla Meghalaya, Nagaland bad Manipur ka dei namar ba ki don ki kynhun niam kiba iakhun pyrshah ia ka sorkar bad parti ha katei ka jaka, ha kaba kane ka kynhun niam ka don bun bha ki paid riew ngeit ha katei ka thaiñ.
U la ong ruh ba kam shym la dei satia ka jing shahrem ha ka saiñ hima sima, hynrei ka dei ka jingiakhun pyrshah ia kine ki kynhun niam namar ha Nagaland, Meghalaya bad Manipur ki don ki kynhun niam bad ki nongialam jong kine ki niam,ki bym juh don bynta ha ka saiñ pyrthei, hynrei mynta ka kynti ki don bynta lang.
U la ong ruh ba ki don kum kine ki kynhun ha jylla Assam ruh kiba ialeh pyrshah ia ka parti BJP, hynrei ia ka jing shah rem jong ka NPP ha jylla Meghalaya bad ka NDDP ha jylla Nagaland hap ban kylli ia u Neiphui Rio bad u Conrad Kongkal Sangma.
Shillong 6 Jylliew: Ka seng Hynniewtrep Integrated Territorial Organization (HITO) sengkmie ha ka jingialam u president rangbah ban donbok Dkhar , mynta ka janmiet ka sngi ka 6 tarik u jylliew ka la wan ban ai mynsiem bad kyrshan ia ka kong Bindas Syiem ka ba la wan marwei ban shongshah thngan hakhmat ka khyrdop Additional Secretroat.
“Nakaliang u president ka seng u bah Donbok haba ioh ban iakren bad ka kong Bindas u la ong, ba kane ka jingwan shah thngan marwei kadei ka nuksa ka na biang bha kaba la dep thep ia ka hok lajong.
Ka seng ka la ai ruh ka jingiaroh ia ka kong Bindas ba kaleh ia ka badei eh bad kane kadei tang ka jingsdang, ba i longkmie i pyni shisha ia ka jingshlur ban mih shakhmat bad ka ding kan klang ym tang hapoh ka Ri Bhoi District hynrei ha baroh kawei ka jylla.
Ka seng ka la khot ia baroh ka bri u Hynniewtrep ban iamih paidbah ym ban shu ia heh tang ka ñia.
Ja ka jingiakren pat bad ki lad pathai khubor u president ka seng u la kyrpad ia ka sorkar ,ba kan snngewbha ban peit ban shna pynbha noh ia ka surok Nongpoh, Umden, Sknapur, namar ki paidbah ki mad shisha ia ka jingeh ha ka ba naduh kipor jong u Bah Lapang kane ka surok ka sah beit kumjuh khlem da shna pynbha.
“Kane kadei tang ka jingsdang bad ka ba rit eh, bad hadien kan sa wan ruh ka ba kham heh, kumta ka seng ka kyntu ia ka sorkar ba ka kam khmat da u conrad, ba kane kan long ka ba kyrpang kum ka jingdawa ki nongthep vote lem kumta kan sa wai", la ong u bah Donbok.
Nongpoh, 06 Jylliew: Kawei ka trok kit Dewiong ba la dep sain (Coke) kaba don ia u number NL-01-AD-4856, ka la kylla lyngdang ha surokbah NH-6 ha Nongpoh, ha kaba ka daw jong katei ka jingkylla, ka dei hadien ba u nongniah jong katei ka trok, u la kiar ia kawei ka kali rit, kaba la niah khlem akor hapoh surok.
Katei ka jingjia, ka la jia mynta ka sngi ha ka por 2 baje eiei nohphai sngi, ha kaba katei ka trok ka dei kaba wan na ki thain Jowai ban hiar sha Assam, hynrei haba la poi ha katei ka jaka, u nongniah jong katei ka trok, u pyrshang ban kiar ia kawei pat ka kali rit kaba la niah khlem akor ha u ne u surok bad na kane ka jingkiar ia kane ka kali rit kane ka trok ka la kylla khongpong noh hapdeng u surok NH-06.
Ha katei ka jingjia, u nongniah bad nongbud kim shym la mynsaw bad na ka liang ki bor pulit ka Nongpoh Police Station lem bad ki bor ka National Highway Authority of India (NHAI) ki la poi ha kane ka jaka ban pynkhuid bad tan ia kane ka trok kaba la kylla ha u ne u surok bah.
Shillong 6 Jymmang: Ka kong  Bindas Syiem ka ba dei na ka shnong Mawlong Nongtluh ka ba hap hapoh ka Nongpoh Konstitwensi, mynta ka sngi palei ka 6 tarik u jylliew 2024,marwei  ka la wan ban shong shah thngan khlem buh por ha khmat ka secretariat.
Ha ka jingiakren bad ki lad pathai khubor ka kong Bindas ka la iathuh , ba ka ba pynlong ia i marwei ban wanrah plakad ha khmat ka secretatiat kadei ban dawa na ka sorkar jylla ki bor badei peit ia ka tnad PWD ban shna pynbha noh ia u surok na umden, Sonapur.
Ka jingshah ieh khunswet karein na surok kadei mynta ka kumba 15 snem eiei, bad ka ba la pynlong ia ki nongsjong shnong ba kin shem jynjar khamtam ha kapor slap wat tang ban mih ia ki kali ne arshaka ruh kim lah shuh bad ki hap ban shu set hapoh ki iing namar ka jingsniew ka ba la palat bad ka jingthmu jong ka kong Bindas kalong nakabynta ka hok u ba bun balang.
" Nakaliang jong i kong Bindas ka la pyntip sha u nongmihkhmat jongki, hynrei kaba sngewsih kalong ba u khlem ai ka jubab haduh mynta, ba la kadon ne em ka scheme ban shna ia kane ka surok".
Shuh shuh Ka kong Bindas  ka la iathuh, ba kane ka surok kaba la sniew mynta la 15 snem tam, la pyntip ba ka la ioh ia ka jingiarap bhah pisa 90 klur eiei, hynrei haduh mynta ia kane ka surok kam pat shna.
Ka pynpaw ruh, ba lada ki bor ba dei peit kim pat jubab ne shna noh ia katei ka surok, kan shong shah thngan beit ha khyrdop secretariat, wat lada iap ruh ai ngan iap nakabynta ki pateng ban dangwan.
Kumta ka ka kyrpad ia baroh ki nongshong shnong ka thain baroh kawei ba ba kin sngewbha ban iamih ryntih lang baroh kum ka dak ban iasnohkti lang,ban dawa namar ym tang ka surok, Umden,Sonapur ka ba sniew hynrei ban dawa ia baroh ki surok ka jylla ki ba la sah snem khlem da pynbha.
U Elon Musk, uba don khun ialade khadwei ngut, u sngewkmen tyngeh, haba ki bor sorkar jong ka Tokyo, kaba don ha Japan, ki la buh syndon da ka app, kaba kyrpang, na ka bynta ban ia wad shyiengkrung, namar ba katei ka Ri, ka la duna palat kiba ioh khun ha kine ki sngi.
Haba kynthoh, halor katei ka rai jong ka sorkar Japan, u Musk, u thoh ha ka X “Nga sngewkmen shibun eh, ba ka sorkar Japan, ka la shim khia, halor kane ka kam.
Lada kam don ka rai kaba kyrkieh, ka Japan (bad kiwei pat ki Ri), kin sa jah rngai noh" ong U Musk.
U Elon Musk, ula iai pynsngew, halor ka jingdonkam ban ia kha khun shibun shibun.
Ha u snem 2021, ha kawei ka jingialang, ula ong “Lada ngim ia kha khun shibun shibun, kumta ka jaitbynriew, kan sa duh jait noh" bad u da ong ruh “Kynmaw ia ka jingkren jongnga".
Ha ka jingkren jongu ha Italy, ha u snem ba ladep, U Musk, u kren shai, ba ka dei tang ka jingkha khun shibun, kaba lah ban pynneh ia ka jaitbynriew bad katei ka dei ka mat kaba don jingma bha, ha ki jaka ba ka kiew ka ioh ka kot.
Ka Japan, kumba ka long mynta, ka la nang hiar na kawei ka snem sha kawei pat bad ha ka jingkhein, kaba la pynmih ha U Rymphang jong une u snem, la iohi, ba ka jingkha khun, ka hiar da 5.
1 percent, na kaba long ha u snem ba ladep kaba hiar sha ka 758,631 kiba kha khunlung.
Nangta kiba ia thoh shongkurim ruh, ki hiar da 5.
9 percent, kaba long 489,281 jur, kaba pyni, ba ka hiar tam ha u snem ba ladep, haba ia nujor, ha ki 90 snem ba ladep, kaba shait long antad, kumba 500,000 jur.
Ha u snem 2023, kiba iap, ki don haduh ar shah, ban ia kiba kha bad katei ka pyni, ia ka jinghiar briew kaba jubor bha ha katei ka Ri.
Shillong:U President ka National People’s Party (NPP) Meghalaya, u Bah Prestone Tynsong u la ai khublei ia ki paidbah kiba la shim ia ka jingkitkhlieh ban jied ia ki nongmihkhmat sha Lok Sabha, ban pynjop ia ka VPP bad ia ka INC.
U la kitbok kitrwiang ia baroh ar ngut ki MP bathymmai ba kin trei katkum ka jingangnud ki paidbah.
Haba kren mynta ka sngi, u bah Prestone u la ong ba lada rem ruh ka daw ka don bad lada jop ruh ka daw ka don, ka NPP ruh ka la shah jied ha ki piadbah ha u 2023, bad kum ka party kaba ialam ia ka Sorkar kan trei bha katba lah na ka bynta ki paidbah.
Haba kynthoh halor ka jingdawa hiar shuki u President ka VPP u bah Ardent M Basaiawmoit ba kiba don ha ka sorkar MDA ki dei ban hiar shuki noh namar ba shah rem ha ka MP elekshon, u bah Prestone u la ong um pat ju lap hangno hangno ruh ban ong ba kito kiba rem ia ka MP elekshon kin hap hiar shuki na ka Sorkar jylla, bad kane ka dei tang ka jingkren khynnah.
Ka election kadei hi ka election naduh kaba sdang, lah ong ba hap ban trei shitom, bad la trei shitom ruh pynbna dang rem, bad hap ban pdiang ia kaei ka rai ki paidbah bad hap pynbeit ruh ia ki jingduna.
Haba kren siat pharshi ia ka VPP, u bah Prestone u la ong, “Nga la iohi ba kibun kiba lang khamtam ha ka Shillong Parliamentary konstitwensi, ki la ong ba ki kwah ban ioh ia ka jingkylla, bad hap iaroh ia ki nongthep vote ba wat ka bai kali bai sha bai dud ruh ki ia sei hi, bad da kwah ba kiwei ki party ruh kin long kumta ba lada kwah ka jingkylla ym dei ka pisa".
Ha kajuh ka por, u la ong ba sha nongkyndong, ki sngew ba lada jied ia kiwei lait noh ia ka NPP, ka kam Sorkar kan wan wad hi sha ïing bad kyrmen ban kan urlong kane ruh ba kan wan ka jingkylla.
U la ong ba halor ki nongtrei sorkar ki mut ban ong ba ka Sorkar ka leh beiñ ia ki hynrei ki don ia ka seng, balei kim wan ban iakren bad ka sorkar.
Long Live President VPP.
Shillong:U President ka Voice of the People Party (VPP) u bah Ardent M Basaiawmoit ula ong ba kumba ki paidbah kila ai ka jingshaniah, ka party kan kyndang ia ka bamsap kaba jur ha kane ka jylla bad kumjuh ban iakhun pyrshah iaka jingduk.
Haba kren halor ka jingjop MP u Dr.
Ricky AJ Syngkon, u bah Ardent uba la ai nguh ia u Blei, u la ong ba lada sha kiwei ki jylla, la wanrah da ka Enforcement Directorate, ka CBI, u MP ka VPP ruh un iasaid bad ka sorkar India ban wanrah sha kane ka jylla ban kyndang ia ka bamsap.
U la ong ba ka jingjop MP ka VPP ka dei ka histori ha ka jylla, ha kaba ki paidbah kila wanrah hi ia ka jingkylla.
U la ong ba ki paidbah kim shaniah shuh ia kine ki party kiba don ha ka liangsynshar kiba don lang baroh ha ka sorkar.
U bah Ardent u la iakdup ieid ruh bad u Dr.
Ricky AJ Syngkon da ka jingkmen uba la jop ia ka elekshon.
Hadien ba la mih na jaka niew vote, u Dr.
Ricky bad u bah Ardent lem bad ki nongialam ryngkat ki paidbah kila iaid paidbah bad ai jingkren ha Golflink.
La sakhi ba ka nongbah Shillong ka la shongshit puk, hadien ba u Dr.
Ricky AJ Syngkon ula iaid lehkman da ka kali ban khublei ia ki paidbah hadien ba la pynbna ba la jop ia ka elekshon MP na Shillong Parliamentary konstitwensi.
Ki paidbah kila risa kmen bad pyrta katba u Dr.
Ricky u iaid napoh kali, ban khaweh kti ban ai khublei ia ki paidbah.
Haba kren katei ka jaka, u bah Ardent u la ong ba ka VPP kan sa synshar sa ha ki district council bad kumjuh ha ka jylla shen.
Shillong: U President ka NPP Meghalaya uba dei ruh u symbud myntri rangbah, u bah Prestone Tynsong ula ong ba la kyrpad jur ia u MP ka VPP bad ka Congress ba kin kyrpad noh wut wut mar synlong dorbar Parliament ba kin wanrah noh ia ka Central Bureau of Investigation (CBI) bad ka Enforcement Directorate (ED) khnang ba kin tohkit ia ki myntri sorkar ha kane ka jylla, khnang ban iashai kdar ia ka jingkynnoh bamsap ha kane ka jylla.
Haba kren mynta ka sngi sha ki lad pathai khubor, u bah Prestone u la ong ba ka jingkynnoh bamsap pyrshah ia ki myntri ka sorkar MDA ka bym lah shuh ban batai, bad khnang ban tip u paidbah baroh, ka dei shisha ne em, kan bha ia u MP ka VPP ba un iakren noh bad ka sorkar pdeng ba kin phah wan da ka CBI bad ka ED.
U la ong ba u pdiang sngewbha ia ka jingkren President ka VPP u bah Ardent M Basaiawmoit bad u dei ban bthah ia u MP jong ka party ban wanrah noh iaka CBI bad ka ED hangne ha Meghalaya, kumba u la ong.
U bah Prestone u la ong, “kila shu iakren shi kren tang ia kata ka bamsap, bad kila ialeh ia ka elekshon ruh ha kata ka mat bad ban iashai bha kdar kin sngewbha wanrah noh kloi bad ka sorkar MDA ka pdiang sngewbha khnang ba ki paidbah ruh kin tip la ka dei shisha ne em, bad lada dei kumno ban pyrkhat bad lada ym dei ruh kumno ki pyrkhat".
niom beit ha U Prah.
Shillong:Ka Daistong VPIC ka thungdieng mynta ka sngi kumba 1300 tylli ki tynrai dieng kum shibynta ka jingleh burom ia ka world Environment Day 2024, halor ka phang ba ki ong ha ka ktien nongwei/phareng “ Land Restoration, Stopping Desertification and building Drought Resilience".
Ha shwa ban sdang la ioh jingbatai lyngkot da u Chairman ka VPIC ia ka jingdonkam ba kongsan ban thungdieng khnang ba ka mei mariang kan ai ia ki jingmyntoi ba bun kum ka lyer ka ba khuid bad ka lyer kaba sniew ki dieng ki tan ne ring shalade.
“Ngi tip ha ba ki dieng ki bun ka um ka neh sah ha ka khyndew ban lait na ka jingshah pyntyrkhong ha ki kjat sngi bad ki dieng ki iarap ruh ban iada na ka jingkiew ka jingshit, ki dieng ki iarap ruh ban pynsei soh ia ki pyntha kba ba ngi rep" ong u Chairman, ha kaba u kyntu ruh ia ki nongiashim bynta ban leh bha ha ba thung ia ki dieng khnang ba kin im kin san.
“Kan bha shibun lada ngi thung kat ka ba ngi sngewlah da ka jingleh bha ba u dieng ba ngi thung un im bad san bha bad ia ka ba ioh burom ia ka jingthung shibun ha ka khyllipmat bad lashai ki iap lut baroh".
Ka Daistong VPIC ka la pynkhreh ia ki jaka thungdieng mynta u snem kumba 46000 tylli ki tynrai dieng ha ki jaka ba la syllen, Ka Daistong VPIC ka ioh ia ka jingkyrshan fund ban thung dieng da ka meglife project badon ha poh ka MBDA jong ka sorkar Meghalaya bad U chairman ka Daistong VPIC u sngew nguh shibun eh ia ka JICA (Japan International Cooperation Agency) ba la kyrshan radbah ia ka sorkar jylla kum ia kane ka thong ban pyn jyrngam biang ia ki jaka bymdon dieng, bad la kyrmen skhem, ba lyngba kane ka project kan wan rah ka jingkylla bad jingmyntoi lyngba ki dieng ba la thung kin ai ia ngi ka lyer bad ka um bakhuid bad kin kjit ia ka lyer ba sniew hadien katto katne snem ynda ki la san.
New Delhi:Ka kynhun synrop National Democratic Alliance (NDA),ha ka sngi balang ka la jied biang ia u Narendra Modi kum u nongialam jong ka kynhun synrop,hadien ba ki la ioh jingjop na ki 293 tylli ki seat ha ka elekshon Lok Sabha.
Ka kynhun synrop NDA kan kam ruh ban thaw ia ka sorkar ha ka sien kaba lai, hadien ka jingialang ba kongsan ha ïingsah jong u myntri rangbah duh jong ka ri u Narendra Modi.
U Myntri Rangbah ka jylla Bihar u Nitish Kumar, u ba dei ruh u khliehduh jong ka JDU bad u nongialam jong ka Telegu Desam u Chandrababu Naidu, ki la wan ban iashim bynta ha kane ka jingialang,ha kaba la don ryngkat lang da ki nongialam jong ka parti BJP bad ki nongialam jong ki parti ba don ha ka kynhun synrop NDA.
Katba ka kynhun synrop jong ki parti ba don ha ka liang pyrshah,ka INDIA Bloc, ki nongialam jong ka kynthup ia u myntri rangbah jong ka jylla Tamilnadu u MK Stalin,u khliehduh jong ka Samajwadi party u Akhilesh Yadav bad u Sharad Pawar ki la poi ha Ïingsah u president jong ka parti Congress u Mallikarjun Kharge,ha kaba ki nongialam jong ka kynhun synrop kin iakren ia ka jingthmu jong ki nangne ban iaid sha khmat.
Kam shym la don satia kano kano ka jingiakren hapoh jong ka kynhun india bloc ban khot ia ki parti kum ka JDU ne TDP khnang ba ka kynhun synrop kan ioh ia u number na bynta ban thaw ia ka sorkar.
U myntri rangbah duh jong ka ri u Narendra Modi u la resain kum u Myntri Rangbah duh sha ka president jong ka ri ka Dropadi Murmu lem bad ka kynhun myntri.
U Modi u lah ban bamsmai kum u Myntri Rangbah duh jong ka ri ha ka sien ka ba lai ha ka sngi saitjaiñ,ka 8 tarik jylliew.
Kane ka dei ka sien kaba nyngkong ba u Myntri Rangbah duh un bat biang ia ka shuki ha ka sien kaba lai, naduh ka por jong u Jawaharlal Nehru.
Shillong 4 Jylliew: Ha ka jingsakhi mynta ka sngi ñiew vote, ka 4 tarik u jylliew 2024 ha madan polo, lah ban kdew ba ki ba bun ki nongkyrshan dei jong ka Voice of The people Party (VPP) katba don tang wei ar jong kiwei pat ki party.
Watla nakaliang ki bor district ki la pynjari da ka kyndon 144 crpc ban nym shah ban rung shapoh ka ja ka niew vote,katba ki paidbah nongkyrshan ki la ia ieng ha pdeng surok ban ap ia ka result.
Ha kajuh kapor ka la don ba ka jingiashad lypa jong ki nongkyrshan ka VPP, ha surok, ban shad kmen namar haduh mynta ka VPP ka la tam da ki lak ia kiwei pat ki party.
La sakhi ruh, ba ki paidbah ki ba wan sngap ia ka result ki dang ia thied ia ki prah barit, bad ka iew dih prah ha polo mynta ka la iaid bha haduh ba khlem dap shuh ia ki nongiaknieh thied.
Ha ka bynta-I, la thoh katto katne katba lah, kumno ban ialeh ban pyrshang ban iakhun drok ha ka im-lang ka sah-lang, mynta pat ngin ia khmih ia ki katto katne ki jingdkoh na ka liang ki bor ba dei khmih.
Kam dei kaba suk ia ki Iingbishar ban rai pynrem, bad kam dei ruh kaba suk ia ki ophisar ban kem iano iano, khlem da tikna bha.
Kam myntoi ban kem, lada ki ioh jamin, ne lait noh, kin iaid pynheh shadem, bad kin leh biang ia kajuh shi kajuh.
Ki don katto kattne ki daw ba tlot ka mukutduma, kiba hap pynbeit.
Barabor ka Panchhnama, ka don ha ka sla kaba nyngkong ha ka case file, dei ban thoh bha, bad thik ha ka jaka kaba ioh kem, naduh ka tarik, ka por, ka jaka, kaba yn pule bniah bha ha Iingbishar, kumta ki Panchas, ki dei ban long kiba lah shai bha ka jingmut jingpyrkhat, bad kam long kaba dei ban shu khot nangne nangtai, bad kiba kit kam shnong, ki dei kiba biang bha ban long Panchas.
Ka jingphla dalade ka kham kongsan ban ia ka jingpla da kaba buh jingkylli, hynrei ka dei kawei na ki buit trei kam, kaba ym lah ban pyni paidbah hangne.
Ki ophisar/nongiasaid ain barabor kim ju biang por ne kim ju leit ruh sha Iingbishar man la ka 14 sngi (judicial custodies) ne haba shah khot, ki ai daw da kumne kumtai, bad kane ka pyndom/pynbitar bha ia ki Nongbishar, ba sep-ei kai ka por.
To tip ba ki Nongbishar ki dei kiba bunkam bha, lehse wat ha ki sngi shuti ruh ka jingmut jingpyrkhat ka leit beit sha ka kam kaba ki trei, namar ka dei ka kam iap kam im, bad ka dei ka kam kaba eh tam ha ka pyrthei, nangta slem ban ioh ia ka FSL report, uwei u nongsakhi u ong kumne, uwei pat u ong kumtai, mih sa ki nongsakhi lamler, pan por shi pan por ban ai ia ka chargesheet, ki ophisar haba ki leit talasi, ki klet, ne ioh kim tip ba ki dei ban phah talasi shuwa ialade ha ki trai iing, nangta khlem da bud bha ia ki katto katne ki kyndon ain, kum ka section 100 CrPC 1973, section 67 jong ka NDPS Act 1985, section 25 jong ka Indian Evidence Act 1872.
Hooid, ki lah ban dei tang ki jingbakla barit, hynrei ki pynmih ia ka jing artatien/jing bym sngewthuh ha Iingbishar.
Barabor, haba la rai pynrem ia ki nong leh-be-ijot, ne ki nong pyniap briew la pyntip sha ki lad pathai kotkhubor, bad kane ka pynsheptieng ia kiwei.
Hynrei, ym ju kham ioh jingtip, kaei kaba la jia ia ki nong khaii/die drok, kiba lah shah kem.
Ha kane ka pyrthei, ym don mano mano ba biang beit nadong shadong.
Lah sngew kumba lah biang bha.
Hynrei ynda lah poi ha iingbishar, ki nongiasaid ain ba tbit, jong ki runar, kin lap beit ia i jingbakla barit bha bad iba ngim ju poi pyrkhat.
Ki ju kylli jingkylli ruh da khongpong, bad hap husiar bha ban jubab, to ieh ka dei ka kam ka jong ki.
Wat lada lah tikna ban jop beit ia ki mukutduma, hynrei dang sheptieng hi ha Iingbishar, khamtam ha ka sien kaba nyngkong, namar ngim tip kan jia aiu.
Hynrei, kaba phylla pat ka long ba tang shu dep smai ban kren/iathuh ia ki jingshisha (wat thok/shukor) ha ka Ktien U Blei, ki jing sheptieng baroh ki shu jah kynsan hangto hangto hi.
Nga kit-bok kit-rwiang ia ki Pulit/Investigating Agencies/NGOs.
Lah kut.
Shillong 04 Jylliew: U kyrtong ka Voice of The People Party (VPP) u Dr.
Ricky Syngkon u la ong, ba kane ka jingjop kam dei ka jingjop jongu hynrei kadei ka jingjop jong ki paidbah ki ba la ai ka jingkyrshan naduh ka ba sdang.
Ka party ka ai ka jingkyrshan ia baroh ki paidbah ki ba la kyrshan radbah ia ka party.
U Dr.
Ricky u la ong ruh, ba kane kadei ka jingsdang jong ka jingiaid lynti ka ba thymmai,kumta ki paidbah kin iaineh bad ka party VPP, la kalong ja ka jingmut jingpyrkhat, ba kum ka party ngin nym shongthaid ban leit na kawei ka jaka sha kawei pat bad ngim shongthaid, tad haduh ba kata ka nongrim jong ka party kin da ioh ban suhthied bad longdoh longsnam ha ki khun jong ka ri ba ieid jong ngi.
Ka party lyngba u Dr.
Ricky Syngkon ka la ai khublei ia baroh 36 tylli ki konstitwensi ki ba la kyrshan met bad mynsiem han pynjop donburom ia u kyrtong ka VPP.
Kum ban shu kdew hangne ba hadien ka jingdep ban niew ia ki vote u Dr.
Ricky Syngkon u kyrtong ka VPP u la jop,ha kaba u la tam kput ia kiwei ki kyrtong.
Dr.
Ricky Syngkon u la ioh jaduh 5,70,988 vote, u bah Vincent H.
Pala u la wan ha ka kyrdan ba ar bad u la ioh 1,99,058 vote, ka kyrtong jong ka seng NPP ka kong Ampareen Lyngdoh ka la wan ha ka kyrdam ba lai bad ka ka ioh 1,86,331 vote,u kyrtong ka RDA u bah Robertjune Kharjahrin u la ioh 44,554 vote, u PF.
Lakhon Kma u la ioh 18,575 vote bad u bah Peter u la ioh 7,020 votevote, bad la iohi ba ha kane ka kynti ba mynta la iohi ba ki ba bun ki ba la thep ha u NOTA, kata haduh 11,005.
Shillong: U Saleng A Sangma, kyrtong jong ka seng Congress, u dang tam shuh shuh, da 85 hajar vote ha Tura, pyrshah ia ka Agatha Sangma, kyrtong jong ka NPP, katba U Dr Ricky AJ Syngkon, kyrtong jong ka seng VPP, u dang tam, da 1.
3lak ha ka jingiakhun ha Shillong Constituency.
Shillong 4 Jylliew: Haduh kapor kumba 10 baje mynstep ha Shillong parliamentary seat u kyrtong ka Voice of The People Party (VPP) u ka tam haduh kumba 1,35,485 vote, u kyrtong ka seng Ckng u bah Vincent u la ioh 47,813 vote, u kyrtong ka RDA u bah Robert june u la ioh 12,064 vote, ka kyrtong jong ka National people party (NPP) ka kong Ampareen ka la ioh 46,029 vote.
Shillong:Ka KSU Sohïong Circle ha ka sngi Thohdieng ka la pynlong ïa ka Maitshaphrang Award kaba 16 ha kaba ïa ki samla ha ki kyrdan bapher bapher kiba la wan sha khmat ha ki jingpule ki la shah pynkupburom.
Ïa kane ka khu snam la pynlong hapoh ka Dorbar Hall Sohïong, ha kaba u CEM ka KHADC u Bah Pynïaid Sing Syiem u la long u kongsan bad u Bah Sherborlang Lyngdoh Mawlong u MDC ka thaiñ u la long kum u Symbud kongsan.
Haba kren kum u kongsan u CEM ka KHADC u la ba watla ka prokram ka long kaba rit hynrei ka long pat kaba kongsan bad kaba donkam bha namar ban ithuh kyrpang ïa ki jingtrei shitom ha ki jingpule bapher bapher bad kane ka long ka prokram kaba kit jingmut bad badei ban ai jingkyrshan kaba 100% namar kadei ka jingsaiñ dur ïa ka lawei ki samla.
“Kine ki jingai ki long kiba tang shipor, hynrei dei ban kynmaw junom pat ïa kane ka prokram," u la ong.
U la ïathuh ba ha u snem 1952 hadien ba la don ka jingïakynduh lang jong ki nongïalam kane ka thaiñ shatei lammihngi la pynlong ba kin ïohi jngai ïa ki jinglong kyrpang ka Ri Khasi kum ka synshar khaddar tynrai, kum ka jingdon ki Hima, ki Elaka, Lyngdohship, bad kiwei kiwei, bad dei na ka jingïoh ïa ka khyrnit kaba hynriew ba dangsah haduh mynta ki riti dustur.
“Tang hapoh Hima Mylliem ki la don kumba 1464 ki dorbar shnong, nangta ha Hima Khyrim ki don kumba 1000 tam ki shnong bad kane kadei ka bynta ba u longshwa manshwa u la hikai haduh mynta.
Nangta ka long kur long jait ka tip kur tip kha bad ka jingai jait sha ka kmie.
Nangta ka Riti bat khyndew kane baroh dei na ka daw jong ka 6th Schedule ba mynta ki la don kumba 10 tylli ki ADC ha thaiñ shatei lammihngi.
“Lyngba ka khyrnit kaba hynriew la aibor ban shna aiñ ban khaïi pateng hynrei sngewsih ba baroh ki kam khaïi pateng ne ka spah mariang la shah knieh noh ha ki nongwei.
Napdeng jong phi, phi la don la ki jong ki sap kumta donkam ban ïeng ha la ki jong ki kjat," u la ong.
U la ïathuh ruh ba na ki 60 hajar ngut ba shu antad, ki samla ba pass bad wad kam, kumba 1000 dei ki kam contractual, bad 1000 tylli ki skhim ka Sorkar jylla ne ki jingdonkam ha ki kam sorkar kumta ka long kaba eh ban ïoh tang ki kam sorkar.
“Ngi don bun ki samla kiba don sap hynrei ym don ki jaka hikai ne ki skill development institute, kumta ka Council kan sa plie ruh ïa kane ka Skill development institute bad nalor kane ka Sports bad entertainment kadei kawei na ki lad ban plie kam plie jam, hynrei ym dei pat ban klet ïa ka rep ka riang," u la ong.
U la pynpaw ruh ba na ka 100%, kumba 60% ki marbam ki poi bad hap thied na shabar, kumta ha kane ka jylla dang donkam kiba ri jingri bad ban sengkam lajong “Lada ki nongwei ki wan shane sha jylla ki im, balei ma ngi ngim lah, kumta dei ban knieh noh ïa ki kam khaïi na ki nongwei.
Kiar na ka shongkha khleh khamtam bad kiwei ki jaitbynriew, hynrei ban wad beit ïa la ki jong ban lait ki jingshah teh ha ka aiñ Khasi Custom and Lineage act," u la ong.
Ha kane ka sngi la ïoh ruh ka jingkren na u Symbud kongsan, nangta na u President ka KSU Sohïong Circle u Samla Donborlang Mawlong bad la pynïaid ïa ka jingïalang da u samla M Thabah Secretary, bad la donlang u Acting Lyngdoh ka Hima Sohïong, u Sordar, ki Khynnah skul bad kiwei kiba la shah khot sngewbha.
Shillong:Ki pulit jong ka Laitumkhrah Police Station, ki la bat ia ki 3 ngut ki samla kiba la donkti ha kaban ñiah khlem akor kaba la tynrah ïa ka kynroh maw ha Laitum khrah Police Point ha ka shiteng synniang jong ka 1 tarik u Nohprah.
U Superintendent of Police City u Bah Vivek Syiem ula pyntip ba kawei ka kali Maruti 800 ka bym shim la don ïa u Registration Number, lyngba ka video kaba la ïoh ring, ka la don ka jingñiah khlem akor bad la pynher sted bha bad ka jingpynheh ïa ka jingtem bad hadien kane, u nongñiah jong ka kali ula leit tynrah ïa ka kynroh maw ha Laitumkhrah Police Point.
Kane ka jingjia ka la saphriang lyngba ka video bad ki pulit kila rejistar Suo-Moto case ïa katei ka jingjia lyngba ka Laitumkhrah Police Station vide No.
105(12)2023 hapoh jong ka Section 279 of IPC bad kiwei kiwei ki kyndon jong ka Motor Vehicle Act.
Ka jingsaphriang katei ka Video ha ki rynsan Social Media ka la pynlong ruh ïa ka Laitumkhrah Dorbar Shnong Pyllun ban ujor da ka ejahar ha Laitumkhrah Police Station bad kumta la shim noh ïa katei ka ejahar kum ka Supplementary FIR namar ba la dep ban rejistar shwa ïa ka suo-moto FIR.
U Bah Vivek ula pyntip, ba ha ka jingtohkit ka kynhun ki pulit hapoh ka jingïalam jong u O C ka Laitumkhrah kila lap ïa katei ka kali na ka karkhana shna kali kaba don ha Laitkor Kyntonmon.
Ki pulit kila ïoh bat ïa ki 3 ngut ki samla ha kaba kila phla ba kila pynher ïa katei ka kali hadien ba kila shoh khawiang bad la shem ba katei ka kali kadei kaba don ïa u number ML05 U 4845.
Ïa kitei ki 3 ngut ryngkat bad ka kali la wan ïalam noh sha Laitumkhrah Police na ka bynta ban pynlong ïa ka jingkylli bniah bad ban leh ïa kaba donkam katkum ka aiñ.
Ki pulit kila kyntu ïa ki samla ba kin long kiba adkar bad ban ym leh ïa ki ‘Stunt’ ne ban pynher sted ïa ki kali ym tang ba kin buh ïa ka jingim lajong ha ka jingma hynrei wat ïa kiba ïaid ba ïeng ruh kumjuh bad la kyrpad ruh ïa ki paidbah ba lada ki ïohi ïa kum kitei ki jingjia ki dei ban pyntip sha ki pulit da kaba phone ha u 112.
Shillong:U CEM ka KHADC u Bah Pynïaid Sing Syiem, u la ong ba lada ïa ka jingpynbeit ïa ki konstitwensi ym lah ban pyndep mynta kan ktah ïa kito ki konstitwensi kiba bun kiba thep vote namar kin ïoh ki skhim Pynroi kumjuh kumba ïoh kiba duna nongthep vote.
U la ong ruh ba lada pyntreikam ïa kane ka jingpynthymmai ïa ki konstitwensi ha kawei pat ka ilekshon ym mynta ha ka ilekshon MDC, kan wanrah ka jingïoh skhim kaba noh shiliang.
“Hadien ba la ïoh jingmynjur u Lat ïa ka Delimitation Committee la idei ban pynbeit thym mai ïa ki konstitwensi.
Ha kane ka Delimitation kum ka Mawlai ka don 55 hajar ki nongthep vote MDC, katba ka Laban tang 15 hajar bad ka KHADC haba mang skhim kiba bun ngut bad kiba duna vote ki ïoh kumjuh kumta donkam ban pynbeit ryntih ïa ki Shnong, bad mynta hapoh ka 125 ammendment ïa ka khyrnit kaba hynriew yn sa mih sa 6 tylli ki konstitwensi ba thymmai, te kumta donkam ban pynbeit thymmai ïa kito ki konstitwensi kiba la ïoh ïa ki aplikeshon," ong u CEM.
U la ïathuh ruh ba ha une u bnai yn lah ban pyndep ïa ka jingïalang sngap paidbah ne public hearing.
U la ong ba lada ka MDC ilekshon kan long ha kano kano ka por ki MDC ki la long kiba la pynkhreh ka shong pat ha ka Sorkar ne u Lat ka jylla ban pynjlan MDC ilekshon bad halor ban pyntreikam ïa ki jingpynbeit ki konstitwensi.
Shillong:Ha ka sngi balai jong ka U-19 men’s Cooch Behar Trophy ka Megha laya ka la jop ia ka Aruna chal Pradesh da 76 run ha ka jinglehkai ba la ialeh ha Anand, Gujarat hynnin ka sngi.
Da kaba bteng ia ka jinglehkai na ka inning kaba ar na ka 22/1, ka ban pynlong ia ka Meghalaya ba kan tied biang da 183 run, ha katei ka jingialeh ka Arunachal ka la shah pynkut noh da 129 run ha ki 45.
5 over bad da katei, ka Meghalaya ka la ioh ia ka jingjop kaba ar sien kynthih.
Mynshisngi, ka Meghalaya ka la ioh ban kamai 365 run da kaba duh lut baroh ki nongtied.
Ha kaba kut jong katei ka sngi, ka Meghalaya ka la lam khmat ia ka Arunachal Pradesh da 205 run, ia kaba ka Arunachal ka la tied tang 160/10 ha ka sngi kaba nyngkong.
Ha katei ka inning kaba nyngkong u nongtied uba la tied bun u dei u Avinash Rai da 126 run.
Ha ka jingkawang bol na ka liang jong ka Meghalaya hynnin ka sngi, u Angkit Tamang u la bol bha da kaba ioh ia ka poin kaba 4/33 ha ki 17 over, katba u Shavian Blah u ioh 3/22 ha ki 11 over.
Ki arngut kiwei pat ki nongtied ki la hap ha ka spin bol jong u Kishlay Vishlux uba la ioh 2/15 ha ki 4.
5 over.
U Balgrik Sangma pat hynnin ym shym la lah ban pynhap wicket ei ei bad neh ka jing iohpoin jong u da 1/32.
Da kaba ioh 4/34 ha ka inning kaba nyngkong, u Shavian u la ioh ia ka match poin kaba heh ha kane ka jinglehkai da 7/56 nalor ba u la lah ban tied 74 run.
Haduh kaba kut jong ka jinglehkai, u Angkit bad u Balgrik ki la lah ban pynhap mar san ngut ki nongtied ha kaba ki la ioh ia ka poin kaba 5/62 bad 5/60.
Hadien ka jingia draw bad ka Mizoram bad duh kawei ka jinglehkai bad ka Nagaland, ia kiba lah pynialeh ha la iing, ka Meghalaya mynta pat ka la ioh ia ka jingjop kaba ar sien kynthih kaba kynthup ia ka Sikkim bad ia ka Arunachal Pradesh.
Haba phai sha ka Aruna chal Pra desh, da kaba ioh jingjop ha ki lai tylli ki jing iakhun, kane ka kynhun ka la ioh ban lamkhmat ha ka Plate group jong ka.
Da ka jingioh myn siem hadien ka jingjop, ka kynhun jong ka Megha laya kan ioh ban wanphai noh sha la iing, da ka jing pynkhreh sa ia ka jingiakhun kaba khat duh kaba long pyr shah sa bad ka Manipur kaba yn pynialeh ha Shillong naduh ka 15 tarik.
Ha ka jait bynriew jong ngi ïa ka kyrteng jong ki shnong, ki jaka la ai kyrteng na ka daw jong ki jingjia, na ka jingdon jong ki lum ki wah, ki maw, ki kur bad kumta ter ter.
Ka shnong Thangbuli kaba don ha War Jaiñtia kaba la ïa tip paidbah baroh ha kine ki sngi, ka don la ka khana ban pynshong nongrim ba balei la khot ïa ka da kane ka kyrteng.
Ka shnong Thangbuli ka long kawei na ki shnong kaba la rim hapoh ka elaka Amwi.
Ïa kane ka shnong la wan ban seng nyngkong da ki briew kiba shong shnong na kawei ka jaka kaba ki khot ka ‘Phlongkor’ kaba dei ka jaka ba don marjan bad ka Leshka.
Ka ‘Phlongkor’ ka thew ïa ka kynroh shnong, kaba la kynroh da ki katto katne ki maw rynkat ki mawbynna ba la pynïeng; ka dei ka jaka kaba ki briew kiba dang don ha ka niam Khasi ki ju pyndep ïa ki katto katne ki jinglehniam lehrukom, ka long ruh ka kut jong ka shnong.
Ha War Jaiñtia kum ha Nongtalang haduh mynta ki dang don ïa kane ka ‘Phlong’ ha kaba la kynroh da ki maw.
Їa kane ka phlong la tei ha ki ar jaka, kata ha ki bynta mihngi bad sepngi jong ka shnong.
Hadien ba ki nongshong shnong ki la mih na Phlongkor, ki la leit shong leit sah pat ha jaka ba ki khot ka Thangbuli.
Ka Thangbuli kaba ki shong mynta ha ka jingshisha kam dei shuh ka Thangbuli hynrei ka dei ka ‘Shmea pang’.
Kane ka ‘Shmea pang’ ka dei ka jaka ba la pynkyrpang ha ki por mynshuwa ban shong shnong tang da ki briew kiba la long Khristan, kata kiba la mih na Thangbuli, hynrei watla kine ki briew kiba la kynriah na Thangbuli ki wan ban shong shnong ha ‘Shmea pang’, hynrei ki dang pynneh hi ïa ka kyrteng Thangbuli kaba dei ka kyrteng ka shnong barim jong ki.
Kane ka kyntien ‘Thangbuli’ la ïathuh ba ka wan na ka kyntien ‘Thangbu-halo’.
Ka jingkhot ‘Thangbuli’ ïa kane ka shnong ka long hadien ka jingwan jong ki phareng, ki phareng la ong ba kim lait ban kynnoh ‘Thangbu-halo’, kumba kynnoh ki trai shnong bad ha ka jaka ban thoh ‘Thangbu-halo’ki thoh noh ‘Thangbuli’ ha ki jingthoh jong ki.
Kane ka ‘Thangbu-halo’ ne ka ‘Thangbahula’ ka dei ka wei na ki jinglehniam kaba don ha ri Jaiñtia.
Na ki jingtip ba la ïoh lum, kane ka jinglehniam ka la ju don naduh ka por ka jingsynshar jong ki syiem Jaiñtia.
Їane ka jinglehniam ‘Thangbu-halo’ la leh tang ha ki katto katne tylli ki shnong hapoh ka hima jong u syiem Jaiñtia.
Ki ju leh ïa kane da kaba ki lum ïa ki diengthang, ki siej ba la ïap ban kynton shi jaka bad ynda la dei kata ka por ba la buh ban thang ki thang noh.
Ki ju leh ïa kane kum ha ka por ba don kano kano ka jingjop ban pyni ïa ka dak jong ka jingkmen, kum haba jop thma, ba thung ne ïoh syiem thymmai.
Їa ka ‘Thangbuhalo’ ba khadduh hapoh ri War Jaiñtia la leh ha ka snem 1947 da ki briew kiba na Thangbuli bad Jaraiñ; ki la leh ïa kane ha ki bynta jong ka shnong Jaraiñ hadien ba ka ri India ka la ïoh jinglaitluid na ki Phareng.
Ha ki por ba mynshuwa ïa kane ka ‘Thangbuhalo’ la leh ruh da ka shnong Amwi, ka shnong ba lah rim bha, mynba ki Jaraiñ bad Thangbuli ki dang ïa shong lang ha Amwi; ïa kane la leh ha kawei ka jaka kaba hap ha ki bynta jong ka shnong Jaraiñ.
Ïa kane ka ‘Thangbu-halo’ ym shym la leh tang ha ka shnong Thangbuli bad Jaraiñ hynrei la ju leh ruh ha ka shnong Nongtalang.
Ka Nongtalang ka dei kawei na ki shnong kaba don bha ïa ka jingïadei ba jan bad u syiem Jaiñtia, ka jngai tang kumba 12km ei ei na Jaiñtiapur kaba dei ka nongbah tlang jong u syiem Jaiñtia.
Ha Nongtalang ha ki por mynshuwa ki ju leh ïa kane ka ‘Thangbu-halo’, hynrei ha Nongtalang pat ki khot ïa ka da ka da kawei pat ka kyrteng bad kata ka dei ka ‘Thangbhula’, Ïa kane ki ju leh ha u bnai Naiwieng.
