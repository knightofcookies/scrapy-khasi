Baroh shi katta ngi la shah niewbein bad shah niewpoh ha ki buit siantia jong ki dohlieh kiba peit sha ngi da ka jingibein bad niewpoh ia ngi kum ka jaidbynriew kaba dang dum.
La katta spah snem ngi la shah kynoi ha ka jingshahthok bad myllen wat ban ialam bakla ia ka jabieng ki khynnah skul kiba pule ia kato ka khana shaphang U Tirot Sing kumba la kynthoh da I bah P.
Shabong.
Kumba la kdew da I P.
Shabong,ki jingshisha ha ka khana shaphang u Tirot Sing ki long tang kiba iadei bad ki snem ,ki kyrteng briew nangta ki jaka imat , hynrei kiba bun kiwei pat la thoh ha kata ka rukom tang ban ioh rhkie bein bad pynhiar dor ia ka nam ka burom jong u Tirot Sing , syiem hima Nongkhlaw.
Ha ki snem ba dang khynnah,ngam kynmaw bha shuh tip dei ha klas basan ne bahynriew ba ngi pule ha skul sha phang u Tirot Sing Syiem bad la pynngeit ia ngi ba baroh ki jingjia ki long kiba shisha.
Sa katno phew snem ngin dang shah thok ha kato ka jingthoh ka ban pynngeit bakla ia ki khynnah skul bad samla pule.
Ki dohlieh ki thoh ia kato ka khana kum ka khana rkhie bein ne parody,katba ma ngi pat ngi shim ba ka long ka bashisha ne dei lut.
Sngew don bok bad dang sngew eh rngiew ruh na bynta ka hima Nongkhlaw ba dang don ki rangbah khasi kum i P.
Shabong kiba kloi ban pynlut sngi pynlut por ban pyrkhat ban puson na bynta ban tih bad khmih bniah ia ki pasoh jong ka jingshisha bad kyndat noh sha lait ia kiba lamler.
Ka hima Nongkhlaw ka la dei ban ai khusnam ia i P.
Shabong namar ba ym pat ju don nongkren kum ma I.
Ha manla ka snem ba leh burom ia u Tirot Sing Syiem,ki nongkren paidbah ki dei kham bun sien ki riew kup burom ba lah ban ai skim ne jingiarap pisa,ym ki riewkhraw pyrkhat ki ban tei bad pynriew spah ia ka pyrkhat pyrdain ki nongsngap ne ki khun ki hajar ka hima.
Ngi dang long khyllung sah ha kaba iadei bad ka history,sa lano ngin sa rangbah noh? Ka history ba ngi shu pyrthuh na ka parody u dohlieh ka la bam kruin la jhor ia ka jabieng jong ki khun ki hajar ka hima bad wat ia ki riew rangbah khasi kiba la shah kynoi ha ki buit sianti jong ki dohlieh.
Lyngba kato ka parody,ki dohlieh ne phareng ki pyn iaryngkat ia ka jabieng jong ki khasi ym shuh tang bad ka jabieng sniang;hynrei bad ka jabieng tham ( ne jabieng broilar mynta watla ym pat don syiar broilar ha kito ki snem ).
U nongthoh ia ka parody shaphang u Tirot Sing Syiem u la dei u bashyrkhei bad u la pynbthi ia ka jabieng ki Khasi solansar ha kaba  uwei na ki riewkhraw ka ri Khasi u la shah ialam bakla ha kane ka parody bad khlem lah shuh ban set ne buhrieh ia la ka jingsngew u la pynpaw ha ki kot khubor ia ka sur kaba kynthoh pyrshah ia u paiem Tirot Sing Syiem ha kaba u la shah dawa ba dei ban panmap.
Para ri sa katno sien ngin dang iai shah jop bad shah rhkie bein? Ban pynsah nam ia u riewkhraw uba la aiti ia la ka jingim na bynta la hima ha ka parody ka long kaba pohdor shaba palat.
Lada ia u maieit Hopingstone Lyngdoh ngi pynrem bad dawa panmap ba u kynthoh ia u Paiem Tirot Sing Syiem,aiu pat ngin leh ia ka parody kaba kren bein ym tang ia ia u Paiem Tirot Sing Syiem;hynrei ia ki shipai ki swar bad ki khun ki hajar ka hima baroh.
Sngewleh rain ba ka parody shaphang u Tirot Sing Syiem ka pyni bad niewbein ba ki Khasi ki khamrit bad kham poh bad kham tlot bor ban ia ki syiar.
Ban pdiang ba ka long ka jingshisha ba u Syiem Sohra u pynrieh ia u David Scott da kaba tap da u thlong ka long kaba sngew thamula shaba palat- wat u syiar ryngkuh ruh um ngiam satia ban tap da u thlong.
Lada ia u David Scott lah ban buhrieh hapoh u thlong,ki shipai khasi kim donkam kulai,kim donkam khnam kim donkam ryntieh ban beh ia u David Scott; hynrei tang ka jri siat sim ka la biang ban siat ia u David Scott- u briew aiu uta u David Scott uba dang ngiam hapoh u thlong un neh ban shong kulai naduh Nongkhlaw shaduh Sohra.
Haduh katno ki tlot ki rangbah ne shipai Nongkhlaw ba kim lah ban iohkem ia kum uta u briew namar lada pyllait ne phah beh tang da ka miaw ruh kan nym dap satia.
U David Scott u briew ba dang lah ban buhrieh hapoh u thlong,kumno u lah ban bat ia u lakam kat ka bor jong u kulai khamtam ha ka por ba mareh.
Kumta ngi iohi ba ka parody ka danda ym ia u David Scott,hynrei ia baroh ki shipai ki swar ka hima Nongkhlaw ha kaba la niew ia ki khasi ba ki kham tlot bor ban ia ki syiar la ha ka bor met ne bor pyrkhat kumjuh.
Lada u phareng un pule ia kane ka parody,un rhkie bat kpoh un rhkie mih ummat kum u khyllung ne khynnah rit ba peit phlim cartoon; mangi pat ngi sngew khyllew.
Sa katno phew snem ngin dang shah ialam bakla bad shah rkhie bein.
Hato ngin pynsah nam ia u riewkhraw da ka parody ne bret noh ia ka sha poh kyndong.
Lada dei ha kiwei kiwei ki ri,ki la wiang ding bad pynkylla dpei ia kum kine ki jingthoh,mangi pat ngi sngew khain sngew khyllew bad sumar bha khop;ym tang katta pynrung ruh ha ki kot skul ban ialam bakla ia ki khynnah bad samla pule bad la dei hi kein ba ki samla pule ruh kin  ngiah kin jlep ban pyntbit ia ka sobjek khasi.
Ka shong sa ha ka hima Nongkhlaw,la kan pynsah nam ia u riewkhraw da ka parody ne thoh thymmai da ka history kaba iadei dur bad ka main ka longrynieng jong u riewkhraw.
Ha nga shi met hi nga sngew ba ka hima Nongkhlaw ka la dei ban ai khublei kyrpang ia i Purningstar Shabong.
Nga kwah ban tip lut ki history shaphang ki syiem nongkhlaw,bad nga kwah thik pa thik ki story,naduh kyndong kynshrot lada long,hakano rukom u David Scott u lait phet na ktie ki syiem,ki story ki bym pat don ha ki kot ruh nga tip ki don,sngewbha seh ai lem ka story Jong ka Jing iaid lynti Jong ka hima nongkhlaw,bad baroh ki hima lada phi lah te,namar nga mut thaw jingrwai.
Shillong: Mynta ka sngi, ki don 44 ngut kiba dang shu ioh ia ka khlam corona virus ha ka Jylla.
Ha East Khasi Hills, ki don 10 ngut, ha kaba 6 ngut ki dei ki riew paidbah, 3 ngut ki shipai bad uwei u pulit.
Ha West Garo hills, ki don 14 ngut ki BSF, ha West Jaintia Hills uwei, u riew paidbah, ha Ribhoi ki don 19ngut bad kitei ki dei 15 ngut ki shipai bad uwei u riew paidbah.
Kiba la jem na  ka jingpang, ki long 6 ngut baroh ha East Khasi Hills bad kitei ki kynthup ia 5 ngut ki paidbah bad uwei u shipai BSF.
Baroh kiba dang shah sumar haduh mynta ki long 633 ngut bad ha East Khasi Hills, ki long 491 ngut bad kitei ki kynthup ia 187 ngut ki BSF bad 243 ki paidbah, ha Ri Bhoi ki don 70 ngut, West Jaintia hills 17, East Jaintia Hills 19, West Garo Hills 29, South West Garo Hills 2.
Baroh kiba la jem, ki long 345 ngut.
Ki don sa  56,282 ngut kiba ioh pang khlam Covid-19 bad sa  904 ngut kiba iap ha ki 24 kynta ba ladep ha ka Ri India baroh kawei.
Mynta kiba ioh pang, ki la poi baroh sha ka  19,64,537 bad kiba iap, ki la poi sha ka  40,699 ngut baroh, ong ka khubor sorkar ha ka por 8baje mynta ka step.
Ki don 18.
82 million ngut, kiba ioh pang coronavirus ha ka pyrthei baroh kawei bad kiba iap, ki long  706,779 ngut haduh mynta, ong ka khubor.
Ka jingpur jong katei ka jingpang ia bit, ka la poi mynta sha ki 210 tylli ki ri jong ka pyrthei.
Shillong: Halor ka jingtip ba la ioh na ki bor District jong ka South West Khasi Hills District, Mawkyrwat, halor ka jing wan poi u wei u briew napoh East khasi hill, u ba don jingpang covid, ka la pynrit mynsiem shi katdei eh ia ki paitbah ka dong ka thain, ha kaba ki bor District ruh ki la pynbna ba kan don ka jingkhang kaba 2 sngi ia katei ka Hospital, khnang ba ki lah ban wad ia ki ba ia kynduh ia ki nong trei jong katei ka Hospital.
Naka liang jong ka seng HYC Keniong bad Thepdiengngan, hapoh ka jing ialam jong u samla Banjop Sanglein ka kyrpad ia ki nongshong shnong ba kim dei ban rit mynsiem, hynrei ki dei ban da sumar bha ia lade khang ba ki lah ba lait na ka jing saphriang jong u tei u khang jingpang.
Na ka liang ka seng ka kyrpad ruh ia ki nongshong shnong ba kin sngew ban ba nym ia pynsaphriang khubor lamler ha poh shnong poh thaw.
Halor ka khyrwoh jong ka seng ka buh ruh ia ki jingkylli ha kaba dei bad u ne u briew ba kumno u ioh lad ban wan rung hapoh katei ka shnong ha ba u dang ap ia ka result ba test ia u tei u khniang jingpang.
Na ka liang jong ka seng ka la pynrem jur ia ka tei ka jingleh jong u tei u briew bad ha ka juh ka por ruh ka kyrpad ruh ia ka tnad ba dei peit ia katei ka Hospital ban wad ia ki jingshisha halor katei ka bynta ka buh jingma ia ki nongshong shnong jong ka dong ka thain baroh ka wei.
Shillong: Ka khubor na ka Deputy Commissioner, jong ka South West Khasi Hills District, ka iathuh hynnin ka sngi, ba uwei u briew, uba don ia ka jingpang Covid 19, uba la leit rung ha ka Rangthong PHC, ula leit rung ruh ha dukan jong ka kong Mebi K Wanniang,  nangta ha ka ATM jong ka SBI bad ha dukan U Bah Krilin Lyngdoh ha Iew Mawkyrwat.
La bthah ia kito kiba leit sha kitei ki dukan ha ka 4tarik Nailar 2020, hadien ka 5baje janmiet, ba kin shong kyrpang ha la iing.
La pyntip ruh ba kitei ki dukan, kin khang shwa, haduh ban da pyntip da kumwei pat.
La ong shuh shuh ba lada ki don na kitei kiba ioh khieshoh, kiba shitom ban ring bad pynhiar mynsiem, jyrhoh, ki dei ban phone ha ki number 6909904336 lane 9485153533.
Ki don sa  2,284 ngut kiba ioh ia ka pang khlam  COVID19 ha Assam, hynnin ka sngi bad baroh kiba ioh pang, ki la poi sha ka  50,445 ngut.
U Himanta Biswa Sarma, myntri ka koit ka khiah ka Assam, u iathuh ba kiba ioh pang, ki long 362 ngut na  Kamrup Metro, 177 ngut na  Dibrugarh, 157 na Nagaon bad 123 na  Kamrup Rural district.
Kiba dang don ia katei ka jingpang, ki long  14,429 ngut bad kiba iap, ki la poi sha ka 121 ngut.
Hynnin ka sngi, ki don 6 ngut kiba iap na ka khlam covid 19.
Nongpoh: Ka kynhun ki nongialam ka Dorbar ki Rangbah Shnong Ri-Bhoi District, myn hynnin ka sngi ki la leit ban kynduh ia ka Kong RM Kurbah, Deputy Commissioner ka Ri-Bhoi District, na ka bynta ban iakren halor ki katto katne ki mat jingiakren, na ka bynta ban jing iakhun pyrshah ia ka khlam COVID-19 bad ban iada na ka jing saphriang sha ki shnong ki thaw.
Kitei ki nongialam ka Dorbar ki Rangbah Shnong ha Ri Bhoi, kiba la donlang ha kaba leit kynduh DC ki kynthup ia u Bah Rocky Kylla, Chairman katei ka Dorbar, u Bah CB Syiem Secretary lem bad kiwei pat ki nongialam ba hakhmat jong katei ka Dorbar.
Haba leit ban kynduh ia ka Kong RM Kurbah, kitei ki nongialam ka Dorbar, ki la phah da ka dorkhas, kaba long kum ka jingdawa na ka DC ba ka dei ban phah khmih bniah ia ki kali kiba wan na shabar jylla, nalor kata ban test naphang ia ki paidbah bad ruh ban nym ailad ia ki kali kiba wan na shabar jylla kum ki trok bad ki bus ba kin ieng ha surok bah National Highway.
U Bah Rocky Kylla, u la ong ba ka Dorbar ka sngewkhia hadien ba la ioh jingtip ba ka sorkar ka la thmu ban pynkynriah noh ia ka (Screening Center) na 13mer sha Byrnihat, kata hadien ba ka sorkar Assam kam ailad shuh ia katei ka Screening Centre ba kan don ha katei ka jaka.
U la ong ruh ba ka Dorbar ka la ai jingmut sha ka DC, ba ka dei ban test naphang (Random Test) ia ki paidbah bad kumjuh ki shipai ha katei ka screening center kaba don ha Byrnihat, khnang ban lait na kano kano ka jingma haba ki wan sha ka jylla.
Shillong:U SP jong ka East Khasi Hills District u lah ong ba ka jing pynmih khubor, da ki artylli ki seng kata ka KSU bad ka FKJGP, kam long kaba shisha.
Ia ka jingjia ha ka janmiet jong ka 30 tarik u Naitung, ha kaba iadei bad ka jingthmu jong uwei u bar-jylla ban lute na iwei I longkmie ha thaiñ Sohra, lah ong ba une u bar-jylla um shym la thmu ban batbor kumba la pynmih ha ka kotkhubor, hynrei u shu mut ban rong tuh da kaba u tan ia ine I longkmie sharud jong ka surok harum jong NIT, Sohra bad u thmu ban ksih ïap ia ka bad ban lute ia ka bek kaba i rah, ong ka ejahar ba la ai da ine I longkmie.
Ka seng KSU bad ka FKJGP ryngkat ki nongsynshar shnong jong ka Kutmadan bad Saitsohpen ha ryngkat bad I Bah Titos Chyne, CEM KHADC ki la wan ban synranlang ia ine I longkmie bad ban leit ban iakynduh ia u SP Shillong City ha ka 5 tarik Nailar 2020.
U Bah Reebok Diengdoh, President ka KSU, South Khasi Hills Dirtrict Unit, u la ong, “Na ka liang ki pulit kidei ban tohkit bha ha shuwa ba kin rai ba um dei uba thmu batbor bad ia ka jingong ba um mut ban batbor ka long kaba bakla, bad ia ka jingthmu jong u briew ym don ba lah ban tip ka shong satang haka court hadien ba lah dep chargesheet ne investigate bha ia une u briew ba donkti namar ki khlem pat bishar kumno yn pynlait paidbah lyngba ki kotkhubor ban ong ba um mut ban batbor, te ka seng ka ieng katkum ka FIR ba u don ki jingthmu ba bun rukom wat ban pyniap ruh.
Lada kam wan lap ka kali te kaei ka ban jia.
Bad lyngba ka FIR hi I ong ba u lah pynkyllon ia i ha madan da kaba tied daka kynja tiar na khlieh bad u la pyrshang ban ksih na ryndang, bad kane ka mut ba u lah thmu ban leh eiei, hynrei lada u don jingthmu tang ban tuh ia ka bek, te u lah shu knieh bad mareh.
Kawei ruh ka seng ka lah kyrpad ia ki tnat pulit ba kin shim khia ym ban iada ne tep eit-miaw da kaba pynmih khubor ba um dei uba thmu batbor, lada ia ki briew kiba leh ka kam sniew ki pulit hi ki ai ka jingiada te ka long kaba ma bha ba ioh ki ioh mynsiem ki riew sniew bad lada ka long haduh katne te nga tharai ka kam sniew ka la nangjur, bad ki nang ioh kabu ki riewsniew.
"Haba iakren bad u Bah Titos Chyne, u la ong ba kane ka jingleh jong une u bar-jylla ka long kaei kaei kaba sngewsih bad ka bym lah ban pdiang satia ha ka thaiñ jylla, bad u la ong ba ka tnad pulit ka dei ban shimkhia halor kane bad ka jingleh jong une u bar-jylla ladei ban pynhap ha ka aiñ jong ka Attempt to Rape bad ka Attempt to Robbery.
Shuh shuh ki arseng ha ryngkat bad ki nongsynshar shnong jong ka Kutmadan kaba ine I longkmie I sah bad ki nongsynshar shnong jong ka Saitsohpen kaba dei ka shnong ha kaba kane ka jingjia ka hap ha ryngkat bad U Bah Titos Chyne CEM KHADC, ki la leit ban dawa ba ymdei ban ai jamin bad dei ban pynsaja ia une u briew uba donkti katkum ka aiñ bad wat ban pynngat ia u ha ki kyndon aiñ bapher bapher.
Shillong:U Symbud Myntri rangbah ka jylla u bah Prestone Tynsong, haba ia kren bad ki lad pathai khubor u la iathuh ba na ka liang ka sorkar jylla mynta ka sngi ka bthah ia ki bor jong ka District Administration ba kin peit ba kan ym don kano kano ka jingpyn wit ne pynthut ia ki truck ki ba wan ban kit ia ki mar rep na kane ka jylla.
Kane ka long hadien ba la don ki jingujor ba ki dang don na ki truck kiba wan ban kit ia ki mar rep na ka jylla ki dang shah pynthut ha ki katto katne ki shnong.
U bah Prestone u la ong ba kine ki truck kiba wan na shabar ka jylla ban kit ia ki jhur na kane ka jylla ki dei ki ba wan rung na ki entry point kumta ki dei kiba bud ia ki kyndon jong ka tnad ka koit ka khiah.
Na ka liang u bah Prestone u la kyntu ia ki katto katne ki shnong ba kim dei ban pynwit ne pynthut ia kine ki truck namar ba ki ne ki truck ki wan ban kit ia ki mar rep  na kane ka jylla, namar ba kan pynduh nong ia u nongrep u ba la dei ka por ban die ia ki mar ki ba ki rep.
Shillong:Hadien ba la iohi ia ka jingduhnong kaba khraw jong ki nongrep ha kane ka jylla Meghalaya, ka Department Of Agriculture hynnin ka sngi Balang ka la lum jingialang ha ryngkst bad ka National Bank for Agriculture and Rural Development (NABARD) ban iapyr khat lem ka ka jingeh ki ningrep ha kaban siew ia ka ram kaba dei na kane ka Bank.
Ia kane ka jing ialang la ialam da u myntri badei peit ia ka rep ka riang, u Bah Banteidor Lyngdoh ha ka ophis jong ka Directorate Of Agriculture Office ha nongbah Shillong.
Haba iakren ba ki nongthoh khubor, u Bah Banteidor Lyngdoh u la ong ba kane ka jingialang ka long kaba jop bad ka NABARD ka la pyni ruh ia ka jingsngewkhia halor kine ki jingeh jong ki nongreh ha kum kine ki por.
“Ki banks ki la ia shim rai ba yn nym kheiñ shuh ia ka sut jong ki nongrep kaba naduh u bnai ba lai haduh u bnai ba phra bad la ailad ia ki ba kin pyndep ia ka ram.
Kane kan long ka jingkmen ia ki nongrep namar ba kim shym la lah ban die bad ban pyniaid iew bha ia ki jhur ki jhep jong ki" ong u Bah Banteibor Lyngdoh.
“Ka bank kan ai por shuh shuh ia ki nongrep ban pyndep ia ki ram kiba ki shim," u la pynkut.
La iai iakren ha ki khyndiat sngi ba ladep, halor ka jingleh tohmet ki hospital ia ki nongpang, ha kine ki sngi bad ha ka jing shisha, katei kam dei shuh ban long ka sobjek ban dang iai iakren; wat la katta, la kum kwah hi ban dang ia tuklar, namar ba U Director Health Services, ula lum ia ki bor pyniaid jong ki hospital, ban iakren ia katei ka mat.
Katei ka kam, ka la dei ban tih bniah noh nangne shakhmat, namar ba ngi iohi, ba  ka la don ha ka jing tuklar jong ka Meghalaya Human Rights Commission (MHRC) ba wat ka Meghalaya High Court ruh, ka la tuklar lem hi ia katei ka kam.
Ki hospital, ha ki phew snem mynshwa, la ju shim ba ki dei ki jaka ai jing sumar lane ki jaka ban iarap khlem peit shiliang, ia u duk u raitoi bad kito kiba  duk, ki ju leit beh bha ha ki hospital niam ban ia ki hospital sorkar, namar ba ki kham sngew shaniah ha ka rukom sumar bad nangta, ba ka bai sumar, ka long kaba jem bad ba lada duna pisa ruh, ka ju don ka lad ban wan siew pat hadien.
Ha kine ki sngi, ka ain, ka la kylla khongpong, ha kaba haba leit hospital, hap khung ia u nongpang bad ia ka pla pisa bad lada kit tang u nongpang, khlem pisa, kumta ka jingleit hospital, kam don jingmut, namar mar ia poi tang shi bitor, ka drip ruh phin nym ioh, lada phim leit thied nokot, na ki dukan.
Kam dei tang katta, mynshwa haba jia ka iap ka duh, kiba ha iing, ki hap bah khlieh shwa ban sei ia ka met iap na Hospital, hynrei ha kine ki sngi, mar ia poi sha ka iap ka duh, kaba kongsan, ka long ba hap leit khlong lut ia ka pisa kaba don ha kyndong kynshrot bad wat ban leit beh ram ruh, namar ba lada ym ioh siew lut khoit ia ka bai hospital, kumta ym ioh hi tdot, wat ban sei ia ka met iap.
Mynta baroh ki hospital, ki la iaid beit da katei ka ain bad ngi ju tip hi ruh, ba ka jing ia dait dor, kam ju don ha hospital bad kumta ka mat kaba ha khmat duh, ka long ba ki hospital, kin hap ban pyrkhat ia la ka jing ioh kamai ialade bad hadien kata, kin sa pyrkhat ia ka jinglah jongki ban sumar ia u nongpang bad don bun ki khep, ba wat lada jia ba kim thikna, ba ka jing sumar, kan long kaba jop,  hynrei kin dang iai bat sah ia u nongpang, namar ba ki bynnud ban pyllait, lada jia ba u dei u briew, uba kham i rben pisa.
Shillong: U Myntri ba dei peit ia ka tnad Muncipal Affair u bah Hamletson Dohling mynta ka sngi u la khot ia ka jingialang kaba kyrkieh ia ki heh jong kane ka tnad sorkar bad u la hukum ban weng noh ia ka jingbthah ban khrong bai musur na ki nongrep kiba wan die ia ki mar rep ha Anjalee Parking Lot.
U bah Hamlet u la pyntip ba ha ka rai ba la shim mynta ka sngi la phah ban weng noh ia ka jingbthah kaba la pynmih ha ka 16 tarik u Naitung 2020 kaba la bthah ban khrong bai musur na ki nongrep ki ba wan die ia ki marrep ha Anjalee parking lot bad naduh la shai ka sngi kan ym don shuh kano kano ka jingkhrong musur na ki nongrep ha katei ka jaka.
U Myntri ba dei peit ia ka kam pynroi sor u la ong ba um kwah ban iohi ia ka jingeh ka ban ban ia ki nongrep jong ka jylla bad kum juh ki briew kiba don bynta ha kaba dei bad ki nongrep.
Haba iadei bad ka khuid ka suba, ha katei ka jaka ieng kali u la bthah ban khot ia ka jingialang hapdeng ki briew jong ka Shillong Municipal, ki nongkhaii bad ki nongrep kumno ba kin leh ban pynkhuid ia kane ka jaka ba kan ym mih kano kano ka jingjaboh ha katei ka jaka.
Ha kawei pat ka khubor, u myntri u ba dei peit  iaka tnad ka rep ka riang ha ka jylla u bah Banteidor Lyngdoh mynta ka sngi u la iathuh  ba yn sa phah  tohkit halor ka jingphah khrong jong ka  tnad Municipal ia ka bai Musur na ki nongrep ba wan die ia ka mar rep ha Anjali parking lot.
Haba iakren bad ki lad pathai khubor u bah Banteidor Lyngdoh u la pynpaw ka jing sngew khia ba ka tnat Municipal, ka nud ban phah lum ia ka bai musur na ki nongrep khamtam ha kum kane ka por ba baroh ki mad ia ka jingeh na kadaw ka khlam COVID-19.
U bah Banteidor Lyngdoh u la iathuh ruh  ba halor ka jinglum bai musur na ki nongrep ym shem la don jing tip  bad halor kane ka bynta un sa ia kren  bad u myntri rangbah ka jylla u Conrad K Sangma, ban pynsngew halor ka jing lum ia ka bai musur jong  ka Municipal na ki nongrep.
U la ong ruh ba kano kano ka tnat treikam ka sorkar kam lah ban phah lum bai musur na ki paidbah ne ki nongrep khlem da ia syllok shwa bad ki tnat treikam kiba dei khmih ia kine ki bynta.
Shillong: U Symbud myntri rangbah ka jylla u bah Prestone Tynsong, u la ong ba na ka liang ka sorkar jylla ka khlem khang ban bam ia ka doh sniang ha baroh kawei ka jylla, hynrei ka khang ban bam dohsniang tang ha shnong Lamin bad ha ki jaka ba marjan jong kane ka shnong.
Ha ka  3 tarik u Nailar 2020, ka sorkar jylla ka la phah ban sangeh shuwa shipor ia ka jing shohdoh bad jingbam ia ka dohsniang ha ka shnong  Lamin bad ia ki shnong ki ba markhap ki ba hap ha Amlarem Sub Division.
Ka  daw ka jingphah sangeh ban shoh doh ne ban bam dohsniang ka long namar ha kine ki taiew ba la dep haduh 15 tylli ki sniang ki la iap bad ia kane la shu suba ba ka lah ban dei ka African Swine Fever.
Na ka liang u bah Prestone u la ong ba na ka liang ka sorkar jylla ka khlem pynmih kano kano ka jingpynbna ban khang ia ka jingbam doh sniang ha ka jylla baroh kawei lait noh tang ha ka shnong Lamin bad ha ki katto katne ki shnong ba markhap.
U bah Prestone u la ong ba ka jingkhang na ka liang ka sorkar ka long ban yn ym shah ban wanrah ia ki sniang na shabar ka jylla bad kan dang khang ruh ban wan rah ia ki sniang na kawei ka district sha kawei pat bad ki briew ki lah ban bam ia ki sniang kiba don hapoh ka district.
Shillong: U Symbud myntri rangbah ka jylla, u bah Prestone Tynsong, u iathuh ba ha ka jingialang kaba la long mynta ka sngi, ka sorkar jylla, ka la shim ia ka rai ban thung da ka kynhun tohkit (Inquiry Committee) halor ka jingjia ha Ganesh Das Hospital ha ka 28 tarik u Naitung 2020.
Haba iakren bad ki lad pathai khubor, u la iathuh ba ha kane ka kynhun tohkit, yn ialam da u director ka tnad ka koit ka khiah, u Dr Aman War bad ia ka kaiphot  halor kane ka jingjia, ka sorkar ka la bthah ba ki dei ban pyndep noh hapoh ka 2 taiew.
Kum ban shu pynkynmaw ha ka 28 tarik u Naitung 2020 ha ka por kumba 7:30 janmied iwei i khyllung i la khlad noh ha kpoh jong ka kmie ha Ganesh Das Hospital.
Na ka liang kiba ha iing jong kane ka long kmie kaba dei na ka Shnong Mawlai Mawtawar, ki la kynnoh ba ka jingkhlad jong ine i khyllung ka dei na ka jingpynslem jong kane ka Hospital ban ai jingsumar.
Ha kawei  ka bynta ha ba iakren bad ki lad pathai khubor u bah Prestone u la iathuh ka sorkar jylla mynta ka sngi hadien ka jingiamir jingmut bad ki nongpyniaid  jong ka NEIGRIHMS Hospital, shen kin sa buh noh ia ka Plasma Bank  ha NEIGRIHMS hospital bad ka kam halor kane ka bynta, ka dang iaid shakhmat.
Shillong: Ka Deputy Commissioner, jong ka South West Khasi Hills, ka pyntip mynta ka sngi, ba uwei u briew, uba na East Khasi hills, ula leit poi ha Rangthong PHC, ha ka 4tarik Nailar 2020, na ka bynta ban leit on ia uwei na kiba ha iing jongu, uba trei ha katei ka PHC.
La bthah namarkata ia baroh ki nongtrei jong katei ka PHC, ba kin shong kyrpang noh mar mar, naduh mynta ka sngi hi bad ki riew paidbah ruh, kiba leit rung ha katei ka PHC hynnin bad mynta ka sngi, ba ki dei ban shong kyrpang noh mar mar, ong ka hukum jong ka Deputy Commissioner, South West Khasi Hills.
La pyntip ruh ba ka Rangthong PHC, kan khang ka bynta ar sngi kynthih, na ka bynta ban pynkhuid bad ban wad ia kito kiba don jingpang ha katei ka PHC.
Shillong: U Symbud myntri rangbah ka jylla, u bah Prestone Tynsong, u  iathuh ba ha ka jingialang kaba la long mynta ka sngi, ka sorkar jylla ka la shim ia ka rai ban pynngat ha ka ain ia ki briew kiba ai ia ki jaka sah bad ki number phone kiba thok ha ka por ba ki wan rung ha kane ka jylla.
Haba iakren bad ki lad pathai khubor u bah Prestone u la iathuh ba ki don na ki katto katne ki briew ki ba wan na shabar ka jylla; ha ka por ba ki register ia lade ki ai da ka jaka sah bad u number phone u ba thok bad ia kum kine ki briew ka sorkar kan phah ban wad bad pynshitom ia ki kat kum ka ain.
Haba batai ia ka jinglap jong ka sorkar ia kine ki briew kiba thok ia ka jaka sah bad ki number phone u la iathuh ba kane ka  long hadien ba na ka tnad ka koit ka khiah ka ju phah khubor ia ki briew ki ba wan phai sha ka jylla lyngba ka whattapp bad lap ba u number phone u ba ki ai, um dei u ba shisha.
Na ka liang u bah Prestone u la kyntu  ia ki briew k ba dang shu wan na shabar ka jylla ba ki dei ban ai ia ki number bad ia ki jaka sah ba shisha, lem kumta lada lap ba ki ai da ki ba thok kine ki briew kin ngat ha ka ain.
Shillong: U Director ka tnad ka koit ka khia u Dr Aman War, u iathuh ba mynta ka sngi 22 ngut ki don kiba ioh Covid ha ka jylla.
Na kine 19 ngut ki  dei ki riew paidbah na East Khasi Hills District, uwei u shipai BSF na West Garo Hills District bad 2 ngut ki riew paidbah na South  West Garo Hills District.
Haba iakren bad ki lad pathai khubor, na ka liang u Dr War, u iathuh ba ki 22 ngut ki briew kiba la test Covid positive ki kynthup ia ki 19 ngut ki riewpaidbah na East Khasi Hills District bad kine ki briew ki dei ki ba iajan (High risk Contact) lane kiba la ia kynduh ia ki briew kiba long positive.
Ha ba batai shai shaphang ki ne ki briew ki ba la test Covid positive mynta ka sngi u Dr War u la iathuh ba ha East Khasi Hills District, ki 3 ngut ki dei ki ba wan phai na shabar ka jylla katba ki 16 ngut ki dei ki High risk Contact jong  ki briew ki ba long positive, kynthup ia ki High Risk Contact jong ki nongniah kali tourist bad kiba ia kynduh ia ki briew ba long positive na Nongrim Hills,Laitumkhrah, Mawlai Kynton Massar bad Malki.
Ha South West Garo Hills District ki 2 ngut ki dei kiba wan phai na shabar ka jylla bad ha West Garo Hills District uwei u BSF.
Ki briew kiba dang pang Covid -19 ha ka jylla ki long 595 ngut, na kine ha East Khasi Hills District ki don 487 ngut ki shipai BSF ki don 188 ngut ki riewpaidbah 241 bad ki Arm Forces 58 ngut, ha West Khasi Hills District 5 ngut, ha Ribhoi District 58 ngut, ha West Jaintia Hills District 16 ngut, ha East Jaintia Hills District 17 ngut ha West Garo Hills District 15 ngut, ha South Garo Hills District 2 ngut, South Garo Hills District 2 ngut.
Ki briew ki ba la ioh ia ka jingkoit ba pura ki long 339  kynthup ia ki 9 ngut kiba la koit mynta ka sngi kine ki 9 ngut ki dei 5 ngut na East Khasi Hills District, 2 ngut ki riewpaidbah uwei u shipai BSF bad 2 ngut ki Arm Forces bad 4 ngut na Ribhoi District.
ki sample ki ba la dep ban phah test ki long 39553, kiba long negative ki long 38062 bad ki result kiba dang ap ki long 552 ngut.
Sngewsih da ioh kum kine ki khubor.
Shillong:U Director ka tnad ka koit ka khiah, myn hynnin ka sngi, u la khot ia ka jingialang bad ki nongpyniaid jong ki Hospital bapher bapher kiba don ha kane ka jylla, khnang ba kan don ka jing ia sngew thuh ha ka rukom trei kam hapdeng ki Hospital ba don ha ka jylla.
Ha ba iakren bad ki lad pathai khubor, u Dr War  u la iathuh ba kane ka jingialang ka long  ban bthah ia ki hospital baroh ba kin don ka jingiatrei lang, khnang ban lait na ka jingjia ba sngewsih kumba la jia ha Ganesh Das Hospital.
U Dr War u la iathuh ruh ba ha kane ka jingialang u la bthah ia ki nongpyniaid jong ki Hospital ba ki dei ban da ia syllok bad pyntikna bha shuwa ia ki hospital shuwa ban phah ia ki nongpang bad ki dei ruh ban pyntikna la ki hospital kiba ki phah ia ki nongpang, ki biang ne em ki jingthiah  ia ki nongpang  khnang ba kan ym don kano kano ka jingpynslem ia ka jingsumar ia ki nongpang.
U Dr War u la iathuh ruh  ba ha kane ka jingialang la pynsngew ruh ia ki jingeh kiba ki nongtrei jong ka tnad ka koit ka khiah, ki mad ha ka por ba ki la dep la ka dei ha hospital bad leit phai sha la ing, da kaba ong ba ki don na ki shnong ki bym shah ban rung  ha ki Shnong lane ki phah Quarantine,wat ia  ki nongpang ki bym don jingiadei bad ki ba pang covid ruh ki phah ban quarantine.
U Dr War u la kyntu ia ki nongpyniaid shnong ba kim dei ban peit shiliang khmat ia ki nongtrei ka tnad ka koit ka khiah namar ba kan ym don kano kano ka hospital ruh ka ban phah ia ki nongtrei khlem da pyntikna ba ki long kiba lait na ka jingpang Covid -19.
Shillong:Ka jingmad jingeh jong ki nong shong shnong ka thain  RiBhoi ha kaba iadei bad ka jingkiew palat jong ka bill light, ka la pynlong ia ki MLA bad MDC jong ka seng Congress na Ri Bhoi District, ba kin leit ban ia kynduh ia ka Chief Managing Director (CMD) ka kong A.
Nikhla ban ia kren halor ki jingeh kaba ki paidbah ki ia kynduh hapoh kane ka District.
Haba kren ha ki lad pathai khubor hadien ka jingiakynduh ia ka CMD, u bah Mayralborn Syiem MLA jong ka Nongpoh, u la pynpaw ka jingkhublei ia ka CMD ha kaba ka MePDCL ka la pynioh bor ding electric sha baroh ki shnong ha ka jylla bad ban pynthikna ba ki dei ban ioh ia ka bor ding ilektrik.
Ha kane ka jingiakynduh ki la ia kren ha kaba ia dei bad ka jingkiew ka bai light kaba la kiew sha ba palat bad ka ha kane ka jingiakren la ban jur ba ka MePDCL ka dei ban peit ba ka jingshna ia ka bill ba kam dei ban kiew palat ia kaba ki pyndon kam.
Halor ka jingeh kaba ka MePDCL ka ia kynduh, ki la kyntu ba ka Corporation ka dei ban thung shuh ia ki briew ba kin ia treilang ryngkat ryngkat ba kan don ka jingpynbiang ia ka light ha baroh ki shnong ki thaw, ha ka juh ka por dei ban pynwandur ba kan don ka jingiatreilang naduh ki shnong bad ki shnat jong ka MePDCL ban pynlong kaba iaid beit ha kaban pynpoi ia ka bor ding eleltrik.
Ha kane ka jingiakren na ka liang jong ka CMD ka kong A.
Nikhla, ka la ong ba ka lah ban don ka jingbakla hangne hangtai bad kan nym don ruh kawei ruh ka corporation kaba biang kan don hi ka jingduna.
Haba iadei bad ki bai light ba dang sah, u bah Mayralborn u la ong ba na ka liang jong ka CMD ka la pynpaw ba ki don kam ruh ia ka pisa ban pyniaid ia ka Corporation khnang ban lah ban pyniaid ia ka corporation ha ki sngi ban wan ruh.
Ha kane ka jingleit ia kynduh la don lang u MLA ka Umroi u Bah George B Lyngdoh, MDC ka Mawhati u bah Charles Marngar bad u MDC ka Nongpoh u Bah Balajied Rani.
U Bah Sanbor Shullai, MLA jong ka seng BJP, ula sangoh tyngeh ia u paralok jongu, uba dei u para MLA na kajuh hi ka seng bad u myntri ka tnat jong ka koit ka khiah ka sorkar Jylla.
Lada kren kiba nabar, ka kham suk ban sait khuid, da kaba kynnoh ba ki kren khlem jing kit khlieh bad lada kren ka Congress, kan mih ka jing kynnoh, ba ki kren politiks, hynrei haba kren uba napoh, kumba kren U Bah Sanbor Shullai bad U bah Ernest Mawrie, President ka seng BJP, ka dei kaba hap ban pyrkhat sani bha, namar ba ka don ka jingshisha, namar ba uba napoh u tip kham bha.
Wei haba ka dei ha kaba kum kane ka saw ka sian, ban ia kren jylliew ia kane ka mat, lehse, kin don bun ki bym da sngew iahap, hynrei lada ia kynmaw ia ki jingeh, kiba u paidlang ka Jylla, u iakynduh naduh u bnai Lber haduh ha kine ki sngi, ka long kaba da eh  sat ban ia niew tang.
Kam dei tang kata, hynrei ngi iohi, ba wat ki heh sorkar ruh ki la thnam ka jabieng jongki, halor kane ka ishu, namar ba wat tang ia ka khubor jong ka khlam corona, ngi ju ioh baroh shi katta, khlem jing shisha eiei ruh em na ka  twitter bad ka facebook account jong u myntri rangbah bad kumta, la shu ia thuh lymmuh dai sa ki nongthoh khubor bad ki social media; hadien kata, ka wan sa ka jingkren jong u myntri rangbah ba ar, uba la batai shaphang kiba pang kiba shitom corona; hynrei imat, haba ka jing ia tip lem jongki kam shah, katei ka jingiakren jingpang, ka poi khadduh ha u doktor, uba tip bad uba sngewthuh ia la ka jong ka kamram lane U DHS.
Lait nangta, ngi iohi, ba kumno ka sorkar Jylla, ka iai syngngeit ia ki bor shnong, ia ki Rangbah Shnong, ha kaba iadei bad ka suk ka sain, ka pynshong kyrpang ban iakhun ia kane ka jingpang, katba kam iarap eiei satia bad ka jing iakhun ia kane ka khlam, ka la shu kylla long noh, ka kam iarap sngewbha lane social work bad donbok ba ki shnong, kiba bun ki don ia kata ka jing sngew kitkhlieh ban shu shim bai eh bok ia ka san ne shiphew hajar, na ka pla jong ka sorkar Jylla.
Ki heh ka sorkar MDA, ki lah ban sait khuid ia ka jingkren U bah Sanbor  Shullai, hynrei ki symboh jingrwai, ki ong “sla dieng, kin nym khih, khlem jingbeh ka lyer" bad ka la dei ia kane ka sorkar synrop, ba kan da khan bad pyrkhat bha ialade, namar ba ka jing iakhun ia ka khlam corona kan dei ka ban dang jrong bha nangne shakhmat.
Ka la don ka jingbthei kaba jubor bha, hynnin ka miet ha ka nongbah Beirut, ha Lebanon.
Ha katei ka jingjia, 78ngut ki briew ki la iap ei bad sa bun bah kiba mynsaw.
La iathuh ba haduh 2,750 ton, ki tiar siat, ki la kem ding ha kawei ka jaka.
Ka ding, ka la sdang ban pur, na kawei ka jaka kaba shna welding bad na ka jingbthei kaba mih na katei ka jaka shna welding, ka leit pur sha kawei ka kudam, kaba buh tiar siat hangtei la hynriew snem tam eiei, ha katei ka jaka kaba don harud duriaw jong ka nongbah Beirut.
Ha katei ka jingjia, kaba ka jingbthei ka sawa haduh 125 mer ka jingjngai, ki la don palat 4hajar ngut kiba mynsaw na katei ka jingbthei.
U Hassab Diab, myntri rangbah duh katei ka ri, ula pynbna, da ka jing synshar emergency, kaba ar taiew kynthih, na ka bynta ban teh lakam ia ka suk ka sain bad ban thwet ia kiba don kti ha ka jingjia.
U heh duh jong ka tnat shipai, U  Abbas Ibrahim, u iathuh ba kitei ki  dei ki tiar, kiba la ioh kurup na kawei ka jhad, naduh ki khyndiat snem mynshwa bad kiba la bret noh ki bor shipai.
Ka jingduna ha ka jingai jingmut shaphang ki skhim ka sorkar bad ka jingpheil ka sorkar ban hikai ia ki nongrep kiba ha nongkyndong kibym pat tip bha ia ki lad ban kamai ka buh ia ki nongrep ha ki jingeh jingshitom ha kine ki por.
U bah Skhemborlang Kurkalang ba shong ba sah ha Mawpynthih u la pynpaw ia ki jingeh kiba bun rukom kum uwei na ki nongrep ha kaba iadei bad ka jingduna ka ioh ka kot ha kum kane ka por ba poi ka khlam.
“Ha kine ki 25-30 snem kum u nongrep, ngam pat ju shem kum kane ka jingduhnong kaba khraw, bad kawei ka daw ka long ka jingkhang ia ka iewduh bad ka jingbym biang ki iew rit ba ngin die ia ki mar ki mata jong ngi," pynpaw u Bah Skhemborlang.
U la iathuh ruh ba u la duh nong kumbaRs 50,000(sanphew-hajar) haduh 60,000(hynriewphew-hajar) namar ki jhur ki jhep kiba u mut ban die, ki bun kiba la pyut noh ha ka lyngkha ki jong u.
“Nga la dum buit mynta ba ngan leh kumno ia kine ki jhur kiba la dei ka por ban thung.
Ka dor jong u kubi bad u phulkubi myn shym bnai ki la duhnong na ka 12-15 tyngka sha ka 3-4 tyngka bad yn sa kit noh ia ki ha kine ki sngi," u la iathuh, bad u la pynpaw ruh ia ka jingjulor ka lyngkha hadien ba lyngshop u slap uba jur.
Haba ki sboh thung jingthug ki lapoi kumba 650-700 tyngka kawei ka byrni ba 50 kilo, u la ong, “Nga donkam kumta shi ton ki sboh na ka bynta ka lyngkha jong nga bad kane ka long palat ia ka shi acre bad nga hap ban siew ruh kumba 350-400 tyngka ha ka shisngi ia ki nongtrei jong nga.
"“Ngim dei kiba nang ba stad bad ngim tip ruh shano ngin leit ban wad jingiarap.
Ngim tip ba ki don ki briew jong ka sorkar kiba lah ban iarap ia ngi.
Ngim tip ruh ba naei ngin ioh ia ki symbai jhur ba ai ei ka sorkar," u la ong.
“Ki briew jong ka sorkar ki dei ban wan iakynduh bad ban wan jngoh ia ngi ki nongrep bad ban iohi ruh markhmat ia ka jingdawa jong ka jingrep jong ngi bad ban iarap ruh ia ngi namar dei ngi ki nongrep kiba pynmih ia ki jhur ki jhep ban ioh pyndonkam bad baroh ki dei ban burom ruh ia ngi ki nongrep," u la iathuh hapdeng ka jingbynñiaw ba um shym la lah ban siew ia ka jingshim ram na ka bank mynta u snem lada kane ka jingkhang dam ka dang bteng.
U bah Kurkalang u la kyntait ruh ia ka jingai jingmut ban rep ban riang kum ki por ba mynta kata khlem sboh(organic farming) bad u la ong ba kane kam long kaba suk naba kam lah ban pynbiang ia kiba bun ki briew kiba thied ia ki jhur ki jhep ha iew.
“ Ka jingthung khlem sboh kadei tang na ka bynta ban pyndonkam ialade hynrei na ka bynta ki jingdawa jong u paid byllien, khlem ka sboh bad ki dawai sboh, kam long kaba biang" u la pynkut.
Shillong: Hadien ba kawei ka khun jong uwei u nongtrei ba la kham heh jong kane ka skulbah ka la ioh ia u khñiang jingpang COVID-19, ka tnad badei peit ia ka kam pule puthi jong kane ka skul bah ki la pynmih jingthoh ba kin khang noh mardor ia ka NEHU Administrative Building ha kaba une u nongtrei u trei.
Ia ka jingplie biang ia kane ka Administrative Building yn plie biang naduh ka sngi ba-ar ynda ladep ban pynkhuid pynsuba bad da ladep ban synreit dawai ha kane ka building.
Shillong: U Director ka tnad ka koit ka khiah, u Dr Aman War, u iathuh mynta ka sngi, ba ki don haduh 66 ngut ki la ioh ia ka jingkoit  ba pura bad 15 ngut kiba ioh pang thymmai.
Ha East Khasi Hills District, ki don 9 ngut bad na kitei ki kynthup ia ki 5 ngut ki riew paidbah, 2 ngut ki armforces bad 2 ngut ki shipai BSF.
Ha Ribhoi District u don uwei bad ha West Garo Hills District 5 ngut.
U Dr War u la iathuh ba  66 ngut ki briew kiba la ioh ia ka jingkoit ba pura, 54 ngut ki dei na East Khasi Hills District ki ba kynthup ia ki 14 ngut ki dei ki riewpaidbah, uwei  u Armforces bad 39 ngut ki dei ki shipai BSF, ha South West khasi Hills District 4 ngut ha Ribhoi District uwei ha West Garo Hills District 7 ngut bad ki ba kynthup ia uwei u Armforces bad 6 ngut ki riewpaidbah da ka jingkoit jong kine ki 66 ngut ki briew mynta ka sngi ha ka jylla ki briew kiba la ioh ia ka jingkoit ba pura ki long 330 ngut.
Halor ki 15 ngut ki briew ki ba la test Covid positive mynta ka sngi ki 9 ngut ki dei na East Khasi Hills District kiba kynthup ia ki 2 ngut ki ba wan phai na shabar ka jylla,uwei u dei na Umpling, 2 ngut ki dei ki High Risk Contact  na Shillong, 2 ngut ki Armforces bad 2 shipai BSF, na Ribhoi uwei u dei u ba wan phai na shabar ka jylla, na West Garo Hills District ki 5 ngut ki ba la test Covid -19 ki kynthup ia ki  3 ngut  ki ba wan phai na shabar ka jylla 2 ngut ki dei ki Contact jong uwei u positive case.
Ki sample ki ba la dep ban phah test ki long 38977 tylli kiba long negative ki long 37584 bad ki result ki ba dang ap ki long 476.
Shillong: Hapdeng ka jinglong jingman bad ka jingshem jingeh jong ki briew ha ka jylla na ka khlam COVID-19, hynrei ha ka jingbthah ba la wan na ka Shillong Municipal Board sha ka contractor kaba shim wai ia katei ka jaka, ka la phah ban khrong ia ka bai musur T.
10 tyngka shikriah lane shi pla plastic na ki nongrep kiba wan die jhur ha Anjalee Parking Lot.
Kat kum ka jingbthah ba la pynmih na ka Shillong Municipal Board, ha ka 16 tarik u Naitung 2020, kaba la ai jingbit ia ka kontraktor ba shimwai ia kane ka jaka Parking Lot jong ka sorkar ban khrong musur na ki nongrep kiba wan die jhur ha katei ka jaka.
Kane ka jingkhrong ia ka bai musur na ki nongrep, ka long namar ba ki kali kim ioh shuh ban ieng ha kine ki jaka namar ba la pyndon kam ia kane ka jaka da ki nongrep kiba wan die jhur ha katei ka jaka.
Katkum ka jingbthah kaba la pynmih na ka ophis jong ka Shillong Muncipal Board, la ai jingbit ia kaba shimwai ia kane ka jaka ieng kali ban shim T.
10 tyngka shikriah, lane shi pla plastic kaba ngiam 50 kilo, lane shi kriah polo na baroh ki nongdie kiba don ha tnum jong katei ka jaka ieng kali ha Anjalee parking Lot.
La iathuh ruh ba kat kum kane ka jingbthah ia ki trok kiba pynieng ha khrum jong kane ka jaka ieng kali ka bai parking ka shim T.
500 ia ki trok bad T.
300 tyngka ia ki kali Pick-up.
Lah ban kdew hangne ba ka jingpoi jong ki nongrep sha kane ka jaka kam dei tang na East Khasi Hills, hynrei na kylleng jong ka ri lum khasi bad ha ka shisngi ka jingpoi jong ki marrep kiba la thep ha ki polo, kriah, khoh bad byrni kan long ha pdeng 2000 bad 2500 kriah, polo, khoh lane byrni.
Namar ka jingkhang ia ka iewduh ka sorkar jylla ka la pynlong ia ka Anjalee parking Lot, kum ka jaka ban ia die jhur na ka bynta ki nongrep na kylleng ha ka ba ki lah ban wan die ia ki jhur jong ki, ha katei ka jaka ha ka mala kaba ha jrong duh, katba ia ka mala kaba sha poh duh la shah ia ki kali ba wan na Assam ban pynhap ia ki jhur ha katei ka jaka bad ba ki trok kit jhur kin ieng ha katei ka jaka.
Haba ia kren bad u myntri ba dei peit ia ka tnad Municipal u bah Hamletson Dohling, u la ong ba halor kane um don jingtip ei ei ruh em bad u la ong “Nga la ong ia u CEO ban lum meeting bad ki nongrep bad nongkhaii ban ia pynbeit lang namar ngam kwah ba kan ktah ia ki nongrep".
New Delhi: Hadien U Amit Shah, myntri sa U Dharmendra Pradhan, myntri ka sorkar India, u ioh ia ka jingpang khlam corona virus.
La iathuh ba U Pradhan, uba dei u myntri ka tnat Petrol, u ioh ia katei ka jingpang iabit na uwei na ki nongtrei jong.
U Dharmendra, u don mynta ha ka jingshah sumar ha Medanta Hospital, ha Gurgaon.
Kham mynshwa U Amit Shah, myntri kam poh iing ka sorkar India, ula ioh ia katei ka jingpang ha ka Sngi U Blei.
Kiwei pat ki lad khubor, ki iathuh ba ka elekshon komishon of India, ka la thoh sha baroh ki seng sain pyrthei ha ki jylla bad ha ri hi baroh kawei, ba kin ai jingmut halor ka jing iadei bad ka jing pynlong ia ka elekshon ha Bihar.
Ka jingai jingmut jongki, kan long halor ka rukom kanbas paidbah bad ki jingialang kanbas elekshon, na ka daw jong kane ka khlam corona virus.
La bthah ia baroh ki seng sain pyrthei, ba kin thoh ha shwa ka 11tarik Nailar 2020 sha ka Commission.
Shillong: Ka Khun Hynniewtrep National Awakening Movement (KHNAM), ka iathuh ba haduh 100 tylli ki kam Meter Reader, ba lait ha MeECL la thep da ka jing ithuh jong ki long heh long hain bad kiba don ha ka bor, hynrei u badei hok ban ioh u duh noh namar ba um don Minister lane long heh long hain ki ban iarap.
“Kum ha kane kane ka por ba ka jylla ka dang ia khun ia ka thma Covid sngew lyngoh ba ki Bor ka MeECL ki dang don por ban shim kabu.
Ka Seng kan tih tynrai ia kane ka kam ban lap ia baroh ki jingleh shiliang khmat" ong ka khubor na U bah Thomas Passah, President,KHNAM State Youth Wing.
Iai tur shaphrang ko seng ba shlur, wat ailad ia kaba sniew kan tap.
Kiba duk wat ki ba dei hok ban ioh ruh kim ioh shuh, wat kiba ia la ioh ruh la shah knieh.
Kumno shuh kan bha ka imlang sahlang? Kaei kane?.
Khliehriat: Ka seng Meghalaya People United Front-East Jaintia Hills District (MPUF-EJHD) hapoh ka jingialam u president jongka u bah Michal Chyrmang, ki leit buh da ka dorkhas ha u CEM ka Jaintia Hills Autonomous District Council (JHADC) ban dawa ban weng ia ki jing mynjur ia ki lai tylli ki karkhana sain dewiong (Coke), kaba hap hapoh ka Elaka Rymbai bad ar tylli kiba hap hapoh ka Elaka Sutnga East Jaintia Hills.
Katkum ka jingiakren ka seng bad u CEM ka JHADC u ma Thombor Shiwat,U CEM ula kular ban rah ia katei ka phang ha ka EC bad katkum ka jing ong u CEM ba ka long kaba eh ban pynduh ia ka jingmynjur, ia kano kano ka karkhana lada kata ka karkhana, ka la biang lypa baroh ki kot ki sla, na kiwei ki Department Sorkar lane ki NOC na ki Dorbar shnong.
U CEM u la kular ruh ba nangne shakhmat ka EC kan nym ai shuh ia kino kino ki jing mynjur sha kano kano ka karkhana thymmai hapoh ka jingialam jong u kum u CEM.
U CEM ula ong ruh ba haduh mynta don hynniew phra tylli ki karkhana thymmai kiba wan pan jingmynjur, na ka JHADC hynrei ka JHADC ka la pynsangeh shwa namar ka jingpyrshah na u babun balang bad na ki Sengbhalang.
Ka Green Top, ka dei ka jaka kaba shynna bha bad kaba don ha u pud jong ka India bad ka China lane u Line of Actual Control ha Ladakh bad la iathuh ba ka China, haduh mynta ka pyneh ban mih na katei ka jaka bad katei kan dei ka mat, kaba lah ban mih ka jing ia pher jingmut kaba jur hapdeng ki ar tylli ki ri, khamtam ha kine ki bnai tlang ki ban sa wan.
Na ka liang ka People’s Liberation Army, ka kyntait ban mih noh na katei ka jaka, kaba don hajan ka  Pangong Lake, wat la ka la don ka jingiakren kaba la bun kynta bha ha ka Sngi U Blei, ha Moldo, ong ka khubor jong ka News 18.
Kata dei ka dei ka jaka khlaw, kaba don 5 hajar metre bad ka dei kaba shynna bha, ong ka khubor.
Ka New Delhi, ka khmih lynti ba ka tnat kam bar ri ka sorkar India, ha ryngkat U  National Security Advisor, U Ajit Doval, kin dang thawlad ban pynbeit ia katei ka jing ia kynad ha  ia katei ka bynta kaba la tip kum ka Green Top, Patrol Point 17A kaba hajan Gogra bad ka  Patrol Point 13, kaba don hajan ka them Depsang.
U nongkren jong ka China, ha ka taiew ba ladep, U  Wang Wenbin, u mynjur ba ka jing kynriah ia ki shipai ka la iaid shakhmat, lait noh hangne hangtai, ha kaba ki don ki bynta kiba dang sah pongding.
Shillong:Ka Task Force Committee jong ka Seng Samla Shnong Laitkor Pyllun ha ka Sngi U Blei ka la leit ban synreit dawai ia baroh ki jaka paidbah, naduh ka Surok National Highway-44, ki dukan, ki karkhana bad ki surok shnong ha baroh 4 tylli ki Dorbar Shnong Laitkor Pyllun naduh ka Laitkor Mawrie, Laitkor Mawrie Lumheh, Laitkor Nongdaneng bad Laitkor Rngi.
“Kane ka long shi bynta ka sienjam ban iada na ka jingpur ka jingpang COVID-19 namar ba ha kine ki taiew ba la dep na ka liang ka bor Sorkar ka la pynhap ia ka shnong Laitkor Pyllun kum ka Containment Zone.
Ia kane ka prokram ban synreit dawai la noh synniang da u Bah Amit Mawrie, Proprietor jong ka A.
M Electronic (Panasonic), Shillong", ong u Bah Johnystar Mawrie, President Seng Samla Shnong Laitkor Pyllun.
Shillong: Sa 11 ngut, ki don kiba ioh pang khlam corona ha ka Jylla, haduh ka por 10 baje mynta ka step.
Na kitei ki kynthup ia 9ngut na East Khasi Hills bad ki don 5 ngut kiwei pat lane ki riew paidbah, 2 ngut ki shipai bad 2 ngut ki BSF.
Ha Ribhoi, u don uwei u riew paidbah, ha West Jaintia Hills, u don uwei u riew paidbah.
Kiba la jem na ka jingpang, ki long 18 ngut bad kitei ki dei 12 ngut na East Khasi Hills, kiwei pat iwei bad 5ngut ki BSF.
Baroh kiba ioh pang, ki la poi sha ka 626 ngut bad ka East Khasi Hills, ka don 509 ngut, ba kynthup ia 223 ngut ki BSF, 226 ki riew paidbah bad kiwei ki shipai ki don 60 ngut.
Ha West Khasi Hills, ki don 5ngut, ha Ribhoi 56 ngut, ha West Jaintia Hills 16 ngut, West Garo Hills 17 ngut, South West Garo Hills 4 ngut, South Garo Hills 2ngut.
Baroh kiba la jem na ka jingpang, ki long 282 ngut bad kiba iap, ki long hi 5 ngut.
Ka khlam corona, ka kiew da  52,050 ngut hynnin ka sngi bad kiba iap, ki long 803 ngut.
Baroh kiba ioh pang, ki la poi sha ka  18,55,745 ngut, katba kiba iap, ki la poi sha ka  38,938 ngut.
Ka India, ka don mynta  5.
86 lak ngut kiba dang don ia katei ka jingpang bad ki don  12.
30 lak ngut kiba jem ha ka jingshah sumar.
Ki don sa  2,371 ngut kiba ioh pang COVID19 ha Assam, hynnin ka sngi bad mynta ki la poi sha ka 45,275 ngut kiba ioh pang khlam covid ha katei ka Jylla.
U Himanta Biswa Sarma, myntri ka koit ka khiah ka Assam, u iathuh ba  na kitei ki kynthup ia  414 ngut na  Kamrup Metro district, sa 282 na Dibrugarh, 251 na  Nagaon bad 192 na  Kamrup Rural district.
Kiba dang don ia katei ka jingpang, haduh mynta, ki long 12,779 ngut bad ki don  32,384 ngut kiba la mih na ki jaka sumar bapher, ong U Sarma, hynnin ka miet ha ka twitter.
Ka sorkar India, ka la pynbna ba kan map ia ki ram bapher, haduh ka 31tarik Nailar 2020 lane lah ban ong ba une u dei u bnai, uba kut jong ka jingmap ia ki ram, ha kaba kito kiba shim ram  bapher, kin lait na kaba shah beh ram.
Hynrei, na kaei kaba ngi iohi shai, ka paw ba ka jing iakhun ia kane ka khlam corona, kan lah ban long kaba jrong bha bad lada ka long kumta, ka jingkylli, kaba ka sorkar India, kan hap ban jubab bad kata ka long ba hadien ka 31tarik Nailar 2020, kine kiba ia shim ram na ki Bank, kin ia siew daei kein? Khlem da iakren jngai, ka nuksa ka long ba u nongniah taksi, u kamai lai sngi ha ka shi taiew, kumta ia ka bai ram kali, ka bai khajna jong U DTO, ka bai insurance, ka bai draibar bad sa ka rem dor ka petrol, kumta naei yn ioh ban siew ha kine ki sngi.
Nangta sa ki hotel bad ki guest house, kine ki don da ki hajar tylli bad ki shah khang mynta la jan shiteng snem bad ki bun na kitei ki dei kiba shim ram na ki Bank, ba kin ioh ban pynlut ia kitei ki phew lak tyngka, hynrei hadien U Nailar, kin leit siew ram daei sha, haba ki hotel bad ki guest house, ki khang dam dam haduh ha kine ki sngi.
Ym tang katta, sa kine ki trok kit maw, kit dewiong sha Bang ladesh, ki mashin remdor, ki jcb bad kiwei kiwei, ki la shu bam sarang ha ki jaka ieng bad kitei ki dei kiba shim da ka ram na Bank bad kitei kin leit siew daei hadien une u bnai uba mynta? Kitei ki long khyndiat tylli ki nuksa, kiba ngi lah ban iakren, hynrei ki don sa bun bah kiwei pat ki jingeh, kiba ki nongtrei kam lajong, naduh uba die dukan rit, haduh u mahajon heh, un mad ia ka kordit kaba tasam bha nangne shakhmat, lada jia ba ka sorkar India kam pyrkhat jylliew ban pynkhie ia ka kam kajih.
Haduh mynta, ka don ka jingeh kaba khraw bad kata ka long ba ka sorkar India, ha ka jaka ba kan shaniah ia ki tnat sorkar, kiba don ha ki jylla, hynrei, ka leit shaniah bad ai bor  tylli ia ka kam ban khyllie ia ka ioh ka kot jong u paidlang ka ri, ha ki Bank bad kane ka wan rah ia ka jingtieng jong ki paidbah ba bun, namar ba kin shah khyrwait bad shah pyndik ha ka rukom siew ia ka sut bad kiwei.
Ngi dei ban kynmaw, ba kane ka dei ka jingjia ka bym ju jia ha kane ka pateng briew kaba mynta bad kumta, ka donkam ruh ia ki rai kiba shlur, ban kyntiew ia ka ioh ka kot jong ka ri hi baroh kawei.
Jowai: Katkum ka khubor ba la ïoh lum na ki pulit ka Phramer Traffic Cell la ïathuh ba la don ka jingngam jyllop uwei u samla uba la tip kyrteng kum u Kynsai Naiang 17 snem na ka shnong Nangbah West Jaiñtia Hills District ha ka Wah Myntang ha ki bynta jong ka thwei Lumkor, kane ka jingjia ka la jia hynnin ka sngi U Blei ha ka por 1 baje ei ei nohphai sngi katba u dang ïajngi lang bad ki paralok.
Hadien kane ka jingjia ki nongshong shnong bad ki pulit ha ryngkat ka jingïarap jong ki kynhuh Search and Rescue Team, Shillong, ha ka step kaba bud ki la lah ban sei noh ïa ka met utei u samla uba ngam jyllop.
La ïoh jingtip ruh ba ha kane ka 1 tarik u Nailar sngi saitjaiñ kane ka juh ka jingjia ngam jyllop ka la jia ha ka Wah Kupli ha ka thwei Moolieh, ha kaba 3 ngut u khynnah na ka shnong Saphai WJHD, ki la ngam jyllop ha katei ka wah katba ki dang ïajngi para khynnah, katba ïa ka met jong ki la ïoh ban sei ha ka step sngi U Blei.
Shillong: U myntri ba dei peit ia ka tnad ka koit ka khiah, u bah Alexander L Hek, u iathuh ba mynta ka sngi, ki don 28 ngut ki briew kiba ioh jingpang Covid, ha ka jylla.
Na kitei, ha East Khasi Hills District, ki don 21 ngut, ha Ribhoi District 5 ngut bad ha West Jaintia Hills District 2 ngut.
Haduh mynta ha ka jylla ki don 633 ngut ki briew kiba dang don ia ka jingpang Covid-19 bad 264 ngut ki dei kiba la ioh ia ka jingkoit ba pura.
Haba pynshai ia kine ki 28 ngut, u bah Hek u  iathuh ba ha East Khasi Hills District, na kitei ki 21 ngut kiba la test Covid, ki kynthup ia 13 ngut ki shipai BSF, uwei u dei u ba thiah pang ha Civil Hospital, uwei u dei u High Risk Contact jong u Lab technical na Civil Hospital u ba la test positive, 2 ngut ki dei ki high risk contact jong ka NEIGRIHMS Hospital, 2 ngut ki dei kiba wan phai na shabar ka jylla bad 2 ngut ki dei ki ArmForce;katba 5 ngut na Ribhoi district ki dei ki Armforce bad 2 ngut na West Jaintia Hills ki dei ki ba wan phai na shabar ka jylla.
Ha East Khasi Hills District ki don 518 ngut, ki ba don ia ka jingpang Covid-19 na kine 226 ngut ki dei ki shipai BSF, 233 ngut ki dei ki riewpaibah bad 59 ngut ki dei ki Armforces, ha West Khasi Hills District 5 ngut ha Ribhoi District 55 ngut, ha West Jaintia Hills 16 ngut, ha East Jaintia Hills District 17 ngut, ha West Garo Hills District 16 ngut ha South West Garo Hills District 4 ngut bad south Garo Hills District 2 ngut.
Ki sample kiba la dep ban phah ban test ki long 38,596 tylli, ki ba long negative ki long 37,004 tylli kiba dang ap ia ka result ki long 690 tylli.
Ia I kong Margareth Porhmen, 58 snem ka rta iba dei iwei na ki nongrwai ba pawnam ka jylla, la dep ban ontep ia I, mynta ka sngi,  ha ka jingtep jong ka Balang Catholic Laitumkhrah.
La kha ia I ha ka 29 tarik u bnai March 1962, bad I shong I sah Wahdienglieng kaba don ha Risa Colony, Shillong.
I kong Margareth, iba baroh ki ju khot sin ia I da I deng, I dei I nongai mynsiem ba radbah sha baroh ki khun samla bad I dei I nongrwai jong ka cassette album jong ka jingrwai “Jingkieng Ksiar" ha u snem 1980.
I la trei ruh ha ka All India Radio(AIR) Shillong ha kaba I la pynnih kawei ka jingkren kaba la pynmih kum ka jingrwai kata ka ‘dawn of the western fusion’ kaba la mih ha ka AIR naduh u snem 1980 ter ter.
U Bah Phyrnai Marbaning, uwei na ki nongthaw jingrwai u la ong “ I kong Margaret I dei iba kham hakmat eh ha kane ka thaiñ.
Ma I ryngkat bad I para jong I, I kong Mary ki la iaid ha ka lynti kaba kham pher bad ki long kum ki nongrwai ‘ABBA’ kiba long sngewtynnad bad kham ñiar ban shem, bad ki jingrwai ki long kiba sngew myllung ha kito ki por’.
Ki thup jingrwai kiba kham paw bha jong I ki long Namar jong phi, Mariang ba phylla, Ieid Ia nga, Daei Ngan Siew Kylliang, Aiom Rupa bad Wan Sha Nga.
Ia I kong Margaret la tep donburom mynta ka sngi ha u Lumjingtep jong ka Balang Catholic Laitumkhrah.
U Bah Brian Pohrmen, uwei na I ba haïing jong I kong Margaret I la pynpaw ba na ka liang ka ïing ka sem ka sngewkhia haduh katta katta namar ba kim shym poi pyrkhat ba kane kan wan jia ha ka iing ka sem ka jong ki ha kaba ngin duh noh ia i Kmie Nah jong ki.
U bah Brian, ula iathuh ba kynsan kynsan, ha ine I khyndiat taiew, i sdang ban pyni ia kita ki jingshitom bad kata ka jingpang ruh ka la shu pyni dak syndet syndet.
Te ha ka sngi palei, la leit buh noh ia i sha Nazareth hospital bad i la don ha ICU haduh ba in da khlad noh bad kim ju poi pyrkhat ba kata ka jingpang kan jur haduh katta namar ki nang ia kyrmen ba in sa wan phai biang sha iing ha ka met ba koit ba khiah hynrei ka long pynban mar khongpong bad kane ka la pynkthang ia ka mynsiem jong ki.
“Ngi kum ki khun bad kum ka iing baroh kawei ngi lah duh shisha ia i, namar ba i ju don borabor ha iing bad i dei ma i iba ju peit ia i mei ieid, ba ri ba sumar, ba leh nadong shadong na ka bynta jong i.
Hynrei kiei kiei baroh ki dei ha ka mon jong u Kynrad ba najrong.
Ngim lah ban bat ia i wat lada ngi kwah eh ruh.
Te kum ka iing ka sem ngi lah sngewhun pat ba i lah ioh lut ia ki sacrament baroh bad i ruh i la hun".
Ka iing ka sem baroh kawei ka kwah ban pynpaw ruh ka jingsngewsnguh ia baroh ki rangbah, ki longkmie bad ki samla jong ka dong Wahdienglieng bad ka dong Cleave Colony, Risa Colony kiba kloi ban ai ka kti ka mon kaa kti ka kdiang ha kum kane por, ki pynpaw ka jingsngewnguh ia baroh kiba ia don lang bad ki ha hospital, sha baroh ki doktor, ki nos jong ka Nazareth Hospital kiba lah leh shitom katba lah ban ai ka jingsumar kaba paka ia i.
Shillong: Ka Khasi Students’ Union War Jaintia Circle, ka Hynniewtrep National Youth Front Southern Riwar Circle, ka F.
K.
J.
G.
P War Jaintia bad ha ka jingiadon ryngkat ka Khasi Students’ Union South Central East Circle, u Rangbah Shnong Dawki, Rangbah Shnong Lamin bad u Secretary jong ka Sohkha Shnong, mynta ka sngi la leit iakren biang ia ki bor District ban pynsangeh shwa ia ka kam khaii pateng lyngba ka Tamabil LCS.
Na ka liang jong ki Sengbhalang bad ki bor shnong ki pyrshah jur ia kane ka jingkhreh plie jubor ka Sorkar khlem da pynbiang shwa thik pa thik ia ki jingdonkam ha ki lad jingiada namar ka buh ka jingma kaba khraw ia ka thain jong ngi khlem da pynbiang ne pynkhreh shwa ia ki jaka ne ki lad jingsumar lada poi u Corona virus sha ka thain War Jaintia, bad lada ym lah hi ban tehlakam ha kum kane ka por kaba une u khniang jingpang u nangpur sted wat ha ki thain kyndong kynshrot jong ka jylla, kan long ka jingbabe hadien habud.
La ong shuh shuh ba ka Sorkar kam dei ban shu kdiah jubor ne thom jubor khlem da kynjoh ktien khamtam ia ki nongkitkam shnong kiba don shajan kane ka kad khaii namar lada jia eiei mano ban bahkhlieh ia ki paid nongshong shnong jong ki.
Ha ka jingiakren bad ka ADC Smt.
J.
U Kharpuri na ka liang u President KSU War Jaintia Circle, President HNYF Southern Riwar Cicle la ieng skhem ban pyrshah jur namar katkum ka jingiohi da la ki jong ki khmat kam pat biang ka rukom pynbiang ia ki lad jingiada ha ki liang baroh, u Secretary Shnong jong ka Sohkha ula ong ba haduh mynta na ka liang jong ki kim pat shah khot ha ka ban iakren halor kane ka bynta bad u Deputy Commissioner ban iatei ne ia bishar na ka bynta ka jingbha jingmiat ia baroh.
U Rangbah Shnong jong ka Lamin ula ong ba ia mynta dei ban khang shwa shipor namar kam pat don kano kano ka jingpynbeit bad ka bor district bad ngim kwah ban ia mih paidbah ia mynta ngi dang wan tang ki nongkitkam shnong hynrei lada ka sorkar kam weng ne khot shwa ka jingiakren hapdeng ki Sengbhalang ki bor shnong khamtam kiba don sha kane ka thain Tamabil bad ka District Administration.
Ha kajuh ka por na ka liang baroh ki nongialam shnong kiba don mynta ka sngi kajuh ka jingmut la iakren bad ka ADC ba dei ban khot shwa ka jingiakren ia pynbeit khnang ba kan ym mih kano kano ka kynrum kynram hadien habud.
Na ka liang ka ADC ka la kular ban khot iakren biang ha ryngkat ka jingiadonlang u Deputy Commissioner ban ia pynbeit ia kane ka kam khaii pateng lyngba ka Tamabil LCS, ong ka  kyrwoh na u General Secretary KSUWJC Samla Lurman B.
Talang.
Shillong: U bah Sanbor Shullai, MLA mynta ka sngi, ula pynshai paidbah, da kaba ong ba ka dei ka khubor kaba la shu pynheh tasam.
U bah Shullai, u ong shuh shuh, ba ka kam jongu, ka long ban peit ia ka jingeh jong ki paidbah, ki dorbar shnong bad ki covid 19 komiti, kiba don ha ki jaka ba la shah khang dam bad katei ka dei hadien, ba ula ioh ia ka jing ujor na ki dorbar shnong bapher, ba kynthup ia ka  Maxwellton Estate oxford Hills bad kumjuh na  Mawbah (Barapather) bad ka daw, ka long namar ba kitei kiba don jing suba ba ki don jingpang covid, la shu buh ia ki ha iing, wat haba ki don ka jaka shong jaka sah ka bym biang satia bad nangta, sa ka jingbym ioh ia ka bam ka dih kaba biang.
U Bah Sanbor, u pynshai ba u shu ai jingmut ia u myntri, uba dei u paralok jongu ha ka sorkar synrop.
Halor ka jingkynthoh jong U Dr  Aman War, la ong da U Bah Sanbor, ba ka dei ka jingkren kaba la ialam bakla shi katdei bad u ong shuh shuh, ba u da niew burom shibun eh ia ki nongtrei jong ka tnat ka koit ka khiah, kiba iakhun ia kane ka khlam kynshai.
U Bah Sanbor, u ong shuh shuh ba dei ban mang pisa kham bun sha ki shnong, lyngba ka skhim jong U MLA, na ka bynta ba kin buh ia ki jaka sah ba kyrpang bad ba kin iarap ia ki nongtrei jong ka koit ka khiah.
Halor ka jing ia bhah shuki, kumba la mih ha ki kotkhubor, u bah Sanbor Shullai, u iathuh ba um dei satia uba rhah shuki, hynrei, un iai kohnguh sneng, ia ka jing pynbeit jong ki nongialam na Delhi, hadien ba yn pyndep ia ka por kaba ar snem shiteng bad ula ong shuh shuh ba ka jingeh jong ki paidbah ha ka Constituency, ka dei kaba wan ha khmat duh.
La ong shuh shuh ba U Bah Sanbor, un sa ai ia ka dorkhas sha u myntri rangbah ka Jylla, halor ka jingeh jong ki dorbar shnong lem bad ki  Covid-19 Management Committee.
Shillong: U symbud myntri rangbah ka jylla u bah Prestone Tynsong, u la iathuh ba ha ka jingialang kaba la long mynta ka sngi ka sorkar jylla ka la phah ban sangeh shuwa shipor ia ka jing shohdoh bad jingbam ia ka dohsniang ha ka shnong Lamin bad ia ki shnong ki ba markhap kiba hap ha Amlarem Sub Division.
Haba ia kren bad ki lad pathai khubor na ka liang u bah Prestone u la iathuh ba ka daw ka jingphah sangeh ban shoh doh ne ban bam dohsniang ka long namar ha kine ki taiew ba la dep haduh 15 tylli ki sniang ki la iap bad ia kane la shu suba ba ka lah ban dei ka African Swine Fever.
Na ka liang ki tnad  ri jingri ki la leit ban leh ia ki test ia ki 6 tylli ki sniang ki ba la iap bad phah ia kine ki test sha ka North Eastern Regional Disseases Diagonostic Laboratory  kaba don ha Khanapara,Assam ban lap ia ki daw jong ka jingiap jong kine ki sniang  bad hadien ba ioh ia ka kaiphot  yn sa lah ban pynshai ia ka daw jong ka jingiap jong kine ki sniang ha kane ka shnong Lamin.
U la iathuh ba na ka liang ka tnad ka ri jingri mynta ki la pynlong ia ki jingpynshai paidbah ha ka ne ka shnong ban ai jinghikai ban phikir  bad ban ai ruh ki injekshon ia ki sniang ha ka ne ka shnong ban iada ia ki sniang na ka jingpang; hynrei haduh ba kin da ioh ia ka kaiphot na ka NERDDL ia ka daw ka jingiap jong kine ki sniang ka sorkar jylla ka la khang shuwa shipor ban shoh doh ne ban bam dohsniang ha ka shnong Lamin bad ha ki shnong ki ba markhap jong kane ka shnong.
Ka Tamil Nadu, ka la ieng pyrshah ia ka ain pule puthi jong ka sorkar India, lane ka National Education Police (NEP).
U myntri rangbah ka Tamil Nadu, U  Edappadi K Palaniswami, ula kren shai mynta ka sngi, ba katei ka Jylla, kan nym pdiang satia ia kaei ka ain bad u kwah ba u myntri rangbahduh, un ailad ba ka sorkar Jylla, kan pyntrei kam hi, da la ka jong ka ain ha ka pule puthi.
U myntri rangbah, u pyrshah jur ruh ia ka ain kaba pyntreikam tang ia ki lai tylli ki kyntien, ha katei ka ain jong ka pule puthi ba thymmai, ha kaba u ong, ba katei kan ktah shibun ia ka jingsngew u paidlang ka Jylla Tamil Nadu.
U Palaniswami, ha ka kyrwoh mynta ka sngi, u kren shai ba ka sorkar Jylla, kan pyntrei kam beit da ka jinghikai kaba ar kyntien, lane kaba dei beit da ka ktien Tamil bad ka English.
Na ka liang ka seng DMK, ruh ka pyrshah jur ia katei ka ain pule puthi bad u nongialam jong katei ka seng, U  MK Stalin, u kren shai ba ka jingthmu jong ka sorkar India, ka long ban nion jubor ia u paidlang ka Jylla, da ka ktien hindi bad ka ktien  Sanksrit.
U Stalin, u ong ba kane ka jingleh, ka khanglad ia ka bynta jong ka synshar paidbah, kaba la pyn khamti ha ka riti synshar jong ka ri India.
Shillong: Ki dkhot jong ka Hynniewtrep Youth Council Shillong City hapoh ka jingialam jong u samla Joy Phankon,Organising Secretary jong ka Nongthymmai Circle mynta ka sngi ki la leit ban jurip, ia ka wei ka ing ka ba dang shna ha Nongrimmaw, ha kaba ki nong trei ha kane ka ing kim dei ki trai jylla.
Ha kane ka jing jurip, ki dkhot ka HYC Shillong City ki la shem ba kine ki bar jylla kim shem la don ia ki kot ki sla kiba biang bad  ka la don ruh ka jingpyneh jong ki trai ing, ban pyni ia ki kot ki sla jong kine ki nongtrei.
Ha ka jingia kawang ktien kaba shipor hapdeng ki Trai ing bad ki dkhot ka HYC, la wan tuklar U Rangbah Shnong ka Nongrimmaw bad ki pulit jong ka Beat House, bad na ka liang ki pulit jong ka Laitumkhrah ki la shimti bad kular ban shim khia ia kane ka bynta.
Haba iakren bad ki lad pathai khubor na ka liang u samla Joy Phankon Organising Secretary  jong ka Nongthymmai Circle u la pynpaw ia ka jinglyngngoh bad pynrem jur ruh ia ka dorbar shnong jong ka Nongrimmaw, namar ba kum kane ka por ba dang jur ka khlam Covid-19 ha ka jylla ka dorbar shnong Nongrimmaw ka shah ia kine ki bar jylla ban wan ban trei ha kane ka jaka, ha kaba kane ka lah ban wan rah ia ka jingma ia ki shnong ki thaw.
Shillong: Ka  United Hynñiewtrep Movement Nongstoin circle(UHM), ka la pynpaw ia ka jing sngewkhia jongka, halor ka  jingtwa kaba barabor jong ka Police Station ha Nongstoin bad kaba buh  jingma ia ki paidbah bad wat ia ka police station hi, namar ka jingtwa man ki por khamtam ha ki por slap jur.
Katei ka seng, ka ujor sha U Superintendent of Police, West Khasi Hills bad dawa ba  un peit kyrkieh, ba kan nym mih ka jingma hadien ia ki nongleit nongwan bad ki kali kiba iaid na katei ka surok, kaba don hajan katei ka Police station.
P.
B.
SKi jait pa ki jait kiba ym lah shuh ban jer.
Wat ki khynnah skul, imat la bun kiba shah lympat ha kane ka lyer internet.
Nga iohsngew ba bun ki kmie ki kpa kiba ud ia kane ka jingktah jong ka khamtam ia kiba dang rit rta.
Ha ki katto katne, wat ka jingpule ruh ki sdang ban troin bad pheil syndon.
Ki iing Khristan jong ngi ruh kim lah lait na ka tyrsim jong ka internet.
Nga iohi ia la ki ksiew lajong bad nga tip ruh na ki paralok bad ki para ba ithuh ba ki khynnah ki la shu lapmiet bad byrngia than ha kane ka peit bad ialehkai mobai.
Ngam ong eh kaba sniew hynrei ka don hi la ka jingmyntoi lada ngi nang ban pyndonkam hok ia ka.
Ka jingkylli kaba nga kwah ban buh mynta ba ngin ia puson ka long ‘Katno ngi ai por na ka bynta u Blei bad katno ngi pynlut por ha kane ka kor kaba rit kaba tang kat ka sla kti hynrei ka lah ban khyrwait shabi ia ngi ki jingthaw ba kordor jong u Blei?.
Nga tip shuh shuh ba kito kiba la kyrni da ki kynta ki pynlut por hangto hynrei ban dwai ne pule ia ka ktien jong u Blei kim mon.
U Blei najong u iohi kyndiang ia ngi aiu ngi leh.
To, ngin shim ia kane kum ka jingkyntu bad ngin iit ialade.
To ngin pyrshang ban beh ia kata ka Ri kaba u Blei u la pynkhreh ia kita kiba leh ia ka mon jong u".
Ka jingiaseng ka la wai ha ka por 8 duna 20 minit.
Tang shu wai baroh ki nongwan jingiaseng ki la bamja.
Hadien ka 8:20 minit ki paidbah wan jingiaseng ki la leit lut sah sa tang ka kong Santa, ka khun bad u pyrsa kurim jong ka.
Ka kong Rep ka la pynsong ja ia ki nongtrei bad ia ki ksiew ka kong Santa.
Hadien ka 9 baje jar la kynjah ba la leit ka kong Santa, ka khun bad u pyrsa kurim jong ka.
“Ka jingiasyllok kaba da sngewtynnad shisha bad kaba da iahap shisha bad kane ka por.
Sa ba dei artat ki riewtymmen ki la lah ban pyniapher bun wat ma ngi ruh dang katne ka rta ngi la ithuh ba la pher bun.
Wei haba kren ia ka jingshisha watla ka dei ka kam mynsiem, khlem pep, yn don beit ki ban sngewthut" ong u menkpa.
“Ki bym sngewthuh kumto te phi lah sa tang mano hi.
Ha nga shimet nga da sngew iahap shisha" ong ka menkmie.
“Thei, pyntiew sha saw khun hangto ba ngan dih pyngngad ne phin iadih lang?" la bthah u kpa ia la ka khun.
“To to ia tiewlang" mynjur ka kmie.
Katba ki dang ia dihsha lang baroh saw ngut, ka kmie ka iai pynkynmaw ba kato ka jingkren da u nongiasyllok ka dei shisha.
Ka phai sha u Rangsan bad ka ong.
“Me sngew kumno kato ka jingkren mynne? Me dei ban pyrkhat ba kumno ka tiar kaba rit kan pyniaid ia u briew kat haduh ba yn kylla jingmlien.
Ynda la mlien lah myllen bad ynda myllen ym lah shuh ban lait na ka.
Kaei kaei kaba lah long palat kam ju bha.
Nga ngeit men sa kylla.
Lada mem kylla mynta lano men kylla?"“Nga sngewthuh ba ka long kaba dei.
Katto ka bor jingkren, nga la sdang ban sngewthuh" ong u Rangsan bad u shim uwei u biskit stang.
“Hooid, baroh ngi ia pyndonkam mobai namar ka donkam hynrei ngi hap ban nang ban pyndonkam.
Phi te Hep, nga la i palat shisha.
Mynmiet bad ha kano kano ka por ba ngi iashongkai lang, ngi ngi nang iakren phi pat tak-pa-tak ha ka mobai.
Kato ka jingleh ngam itynnad phi bad ka paw beit noh lada peit bad phi pat u nongleh phim sngewthuh" ong ka Banrilang.
“Haba nga ong kumta pat ngam mut ban ong wat bat mobai shuh ho ioh phi sngewthuh bakla" bynrap biang ka hynmen.
Shillong: Ka seng UHM upper new nongstoin unit mynta ka step, ki la ai sngew bha da ki marbam sha kawei ka long ing kaba sah quarantine, namar kane ka long iing, ka long kaba shem jing eh ban pyndap pynbiang ia ka ing ka sem namar ka dei kaba bylla sngi bad ka bsa marwei haduh 6 ngut ki khun bad ksiew.
Ha ka jing iakhun corona, ka sorkar Uttar Pradesh, ka la ia kynduh ia ka jingeh kaba jur bha ha kine ki sngi bad kata ka long ba ki la jah rngai 1,119 ngut kiba leit test corona bad kata ka long tang ha ki khyndai sngi ba ladep.
La iathuh ba kitei kiba leit shah test corona, ki ai da ki jaka sah kiba thok, ki number phone kiba thok bad ka la buh jingeh shi katdei ia ka sorkar Uttar Pradesh, ba kan wad ia ki.
Kitei ki dei napdeng kiba leit test naduh ka 23tarik haduh ka 31tarik Naitung 2020 bad haba la wad ia ki, ban aiti ia kitei ki jinglap jong ki doktor.
Ha ka jingwad jong ki bor district la lap ia 1,171 ngut bad la leit kit ia ki mar mar sha hospital, hynrei ki dang don mynta sa 1,119 ngut kiba dang jah rngai bad ka jingwad jong ki bor sorkar, ka long lehnohei haduh ha kine ki sngi.
Shillong: Ki don sa 28 ngut kiba ioh pang coronavirus, hynnin ka sngi ha ka Jylla.
Kitei ki kynthup ia 21 ngut ha East Khasi Hills bad kitei kynthup ia 6ngut kiwei pat, 2ngut ki shipai bad 13 ngut ki BSF.
Ha Ribhoi, ki don 5ngut ki shipai bad ha West Jaintia Hills, ki don 2 ngut ki riew paidbah.
Baroh kiba dang don ia katei ka jingpang, haduh mynta, ki long 633 ngut bad kitei ki kynthup ia 518 ngut ha East Khasi Hills.
Na kitei ki kynthup ia 226 ngut ki BSF, 233 ngut ki riew paidbah bad 59 ngut ki shipai.
Ha West Khasi Hills, ki don 5 ngut, Ribhoi 55ngut, West Jaintia Hills 16 ngut, East Jaintia Hills 17, West Garo hills 16, South West Garo Hills 4, South Garo Hills 2.
Kiba la jem na ka jingpang, ki long baroh 264 ngut bad kiba iap 5 ngut.
EKH – 21 (6 Others, 2 AF, 13 BSF)R-Bhoi – 5 (AF)WJH – 2 (Others).
Shillong: Ka leh niam Behdeinkhlam ka Raij Muthlong ha ryngkat ki kyndon ka ain sorkar ka ba la long ha ka 1tarik bad 2tarik Nailar, 2020, ka la long ha Biar Nohrong ka Raij Muthlong ha Thadmuthlong.
Ka lehniam ka la sdang naduh ka 1 tarik Nailar sngi Mushai ha ryngkat ka jingleh niam kumjuh ka shad Uin Talawiar shnong bad haka 2 tarik Nailar dang step sngi Pynkat la pyndep ia ka jing lehniam da u Shutia ka Raij Muthlong kaba ngi khot “ka Sang sngi Khlam" bad haka por shiteng sngi la pyndep shuh shuh iaka jinglehniam da ki rangbah jong ka Raij kum u Langdoh, Sangot, Maji, Shuti, Waheh Trei, Rangbah ki San Kur, bad ki Khyndai knie Khyndai Kpa, ha ryngkat khun shongbri shong khyndaw ka Raij ha Biar Nohrong.
Ha kane ka Lehniam Behdeinkhlam ka Raij Muthlong la wan shim bynta baroh ki khun Sein Raij Muthlong, Sein Raij Thadsning, Sein Raij Mukhap, Sein Raij Rashai, Sein Raij Latymphu bad Sein Raij Pammanik bad baroh ki lawan ban ai ka nguh ka dem Blei ban beh ia kane ka khlam kaba ngi tip ka Covid-19 sha ba saw ba sep ka sngi kaba ngim lah ban iohi shuh iaka naka ne ka sla pyrthei, ha kane ka nguh ka dem blei la shim bynta kum ba arngut naka kwei ka tnat seng ha ryngkat ka social distance ba la bthah da ka ain sorkar, mynta ka sngi la wan sakhi lang u kong san u B.
Langbang ba dei u BDO ka Block Laskein bad u C.
Langbang Acting daloi Elaka Shangpung kum u symbud kongsan.
Shillong:Ka sengbha lang HYC Sengkmie, ha ka kyrwoh ba la phah da u Bah Robertjune Kharjahrin, President ka sengkmie, ka la pyn paw ba dap da ka jingsngew khia ban ioh ia ki jingpyntip na ki para Ri kiba shem jingjynjar ha kum kine ki por bad kine ki duh ia ki lad jingiarap na ka sorkar tang na ka daw ba kim don ia u Aadhar card.
Ki scheme bad ki lad jingiarap kiba wan na ka sorkar India ki la bthah ba ki ba dei ban ioh jingiarap ki dei ban don u adhaar card, kumba ka long mynta ki ba bun hi kim don ia ka adhaar card, bad ka Meghalaya ka dei kawei na ki Jylla ha ka Ri India ba duna bha ka jingshon adhaar ki briew.
Na ka daw ka jingduna palat ki briew ba shon u adhaar bad namar ba bun ki briew ki don ha pdeng ka jingjynjar ha kine ki por, ka seng ka la dep ai jingthoh sha ka sorkar jylla ba ka dei ban kren sha ka sorkar India ban pyllait ia ka jingpan adhaar ia mynta namar don jingsngew ba ka jingiarap ia kiba kyrduh bad kiba shem jingjynjar ka kham kor ban ia kaba pan adhaar card na ki briew.
Ka Seng HYC ka pynpaw sha ka bor ka sorkar jylla ba ki dei ban ia kren ia ka Sorkar India ban pyllait shwa ka jingpan adhaar na ki briew kiba dei hok ban ioh ia ki lad jingiarap na ka sorkar India ia mynta.
Nongpoh: Hynnin ka sngi Saitjian, ki dkhot ka HNYF, 20Mer Circle, ki la leit bna synreit um dawai pyniap khniang ha kiba bun ki jaka ba ialum paidbah hapoh ka shnong Pahammawlein 20Mer, Ri Bhoi District.
Lyngba jong katei ka sngi, kitei ki dkhot ka HNYF, ki la synreit um dawai ha kiba bun ki jaka ba ialum paidbah  ha katei ka shnong, kaba dei ruh kawei na ki jaka kaba la long pdeng ha katei ka thain, ym tang katta hynrei kitei kii HNYF, ki la leit synreit um dawai hapoh ka Toll Gate kaba don ha katei ka shnnong.
Ia katei ka kam ban leit synreit um dawai sha katei ka jaka, la ialam da u Bah Dimon Suting, President ka HNYF, 20Mer Circle, ha ryngkat ka jingdon kiwei dei ki nongialam ka HNYF, Northern Region, kiba kynthup ia u Bah Don Roy Kshiar, u Bah Iaineh Wahlang, nangta ki nongialam shnong ka Pahammawlein 20Mer lem bad kiwei ki riew rangbah.
Haba iadei bad katei ka kam synreit um dawai, u Bah Dimon Suting, u la ong ba ka nongrim kaba la pynlong ia ka seng ba kan shim ia katei ka sienjam, ka dei hadien ba ki la iohi ba katei ka shnong ka dei kaba la longpdeng ia kiba bun tylli ki shnong kiba don ha katei ka thain bad kaba bun na ki paidbah na kiwei kiwei ki shnong ki wan sha katei ka shnong, na ka bynta ban thied ban pet bad ruh ban leit die ia ki mar rep mar riang.
Ka khlam coronavirus, ka nang kiew stet shibun ha India, ha kaba ki don  52,972 ngut kiba ioh ia katei ka jingpang, ha ki 24 kynta ba ladep bad nangta ki don sa  771 ngut kiba iap.
Baroh kiba pang, ki la poi sha ka  18,03,696 ngut ha ka ri baroh kawei bad nangta sa  5,79,357 ngut kiba dang shah sumar ialade bad ki don  1,186,203, kiba la mih na ki jaka sumar bad kiba iap, ki long   38,135ngut.
Ha Assam, U Rakibul Hussain, MLA jong ka seng Congress, u dei U MLA, uba hynniew ban ioh ia ka jingpang khlam corona virus.
U Hussain, u dei U MLA, uba na  Samaguri ha Central Assam bad la iathuh ba ka lok jongu ruh, ka ioh lang ia katei ka jingpang khlam corona.
Nongpoh: Namar ka jing iai ud ki paidbah bad kumjuh ruh ka la dei shisha kaba donkam eh ban kyntiew kynran noh ia ka Byrnihat PHC sha ka CHC, u Bah Sos thenes Sohtun, MLA ka Jirang, u la iai buh ia ki jingdawa sha ka sorkar bad ban pynsngew halor ka jingdonkam ban kyntiew kyrdan noh ia katei ka PHC.
Halor katei ka Byrnihat PHC, u Bah Sosthenes Sohtun, u la ong ba ka la donkam shisha ban kyntiew kyrdan noh, namar u la iohi ia ka jingeh kaba la kynduh da ki paidbah kiba leit ban shim dawai na katei ka Hospital, namar ka dei kaba la ai jingsumar ia ki palat 50 hajar ngut ki paidbah jong katei ka thain, ha kaba ym tang ia ki briew na Meghalaya, hynrei wat kito ki briew kiba la hap sha Assam ruh, ki leit ban shim dawai na Byrnihat PHC.
U MLA jong ka thain, u la phah da ka jingthoh sha ka sorkar jylla lyngba ka koit ka khiah haduh lai sien kynthih, kata ka long ban dawa na ka sorkar ba ka dei ban kyntiew kyndan noh mardor ia katei ka PHC sha CHC, khnang ba kan ai jingsumar kaba janai ia ki paidbah jong katei ka thain.
“Lyngba katei ka jingdawa, nga da kyrmen skhem ba ka sorkar kan sngap ia ka jingdawa jong nga kum u nongmihkhmat ka thain, namar ka dei ruh ka jingdawa kaba don nongrim bad kaba dei ruh ka jingdonkam kaba hakhmat eh jong ki paidbah, na ka bynta ba kin ioh ia ka jingsumar kaba biang halor ka koit ka khiah, ong u Bah Sosthenes Sohtun.
Ha kawei pat ka pat ka liang utei u MLA ka Jirang, u la kyntu ruh ia ka sorkar ba ka dei ban peit kyrpang ia katei ka Byrnihat PHC bad kata ka long naduh ka jingpynbiang ia ki Doktor, ki Nurse lem bad kiwei ki nongtrei ka koit ka khiah, namar katei ka jaka sumar ka dei kaba donkam bha ha katei ka thain khappud bad khamtam eh ha kaba kum kane ka por ba ka jingdon kiba ioh ia ka khlam COVID-19, ka kham jur ha katei ka thain, u la bynrap.
U  BS Yediyurappa, myntri rangbah ka Karnataka, ula ioh ia ka jingpang khlam covid 19 hynnin ka sngi bad mynta, u don ha ka jingshah sumar ha ka hospital ha  Bengaluru.
“Nga la ioh ia ka jingpang  coronavirus.
Nga koit nga khlain bha, hynrei nga don ha hospital, kum ka jing ai jingmut ki doktor.
Nga kyrpad ia kito kiba la ia kynduh bad nga ha ki khyndiat sngi ba ladep, ba kin peit bha ialade" ong U  Yediyurappa ha ka  Twitter.
U  Yediyurappa, ula don 77 snem ka rta.
Na ka jingtieng iap, ia ka khlam coronavirus, uwei u briew, ula duh la  jhor, haba ula sait ia ki pisa jongu, da ka mashin sait jain bad kata ka long ban pynkhuid ia ka pisa, da ka jingtieng, ba ioh ka don jingpang khlam corona virus ha kitei ki kot tyngka.
La iathuh ba utei u dei u briew uba shong ba sah ha ka nongbah Ansan, kaba don hajan  bad ula sait ia shibun ki kot tyngka kiba long kumba  50,000-won (USD 42) ha ka mashin saitjain bad kiba bun na kitei ki kot tyngka, ki la jot lut khoit bad hadien kata, u sa leit sha Bank na ka bynta ban ia bujli ia kitei ki pisa jot.
Ha katei ka jingleit bujli, la siew ia utei u briew 23 million won (USD 19,320), da ka Bank of Korea kaba long mar shiteng na ka jingduh jong utei u briew, na katei ka jingsait pisa.
Ki don sa  1,178 ngut kiba ioh pang khlam COVID19 hynnin ka sngi ha Assam bad baroh kiba ioh pang covid ha ka jylla, ki la poi sha ka 42,904.
U Himanta Biswa Sarma, myntri ka koit ka khiah ka Jylla, u iathuh hynnin ka miet, ba ki don 1,178 ngut kiba ioh pang bad kumta ki don mynta 11,354 ngut kiba ioh pang khlam covid ha ka Jylla.
Katei ka jingpang, ka la shim ia 103 ngut ki jingim briew ha ka Jylla, da ka jingiap sa 4ngut hynnin ka sngi.
Ngi don ha kine ki sngi, kiba eh shibun, na ka daw jong ka khlam coronavirus bad ha kiba kum kine ki sngi, ki don bun kiba sngewthuh bakla, da kaba ong ba uba jynjar u dei tang uba duk, lane uba donkam jingiarap na ki Bank lane na ka sorkar, u dei tang u nong bylla lane u nongdie madan; hynrei ha kaba kum kane ka khep, uba kham heh kam heh jam, u shah shyit na shibun ki bynta jong ka met jongu.
Uba duk, haba u thngan, lah ban iohi ba u thiah lyngkrang ha la phyllaw iing, ha la iing trep lane ba u mih shabar ban wad jing iarap na kiwei pat, hynrei uba heh kam, u trut ia la ka khlieh, u hylla bad u kyrkait briew bad ka daw ka long, namar ba u don shibun ki nong bylla, kiba ap thap na u, u don shibun ki tiar, kiba u hap ban sumar sukher, ban siew ram siew shah bad ha kum kine ki por, u lynniar u kyrthat namar ki jingeh kiba hajar jait u iakynduh.
Kumba la kren haneng, kane ka jingjia kaba mynta, kam pat shym la jia satia, ha ka long rynieng jong ki nongialam jong kano kano ka seng sain pyrthei, kiba dang sah bad ngi mynta; lehse lada dei ha ka rta  jong U LK Advani, Manmohan Singh bad kiwei kiwei.
Ha kaba kum kane ka kut lad, kaba lyngngoh, ka long ba ka jingiarap na ka sorkar India, ka thew tang ia ki nongbylla (kata ruh, tang shi powa ruh kim don), nangta ka sam khaw ruh tang sha kiba don ha ka kyrdan sam lane bam reshon, katba ka jing pyrkhat ban iarap lem ia baroh ki nongshong shnong, imat kam shym poi satia.
Ka sorkar, ka dei kaba la thaw da u paidbah bad kam dei kaba la thaw tang uba duk, lane kam dei kaba la thaw tang uba trei bylla shispah sngi, lane kam dei kaba la thaw tang uba bam khaw reshon bad kumta, ha kaba kum kane ka ia jong ka khlam, ka dei ban don ka jing pyrkhat kaba jynsur bha bad ha kaba kum kane ka por, ka dei ban long ka nuksa, ba ki MLA, ki minister, ki dei ban ieng lain ha khmat jong ki dukan reshon ban pyni nuksa, ba  ym don ba heh, ym don ba rit, ym don minister, hnrei ngi iahap ha kajuh ka kyrdan.
Ka jing dawa ka BJP, ba ia u khaw reshon, uba wan na ka skhim jong ka sorkar India, dei ban sam sha u paidlang ka Jylla, khlem da thew tang ia uba don card reshon, ka dei ka jingai jingmut kaba bha tam bad ka sorkar jylla, ka la dei ban iakren  bad ka sorkar India bad iarap, kat ia baroh lang, ha kaba kum kane ka hiran bah.
Shillong: U nongialam jong ka Hills Farmer, s Union (HFU) u Bah Commander Shangpliang, u la kyntu ia ka sorkar ba kan khang ia ki kynhun shipai ba kin wan ban thied jingthied na ka iew dielang ha Anjalee Parking Lot namar ki paidbah ki syier ban iohi ba ki wan ha kane ka por ba dang kiew ka jingpang COVID-19.
U bah Commander u la ong ba lada ka sorkar ka lah ban nym shah ia ki ba kin wan sha kane ka iew die jhur lang khang ia ki kan bha shibun namar ki paidbah ki don hapdeng ka jingsyier namar kane ka jingpang COVID-19 ka dang kiew ha kane ka nongbah Shillong.
La ong ruh ba kumba ka paw na ka jingpynbna ka tnad ka koit ka khiah ba ka jingkiew kiba shitom COVID-19 na ha ka jylla kadei na ki kynhun shipai.
Kum ka Seng kam don ei ei ban pyrshah ia ka jingwan ki, hynrei ka sorkar kala buh kyrpang ia katei ka jaka die jhur tang na ka bynta ki nongrep ba kin die ia ki jhur.
Katba ki nongdie jhur kiba buh dukan jhur kin wan ban thied na kane ka iew ban rah sha ki dukan shnong.
Kumta na ka liang ka HFU ka la kyntu ia ki bor sorkar ba kin ia kren bad ki kynhun shipai kiba don ha kane ka nongbah Shillong ba kin ym shah ba ki kynhun shipai ba kin wan sha kine ki iew namar kim dei ki nongkhaii jhur.
Jowai: Mynhynin ka sngi Saitjain lai ngut ki heprit ki la ngam jyllop ha ka wah kupli ha ka jaka kaba la tip kum ka Thwai Moolieh.
Kane ka la jia ha ka por ba kitei ki khynnah ki la leit ban jngi ha katei ka wah.
Kitei ki khynnah ki dei kiba la tip kyrteng kum u Sookini Biam 11 snem, U Jim Langstang 10 snem bad u Dapbor Langstang 10 snem.
Ia ka met jong ki la ioh ban sei mynta ka sngi da ki paidbah nong shnong ka shnong Saphai bad ki pulit ka Karompani.
Shillong: Myn hynnin bad mynta ka sngi, ki don da ki hajar ngut ki khar Bangladesh, kiba wan poi ban iaid kai pyngngad ha Wah Umngot, kaba don ha syndah jong u pud u sam bad ka India.
La iathuh ba kitei ki dkhar, ki wan kai sha Wah Umngot, kum shi bynta jong ka sngi shuti jongki, na ka daw jong ka jinglehniam Id ha Bangladesh.
Ha kawei pat ka kyrwoh ba la phah da u President ka seng u Samla Edmund K.
Khongngai, u la pynrem jur jingleh sting ka ki BSF kiba dei ki shipai iada khampud jong ka Ri India kumjuh ia ka sorkar jylla kaba la leh sting shaba palat khlem da shimkhia ha kum kane ka por namar une u jingpang Corona Virus uba baroh baroh ki paidbah ka jylla ki sheptieng bad ki kiar ha ka ban ialum briew ne ban leit sha iew sha hat namar ka jingpyrkhing ka sorkar.
U ne u Nongialam u la ong ba kumno ki BSF bad ka sorkar jylla kim lah ban iada na ka jingwan ki khar bangla mynta ka sngi, ha khmat ka Wah Dawki ha kaba kane ka jaka kaba ki briew na ka thaiñ Dawki bad na ka Thain Riwar ki ju leit sum leit saiñ jaiñ ha kane ka jaka.
Bad kine ki khar Bangla ki wan  khlem pyndonkam Mask bad kumjuh ki social distancing ki la ieng bad ia lum shi kynhun ha juh ka jaka kaba dei syndah bad ki jaka ba ju sum ju siat ki paidbah.
Shillong: Mynta ka sngi, ki la don 18 ngut kiba ioh ia u COVID-19 ha ka jylla.
Na kine ki 18 ngut, 13 ngut ki dei na East Khasi Hills District, 4 ngut kidei na Ri-Bhoi District bad 1 na East Jaiñtia Hills District.
Kiba la koit mynta ka sngi ki long 12 ngut.
Kiba na East Khasi kiba ioh 18 ngut ki long iwei idei iba wanphai na shabar, 3 ngut ki dei na ka Armed Forces, 5 ngut ki dei na BSF katba 4 ngut ki dei kiwei kiwei.
Kiba na Ri-Bhoi District, 3 ngut kidei kiba wanphai na shabar bad 1 I dei I riewpaidbah.
Ha East Jaintia Hills idei tang iwei kata I riewpaidbah.
Haba kheiñ kyllum lang, kiba ioh COVID-19 ha kane ka jylla ka lapoi sha ka 605 ngut kata ha East Khasi Hills 497, BSF 213 , kiwei kiwei 227, Armed Forces 57, West Khasi Hills 5, Ri- Bhoi 50, West Jaintia Hills 14, East Jaintia Hills 17, West Garo Hills 16, South West Garo Hills 4, South Garo Hills 2, katba ka North Garo Hills, East Garo Hills bad ka South West Khasi Hills kim don kiba ioh COVID-19.
La iathuh ba uwei u doktor jong ka NEIGRIHMS uba sumar ha Covid Ward u la iabit ia une u khñiang jingpang na iwei na ki nongpang ba u sumar ha kane ka hospital bad la buh ia u ha Isolation Ward, 1 I nongtrei jong kane ka hospital ruh I la ngat lang ha une u khñiang jingpang, 1 I la ioh ia une u khñiang jingpang na uwei uba la tes positive dang shen, 1 I dei I nongpang ha Civil Hospital, 2 ngut kiba na Ri-Bhoi kidei ki ba wanphai na Bihar, iwei I dei ba wanphai na Assam katba uwei pat u dei u nongshet na ka bynta ka jaka sumar ia kiba pang COVID-19.
Shillong: Ka KSU, Sohra Circle hynnin ka sngi ka la pynpaw ia ka jingsngewdiaw bad ka jingbym hun mynsiem hadien ba uwei u dkhar, u la pyrshang ban shim ia ka jingim jong iwei I longkmie harum jong ka NIT, Sohra.
Kane ka la jia ha ha ka janmiet jong ka miet 30 tarik ha ka por kumba 6:30 janmiet.
Katkum ka jing iathuh jong u President jong ka seng KSU, Sohra u Bah Reebokstar Diengdoh, u la iathuh ba ine I longkmie I la shah thombor ha lynti por ba I wan na jingtrei namar ba I trei ha ka Aganwadi.
U la iathuh ruh ba une u dkhar uba wan thombor ia ine I longkmie u dei uba sah bylla ha kitei ki thaiñ.
U Bah Reebok u la iathuh ba la ioh kem ia uwei na ki dkhar uba suba jur ba u leh ia kane ka kam, hynrei ine I longkmie I la ong ba ym dei ma u.
Te kumta ka Seng ha ryngkat bad ki pulit ki dang thwet jur ia une u briew uba shim kabu ia ka miet ka ïong ha kine ki por ba kynjah bha ki lynti synkien.
Ka jingjia kumba iathuh da u President jong ka KSU, la iathuh ba ine I longkmie ha ka por ba I dang wanphai na jingtrei, I la poi hajan ka Jiva Resort bad harum jong ka NIT, la wan kynsan uwei u briew uba la pajut ia I bad u la thap bad niat ia ine I longkmie sharud surok bad u la ialeh ruh ban ksih ia I, hynrei donbok bad ha kata ka por la wan lap noh kawei ka kali bad une u briew ha kata ka por u la phet krad noh na kane ka jaka.
Haba iohi ia kane ka jingjia une u nongñiah kali u la sangeh bad u la pyntip noh mardor sha u rangbah shnong bad sha ki pulit.
Kumban shu pynkynmaw ba ha kajuh ka sngi shwa kane ka jingjia, uwei u rangbah briew u la iaid na kane kajuh ka jaka katba u dang ialamkai ia ki khun, u la iakynduh ia uwei u dkhar bad u la phah phai noh ia ki bad ym shah ban iaid ha ka lynti ban leit sha NIT.
Halor kane, u Bah Reebok u la ong ba lehse ki lah ban dei uwei na kiba shong ban ap pahara ha NIT, hynrei ym pat thikna kat bym pat ioh ban kem ia uta u dkhar namar katkum ka jingbatai jong I kong, la ong ba une u dkhar u la phet rieh sha kine ki bynta jong ka jaka.
U la iathuh ruh ba ka long kaba jynjar eh haba ka tnad jong ka labour kim shym la shim kyrteng satia ia ki kyrteng jong ki nongtrei kiba wan trei ha kitei ki thaiñ bad hadien ba la kem ia une u nongthombor, ka seng KSU ka la rai ba kin phah mih noh ia baroh ki dkhar kiba wan trei sha katei ka thaiñ bad lada kim mih ka seng kam banse ban pyni da ka bor namar ha kitei ki thaiñ la iohi ba ki dkhar ki la sdang pyni bor naduh ba sdang ka jingjia ha Ichamati.
U President u la iathuh ba ha kine ki por ka long kaei kaei kaba sngewkhia ba ka sorkar ka la ai laitlan ia ki paidbah ban wan hiar sha kane ka jylla haba iohi ki bun kiba wanphai kidei ki dkhar suda, bad kane ka jingwanrung jong ki briew bar-ri sha kane ka jylla ka long be-aiñ bad ka wanrah ruh ia ka dang ka ma sha kane ka jylla khamtam ha ki thaiñ Sohra.
U Bah Reebok u la iathuh ba kin ap ia ka tnad pulit haduh ka sngi nyngkong ba kin leh ia kaba donkam bad lada kim lah, ka seng kan shim lade ia kane ka bynta ban wad ia une u nongthombor bad ban leh ia kaba donkam.
U Lat ka  Tamil Nadu, U Banwarilal Purohit bad u heh duh ka seng BJP ha Uttar Pradesh, U  Swatantra Dev Singh, ki la ioh ia ka jingpang covid 19.
Kitei ki ioh pang hadien khyndiat kynta, ba U Amit Shah, myntri kam poh iing, u ioh ia katei ka jingpang.
Katba kitei ki dang shah sumar na katei ka khlam, la iathuh ba U   Amitabh Bachchan, u aktor ba khraw ka bollywood bad u khun jongu, U  Abhishek Bachchan, ki la ioh mih noh na hospital, hadien ba ki la koit na katei ka jingpang coronavirus.
Ha kawei pat ka khubor, ka Kamal Rani Varun, ka myntri jong ka sorkar  Uttar Pradesh, ka la khlad noh mynta ka sngi, hadien ba ka la ioh ia ka jingpang coronavirus.
Ka Varun, ka shah sumar naduh ka 18tarik mynta u bnai ha ka hospital ha Lucknow, hyrnei, ka la khlad noh mynta ka sngi.
Shillong: Ki nongthoh khubor, ki la iai thoh khubor man ka sngi, shaphang ka khlam coronavirus bad ka jing iabit jingpang, na ki nong iathoh ha Greenword Resort, ha Khanapara, Guwahati.
Na ki nong leit iathoh, la iathuh ba ki don 10ngut kiba ioh pang covid 19 bad nangta sa 13 ngut kiba iabit na kitei ki 10 ngut; hynrei mynta ka sngi, une u nongthoh khubor, ula kylli ia U Dr A War, Director Health Services (MI), la ki nongiathoh ki ioh pang covid ne em bad ka jubab kaba la iathuh da U Director, ka long “Em, ki nongiathoh ki khlem ioh pang khlam".
Ki khubor ki dei ban lyngkot kumne hi kam sngewtynnad.
Straight to the point.
Thait ki khubor ba bunktien kai iaki point bym ler bym serNamar ba I shong tang arngut ha pandal.
Ki Wei pat ki leit shang Shane shatai.
: U myntri ka kam poh iing jong ka ri India u Amit Shah u la ioh ia ka jingpang COVID-19 hadien ba ka jingtes ka la long positive.
Mynta  ka sngi une u myntri ula pynbna sha ki paidbah lyngba ka Twitter ba ula ioh ia kane ka jingpang bad ula pynpaw ruh ba ula leit phah test namar ula suba ba ula don ki dak ki shin jong kane ka jingpang.
U Shah ula iathuh ruh ba ula leit ban shah sumar ha hospital namar ka jingai jingmut jong ki doktor.
Ha ka Twitter u Shah ula ong, “Namar ki dak ki shin ba sdang jong ka jingpang corona, nga la dep phah test bad ka long positive.
Ka jingkoit jingkhiah jong nga ka biang, hynrei nga la leit ban sah ha hospital namar ki doktor ki la ai jingmut ia nga kumta.
Nga kyrpad ba kito kiba la iakynduh bad nga ha kine ki sngi kiba la dep, sngewbha ban leit phah peit ialade.
".
Shillong: U Dr Teibor Rymbai, jong ka Bethany Hospital, ula thoh hynnin ka sngi, ha facebook peij jongu, ha kaba ula ong “Sha baroh ki nongpang jongnga, kiba ha iing bad ki paralok ruh kumjuh.
La test coronavirus ianga, ha ka 29tarik Naitung 2020, kum ka lad jing iada ha shwa ba ngan sdang ia ka kam jongnga ha Bethany Hospital.
La shim ia ka sample da ki nongtrei jong ka Bethany hospital bad ka pyni ba na don jingma corona, ha kaba la test na ka labaratory ha NEIGHRIMS.
La peit biang ia ka sample da ka sorkar, ha ka 31tarik Naitung ha Mati bad hangtei ka pyni, ba kam don jingpang eiei.
Ka pyn artatien jur ianga, ia kano ba ngan ngeit.
Kham mynshw, nga la leh da ka antobodies test ia ka corona, ha U Iaiong 2020, hadien ba nga ioh jingpang shit, ha kaba la test da ka CT Scan bad ka antibodies ban test ia ka jingpang corona.
Wat haduh mynta, ka dang iai pyni ba nga don ia ka jingpang kaba rim jong ka covid 19, katba kum ka antibodies test".
“Kumta ki nongpang jongnga, kiba la ia kynduh ia nga, naduh ka 21 haduh ka 24tarik Naitung 2020, ki dei ban bud ia ki ain bad ki kyndon jong ka sorkar" ong shuh ka jingthoh.
“Nga la don hangne ban iarap bad ngan iai don hangne hi ban iarap.
Ka kam kum u doktor, ka dei ka jingieid ba jylliew jongnga, haduh ba ngan da iap.
Nga ngeit ia baroh, kumjuh ia ki nongpang jongnga.
Phi donkam eiei, sngewbha ban wad ianga ha facebook, phone lane whatsapp.
9774656811".
Ka jingthoh haneng, ka dei kaba la pynkylla Khasi, na ka jingthoh kaba la thoh harum da ka phareng –To all my patients, Family and friends.
I was tested for corona virus on 29 July as a precaution before I resume my duty at Bethany hospital.
The sample was collected by Bethany hospital staffs and it’s come out positive from NEIGRIHMS laboratory.
Sample was again collected by the government on 31st July at Mati which is negative.
It’s quite a confusion for me as what to believe.
Moreover I have antibodies against the corona since April 2020 after i suffered from pneumonia.
Which was diagnosed based on CT scan and antibodies against corona.
Even as of today it is still shows I have past infection of Covid19 based on my antibodies test.
So My patients who have come in contact with me from 21-24 July to kindly follow government rules and protocols.
I was here to help, I am here to help.
Being a Doctor is a passion for me till I die.
I love each and every one of my patients.
Any help you need feel free to contact me on facebook, phone, whatsapp.
9774656811.
Shillong: Kiba ioh pang coronavirus mynta ka sngi, ki long 12 ngut bad ki dei baroh na East Khasi Hills District.
Kitei ki kynthup ia  4ngut kiwei, 3 ngut ki shipai bad 5 ngut ki BSF.
Kiba la jem na ka jingpang, ki long 2 ngut na East Khasi Hills bad ki dei ki riew paidbah.
Kiba don ia katei ka jingpang, ki long 609 ngut bad ki kynthup ia 506 ngut na East Khasi Hills.
Ki BSF 223 ngut, ki riew paidbah 226 ngut, ki shipai 57 ngut.
Ha West Khasi Hills, ki don 5 ngut, ha Ribhoi 46 ngut, West Jaintia Hills 14, East Jaintia Hills 16, West Garo Hills 16, South West Garo Hills 4.
Ka khlam coronavirus, ka kiew da 54,736 ngut hynnin ka sngi.
Kumta kiba ioh pang khlam ki la poi sha ka 17lak ngut tam ha ka Ri.
Kiba iap ki long 853 ngut hynnin ka sngi bad baroh kiba iap, ki la poi sha ka  37,364.
Shillong: Ka seng H.
Y.
C Riwar Mihngi Circle ka dap da ka jingsngew kyndit hadien ka jingkhlad kynsan U Bah Bilat Khongkrom (Ex Rangbah Shnong, Ex Sordar) ka Shnong Pyrnai.
Ka jingduh noh ia une u Riew Rangbah ka long ka jingduh nong kaba khraw ym dei tang ia ka ing ka sem ia ka Shnong Hynrei ia ka Thaiñ Riwar baroh kawei namar une u Rangbah u la Synniang shibun ia ka shnong kumjuh iaka Raid kum u Nongialam uba stad u la kyntiew shibun ia ka thaiñ Riwar kumjuh ia ka shnong ka thaw, ka raid.
Ka seng ka phah ia kane ka kyrwoh sngewlem sha ka ing ka sem jong U Bah Bilat Khongkrom ba u Blei Trai Kynrad un pyntngen ia ka ing ka sem jongu baroh kawei, ong ka kyrwoh na U bah Edmund Khongngai, President ka HYC Riwar Mihngi.
Ka jingiap na ka jingdih iad lieh ha Punjab, ka la poi mynta sha ka 86 ngut.
U Amarinder Singh, myntri rangbah ka Punjab, ula hukum hynnin ka sngi ban weng kam shipor ia 7ngut ki nongtrei, ka tnat Excise bad sa hynriew ngut ki pulit.
Ka sorkar ka la pynbna ruh ban siew bai lutksan kaba T.
2lak marwei, ia kito kiba iap.
Ka jingiap ha Tarn Taran, ka la poi sha ka 63 ngut, 12 ha Amritsar bad 11 ha Batala jong ka Gurdaspur.
“…U Jisu u la leit sha ka shnong ba la khot, ka Nian…U briew uba la iap u long u khun nyngkong jong ka… riewkynthei…Haba u Trai u la iohi ia ka, la pyndap ia ka dohnud jong u da ka jingisynei ia ka…U Jisu u la ong, “Ko Samla to khie joit, nga ong ia me.
" (Loukas 7:11-14).
Ka khlam Corona ka la pynjulor ia ka jingim- naduh ka bylla sngi ki rangli-juki, ka kamai kajih, ka pule-puthi ki nongshong shnong haduh ka ioh ka kot jong ka Jylla bad ka Ri.
Ngin donkam ia ka kambah kaba khraw ban khyllie bad pynim biang ia ngi na kane ka jingjulor kaba shyrkhei.
Hapdeng ka khlam ngi kyrmen ia ki kambah bad jingpynkhiah.
Ki khun bynriew satlak ka pyrthei ki ia-duwai, ki ia-pan, ia-kyrpad bad ia-khun ban ioh ka jingpynkhiah bad ban shem ki lad ki lynti ban iada ia ka jingim na ka khlam.
Ki jingthoh Gospel ki iathuh shaphang ki kambah ba u Jisu Khrist u leh ha kane ka pyrthei bad kine ki kambah ki long ka bynta ba kongsan jong ka jingim, ka jngtrei bad ka mission jong u.
Ka jingim bad jingtrei U Jisu Khrist kam shym la long kaba jrong, naduh ba la pynbaptis ha ka wah Jordan haduh ka jingsah narphna ia u ha u Lum Kalbari, u Jisu u la pynjia long kumba lai phew tylli ki kambah.
Ka jwat ban pule bad sngewthuh ia ki kambah u Jisu Khrist.
U S.
J Samartha u ong, “kam long kaba jem ban thoh shaphang ki kambah bad ban pynlong ia ka khubor ba ki don kiba larkam ha kane ka juk stad.
Ha kajuh ka por pat, ki kambah ki dei ki sakhi kiba pynpaw shynna ia ka bor bad maian Blei kaba treikam lyngba u Jisu Khrist uba la wan longbriew sha ka pyrthei bad uba treikam hapdeng bad ryngkat ki khun bynriew na ka bynta ban pynlait im bad pynlait luid ia ki briew".
Ia ki kambah u Jisu Khrist dei ban pule da ka iit khmih jong ka pyrthei bad ka imlang sahlang kaba ud jynjar sat.
U Cecil Hargreaves ha ka kot, The Miracles of Jesus (Ki Kambah U Jisu), u ong, “ki kambah ki dei ka jubab jong u Blei ia ka jingduwai ba hok bad ka jingiam kthang u Jisu ryngkat bad ki khun bynriew kiba shem shitom bad kiba shah ban bein".
Ki kambah ki jia long ha ka por, ha ka Ri bad ka imlang sahlang ba u Jisu Khrist u im bad treikam.
Kumta ngim lah ban pynshai shynna ia ki kambah U Jisu khlem da pule bad sngewthuh ia ka por bad ka jaka ba u Jisu u im bad ia ka jinglong jingman jong kato ka juk.
Ngim lah ruh ban pule ia ki kambah shabar na ka jylli ba u Jisu u treikam.
Ngim lah ban shim ne rah ia kine ki kambah bad ban mutdur ne pynbor ba ki dei ban jia long mynta thik kumba ki la lah jia ha ka por u Jisu.
Ki kambah u Jisu ki don aiu ban ong? Kaei ka dor bad jingmut jong ki ha kane ka juk, khamtam eh hapdeng kane ka khlam? Hato ki ai jingkyrmen? Katba ngi dang puson, ka long kaba sngewsih ba ka kambah ka la iaid lait noh na kawei ka longkmie kaba la duh noh ia i khun iba ka la pun ha ka 28 tarik u Naitung 2020, tang namar ba kam shym la lah ban ioh ia ka jingsumar ha ka por kaba biang na ki Hospital ha ka Nongbah.
Lehse, kiba bun kiwei ki kambah ki la iaid lait noh na ngi ha kane ka por khlam.
Ka Gospel u Loukas 7:11-14 ka iathuh shaphang ka kambah ba u Jisu u leh ban pynim pat ia u khun ka riewkynthei na ka shnong Nian.
Ki kyntien na kitei ki dkhot ki ong, “…la pyndap ia ka dohnud jong u da ka jingisynei ia ka…" Ki kambah kiba u Jisu u leh ki mih na ka mynsiem jong ka jingsngew synei bad jingsngewlem.
Hynrei ha u Jisu kam dei tang ka jingsngew, ka “jingsngew" la ka long ka jingsngew synei ne jingsngewlem ka long tang kumne, u/ka briew haba ki iohi ia ka jingjynjar kiwei ki lah ban sngewlem ne sngewsynei, pynban ki shu peit sngewlem na pajih bad kim kner ki kti ban iarap.
Ha u Jisu kam kut tang ha ka jingsngew, U Jisu u iashim bynta lang bad ki briew kiba shah ban bein, kiba shem shitom bad kiba shah jynjar.
U iam kthang bad u iakhun ryngkat bad ki, bad na ka bynta jong ki.
Ha kata ka jingiakhun u leh ia ki kambah bad ki kambah u Jisu Khrist ki mih na ka mynsiem ka jingiatip lem bad na ka jingkyang kaba jam jong ki briew kiba shem shitom bad kiba shah jynjar.
U Jisu u ia buh kti lang bad ki paidbah ban leh ia ki kambah.
Ha ka jingpynim pat ia u Lasaros, u Jisu u hukum ia ki para shnong bad ki para marjan kumne “pyntyllun noh ia u mawkhang" (Ioanis 11:39).
Ha kane ka khep ym tang u Jisu uba leh ia ka kambah, hynrei ki para shnong ki ia shim bynta lang ha kaba pynjia long ia kane ka kambah.
Ha kane ka juk, lehse ym lah ban mutdur bad ym lah ban pdiang ba u briew uba la iap bad ba la dkut mynsiem un lah ban khie im biang bad mihpat.
Hynrei khlem artatien da ka mynsiem ka jingiatip lem bad da ka jingiashim bynta lang ngi lah ban khyllie biang iwei ia iwei na ka jingduh jingkyrmen, ngi lah ban pynkhiah ia kiba pang bad ngi lah ban ai pat ka jingim ba pura bad ba dap kyrhai ha ki rangli ki juki, ki nongbylla sngi bad ki nongshong shnong.
Hapdeng kane ka khlam ngi ud bad iam, U Blei lyngba u Jisu Khrist ruh u ia ud bad iam ryngkat bad ngi.
U Jisu u iakhun ryngkat bad ngi.
Ngi don ka jingkyrmen ba ki kambah ki jia bad kin iai jia namar ba ngi iohi ia ka mynsiem iatip lem bad ka mynsiem ba shit rhem ha ki nongtrei ASHA, ki Anganwadi, ki Dorbar Shnong bad ki samla kynthei bad shynrang kiba trei shitom phra la ka sngi ban iarap bad kyrshan ia ki para briew bad ki nongshong shnong ha kane ka por khlam.
Niuma, khlem da klet ruh ia ki Nurse, ki Doctor bad ki riewstad kiba sumar ia kiba ioh pang covid-19 bad kiba dang iai thud bad trei minot ban shem ia ki dawai, ki lad jingsumar bad jingiada na kane ka khlam.
Sa kawei ka kambah kaba ma ngi ki nongshong shnong ngi dei ban pynjia long hadien ba la shem ia ki dawai, ki lad jingsumar bad ki lad jingiada.
Kata ka kambah ka long kane, ba baroh ki nongshong shnong salonsar ki dei ban ioh ia kita ki dawai, ki lad jingsumar bad ki lad jingiada khlem da pyniapher kyrdan ne jaitbynriew bad dei ban pynioh ia ki ha ka dor kaba jem bad ba biang briew, kaba ki rangli ki juki bad ki nongbylla sngi ki kotbor.
Nalor nangta ngi dei ruh ban pynthymmai bad pynim pat ia ka koit ka khiah bad ka sumar pang (Health Care) ha baroh ki shnong ha ka Jylla.
Ki kambah ki jia hangne ha pyrthei bad u Jisu u leh ia ki kambah ha ka pyrthei kaba pang, kaba duk, ba kyrduh bad ba iapthngan.
Ka pyrthei kaba ban bein bad ba khnoit bein ia ki para briew.
Ki kambah ki jia namar ba U Blei u iashim bynta lang bad ngi ki briew kiba ud jynjar sat.
Ki kambah ki mih ym tang na ka mynsiem sngewsynei, hynrei na ka mynsiem iatip lem.
U Jisu u dei u briew uba ka ktien bad ka kam ki ia iaid ryngkat.
U John Chyrsostom, u kpa ka Balang hyndai u ong, “u Jisu u pynkhreh ia ka jingtrei jong u da ka ktien bad hadien pat un sa pynthikna bad pynskhem da ki kambah.
" Ha ki Kam Ki Apostol 2:22, la pynkynmaw ba ia ki kambah la pynjia long da u Jisu u khun jong u briew, u briew uba la pynkyntang.
Ym tang katta, u D.
S Cairns ha ka kot , The Faith That Rebels (Ka Jingngeit Kaba Ieng Pyrshah), u ong ba u Jisu u don ka jingngeit kaba ieng pyrshah ia ki bor bymman bad ki runar kiba ban bein bad khnoit bein ia ki para briew bad kiba pynjot ia ki para jingthaw.
Da kane ka jingngeit kaba ieng pyrshah U Jisu u leh ia ki kambah.
U Blei un kyrkhu.
Ki don sa  1,457 ngut kiba ioh pang covid 19, hynnin ka sngi ha Assam bad kumta baroh kiba ioh pang, ki la poi sha ka  41,726 ngut.
U Himanta Biswa Sarma, ha ka tweet jongu, hynnin ka miet, u iathuh ba  ka  Kamrup Metro District, ka don 275 ngut kiba ioh pang thymmai bad sa 136 ngut ha Dibrugarh bad sa 116 ngut ha Sonitpur District.
Haduh mynta, ki don 11,265 ngut kiba don ia katei ka jingpang ha ka jylla Assam.
Haduh mynta, ki don 101 ngut kiba iap ha Assam bad kitei ki kynthup ia lai ngut kiba iap ha ka sngi saitjain.
Na kitei ki lai ngut kiba iap, ki kynthup ia U Bah Morning Pohleng (40), uba shong ba sah ha Cachar District.
Shillong: Ka Deputy Commissioner, East Khasi Hills, hynnin ka sngi, ka la pyllait noh, na ka jingkhang dam ia ka Demseiniong, Assam Rifles Signal Unit, Nongsohphoh, Upper Mawprem bad ka Lower Lachumiere, Hopkinson Road na Stephan Hall sha Gold Gym, Maxwelton Estate na jingkieng Harrison sha ka liang kamon, kaba leit sha Rilbong, sha iing ka Meghna Marak, kaba don mar pyrshah bad ka ophis ka Arts and Culture, sha ka liang ka diang ka surok Captain Clifford shaduh sha iing U JN Bawri.
Shillong: U Director ka tnad ka koit ka khiah u Dr Aman War u la iathuh ba haduh mynta ka sngi 24 ngut ki briew ki dei ki ba iabit ia u khniang jingpang Covid-19 na NEIGRIHMS hospital bad 11 ngut ki dei ki ba iabit na Civil hospital,Shillong.
Haba iakren bad ki lad pathai khubor, u Dr War u la iathuh ba na kine ki 24 ngut ha NEIGRIHMS hospital; 13 ngut ki dei ki nongtrei jong katei ka hospital kiba kynthup ia uwei u Doctor bad 6 ngut ki nurse, katba kiwei pat ki dei ki nongpang bad ki nongap pang.
Lah ban pynkynmaw ba ka jingpang Covid -19 ha NEIGRIHMS hospital ka la ioh ban pur sted ha kane ka Hospital ka long na uwei u Shipai BSF u ba la wan ban phah sumar ha kane ka Hospital, hynrei haba la test nyngkong ia u ka test jong u ka long negative, kumta la thiah noh ia u ha jaka ba thiah paidbah ne ka General ward, hynrei tang hadien 9 sngi une u shipai BSF u la pyni ba u don ia ki dak ki shin jong u khniang jingpang Corona Virus bad haba la leh test la shem ba u long Covid positive.
U Dr War u la iathuh ruh ba ha Civil hospital ki briew ki ba la iabit ia kane ka jingpang ki long 11 ngut kynthup ia ki nurse,ki nongtrei, ki nongpang bad ki nongap pang ha kane ka hospital.
Halor ka jingpur sted jong ka jingpang Covid-19 ha Civil hospital, ka long na ka jingioh pang Covid-19 jong uwei u Doctor na kane ka Hospital.
Shillong: Ka Out Patient Department (OPD) jong ka Shillong Civil Hospital kan khang khyrdep shuwa na ka bynta arsngi kata ha ka 2 tarik bad ka 3 tarik u Nailar na ka bynta ban synreit dawai bad ban pynkhuid ia baroh ki bynta jong kane ka hospital.
U Medical Superintendent (MS) jong ka nongbah Shillong, u Dr.
S.
S.
Nongbri u la iathuh ba kin sa bteng biang ia ka contact tracing ia baroh ki nongtrei jong kane ka hospital bad ia baroh ki nongpang bad kiba ap ia ki nongpang ha kine ki arsngi.
Ha kine ki arsngi, kin sa tes noh shuwa ia baroh ki nongtrei kiba donkam ban shah tes kyrkieh.
“Nga la ai ka order sha baroh ki doktor, ki nongtrei, bad sha ka nursing superintendent ban nym pat pyllait ia ki nongap nongpang ne ia ki nongpang na ka Civil Hospital kat bym pat pyndep ia ka contact tracing," iathuh u Dr.
Nongbri, uba dei ruh u Joint Director jong ka Health Services (JDHS).
Haba kyrpad ia ki paidbah ban iaishah lem bad ki ha kine ki arsngi, u la iathuh ba kin iaid shakhmat tang ia ka jingsumar ba kyrkieh lane ka emergency services.
“Ngin tes ia baroh ki nongpang, kiba wan sha ka emergency service, na ka bynta u COVID-19 da ki rapid antigen test," iathuh u Dr.
Nongbri.
Halor ka jingpynkhuid bad ka jingsynreit dawai ha baroh ki bynta jong ka hospital yn leh da ka Hospital Infection Control Committee.
“Ka thong jong ngi ka long ban ai jingiada bad ka jingsumar ia ki paidbah.
Kadei ruh ka kamram jong ka hospital ban pynthikna ba kin nym don kiba iohpang COVID-19 haba wanrung ha ka hospital," la iathuh u Dr.
Nongbri.
“Ki paidbah kin nym don jingtieng haba wanrung ha kane ka hospital shisien ba ladep ban pynkhuid ia ka hospital bad ki jaka sawdong jong ka," la pynkut u Dr.
Nongbri.
Shillong: Ka ophis treikam jong ka District Magistrate mynta ka sngi ka la pynbna ba ia ka building jong ka Kong Julie Kharthangmaw kaba don ha Block-D, Nongrimmaw bad ka iing jong u Bah Anil Toi, Lower New Colony, Laitumkhrah, ka compound jong u Abdul Bari bad I Kong Sanisha Kharlukhi kaba don ha Mawbah Barapathar, ka Block II jong ka Mawiongrim naduh ka building jong u Bah Talas Massar haduh Flower Nursery, ka block IV jong ka Mawiongrim ba sdang na ïing jong I M.
R.
Nongrum haduh ïing jong I H.
Marweiñ bad ka Block IV jong ka Mawiongrim kaba sdang na ïing jong I G.
Lyngdoh haduh ka ïing jong I S.
Nongrum bad ia ka Laitkor Nongdaneng bad ka Laitkor Rngi, la pynbna kum ka Containment Area.
Halor kane, la khang pyrshah ban pynlong kano kano ka tamasa, ban iamih briew, ban iaid ban ieng ha surok bad ban plie kino kino ki dukan ha kine ki jaka.
Kumjuh ruh la iathuh ba hadien ba la pyndep ia ka contact tracing bad ba la ioh ia ki report jong ki high risk contact, ka ophis jong ka District Magistrate ka la pynbna ba ia ka Demseiñiong, Assam Rifles Signal Unit, Nongpasoh, Upper Mawprem, Lower Lachaumiere bad ka lynti ba na Stephen Hall shaduh Gold Gym la pyllait noh na ka containment area.
Kane ka rai ka long hadien ba ka tnad jong ka koit ka khiah ka la pyntip ba ym don na ki high risk contact kiba ioh ia une u khñiang jingpang hadien ba la pyndep ia ka contact tracing.
Ka sorkar India, ka la pyn kylla kyrteng noh ia ka tnat human resource development (hrd) sha ka tnat Education lane ka pule puthi bad ka jingmut ruh ka kham shai, ban ia kaba kren kyllum, na ka kyntien ban tei ia ka longbriew man briew lane human resource.
Ha kine ki sngi, ba ka jing pynkylla kyrteng, ka dei ka mat, kaba donkam bha ban ioh nam ioh burom, kumta la shu sngew iahap hi, ba ka kyntien Education, kan long noh ka kyrteng kaba iahap, ha  kine ki sngi.
Ka jingjer kyrteng ia ki tnat sorkar bapher, ka dei kaba la leh (imat) naduh ka por jong ka sorkar phareng bad kumta ngi iohi, ba kum ka tnat shna surok lane Roads Construction la ai kyrteng da ka Public Works Department (PWD), nangta ia ka tnat sam um, lane water supply, la ai kyrteng Public Health Engineering bad nangta ia ka tnat ri jingri lane Veterinary la ai Animal Husbandry bad ki don sa kiwei pat kiba ki kyrteng jongki, kim da iahap satia na ka jingtreikam.
Ka jingmut jong ka kyntien public works, haba shu ia kylla sha ka ktien khasi, kaba mut, ka jing ia  trei kam jong ki paidbah bad kam pyni, ba ka dei ka tnat shna surok, nangta sa ka kyntien public health engineering, ka thew ia ka tnat kaba peit ia ka koit ka khiah bad kam iahap satia bad ka kyntien sam umbam umdih bad kumjuh ka kyntien animal husbandry ruh, ka don ia kyntien kaba kyllain bha, ban sngewthuh ba ka dei ka tnat  kaba peit ia ki mrad lane ri jingri.
Lyngba ka jing pyn kylla kyrteng ia ka tnat Education jong ka sorkar India, lehse, ka la bha, lada kiwei ki jylla, kin shim nuksa, na ka bynta ban jer noh da ki kyrteng kiba beit ne iahap kyntien,  ia ki tnat sorkar bapher, kumba long ka tnat Finance, kaba dei ia ka kam pisa, ka tnat Home, kaba peit ia ka shongsuk shongsain, lane ka tnat  defence, kaba dei ia ka tnat iada ri, housing kaba dei ia ki kam shna iing bad ka tnat health, kaba dei ia ka koit ka khiah.
Ha kane ka juk computer, ha kaba ki kyntien, ki iai mih da ki hajar bad ki phew hajar tylli, kiba thymmai bad nangta, ha kaba ka rukom thoh bad ka rukom pyrkhat, ka iaid beit ha ka mat ka mat, kumta kan jin da la bha, lada ka sorkar India, kan shim ia katei ka rukom pyrkhat ia kito ki tnat kiba don ha ka jingpeit jongka bad nangta sa ki sorkar Jylla ruh, kin bud ryngkhi ia kiwei pat ki tnat sorkar.
Ka jingjia ba sngew triem sat, hynrei ka kut khlem da don kano kano ka jing ia sngewsih bad kata ka long ba u bsein iong, u leit rung hapoh patlun jong uwei u nongbylla, katba u dang ioh thiah lyngngai.
Mar ia kyndit naba thiah, haba u sngewthuh ba u don u mrad uba rung ha ka patlun jongu, ula khie mar mar bad ula hap ban shu ieng bad snoh ialade ha uwei u paia, haduh ban da wan poi ki nongkem bsein.
Ka khubor jong ka Times Now, ka iathuh ba katei ka jingjia, ka jia ha ka shnong   Sikandarpur ha  Uttar Pradesh ha ka thain Mirzapur.
Utei u briew, u dei U  Lovekesh Kumar bad u la thiah lang bad kiwei pat ki para nong bylla mar ia dep bam ja miet.
Kitei ki ia leit ha katei ka jaka, na ka daw, ba ki leit sieh ia ki katto katne ki nar ilektrik ha katei ka shnong.
Na ka jing ioh thiah u kyndit thret, haba u iohsngew ba ka don ka mrad kaba heh kaba par ha ki khohwah jongu bad mar kumta, ula khie joit bad leit ieng ialade ha baranda, haduh hynniew kynta.
La ring ruh ia ka video kaba lyngkot bad pyni, ba U Kumar, u shu ieng sah ha uwei u paia, haduh hynniew kynta.
Ka la dei ka video, kaba khring shi katdei ia ki khmat jong ki nongpeit kai, ha kaba da ki hajar ngut ki la ia peit ia katei ka jingjia.
Donbok ba utei u bsein, um shym la puh satia bad kumta ka jingjia kam shym la poi sha kaba sniewbok ia U Kumar.
Ha ka buaid jaw sheh, uwei u mahajon die jhur, ula ioh tuh ia ka sopti  Personal Protective Equipment (PPE) na kawei ka  hospital, hynrei sniewbok, ba u ioh pang corona syndon ialade.
Utei u mahajon die jhur, ha ka jing buaid jaw sheh, ula leit tam ia katei ka sopti, na ka hospital ha Nagpur; da ka jingmutdur, ba ka dei ka sopti kup slap, namar ba u leit iaid ha ka por ba ka jur bha ka jinghap slap.
Ka khubor jong ka Sakal Times, ka iathuh ba utei u dei uba im ha ka kam die jhur bad ynda la mih na dukan jhur, ula iaid ruma rutit, namar ba ula buaid jawsheh bad ha ka jingbuaid bhor, ula leit hap ialade ha kawei ka nala bad ula mynsaw ruh.
Ha katei ka jing mynsaw, la leit rah ia utei u briew sha Mayo Hospital, ha Nagpur, ba un ioh jingsumar malu mala, hynrei ha ka por, ba mih, ula i bang ia katei ka sopti kup slap bad ula phong ia katei ka sopti bad leit sha iing, ha kaba u da iathuh sarong, ba ula thied ha ka dor shi hajar tyngka bad ba ka dei ka sopti kup slap.
Hynrei kito kiba iohi, ki la thikna ba ka dei ka sopti PPE bad ki la pyntip mar mar sha ki nongtrei ka koit ka khiah bad ki nongtrei ka koit ka khiah, ki la leit ban knieh ia katei ka sopti na utei u briew, ha kaba ki la thang noh hangtei hi hajan iing.
Mar ia dep thang ia ka sopti PPE, ki la test ia ute u nongdih bad ki la lap, ba ula ioh ia ka jingpang khlam covid 19; hynrei donbok ba ki iing ki sem, kiba ia don lang bad u, kim shym ngat satia ha katei ka jingpang khlam.
Shillong: U Director ka tnad ka koit ka khiah, u Dr Aman War u iathuh ba ki don 33 ngut ki briew kiba ioh jingpang covid mynta ka sngi.
Na kine 27 ngut ki dei na East Khasi Hills District, ha West Garo Hills District uwei bad ha RiBhoi District 3 ngut bad uwei ha East jaintia Hills District.
Haba batai shai shaphang kine ki briew ki ba la test covid positive mynta ka sngi, u Dr War u iathuh ba ha East Khasi Hills District 27 ngut ki briew, kiba la test covid positive ki kynthup ia ki 3 ngut ki shipai BSF, 8 ngut ki Arm forces bad 16 ngut ki riew paidbah bad na kine ki don 7 ngut kiba wan phai na shabar ka jylla.
Katba 7 ngut ki dei ki high risk contact jong ka Civil hospital kynthup ia ki 4 ngut ki nongtrei jong ka Civil hospital kiba kynthup ia ki nurse bad ki nongtrei jong katei ka Hospital; katba 2 ngut ki dei ki nongap pang bad uwei u nongpang ha katei ka Hospital,katba 2 ngut ki dei ki High risk contact jong ka NEIGRIHMS hospital.
Ha RiBhoi District 3 ngut kiba la test covid positive mynta ka sngi kynthup ia ki 2 ngut ki Arm forces bad uwei u riewpaidbah;ha East Jaintia Hills District i dei iba die jingdie ha Ladrymbai, ha West Khasi Hills District u dei u ba dang shu wan phai na shabar jylla bad West Garo Hills District uwei u Armforces.
Ha ka jylla 599 ngut ki briew ki dei ki ba don ia ka jingpang covid -19 bad 252 ngut kiba la ioh jingkoit pura kynthup ia ki 8 ngut kiba la ioh jingkoit mynta ka sngi kine ki dei na East Khasi Hills District 7 ngut ki Shipai BSF bad uwei u riewpaidbah.
Ha East Khasi Hills District ki don 496 ngut ki briew ki ba don ia Ka jingpang Covid -19, ki Shipai BSF 218 ngut ki riewpaidbah 224 bad ki arm forces 54 ngut.
Ha West Khasi Hills District 5 ngut, ha Ri Bhoi District 46 ngut, ha West Jaintia Hills 14 ngut, ha East jaintia Hills 16 ngut ha West Garo Hills District 16,ha South West Garo Hills District 4 ngut bad ha South Garo Hills District 2 ngut,5 ngut Ki briew ki ba la khlad na kane ka khlam.
Ki sample kiba la dep ban phah ki long 37,728 tylli ki ba long negative ki long 36,341 tylli bad ki ba dang ap ka result ki long 531 tylli bad ki ba la wan phai na sha bar ka jylla ki long 24,343ngut.
[ba bteng] U peit sha bad ka Rida ka shu sngap jar.
U Panah um suk mynsiem namar kam kohnguh shai.
“Phi kloi ne em ban kular…? Kular mynta.
!" La ong u Panah“Hooid.
to…" La phai ktien ka RidaKumta hi u ieng noh na jaka shong bad u ong artat ia ka ruh“Ianoh ngin leit noh.
".
Baroh arngut ki ia kam suki jai la ki kjat, ryngkat ka iakren shaphang kata ka sobjek jingieid haduh ban da poi ha Police Bazar.
U Panah u ialam rung dihsha ia ka ha Regal Restaurant.
“Phin bam da ei.
? La kylli u Panah“Katba phi bam ngan bam.
" La jubab ka RidaU Panah u order da u shaw shiteng bad u pan tam pliang kawei ban shu ia sam lang nangta.
“Rida sngewthuh mynta ba nga ieid ia phi da ka jingieid ba janai.
" La ong u PanahU Panah u la thmu lypa ha la ka mynsiem ban ym aili ia ka hynrei ban ioh beit ia ka.
Katba u nang peit ia ka katta ruh u nang shoh ieid.
Ynda la mih nangta beit ki pynbeit la ka kjat sha iing artat ka bneng ruh ka la jan sa ban kem dum.
Shuwa ban poi ha iing, u Panah u la nang phah leit shuwa noh ia ka Rida shakhmat.
“Khie nang leit shuwa noh maphi sha khmat…" U la ong“Balei pat…?" La kylli ka Rida“Shu leit beit seh….
" u la hukum“Tieng ia i Mei ne…?" La kylli pat ka Rida“Em khie shu nang leit…" U la ong biangKumta ka Rida kam ong ei ei shuh hynrei ka shu leit la ka leit.
Ynda ka la rung ha iing, ka Kmie jong ka, ka la sdang ban tohkit“Pha wan naei haduh katta por….
?" Ka Rida ka la shu sngap …“Pham don ktien….
?" Ka la kynhed biangKa Rida ka dang shu sngap beit hi ka leh kum bym ioh sngew….
Kumno kumne mynta kane ka khynnah imat la don kaei re kaei… Katta ka la nang dom.
Ka la kylli biang“Rida iathuh balei pha slem klass katta…?" Ka la kylli biang“Ba slem hi te… Wan donkam….
" Jubab tang dep ka RidaKatba ka Kmie Ka nang hylla shaphang ka jingjah slem… Ka da ong artat ap ynda wan u Kpa ngan sa iathuh, ka Rida pat kam salia ka la rkhie pynban bad ong“Long iathuh ia balei kein….
?"Hamar kata ka por la wan mih u Panah.
Kumta hi ka Kmie ka la iathuh wut wut“Peit kane ka khynnah ruh ka dang wan katta por…" U Panah u la peit sha ka Rida bad u la wiat rymmuin“O balei pat… Haba slem hi te …" U la ong“O mynta te mo….
ym long kren shuh… Balei kumne haba ym ju slem shu, kumno kan leit wai klas haduh da miet…?" Ka la phai ktien biang ka Kmie.
“Sngap noh wat hylla than ka Rida ka la sngewthuh hi…" La ong u Panah.
Marsien ong u Panah kumta, ka Kmie ka Rida ka la dom hi ria ka mynsiem…“To pha la ioh mon mynta ba la don ba kyshan sa ia tip hi shato, ka jot ka bha….
Ngam tip shuh.
"Ka Rida ka la shu peit sha la ka Kmie bad ka la sngew dom lang ; hynrei u Panah pat u la shah sha ka.
“Haba kren Mei da sngewthuh …" La ong ka Rida.
Ha kata ka miet la mih ka jingiania ktien bnum shi bnum… Hynrei ka Rida ka la shu sngap namar ba u Panah u la nang kyrshan bad iakren na ka bynta jong ka.
Ka jingiania na ka bynta ka Rida, ka la pynmih ka jingiadom jong ka Kmie jong ka bad u Kpa jong ka haduh ba ha kata ka miet u Kpa u khlem leit thiah lang shuh kumba ju long.
Ka Rida pat ka la don ka jingsngew sheptieng ia lade namar ka tip ba kaei kaei ka bajia baroh; ka dei namar u Panah hi.
Ha kata ka miet ka la shu thiah rit mynsiem watla ka don ha la kamra.
Shillong: U bah Ernest Mawrie, President jong ka seng  BJP, Meghalaya Pradesh, u la thoh sha U  Conrad Sangma, myntri rangbah ka Jylla, ha kaba ula kyrpad ba un sam khaw lang sha kito ki longiing baduk, kiba la shah iehnoh, na ka thup jong ka  National Food Security Act, 2013 (NFSA).
U bah Mawrie, u kynnoh ba ka jingshah weng jong kitei ki longiing, ka dei namar ba ka jing bym larkam ka sorkar Jylla, ban pynrung ia kitei ki longiing bad ha kaba kum kane ka khlam, ka dei namarkta ban kynthup lang ia ki ruh.
U bah Mawrie, ula ong ruh ban ia kaba kynnoh ia ka sorkar India, ba kan shym la mang satia ia u khaw, ia kito ki bym don card reshon, ba kin ioh ia ka bhah jong ka  PM Garib Kalyan Anna Yojna; ka sorkar Jylla, ka die ban sngewthuh ba kam ai reshon card, ka dei ka kam jong ka sorkar Jylla.
“Ha ka jaka ba ngin buhrieh ia la ka jong ka jing bym larkam, ngi dei ban iarap ia kiba don bad kiba dei hok ban ioh ia ki skhim jong ka sorkar India, lyngba ka  NFSA bad ban pynbeit kyrkie ia ki jing leh bakla" ong ka kyrwoh jong ka seng BJP.
Ka jingdih iad lieh ha Punjab, ka la pyniap ia 62 ngut ki briew, haduh mynta ka sngi bad ki pulit, ki la kem mynta ka sngi sa arngut ki briew, namar ba ki dei kiba don bynta ban shet ia ka kyiad, kaba long bih, ong ka khubor.
Kiba iap, ki bun eh ha ha ki distrik jong ka  Tarn Taran, Batala bad ka Amritsar.
19 ngut ki briew, ki iap ha  Tarn Taran, 11 ha Amritsar bad 9 ngut ha   Batala nalor kiwei pat bad la iathuh ba ia katei ka kyiad kaba long bih, la shet ha ka shnong  Muchhal, jong ka Amritsar District.
U President jong ka America, U Donald Trump, u pynbna hynnin ka sngi, ba un khang shi syndon ia ka jing trei kam jong ka  TikTok, kaba dei ka video apps, kaba na China, ha baroh kawei ka ri jong ka  United States.
U Trump, u iathuh ba katei ka apps video, kan lah ban shah khang noh naduh mynta ka sngi saitjain, ha kaba un pynmih da ka hukum jongu, kum U President jong ka Ri bad u kren shai ruh, ba um mynjur satia ia kano kano ka kompeni na America, ba kan thied dih ia ka jinglong trai ia katei ka kompeni  TikTok.
Kiwei pat ki khubor, ki iathuh ba ka apple Inc, ka la weng ia  29,800 ki apps kiba na China, kiba kynthup ruh ia  26,000 ki jingialehkai kiba la thaw na China.
Katei ka dei ka jingleh jong ka apple, ban pynduh jait ia ki jingialehkai kiba khlem don ia ki laisen kiba biang kiba la pynmih da ki kompeni bapher na China.
Tang mynta u naitung, la iathuh ba ka kompeni apple, kaba ju pynmih ia ki smarphone kiba bha tam, ka la weng ia 2,500 tylli ki apps jong ka China bad kitei ki kynthup ia ki jingialehkai kum ka   Zynga bad ka Supercell.
I Bah Telson Syiem i khun jong i Bah Beliwel Chyne bad i (Late) Binoris Syiem, i kurim jong i Kong Ibanylla Chyne bad i kpa jong i Dameshuwa Chyne.
Iba trei ha Directorate of Information and Public Relations, ( D.
I.
P.
R, Shillong).
Iba shong ba sah ha Jaiaw Langsning Block-3 ila khlad noh haka 1st August 2020 bad ka jingleit on tep ia i kan long haka 3rd August 2020 haka por 2:00 baje nohphai sngi ha u lum jingtep ka Balang Presbyterian Jaiaw.
Ki pulit ka Chile, ki la jied ia saw tylli ki ksew ba kynsai tam, ba kin shah hikai, na ka bynta ban wad ia kiba pang corona ha katei ka Ri bad ka jingwad ka long, tangba kin sma na ka syep jong u briew, uba don ia katei ka jingpang corona.
Katei ka buit, ka dei kaba ka Chile, ka la shim lyngba ka jingjop jong ka UK, ha kaba ka lap ia ki nongpang corona, lyngba ka jingsma jong ki ksew.
La jied ia saw tylli ki ksew, ba kin shah pyntbit bad kitei ki kynthup ia ki ksew  labrador bad ki golden retriever bad kitei ki dang shah hikai pyntbit ialade ha ka nongbah Santiago.
Ki ksew, ki dei kiba la ju lah ban lap ia ki nongkhaii droks, da kaba shu sma, ia kiba kit bom ha met bad mynta la hikai ia ki, ba kin wad ia ka jingpang  malaria, cancer bad ka jingpang Parkinson ruh.
U Lieutenant Colonel Cristian Acevedo Yanez, director jong ka  police specialty training school, u iathuh ba ki ksew, ki khlain palat 50 shah ia ki briew, ha ka rukom sngap thuh jongki bad kumta ki lah ruh ban lap ia u khniang jingpang  coronavirus.
Na ka bynta kito kiba shong shnong ha Meghalaya ki bym pat tip ia ka shnong Laitkseh, kane ka don tang kumba 7 kilo metre shathie na Nongkasen kaba markhap bad ka Markasa.
Kane ka shnong Laitkseh ka jngai tang kumba 26 km mihngi na Nongstoin.
Kane ka long kawei na ki shnong baheh, ba paw nam bad ba la rim bha ha West Khasi Hills District.
Ka don kumba 432 tylli ki tnum iing bad kumba 2731 ngut ki khlieh briew.
Ki ba duk bad kiba kham tlot bor ha ka ioh ka kot ki don kumba 260 tnum iing.
Kiba don Card Ration ki don kumba 347 tnum iing lada kheinlang ia ki Card AAY, PHH bad NFSA.
Na ka Civil Supply bad Consumer Affairs jong ka sorkar ka shnong ka ioh tang 8151 kilo gram u khaw bad 928 litre ka umphniang sharak ha ka shi bnai.
Kam ioh satia ia ka shini bad u Atta kumba ju ai mynshuwa.
Ban bud-dien bha ia ka jingioh khaw bad umphniang sharak ha shnong ka don ka Village Vigilant Committee ban khmih halor ka jingsam hok ia ki mar ration (PDS items).
Na ka bynta u bnai May bad June, ka shnong ka la ioh ruh ia u khaw ba 5 kg shi khlieh briew bad u dai u ba 1 kg shi tnum iing shi bnai ba dei na ka bynta ka Lockdown ba ai ei kyrpang da ka sorkar India ba lamkhmat da u Narendra Modi.
Ban jubab ia ka jingkylli na une u nongthoh, u Bah Hamly Thongni, u SORDAR jong ka Laitkseh bad u Bah Kainsing Kharrit, u SORDAR jong ka Upper Laitkseh ki la jubab shai kdar ba kham bun na ki nongshongshnong jong ki, ki dei ki nongrep bad ki mar-rep kiba kongsan ba ki rep ki dei u kba, u phan, u riewhadem bad u Biskot.
Ki la iathuh ba la bun snem mynta u Biskot u long u mar-rep bakongsan (cash crop) u ba la wanrah ia ka jingkylla ha ka ioh ka kot.
Ia u Biskot la wan thied bad kit na shnong bad na ki shnong ba marjan, da ki nongkhaii na Assam.
“Mynta ka dor u Biskot ka la neh la katto katne bnai T.
25/- shi kilo.
Hynrei mynta la shitom ban pyniaid iew sha Assam ne shawei namar ba khanglad ka Khlam Covid-19.
Hynrei ngi ngeit ba ka sorkar kan iarap ban thaw lad lem ban ioh shalan sha Assam bad kiwei ki jylla, kynthup sha Bangladesh", la ong ki nongsynshar shnong kynthup ia u Chairman jong ka Football Tournament Committee Laitkseh Sports Club, u Bah G.
J.
L Sangriang.
Nalor ki nongrep, ki don ki nongtrei sorkar kumba 4 per cent, ki nonghikai skul kumba 24 ngut, ki nongkhaii kumba 2 per cent ei ei, ki nongbylla kumba 30 per cent, nongai dawai kynbat kumba 10 ngut, ki nongkhem kumba 8 ngut, nongri masi kumba 10 ngut, nongri sniang bad syiar kumba 80 per cent bad ki nongri blang kumba 5 per cent.
Ki bym don khyndew lajong ki don kumba 11 tnum iing.
Nangta ha Laitkseh kim don khlaw shnong, tang ki khlaw kur bad khlaw shimet.
Kaba sngewtynnat ka long ba baroh ki tnum iing ki la ioh ding ilektrik.
Katkum ka jingiathuh jong u Sordar ka Upper Laitkseh bad u sordar jong ka Laitkseh bad kiwei ki riew rangbah bad longkmie, ka shnong Laitkseh ka la iohpdiang bun jait ki jingnoh synniang na ka sorkar bad na kiwei.
Haka liang ka thoh ka pule ka Laitkseh ka la ioh jingiarap na ka sorkar na ka bynta 5 tylli ki L.
P skul, 3 tylli ki U.
P skul bad kawei ka Secondary skul.
Na ka Health ka la buh kawei ka Sub-Centre bad 3 ngut ki Asha katba ka PHC pat ka don ha Nongkasen.
Ka PWD ka la ai ia ka state road na Nongkasen-Laitkseh-Marngor-Phyllut bad na Laitkseh- Mawlaisyiem- Umkrem.
Ka PHE ka la ai um kor hynrei kam biang satia, ha ki bnai ba rang bad kham bun na ki nongshongshnong ki ioh um na ki tyllong um lajong ha kper lane na ki shyngiar ne pung tong um ba la shna hi.
Na ka Agriculture lah ban ioh ia ka P.
M Kissan ka ba T.
10,000/- uwei u nongrep kumba la kular da u Minister ka Agriculture bad ki la don katto katne ki nongrep kiba la ioh Power Tiller lyngba ka Subsidy.
Na ka Horticulture pat don tang khyndiat ngut ki ba la ioh Poly House bad ka shnong ka la ioh ia ka Pack House lane ka Godown ban buh ia ki mar-rep.
Don ruh katto katne ki skhim ba la leh Convergence bad ka MNREGS.
Don ruh katto katne ngut ki nongrep kiba la ioh ki symbai subsidy bad Sboh.
Na ka Fishery ki la don tang khyndiat ngut kiba la ioh Skhim shna pung dohkha na ka Aqua Mission.
Hynrei kine kim pat da seisoh ei ei.
Na ka Animal Husbandry bad Veterinary ym pat don jingiarap skhim ei ei, lait noh tang tengkhat eh ki don kiba wan ai dawai injek ia ki jingri.
Na ka soil bad Water Conservation ka la wanrah ia ka skhim Watershed, Springshed bad ka thung dieng.
Na ka Forest bad Environment ym shym ai skhim ei ei ia ka shnong.
Na ka Water Resources pat ka la ai skhim ring um rep ha Tiehiong bad Kynskong, ki ar tylli ki pyntha rep kba.
Na ka Community Block Development la ioh shibun ki skhim kiba ym lah jer kyrteng lut, hynrei ka skhim kaba kongsan bad kaba la pynkylla dur ia ka shnong hi ka dei ka MNREGS ne ka skhim 100 sngi.
Kane ka skhim ka long ka jingmyntoi bad jingkyrkhu shibun ia ka shnong.
Na ka liang jong ka Sports Department kam pat lah ban iarap shibun ia ka Laitkseh Sports Club lait tang ki tiar jong ka table tennis bad ki tiar ialehkai cricket.
Na ka Social Welfare ka la ai jingiarap ia kiba Anna, ia ki riew tymmen, ia ki riew kynthei, ki longkmie bym don tnga shuh, ki tiar ialehkai jong ki khynnah bad ki khyllung.
Na ka ICDS ka la ai peisa ban shna 2 tylli ki iing ICDS centre, ka ai ia ki marbam ba tei met ia ki khyllung khynnah- kum u khaw, dai, shini, ka dud, Shana, atta, shira bad kiwei kiwei.
Ka la thung ruh ia 4 ngut ki Anganwadi worker.
Na ka Tourism Deptt pat kam shym la ai ei ei ia ka Laitkseh haduh mynta.
Na u MP u la ai skhim ban shna Building Secondary School bad ka jingkieng iaid kjat, na ki MLA la ioh skhim ban shna jingkieng iaid kjat, Dorbar Hall, CGI sheet, skhim repair iing bad na ki MDC la ioh skhim ban shna jingkieng iaid kjat, shna madan ialehkai.
Na ki seng treimon sngewbha la ioh khaw na ka HYC bad na Ram Krishna Mission ha kane ka por lockdown.
Haba phai sha kiwei pat ki bynta ha shnong Laitkseh ki don 5 tylli ki kynhun niam, ka balang Presbyterian 261 tnum iing, Katholik 128 iing, All one in Christ 9 tnum iing, ka Balang U Blei (Ecclesia) 15 tnum iing bad ka Balang U Blei Meghalaya & Assam 19 tnum iing.
Wat la ki kynhun balang ki bun hynrei kam don satia ka jingiakynat ne iashun hapdeng jong ki.
Nangta, ka shnong ka la don bun bha kiba la pyndep ia ka Bachelor degree, khyndiat eh kiba la pyndep ia ka Master degree, don ruh khyndiat eh kiba la pyndep ia ka MBBA ba MCA.
Don uwei u khun shnong u ba kyrteng u Norbertstar Marngar u ba la ioh ia ka District bad State Award ha ka kam hikai skul bad iwei ba la paw ha ka kam act phlim, I Kong Aibiang Marngar, ha ka phlim ‘Tang bad phi’ bad ‘u Mawnongrim’.
Shuh shuh, napdeng ki khun shnong ba la noh synniang da u khaw na ka bynta kiba duk ha shnong u long u Bah Shemming Marngar u ba la noh synniang ruh ha kiwei ki bynta bad u Bah G.
J.
L Sangriang u ba la noh synniang radbah ha ka liang ban kyntiew ia ki kam Sports bad ha kiwei ki bynta hapoh shnong.
Ka Laitkseh Sports Club ka la paw nam bha ha ka jylla ha ka kam sports dei namar ka jingnoh synniang jong Jong une u Rangbah.
Katkum ka jingiathuh jong ki Sordar, ki riew Rangbah bad ki longkmie, ka shnong Laitkseh mynta ka paw nam bha na ka bynta rep Biskot bad ka jingshalan ia u Biskot shabar jylla.
Ka shnong Marngor ruh ka paw nam bha ha kane ka bynta.
Ia u symbai Biskot la wanrah ha Laitkseh da u Babu Norbertstar Marngar na Mawkyllei ha ka snem 1958 hynrei la pynkhraw ia ka rep Biskot ha Laitkseh da u bah Nestar Lyngdoh bad hadien la kyntiew ia kane ka rep ha shnong da ki nongshongshnong jong ka Laitkseh hi.
Nangta, kane ka shnong ka la paw bha ha ka jylla hadien ba la pynkhraw ia Open Laitkseh Football Tournament da ka Laitkseh Sports Club naduh ka snem 2015.
Naduh kane ka snem haduh 2019 ki paidbah na kylleng ka jylla ki tuid sha ka shnong Laitkseh ban peit hun ia kane ka Football Tournament.
Mynta ka snem ka la thut noh namar kane ka khlam Covid-19.
Kane ka shnong ka paw bha ruh namar mynshuwa ka paw nam bha ha liang ba shna ia ki tiar nar kum ki wait bapher bapher, ki sdie, ki mohkhiew, ki sum, ki lyngka, ki khiew, ki pliang bad kawei.
Ka la paw nam ruh ha ka shna ia ki jingdeng ksiar, thain ia ki jingthain babun jait, ka paw nam ruh na ka bynta ban shet ia ki jait jingbam tah sha bapher bapher da u khaw khasi paka khamtam u Pusaw, Pusyep, Putharo, Pumaloi, Pukhlein bad kawei kawei ki jait jingbam babang.
Ka shnong Laitkseh kaba hap hapoh ha HIMA Myriaw, ka paw nam ruh na ka bynta ka jingiaid beit iaid ryntih bad ba la synshar da ka suk ka sain hapoh ka shnong ka thaw naduh ki por barim haduh mynta mynne.
Ka Dorbar shnong ka long borabor ha ba kut ka snem, man la ka snem.
Ha kane ka dorbar la iashim bynta man la u khlieh jong ka iing bad ki dkhot jong ka Executive Committee jong ka shnong.
Lada ka khlieh jong ka iing ka dei ka kynthei (longkmie) ma ka ka hap ban leit shim bynta ha ka dorbar shnong.
Ki mat jingiatai sani ha ka dorbar ki long nyngkong eh ban pynsngew ia ka proceeding jong ka dorbar kutsnem ka ba la dep long, ban iakren halor ka General Report jong u Secretary, ka report na u Secretary jong ka integrated cooperative society, ki report na ki Sub-Committee bapher kynthup ia ka report na ka Development Sub-Committee, ka report na ka Vigilant Committee, ka Auditors’ Report, ka report na u Finance Secretary bad ban shim ia ki rai.
Ki heh ki hain kiba la poi-jngoh ia ka Laitkseh ha ki snem ba mynshuwa ki dei u Bah Martle Mukhim mynba u la long u Minister, ka Vice- Chairman ka Nehru Yuva Kendra, u Bah Prestone Tynsong, Dy.
Chief Minister, u Bah Vincent Pala bad u Bah P.
R Kyndiah, u Dr.
Mukul SANGMA bad u Purno SANGMA, Speaker barim ka Lok Sabha bad Chief Minister barim ka Meghalaya.
Ka shnong Laitkseh ka dawa ban kyntiew noh ia ka Laitkseh Health Sub-Centre sha ka PHC bad ban kyntiew noh ia ka Nongkasen PHC sha ka CHC.
Ban plie noh ia ka iew Mar-rep hajan Lad Umroi ban shalan beit sha Assam bad kiwei ki jylla bad ban ithuh noh ia u Biskot kum u mar-rep.
Ba ka PHE kan pynbiang pura noh ia ka Laitkseh Water Supply Scheme ka bymlah ban pynbiang umdih ia ka shnong ha ki bnai rang tyrkhong.
Ka shnong Laitkseh ka la kiew shaphang ha bun ki bynta, ki nongshongshnong ki la shai bha bad ki la kham roi ha ka ioh ka kot, hynrei une u nongthoh u la lap ba ka surok na Nongkasen sha Laitkseh ter ter sha Marngor- phyllut shakhmat ka dang sniew palat bad kumjuh ruh ka surok na Laitkseh sha Mawlaisyiem shaduh Umkrem ka sniew bha bad ym pat siang rong naduh mynta.
Kumjuh ruh ka surok na Nongkasen-Mawkaton ter ter shaduh Jaidoh ka dang sniew palat bad ka paw tyngkrein ba ka PWD Sub-Division Nongkasen kam kheinkor ban khmih ia kine ki surok kiba la rim bha.
Sa kawei ka bynta ba ka Laitkseh ka dei ban leh ka long ban buh bha ia ki bui (registers) ban buh jingkhein thik pa thik ia ki nongshongshnong bad bun ki bynta ki ba donkam jong ka shnong ban suk haba iadei bad ki bor sorkar bad ki bor hima bad kiwei ki agency bapher bapher.
haka English ia u biskot ki khot kyrteng kumno?iathuh ia ia kyrteng Jong u biskot haka English??.
U myntri jong ka sorkar Madhya Pradesh, uba peit ia ka tnat bor ding, U  Pradhuman Singh Tomar, myn hynnin ka sngi, ula leit ban pynkhuid hi dalade ia ka painkhana, ha ka ophis jong U Commissioner, ha Gwalior.
Ha ka por, ba utei u myntri, u leit jngoh ia katei ka ophis, kawei ka nongtrei kynthei, ka la ujor ha u myntri, ba ka jaka leit shabar ia ki kynthei, ka jaboh palat bad mar kumta, ula pan ia u synsar bad kiwei pat ki tiar ban sar ia katei ka painkhana bad ula dei dalade hi ban sar bad pynkhuid, ha kaba la iarap lang da ki nongtrei kiba don ha katei ka jaka.
U Tomar, u la ong ha ki nongthoh khubor, ba ki painkhana jaboh, ki buh jingeh ia baroh, khamtam lei ia ki kynthei.
Kiba ioh pang covid 19 ha Assam, ki la poi sha ka 40 hajar ngut, hadien ba ki don sa  1862 ngut kiba ioh pang thymmai hynnin ka sngi.
Na kitei kiba ioh pang, ki kynthup ia  281 na Kamrup (metro), 202 na Kamrup (Rural), 140 na Cachar, 129 na Sonitpur, 117 na Dibrugarh, 114 na Nagaon bad 105 na Jorhat.
Baroh kiba dang don ha ka jingpang, ki long 9,811 ngut bad kiba iap, ki la poi sha ka 98 ngut ha katei ka Jylla, da ka jingiap jongki 4 ngut hynnin ka sngi.
Shillong: Uwei u doktor uba la iathuh ba u la ioh ia u coronavirus, u dei uba la shim shuti mynta la shi taiew tam.
Ia kane la iathuh da u Dr.
Kyntiewlang Sanmiet, uba dei u Nodal Officer bad u nongaiktien jong ka Bethany Hospital.
U Dr.
Kyntiewlang Sanmiet, u la iathuh ba kumba dei ka rukom jong ka hospital, kino kino ki doktor ne ki nongtrei ki dei ban shah tes shwa na ka bynta u COVID-19 shwa ban trei kano kano ka kam na ka bynta ka bha ka miat jong ki paidbah ha katei ka hospital.
U la iathuh ba ia une u doktor la tes ha ka 29 tarik u Naitung bad la paw ba u la ioh ia une u khñiang jingpang bad la kit noh mar mar ia u sha Corona Care Centre na ka iingsah jong u.
Hadien kane, la tes biang arsien ia u ha ka 30 tarik u Naitung bad la paw ba um don shuh ia une u khñiang jingpang bad u la don hapdeng ka met ba khiah krat.
Une u doktor u la ong, “Une u virus udei uba thymmai bad ym don jingtip bha shaphang une u virus, bad kan poi ka por ba ki briew kin ioh negetive hadien ba ki la paw positive.
Namar kane, ngi pyntip sha ki paidbah ba kim dei ban sheptieng namar ka jingkoit jong ki nongpang kan wan beit ha kano kano ka khyllipmat.
"U Dr.
Kyntiewlang u la iathuh ba ka hospital OPD bad baroh ki jaka treikam jong ka hospital ki dang plie beit, bad ia ki paidbah la leh screening, la tes shwa ia ki bad la pyrto ia ki ban ia ieng kham jngai kumba dei ka jingbthah ka sorkar.
Haba kylli ia ka long ka man ha hospital bad ki nongtrei, u la iathuh ba ki la leh katba lah ban ber dawai bad ban pynkhuid pynsuba ia ka hospital bad ia ki nongtrei la ai ia ki mask, ki PPE bad la spray dawai ia ki khnang ba kin lait na une u khñiang jingpang bad ba kin nym wanrah ia u khñiang jingpang COVID-19 hapoh ka phyllaw bad hapoh jong ka hospital.
U la iathuh ba ka jingsumar ka dang iaid shakhmat bad kam don kano kano ka jingtieng jingsyier hapdeng jong ki, namar ba la shem ba ym don uwei ruh hapoh katei ka hospital ba ioh ia u COVID-19.
Shillong: Ka khlam coronavirus, ka la nang kiew jur ha ka Jylla, ha kaba haduh mynta ka step, kiba ioh pang thymmai, ki long 33 ngut.
Ha East Khasi Hills, ki don 26 ngut bad 15 ngut ki dei ki riew paidbah, 8 ngut ki shipai bad 3 ngut ki BSF.
Ha West Garo Hills, u don uwei, u shipai BSF.
Ha Ribhoi, ki don 3ngut, ba kynthup ia uwei u riew paidbah bad 2 ngut ki shipai.
Ha West Jaintia Hills, ki don uwei, East Jaintia Hills uwei, ha West Khasi Hills uwei.
Kiba la jem na ka jingpang mynta ka sngi, ki long 7ngut bad kitei ki dei na East Khasi Hills, ha kaba 6 ngut ki dei ki BSF bad uwei u riew paidbah.
Kiba dang don ia katei ka jingpang, haduh mynta, ki long 631 ngut ba ha East Khasi Hills, ki don 527 ngut.
Ki BSF, ki don 250 ngut, ki riew paidbah 223 ngut, ki shipai 54 ngut.
Ha West Khasi Hills, ki don 5 ngut, ha Ribhoi 46 ngut, West Jaintia Hills 15, East Jaintia Hills 16, West Garo Hills 16,  South West Garo Hills 4, South Garo Hills 2 bad baroh kiba la jem na ka jingpang ki long 220 ngut bad kiba iap, ki don 5ngut.
Shillong: U Director ka tnad ka koit ka khiah u la iathuh ba na ka bynta ban pynlait ia ki jingeh jong ki briew kiba sah ha ki jaka ba shah pynhap hapoh ka Containment area ka tnad ka koit ka khiah ka la pynrit noh ia ki Containment area bad ha ka jaka jong kane la iathuh noh  da ka Micro Containment area.
Haba batai shai halor ka Micro Containment area  u Dr War, u iathuh ba  mynta kin ai Containment area tang ia kato ka kyntoit ne ka ing kaba don ki briew kiba pang Covid positive khnang  ba ki briew ki ba sah ha kine ki shnong kiba pynhap hapoh ki Containment area kin ym mad ia ki jingeh.
U la ong ruh ba ha ka jingtest kiba la dep pynlong ia ki test bun na ki briew na ki containment area ki long negative, kumta la long ban ai containment area tang ia ki ing ba don ki nongpang Covid.
U la ong ruh ba lada ioh bun ki nongpang covid na kino kino ki shnong, tang hangta hi lah ban ai Containment area ia baroh kawei  ka shnong.
Ki alien lane ki jingthaw ba khyllah, ki la nang thikna, ba ki don ha ka pyrthei, lane lehse ba ki wan kai sha ka pyrthei (lada ki dei kiba don ha kiwei pat ki met  bneng).
U Scott C Waring, uwei na ki stad bud dien ia kitei ki jingthaw ba khyllah, u pyndonkam da ka google earth ban wad ia kitei ki jingthaw bad u lap, ba ha antarctica, u don uwei u alien, uba don ia ka jingjrong kaba 22 metre bad la lap bad buddien ia u, haduh ba un da rung ha kawei ka jingkhang kaba don ha rud duriaw kaba dei hi ka jingkhang kaba jrong palat ia ka 22 metre.
Hajan jong utei u alien, ka don ka jingkhang kaba jrong bad kaba heh bha bad kaba kylluid, ba un rung un mih utei u jingthaw, uba jrong 22 metre antad, ong U  Scott C Waring.
U Waring, ha ka jingthoh, kaba la pynmih hynnin ka sngi, ha ka kotkhubor  Express ha UK, u ong “Nga la lap ia u jingthaw khyllah, uba heh kynsha, ha Antarctica bad u don hajan jong kawei ka jingkhang kaba heh bha, kaba suk ba un rung un mih".
Hadien ka jinglap jong U Waring, ka Google, ka la pynthikna ba ha katei ka jaka, ka don shisha, ka krem, ha kaba ka jingjrong jongka, ka long palat ia ka 22 metre.
U Warring, u iathuh ba kum kitei ki jingthaw kynsha, la ju lap ia ki shyieng ki shynrong met jongki, ha Russia, kiba don ka jingrong kaba 4-5 metre bad kane kaba mynta ruh, u iathuh ba ka dei kaba shondur da u satellite bad kam don jing buhrieh satia bad ka long kaba shisha nadong hadong.
