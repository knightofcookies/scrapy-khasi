20,000, nangta sa ki number kiba kut 11,22, 33,44,55,66,77,88,99 bad ter ter ka dor kan sdang naduh T.
15,000.
Shillong: U bah Dasakhiat Lamare MLA ka NPP na Mawhati konstitwensi u la ong ba katkum ki rikod kiba u la ioh lum haduh mynta, dei u bah Julius Dorphang u MLA ba leh bha tam ia ka Mawhati konstitwensi napdeng baroh ki MLA barim jong katei ka konstitwensi.
“Katkum ki rikod kiba nga ioh haduh mynta hi dei u bah Julius Dorphang uba la leh bha palat ia ka Mawhati, dei na katei ka daw ba watla u don hapoh phatok ruh u ioh vote haduh katto" ong u bah Dasakhiat Lamare.
U bah Dasakhiat uba la pynrem salit ia u bah Julius ha ka elekshon kaba dang shu dep u la ong ba ym pat don MLA ha Mawhati uba la leh bha ia ki paidbah kumba leh u bah Julius.
“U la leh bha shisha ia ki paidbah, hynrei sniewbok noh ba u don hapoh phatok" u la ong.
U la ong ruh ba ka jingdon u bah Julius hapoh phatok ka la pynduh nong shisha ia ki paidbah ka Mawhati konstitwensi ha kaba bun ki skhim kiba dei ba npoi ki sahkut lut.
“Ki don bun ki skhim kiba dei ia ka Mawhati ki la sahkut lut, na ka MLA skhim khambun ki dei ki SRWP.
Ki don kiba nga lah pyllait ma nga ruh, dang shen nga la pyllait T.
28 lak ki skhim jong u bah Julius sha kito kiba la ioh ia ka Work Order hynrei ki bym pat ioh pisa, ngam kwah ban bat ka dei ka hok jong u, nga pyllait beit" ong u bah Dasakhiat uba la iathuh ba bun ki skhim u ba hJulius kiba la sahkut naduh u snem 2015-16, 2016-17.
Utei u MLA ka Mawhati u la ong ba ka Mawhati konstitwensi ka dei ka konstitwensi kaba dang sahdien shisha bad ka jingeh kaba u ia kynduh mynta ka dei kumno ban pyntuid ia ka roi ka par sha katei ka thaiñ bad u don hapdeng ka jinglynga mynsiem naba ki kam pynroi kiba donkam ban wanrah ki lah bun palat.
“Nga la thep lut ia ki jingdonkam baroh khoit hynrei ngin dang hap ban ia ap kano ka ban ioh kano ka ban duh, ngin ym lah ba nioh lut shisien ioh namar kiwei pat ki MLA ruh ki donkam sha ki konstitwensi jong ki ngin hap ban ia sam ban ia kot lang katba ia ioh" u la ong.
Haba phai sha ka surok u la ong ba ia ka UG road kaba 80 kilomitar u la pynrung da ka Inter State Connevtivity Scheme bad kiwei pat u la pynrung da ka PMGSY bad napdeng kitei don kiba la dep ia ka bynta ba nyngkong ban pyntrei kum ka Sonidan bad kiwei bad don pat kiba ym pat sdang kaba u la ioh ia ka mang tyngka na ka bynta ka 40 kilomitar.
Nongstoiñ: Ka jingiakhun Pre Quarter Final kaba ar jong ka lympung Rani Motor’s Knock out Football Tournamement RMKOFT bala pyniaid da ka Laitkseh Sport Club LSC kan long biang mynta ka sngi ha kaba ka kynhun ialehkai jong ka Lawban SC kan iakhun pyrshah ia ka Mawlai SC.
Katei ka jingiakhun ka ban long hapdeng kitei ki ar tylli ki kynhun kan sdang ha kapor 2:00 PM ha ka madan Mawkynjoin Laitkseh bad lah ruh ban ong ba katei ka jingiakhun Pre Quarter Final kaba ar kan long ruh ka jingiakhun ka ban itynnad bha.
Kumta na ka liang jong ka Tournament Committee jong katei ka lympung sa shisien ka khot ka wer ia baroh ki paidbah riew ieid phutbol jong ka thaiñba kin wan ban sakhi dala ki jong ki khmat ia katei ka jingiakhun ka ban long ha pdeng kitei ki ar kynhun.
Shillong:Ka Rongbiria Seng Kut SnemCommittee, jong ka Seng Khasi, Mawkhar ka la pyntip ba kan don ka Rongbiria Seng Kut Snem ka Seng Khasi Kmie ha ka sngi U Blei, ka 18tarik u Naiwieng, 2018 naduh ka por 9baje mynstep ha Madan Polo, 2nd Ground.
Kane ka long katkum ka jingpyntip u Bah D.
G.
Kharpuri, Secretary.
Shillong:Ka Meghalaya Human Rights Commission, ka la mih ban tian bishar ia ka sorkar Meghalaya, na ka daw, ba ka pynkylla noh ia ka jaka shna patok sha ka jaka ialehkai national games bad ia katei la shimti ban tian bishar da U Dr Aftab Hussain Saikia, uba dei u lamphang jong ka komishon ha ryngkat U PJP Hanaman, uba dei u dkhot jong ka.
Ka MHRC, ka shim khia ia katei ka kam, halor ka jingmih khubor ha kawei ka kotkhubor phareng, ha kaba U RP Agarwal, DGP, ula iathuh ba ki koidi ha ka patok Shillong, ki don mynta 460ngut, kaba long palat na ka mang jongka, kaba dei ban don tang 170ngut bad la iathuh ruh ba ka jing pynkhreh, ka dang iaid shakhmat, na ka bynta ban pyndep noh ia ka phatok ha Nongstoin, ha kaba yn lah ban pynkynriah ia kumba 100 lane 200ngut ki koidi ha katei ka phatok bad na kaei ka jingkren jong U Agarwal, la iathuh ba ka jaka, kaba ha Mawdiangdiang, kaba la mang ia ka patok ruh la aiti noh ban pynlong jingialehkai National Games, ka ban long ha u snem 2022.
Ka komishon, ka pynkynmaw ruh, ba ha ka 15tarik Lber 2018, U Justice Aftab Hussain Saikia, uba dei u lamphang jong ka MHRC, ha ryngkat U RP Agarlwal Director General of Prisons, Meghalaya, ki la leit jngoh ia katei ka phatok ha Shillong, ha kaba ki la pynpaw ia ka jingdonkam ban nang pynheh ia katei ka phatok, namar ba ka la khapngiah shibun eh.
Ka komishon, lyngba U bah Aldous Mawlong, Secretery ka MHRC, ka la phah dorkhas sha ka sorkar Meghalaya, ha ka 31tarik Risaw 2018, ba ki dei ban ai jingtip kaba shai hapoh ka 60 sngi.
Guwahati: U Karan Johar, u nongshna phlim Hindi, ula shah ujor pulit ha ka All Kalita Students Union, ha ka 14tarik Naiwieng 2018, namar ba u kren niewbein ia ka riam tynrai jong ka thain shatei lam mihngi.
Katei ka seng, ka ujor ym tang ia U Karan, hynrei kumjuh ia ka Kirron Kher, kaba dei ka nongialam jong ka seng BJP, ha kaba la ujor ha Tinsukia District jong ka Assam.
U Karan Johar bad ka Kiron Kher, ki dei kiba bishar ia ka India’s Got Talent bad la iohi ba U Karan, u tan na ki kjat jong ka Kiron Kher, namar ba ka tap khlieh da ka tuppia, ba la ai sngewbha da uwei na ki nongshim bynta, uba na Arunachal Pradesh bad la iohsngew na ka jingiakren ba ka Kiron ka kylli ia U Karan, ba balei ba um tap khlieh ia katei ka jingai sngewbha bad hangtei U Karan, u ong “Phi te phi sngew iahap, nga te em".
Katei ka la pymih ia ka jingkren pynrem, ha kaba la shim ba U Karan, u kren niewbein ia ka Japi, kaba dei ka tuppia kaba la ju pynkup niew burom ha Assam.
U Karan, kham hadien, ula weng noh ia katei ka video bad ula pan map ruh halor katei ka jingkren jongu.
Hynnin ka miet jong ka 15 tarik, ha kapor kumba 11:00 PM, ki runar kiba ym shym la lah satia ban ithuh, ki la rah bor ia u Nokma ka shnong Riangchi kaba don ha ka thaiñ Shahlang bad u tei u Nokma u dei u ba la tip kyrteng kum u Puni M Sangma 66 snem ka arta.
Katkum ka tyllong khubor ba la ioh lum, la ong ba katei kala jia katba u tei u Nokma ha ryngkat ka kurim  ki dang thiah lyngai ha la Iing, ha kaba  ki runar kiba don haduh kumba 5 ngut ei ei (bad 3 ngut na ki ki la rah ruh ia ki tiar siat kum ka pistol) kiba la wan ha ka iingsah ka jong ki kaba don ha ka shnong Riangchi.
Shuh shuh ka tyllong khubor ba la ioh lum la ong ruh ba kitei ki runar kila pyrta na jingkhang da kaba ong “Ma ma plie ka Iing namar ngi donkam kyrkieh ban iakren" bad la ong ruh ba hadien ba ka khun jong kitei ki shi kurim kala ioh sngew kala kyntait ban plie, hynrei kitei ki runar ki la pynbor bad ynda katei ka khun ka la pan jingbit na ki kmie kpa,  kumta kala plie ia ka Iing bad hadien ba la plie ia ka Iing kitei ki runar ki la ong ia u Nokma “Mama wan shabar namar ba ngi donkam ban iakren".
Kumta hadien ba u tei u Nokma u la mih shabar ki runar ki la ong ba u hap ban leit bad ki bad hadien kata ki la rah khubor ia u bad ha shwa ba kin rah ki la pan ruh ia u phun number jong ka khun jong u da kaba ki la ong ba kin sa phun ia ka bad ki la byrngem ruh ia ka ba kam bit ban iathuh briew ia katei ka jingjia bad lada kam ngeit kan sa ia kynduh ia ka jingeh.
Da kaba donkam 160 ron ban jop na ka thong 212, ka Meghalaya ka la kamai nyngkong 52/4 hynrei bad ka hap lut tang ha ka 154.
U P Rohit u kamai 31 ron.
U Rohit bad u Tiwari kila pynioh kamai ia ka Meghalaya 37 ron ha ka 6 wicket hynrei ki la shah pynhap noh na bynta 14.
U Akash Kumar ula noh synniang 30 ron katba u Shubham ka Nagaland u kamai 5/43.
Ka Meghalaya U-23 kan leit sa sha Dehradun ban iakhun ia ka Uttarakhand naduh ka 22 tarik Naiwieng.
Meghalaya  Peoples’  Committee  on  Aadhaar  (MPCA), kan pynlong ia ka jingialang paidbah ha  Khasi  National  Durbar  Hall,  Mawkhar,  ha ka 15tarik Risaw 2018, ka ban sdang naduh ka por 11baje mynstep.
Katei ka jingialang, ka long na ka bynta ban iakren halor ka rai jong ka Supreme Court, ha kaba iadei bad u aadhar bad nangta sa ka jingiadei jong kito kiba la weng noh ialade, na kaba pynrung kyrteng aadhar, da ki hajar ngut ha Meghalaya.
Ki nongsoi ia katei ka shithi, kiba kynthup ia U Pastor PBM Basaiawmoit, Bah Auguster Jyrwa, Rev K Pyrtuh, ki khot sngewbha ia kito kiba kwah ba kin leit sha katei ka jingialang.
AIS SUJALehse ka long ka khubor ba sngew phylla ban tip ba u la ju don u slap uba hap da ka ding.
Kane ka la jia ha ki hajar ki snem ha ka por jong ka Sodom bad Gomorrah.
Ia kane ka jingjia lah ban shem ha ka Bible na ka Kitab Genesis kaba ong – “Ynda kumta u Trai u la pynhap slap halor ka Sodom bad Gomorrah da u kyndok bad da ka ding na u Trai na bneng".
Genesis 19:24.
Kaei ka daw ba u Blei u la pynhap slap ha Sodom Gomorrah da ka ding? Dei na ka daw ka pop awria shongkha para shynrang (homosexual).
Shuwa ba u Blei un pynjot ia kine ki artylli ki nongbah ba khraw da ka ding, u la phah shwa ia ki arngut ki angel sha Sodom ban leit maham ia u Lot ban mih na Sodom bad phet iap khlem kyrtiang dien, sha u lum Soar.
Genesis 19:17-22.
Kumta ki la ia mih noh da ka hukum kita ki angel.
Mar kumta u Blei u la pynhap slap da ka ding bad u kyndok.
U Abraham haba u la khie dang step u la ieng bad khmih shaphang Sodom bad Gomorrah u la iohi ka tdem jong ka khyndew kaba kiew kum ka tdem lawar ding".
Genesis 19:27-28.
Na kaei ka daw u Blei u la thang ia ka Sodom bad Gomorrah? Dei namar ki pop awria shongkha para shynrang (homosexual).
U Blei um shym la thaw ia u shynrang na ka bynta u shynrang ne ka kynthei na ka bynta ka kynthei.
Hynrei u la thaw ia ka Im na ka bynta u Adam bad u Blei u la kyrkhu da ka ba ong “To da nang kha bad to da nangroi, pyndap ia ka khyndew" Genesis 1:28.
Te lada ka jingshongkha ka long tang hapdeng para shynrang ne para kynthei haei kata ka jingong “To nang kha nangroi?".
Kane hi ka pyni ba u briew u la pynkhein ia ka ain Blei.
U shynrang um lah ban kha khun, te lada ka long kumta, kata hi ka pyni ba u briew u la leh sangsih.
Kata ka pop awria kein.
Ka Sodom Gomorrah ka la pynkhein ia ki ain u Blei, u Blei u bitar la thang syndon da ka ding.
Ka jingiashong kurim kam dei shuh kaba don burom kumba u Blei u la mang la thmu, kumta u la pynhap slap halor ka Sodom Gomorrah da ka ding.
U Blei u maham da kaba ong – “Hynrei kata ka met kam long ia ka jingleh awria, hynrei ia u Trai: bad u Trai ia kata ka met" 1 Korinth 6:13.
“Phim tip ba ka met jong phi ka long ka iing shong u Mynsiem Bakhuid ia kaba phi la ioh na u Blei bad phim long la ka jong hi? La thied ia phi da ka dor bah (da ka snam u Jisu) te namar kata to pyndonburom ia u Blei ha ka met ka mynsiem jong phi, KIBA LONG KI JONG U BLEI".
1 Korinth 6:19-20.
U Blei u khang pyrshah ia kane ka pop awria.
Ki bym hok kim ioh ia ka hima u Blei.
Wat shah ba yn shukor noh ia phi kum kaba ia kai kynthei, kaba mane bleithaw, kaba klim, kiba rang long kynthei, kiba ialeh sangsih para shynrang (homosexual)" 1 Korinth 6:9.
U Blei u khang pyrshah ia kane ka rukom hynrei ia kaba u Blei um kwah ia kata u briew u leh bad baroh ki long tang ki jingbrai suda bad jingawria.
U Blei u khmih mynta na bneng u sngewbitar ia kane ka pyrthei ba mynta ruh kum ha Sodom bad Gomorrah.
Ka juk u Lot ka la leh bakla shibun eh ki la pynkylla khongpong ia ki ain u Blei kumjuh ha ka pyrthei kaba mynta.
U Blei u ong – “To ka jingshong kurim kan long KABA DON BUROM hapdeng baroh bad ka jingthiah ka ym da bit tngit; naba ia kiba awria, kiba klim U BLEI UN BISHAR" Hebru 13:4.
Baroh u briew un ym lait na ka kti u Blei, un ym lait na ka jingshah bishar ha ka khet bishar u Khrist, katno tam un bishar ia kiba awria baroh? “Namar ka dei ban pynieng ia ngi baroh ha khmat ka jingshong bishar u Khrist.
Kumta uwei pa uwei un ioh diang halade ia kita kiei kiei ba u la leh ha KA MET jong u kat ba kum kita ba U LA LEH – LA BHA LA SNIEW".
2 Korinth 5:10.
Ka jingbitar u Blei ka long mynta ha sawdong pyrthei.
Hynrei hap ban ong kumba ong u Isaiah – “Lada u Trai ki paid um shym la pynsah i jingsah barit, ngin jin da la long kum ka Sodom, ngi da la syriem ia ka Gomorrah!".
Isaiah 1:9.
Namar ha Sodom bad Gomorrah u Blei u la pynhap slap da ka ding namar ki pop awria.
Genesis 19:24.
Katto katne ngut ki Nongpyniaid ia ki kali Shillong Public Transport Service (SPTS) jong ka Meghalaya Urban Development Authority (MUDA), ki la ud jur halor ka jingpyniaid lymmuh bad tuklar lain kamai jong kiwei pat kiba kamai ha la ki jong ki jong ki lain (route).
Ki la kdew ba ki don katto katne ki nongpyniaid kiba dei tang ia ki katto katne ki lain hynrei ki leit kamai tuklar ia kiwei ki lain kiba dei jong kiwei pat bad kane ka jingleit knieh kamai ka la ktah ia ka jingioh kamai jong kito kiwei pat kiba la thep hok ia ki tender ha ka dor kaba kham rem.
Kane ka rukom leit klim ia ka lain kamai jong kiwei pat ka la ktah jur namarba ym lah shuh ban pynmih ia ka kamai ban siew sha ka MUDA bad ban siew ia ka bai umphniang kaba la nang kiew manla ka sngi, ka bai maramot kali bad ban siew ia ka tulop jong ki nongtrei kum ki Driver bad ki Helper (Handymen).
Ki la ban jur ba ki nongpyniaid ia ki kali ki dei ban bat beit iala ki jong ki jong ki lain kamai (route) khnang ban ym iatuklar ne iakknieh lain katkum ki tender ba la thep.
Ki da kyrpad ia ka MUDA ba ka dei ban tuklar lem halor kane bad ban pynbeit (streamline) ia ki lain kamai katkum ba la iakut ha ki tender ban lait na ka jingiakhnium, iathut bad iabishni para nongpyniaid (Leasees) bad kan ym mih ruh ka jingiakhluit para Driver bad Helper.
Lah ban kdew shai hangne, ba ka MUDA ka la thied ia ki bun tylli ki kali heh (Bus rong saw) bad ki kali rit (rong saw) ban pynkamai ha sor Shillong bad shabar sor ruh.
Ia ka peisa na ka bynta ban thied kali la ai da ka sorkar India.
Ka jingthmu jong kine ki kali ka long ban kham pynioh kali ban ioh leit jingleit ki paidbah bad ba kin kham suk ban ioh kali ban shong.
Shisha ka jingwan jong kine ki kali rong saw ka la iarap shibun ia ki paidbah ban suk ha ka leit ka wan.
Ia kine ki kali la aiwai sha ki briew shimet lane ki seng shimet kiba kwah ban pynkamai wai da kine da kaba thep tender ha ka MUDA katkum ka jingkwah bad jinglah dor jong ki.
Ki hab ban siew manla ka sngi sha ka MUDA katkum ka dor ba la iakut bad ki hab ban siew ia ki driver bad ki helper jong ki driver.
Nalorkata, ki hab ban peit bha ia ki kali bad ban phah maramot lada don jingduh ne jinghut.
Hynrei ynda la duh bun, ka jingkitkhlieh ka la dei jong ka MUDA.
Ki Don kumba 4 ngut ki nongwai jong ki Bus rong saw kiba thymmai bad kumba 7 ngut kiba wai ia ki Bus rong saw kiba rim kiba pynkamai hapoh sor Shillong, bad kumba san ngut kiba wai ia ki bus rong saw kiba thymmai kiba pyniaid shabar jong ka sor Shillong.
Ki Bus rong saw kiba kamai tang ha sor Shillong manla ka sngi ki don kumba 135 ne 140 tylli, khlem khein ia kiba dang phah maramot ha ki karkhana.
Kiba kamai shabar sor ki don kumba 40 tylli.
Ym ioh jingkhein ia ki kali rit rong saw kiba kamai ha sor manla ka sngi bad ym ioh jingkhein katno tylli ki Bus bad ki kali rit jong ka MUDA kiba la shah ieh sha kyndong.
Ki Nongwai ki la ud ruh ba haba ki kali ki thut ka long kaba jynjar ban ioh ia ki tiar ban bujli (Spare parts) namarba ym don ba die ia ki ha ki dukan.
Kiba kham sian bad stad pat ki nang kumno ban ioh tiar malu mala nangne nangtai bad ka shong ruh ha ka jingtbit jong ki nongwai bad ki mekhanik.
Kiba bun kiba piet pyrman bad kiba bud-dien bha ia kine ki kali ki la pynpaw ba ka la dei ka por ba ka MUDA kan kyrtiang dien biang ia ka rukom pyniaid ia kine ki jait kali (Bus bad Kali rit) ruh bad ha kano ka rukom ban kham pyntbit la ka long ha ka liang ka jingsiew (streamlining of the business) ne kumno ban kham lah ban pynbha ia ki kali (Maintenance, repairs & spare parts, workshop) bad kiwei kiwei ki bynta ban kham iaid ryntih bha.
Da u Bah Philip Marwein.
U Biblab Kumar Dev, myntri rangbah ka Tripura, u kam ba ki hynmen ki para jong U Narendra Modi, myntri rangbahduh, ki dang im ha ka kam niah auto  bad die dukan marbam haduh ha kine ki sngi.
Ha ka jingkren ha Agartala, ha ka sngi saitjain ba ladep, U Dev, uba kren ha ka ktien Bengali, u ong “U don ia ka kmie kaba la tymmen, hynrei, um shym la pynsah satia ha ka iing jong u myntri rangbah duh bad u don ia u hynmen jongu, uba dang niah auto haduh ha kine ki sngi".
U Deb, haba iaroh U Modi, u la ong “Ula long myntri rangbahduh, la saw snem kynthih bad ula long myntri rangbah, la 13snem kynthih, hynrei uwei na ki hynmen jongu, u niah auto bad uwei pat u para jongu, u die dukan marbam bad ka kmie jongu, ka sah ha ka iing kaba 10X12 phut.
Ju don myntri rangbahduh ha ka pyrthei, uba long kumta?"ong U Deb.
U Deb, u kam ba ma u ruh, u dei u briew, uba wan na ka iing kaba duk tasam bad kumta u kular ba un kylla ia ka Tripura, kum ka jylla kaba khraw ha ki lai snem ki ban sa wan.
Ka  Unique Identification Authority of India (UIDAI) ka la bthah ia baroh ki tnat pyniaid mobile bad telephone, ba kin pyni ia ka buit thymmai jongki, ban sangeh noh, ha kaba pyndonkam aadhar ia ki nongbat mobile lane telephone.
Ka Supreme Court, ha ka taiew ba ladep, ka la khang pyrshah ia ki kompeni jong ki riew shimet, ba kin pyndonkam aadhar.
Ka shithi jong ka UIDAI, sha ki kompeni mobile, ka la bthah ba kitei ki kompeni, ki dei ban ai ia ka buit thymmai jongki, ha shwa ka 15tarik Risaw 2018, ban weng noh ia ka jing pyndonkam aadhar bad ba kin leh da kiwei pat ki rukom bad la bthah ruh ia ki kompeni mobile, ba kin weng noh ia kito ki jingtip, kiba ki la don baroh shi katta lyngba u aadhar.
Shillong: Ka High Court jong ka Meghalaya, ka la shim bishar halor ka jing bym pynlong ia ka elekshon Municipal da ka sorkar Meghalaya.
La shim bishar, halor ka jing ujor jong U Pawan Sharma,  uba la pynpaw ia ka jing pyrshah, ba ka sorkar Jylla, kam shym la pynlong satia ia katei ka elekshon Municipal.
Ka High Court, ka la bthah ia U Advocate General jong ka sorkar Jylla, ba un ai jubab hapoh ka lai taiew.
Na ka liang jong U Advocate General, ula pynpaw ha ka kashari, ba ka sorkar Jylla, ka dang iaid shakhmat ban pynurlong ia katei ka elekshon Municipal ha ka Jylla.
Ha u snem 2017, ka kashari ka pynpaw ia ka jingsngew kmen jongka, ba ka sorkar Jylla, ka la pyniaid shakhmat, na ka bynta ban pynlong ia ka elekshon Municipal bad ka pynpaw ruh ba kam don jingmut ban iai bteng shuh, ha kaba iatai halor ka mukotduma ba la buh ha katei ka por.
Ka kashari ka kren shai ruh ba ka elekshon Municipal, ka dei ban long katba kum ka ain Meghalaya Municipal Act 1973.
Hynrei, haba ka sorkar Jylla, kam shym la pyntrei kam satia haduh mynta, kumta ka la pynlong ia U Sharma, ban mudui biang sha katei ka Kashari.
Shillong:U myntri rangbah ka jylla u Conrad K Sangma myn hynnin ka sngi u la pyllait paidbah ia ka Mishon Sohphan kaba dei na ka bynta ka 5 snem 2018 haduh 2023 ha ka jingialang kaba la long ha Pinewood Hotel, Shillong.
U myntri rangbah u la ong ba ka jingmut jong katei ka mishon ka long ban kyntiew ia ka ioh ka kot jong u nongrep ha ki thaiñ nongkyndong.
U Conrad u la kyntu ia ki Hotel bapher ba ki dei ban ia treilang bad ki nongrep na ki nongkyndong lane ki nongwanrah mar-rep ne ki SHG da kaba kin shim ia ki mar-rep na ki nongrep.
Ka sorkar ka shim jingkheiñ ba katei ka mishon kaba 5 snem kan ai kam ai jam ia ki 60,580 ngut ki nongrep ki ban pyniaid iew ia u sohphan, 70 tylli ki kynhun kiba seng ia ki kam kiba rit, 2340 ngut ki nongpyniaid iew kiba kham heh bad sa 300 tylli pat ki karkhana treikam kiba rit kiba lah ban buh nongtrei kumba 5 ngut eiei, nangta kin don 1180 ngut ki nongrep ki ban ioh jinghikai bha, 200 tylli ki tnad ki ban pynbiang ia ki jingdonkam ki tiar ki tar bad kiwei katkum ka juk stad mynta bad kin don pat sa 200 ngut ki nongshet kiba tbit kiba na kane hi ka jylla.
Ka sorkar ka mang ban pynlut T.
67.
08 klur tyngka na bynta katei ka Mishon ban pyniaid ïew ia u sohphan bad na katei T.
40.
07 klur tyngka yn bei da ka sorkar pdeng bad kaba sah yn pyndap da ka sorkar jylla na ka bynta ka 5 snem.
U Conrad u la ong ba ka sorkar ka la thaw ia ka Directorate of Food Processing ne ka tnad treikam ka ban pynmih jingbam na ki mar-rep bad u ong ba ka sorkar ka khmih lynti ba kin dang don shibun kiwei pat ki mishon ban kyntiew ia ka rep ka riang ha kane ka jylla.
U Agriculture Production Commssioner uba dei u Addl.
Chief Secretary ka jylla u K.
N Kumar u la ong ba katei ka mishon jong ka sorkar kan pynmyntoi ia ki nongrep bad kan kyntiew ruh ha ka ioh ka kot.
Ha katei ka sng u myntri rangbah u la ai khusnam ruh ia ka Hotel Heiga VNS, Hotel Centre Point bad Little Chef Café, Shillong kiba la jop ha ka jingiakob shet jingbam bang na u sohphan kaba la pynlong ha ka 11 tarik u nailar, 2018.
Shillong: U bah L.
Kharkongor, Inspector, Legal Metrology, East Jaintia Hills District u la ujor pulit ba ha ka 27 tarik u nailur ha ka por 10 baje mynstep ma u ryngkat bad ki pulit ki la ioh bat 7 ngut ki nongtrei bylla tih dewiong katba ki dang tih dewiong ha Nongjri ( East Jaintia Hills).
Kitei ki 7 ngut ki long u Md.
Monwar Hussain Burbhuya (30 snem), u Md.
Iman Uddin (50 snem), u Md.
Afmul Uddin Mazumdar (22 snem), u Md.
Haris Uddin Borbhuya (47 snem), u Md.
Akbal Hussain (25 snem), u Md.
Fakar Uddin (22 snem) bad u Md.
Jasem Uddin (28 snem).
Ha ka 26 tarik u nailur pat ha ka por 4 baje, ki pulit ki la ioh bat 3 tylli ki trok kiba don ia u nombar ML-04C-6872 ba la ñiah da u Kermiki Kanai, ML-04C-3295 ba la ñiah da u Kular Papiah bad ka ML-04B-4570 ba la ñiah da u John Suchiang, la kem ia ki ba ki la pynkheiñ ia ka hukum ka NGT.
Nongpoh: Haba iai bteng ia ka jingkhynra bar jylla hapoh ka Distrik, ki ar-tylli ki kynhun sengbhalang ha Ri Bhoi, kiba kynthup ia ka HYC, Ri Bhoi District lem bad ka Ri Bhoi Youth Council (RBYC), hynnin ka Sngi Saitjain ki la leit khynra ia ki bar jylla, kiba la trei bylla ha ki katto katne ki jaka kiba don ha ka thain Umsning.
Ha katei ka sngi, ki nongialam jong kitei ki ar-seng, kiba kynthup ia u Bah Jason Nongrum, Vice-President ka HYC ha Ri Bhoi lem bad u Bah Mission Tron, President ka RBYC, ki la leit ban khynra ia kawei na ki jaka buh ia ki marjot kaba don ha Umran, ha kaba ki la lap ba don na kitei ki bar jylla kiba la trei ha katei ka jaka, kim lah ban pyni ia ki kot ki sla kiba biang, kum ka labour license lem bad kiwei kiwei.
Haba kren sha ki nongthohkhubor, ki nongialam jong kitei ki ar-seng, ki la ong ba na ka liang jongki, kin dang iai pynlong ia kaba kum kane ka jingkhynra ia kito ki bar jylla kiba la wan ban trei bylla ha kylleng ki bynta jong ka Distrik.
Ha kajuh ruh ka por ki la ong ba nangne shakhmat lada kin dang lap ia ki bar jylla ki bym lah ban pynbiang ia ki kot ki sla kin pynher krad beit.
Ki la maham ruh ia kito ki briew kiba wanrah ia ki nongtrei bar jylla, da kaba ong ba lada ki kwah ban pyntrei ia kano kano ka kam ha ki bar jylla, ki dei ban shim ia ka jingkitkhlieh ha ka ban pynbiang ia ki kot ki sla, namar lada ka seng hi kan lap kan nym bah khlieh ei ei, hynrei ka long ban shu pynher krad beit ia ki.
Shillong: Ka Meghalaya College Teacher’s Association (MCTA) kaba mihkhmat ia ki nonghikai Deficit bad Adhoc ha kane ka jylla, myn hynnin ka sngi ki la ia kynduh ia u myntri rangbah ka jylla u Conrad K Sangma ha ophis treikam jong u.
Ha katei ka jingiakynduh ki la wanrah ruh ia ki mat ia kren kiba pynpaw ia ka jingeh jong ki bad kumjuh ruh ka jingdonkam ban kyntiew ia ka pule puthi ha kane ka jylla.
Ki la kyrpad ia u myntri rangbah ba un peit bniah ban pyntreikam noh ia ka 7th Central Pay Revision na ka bynta ki nonghikai Deficit ha ki kolej kiba ioh ia ka tulop UGC bad ban pyntreikam ia ka 5th Pay Revision ia ki nonghikai Adhoc ha ki kolej.
Ki la pyntip ruh ha u myntri rangbah ba ka Meghalaya haduh mynta ka dang bud ia ka Assam Aided College Employees Rules 1960 bad ki la kyntu ba ka sorkar ka dei ban pyntreikam ia ka University Grants Commission na ka bynta ki nonghikai ha kane ka jylla.
KI la iathuh ba ka sorkar jylla kan hap ban pyntreikam ia ka UGC naba ka long salonsar.
Ha katei ka jingiakynduh ki nonghikai Kolej ki la kyntu ruh ia u myntri rangbah ba la donkam palat ia ka jylla ba kan thaw ia la ka jong ka skulbah ne ka University khnang ba ki samla pule kin ioh lad ban pule ia ki kyrdan kiba kham hajrong.
Ki la ai jingmut ruh ba ka sorkar ka dei ban ai Deficit noh ia ki nonghikai Adhoc, ban pynrung kam shuh shuh ia ki nonghikai ha ki kolej, ban ithuh noh ia ki nonghikai kiba hikai ha ki Kolej shimet bad ban thaw shuh shuh ia ki kolej kiba ai jinghikai ia ki nonghikai ba kin pyntbit ialade.
Nongstoiñ: Ka jingkhein sting bad ka jingbym lah ban khanglad ia ki bar jylla kiba wan ban khaii laitlan hapoh ka thaiñ Shallang West Khasi Hills District, ka la wanrah ia ka jingktah kaba jur ia ka khaii pateng jong ki trai shnong bad kane ka sur ka la mih na ki nongkren ha ka jingialang jong ka JAC ka Shallang kaba la long ha ka sngi Saitjain jong ka taiew bala lah ha shnong Shallang.
Nalor ki paidbah nongshong shnong ha katei ka jingialang la iadonlang ruh u bah Harley Synchiang President ka JAC, u bah Wellibishon Ryntong, u Choka N Sangma, u bah Pibing M Sangma,u bah David Nianglang, bah Kodang Rashir, bah Raisen Mawsor u ba dei ruh MLA barim ka Mawthengkut bad kiwei kiwei.
Ka jingthmu ban pynlong ia katei ka jingialang ka long ban ia pyrkhat kumno ban thawlad na ka bynta ban pyrkhing noh ia ki bar jylla kiba wan khaii laitlan ha katei ka thaiñ khamtam ia kito kiba ju wan ban khaii ia u dewiong kiba la iohlad ruh ban iaid laitlan sha manla ki jaka trei dewiong jong ki trai shnong jong ka thaiñ Shallang.
Kitei ki riew rangbah kiba la iapoi ha katei ka jingialang haba ai jingkren, ki la pynpaw ia ka jingpyrshah kaba jur halor ka jingioh khaii laitlan jong ki bar jylla hapoh ka thaiñ Shallang kaba la jia na kapor sha ka por bad kila pynpaw ruh ba lada ym lah ban thaw lad ha kaba iadei bad katei ka bynta kan sa wanrah ia ka jingeh kaba khraw ia ki paidbah ka thaiñ khamtam ha ka khaii ka pateng.
Shuh shuh wat la katei ka jingialang kam shym pat la shim ne ai satia ia kano kano rai kaba khatduh, hynrei la sngewthuh pat ba nangne shakhmat ki la pynkhreh ban pyrkhing bha ia ka jingwan tur jong ki bar jylla ban khaii pateng ha katei ka thaiñ khamtam ha ka Kam khaii dewiong.
Shillong: Ka Smit ka la liem da 0-1 kol ha ka Sohryngkham ha ka jingiakhun jong ka lympung 1st Division kaba long hynnin ka sngi ha madan Polo Shillong.
Ia kane kawei ka kol ka Sohryngkham la thep da u Shalwelton Kharpran ha ka 37 minit.
Ha ka jingiakhun ka 2nd Division, ka Laitkor ka la jop ia ka Jongksha da 2-1 kol.
Ia ka Laitkot la thep da u K Kharkongor ha ka 20 minit bad u Ebimos Kharkongor ha ka 47 minit katba ia ka Jongsha lah thep da u I Mukhim ha ka 49 minit.
Ha ka jingiakhun ka 3rd Division, ka Kharang ka la liem ha ka Umphrup da 1-2 kol.
Ia ka Kharang la thep da u R Mukhim ha ha ka 53 minit katba ia ka Umphrup la thep da u W Nongbri ha ka 44 bad u S Kharumnuid ha ka 47 minit.
Shillong: Ka Meghalaya Athletics Association (MAA) kan pynlong ia ka jingjied nongialehkai ha ka 6 tarik Risaw por 8 am ha J N Stadium Polo na ka bynta ban leit iakhun sha ka jingialehkai 1st North East Olympic Games 2018 kaban long ha Imphal, Manipur naduh ka 24- 28 tarik Risaw kynthup ia ki shynrang bad kynthei kiba palat 16 snem na ka bynta ka jingmareh kaba 100,400,1500,5000.
,10000 mts , nalor ka Long bad High Jump, Javelin bad ka Shot put.
Kiba kwah kin leit sha katei ka jaka da kaba rah lang 2 tylli ki dur passport size, nalor ki syrnot sngi kha, la ong ka kyrwoh na u Bah Finely L Pariat, u Secretary ka Meghalaya Athletics Association.
Shillong: Ka tnad ialehkai ka jylla ryngkat ka jingiatreilang bad ka Meghalaya Cycling Association (MCA) kan pynlong ia ka jingniah saikil ka “Cycle Yatra" 2018 mynta ka sngi, ka 2 tarik Risaw, 2018 por 10:00 am ban rakhe ia ka sngi kha kaba 150 jong u Mahatma Gandhi.
Ki jaka iaid kin long na State Central Library sha IGP, Kachari, ophis Deputy Commissioner, AG Office, Post Office, BSNL Office, Barik Point, Malki Point, Dhankheti, St, Edmunds, Fire Brigade towards Laitumkhrah, Don Bosco Point, Dhankheti, Malki, Barik, Civil Hospital, IGP/State Central Library.
Shillong: Ha ka 3 tarik u risaw ka  Khasi Hills Autonomous District Council (KHADC) ka la khot jingialang ia baroh ki Khlieh nongsynshar kiba hap hapoh ka jingpeit jong ka bad katei ka jingialang kan long ha ka por 11 baje mynstep ha madan Student.
U CEM ka KHADC u bah H.
S Shylla u la ong ba kino kino ki Khlieh Nongsynshar ki bym lah ban poi sha katei ka jingialang kin hap ban ai jingtip ban pyni ia ki daw ba kim lah ban poi.
U CEM u la ong ba katei ka dei ka jingialang jong ka Council of Traditional Chiefs and Headmen bad ha katei ka sngi yn iatai ia ki kyndon treikam jong ki Khlieh Nongsynshar bad yn jied ruh ia ki nongkitkam thymmai.
U Computer Baba, uwei na ki riew niam, ula ioh ia ka kyrdan jong u myntri khynnah ha ka sorkar Madhya Pradesh, mynta lah hynriew bnai kynthih; hynrei mynta ka sngi, ula risain noh bad u kynnoh ba ka sorkar BJP, kaba don ha katei ka Jylla, ka dei kaba pyrshah niam.
Utei u riew blei, u kynnoh ba kane ka sorkar kam shym la khang satia ia ka jing tih mar poh khyndew ha ka wah Narmada bad u iathuh, ba ula kren halor ka jingtih mar poh khyndew beain ha katei ka wah, ha khmat u myntri rangbah, U Shivraj Singh Chouhan, hynrei um shym la shah shkor satia.
U Computer Baba, u dei uba ka kyrteng tynrai jongu, ka long U  Namdev Tyagi, uba don 53snem ka rta, u dei uwei na ki 5ngut ki riew niam, ba la ai kyrdan kum ki myntri khynnah jong ka sorkar Jylla, ha kaba la ithuh ia katei ka kyrdan jongki, naduh U Iaiong 2018.
U Computer Baba, um iahap ruh ban thaw ia ka tnat ri masi kaba kyrpang ha katei ka Jylla bad u ong ba kam don jingmut ban don ia katei ka tnat ri masi kaba kyrpang.
Ka Reliance Foundation, ka don jingthmu na ka bynta ban bei tyngka, na ka bynta ban wad ia ka sap ialehkai jong ki samla kiba don sha ka thain shatei lam mihngi jong ka Ri India.
Ka Nita Ambani, kaba dei ka lamphang jong ka Reliance Foundation bad kaba  dei ruh ia dkhot jong ka International Olympic Committee, ka ong “Ka thain shatei lam mihngi, ka don ia ia ka jaka kaba kyrpang ha ka jingieid jong uwei pa uwei u nong India uba ieid ia ka jingialehkai bad ka dei ka thain, kaba ki don ki nongialehkai kiba khraw, kiba ka India ka la ju pynmih".
Ka Ambani, ka kren ia kane sha ki nongthoh khubor, hadien ba ka la wan peit kai ia ka jingialehkai ki samla kynthei  RFYS’s School Girls City Final (Meghalaya leg) mynta ka sngi.
Ka Ambani, ka ong shuh ba ka jingieid ia ka kam ialehkai ha ka thain shatei lam mihngi, ka long ka bym lah ban ia nujor bad kiwei pat bad kumta ka pynthikna ba ka Reliance Foundation, ka kwah ban wad ia kitei ki sap jong ki riew ialehkai.
Ka Ambani, ka ong shuh shuh “Nga ngeit ba ka jingpule bad ka kam ialehkai, ki iaid lang ryngkat ryngkat ban btin lynti ia ki samla bad ngi kwah ban kyntiew ia ka kam ialehkai ha India, lyngba ki jaka pule bad ngi kwah ban pynlong ia ka kam ialehkai, kaba khring ia ki samla jong ka Ri".
La synran lang ha katei ka jingpeit kai ia ka jingialehkai mynta ka sngi, da u Conrad K Sangma, myntri rangbah ka Jylla, U bah Banteidor Lyngdoh, myntri ka tnat ialehkai, U John Abraham, u trai jong ka  North East United FC.
Shillong: Ka Khasi Hills Autonomous District Council ( KHADC) ka la shim ia ka rai ban ym ai jingbit lane No Objection Certificate (NOC) ban shna ia ka surok Nongstoiñ sha Wahkaji , Mawthbah shaduh Ranikor.
Haba kren sha ki nongthohkhubor hadien ba la wai ka jingialang jong u CEM bad ki nongmihkhmat paidbah kumjuh ki Sengbhalang, u CEM ka KHADC u bah H.
S Shylla u la ong ba ha ka jingialang ki nongmihkhmat paidbah ki pynpaw ba ki kwah ia ka roi ka par katba ki sengbhalang pat kim ailad naba ki shim ba ka jingwan ka surok ka dei ka lynti ban plie lad ia ka jingtih Uranium.
Ha katei ka jingialang la donlang u MLA ka Ranikor u bah Pius Marweiñ, u MLA ka Nongstoiñ u bah Macmillan Byrsat, u MDC ka Langrin u bah Manstudy Nongrem bad u MDC ka Nongstoiñ u bah L.
G Nongsiej.
Na ki Sengbhalang la don ki nongialam jong ka KSU na South West bad West Khasi Hills, ki nongialam ka HYC bad ki nongialam ka LYWA.
U CEM u la khot ia katei ka jingialang hadien ba ka sorkar jylla ka la pan jingbit  na ka District Council ban shna ia ka surok arliang ne ka 2 Lane na Nongstoiñ-Wahkaji-Phlangdiloiñ bad shaduh sha Mawthabah hynrei la pynsangeh noh ia kaba na Wahkaji sha Mawthabah bad ka projek kan long naduh Nongstoiñ Wahkaji-Phlangdiloiñ shaduh Ranikor.
Josper S Dura(La shim na ka Magazine ‘KA PANSARA’ jong ki snem kiba mynshuwa ba la shon bad pynmih da u (L) Ma Justman Kharmih, Jaintia Hills, Jowai).
1.
U nongiathuhkhana ha iingmane u la shim ia ka dkhot jong u Ananias bad ka Saphira, kiba la kren lamler ha u Blei, bad ba la shon ia ki da ka jingiap.
U nongiathuhkhana tymmen u la kyrhuh na Pulpit, “U Blei um shoh iap shuh ia ki briew ba ki lamler, kumba u ju leh ha ki por barim.
Lada u leh, hangno ngan don?" Ki paidbah ha jingiaseng ki la set ia ki shyntur ha ka jingrkhie.
Haba u iohi ia kane ka jingset shyntur ki paidbah, u ong da kaba kyrhuh, “Ngan don ha kane kajuh ka jaka, hynrei ngan kren ia ki ben".
2.
Ha ka All-Scotland Crusade ha ka auditorium kaba heh tam jong ka Glasgo, u Billy Graham u la ialap palat shi bnai bad u paid nongsngap u shu dap hi main man ka minit.
U nongai-khubor jong kawei ka kot khubor u kylli ia u Billy Graham (American Evangelist), “ka dei naei ba phi ioh ia kane ka jingjop".
Ka jubab kaba ngan ai ha phi, u ong, “Ka long na u Blei".
Hynrei balei la ong biang u nongai-khubor (Reporter), “U Blei u jied ia phi?".
“Ynda ngan poi ha bneng", la ong u Billy Graham, “Kata ka long ka jingkylli kaba nyngkong eh ba ngan kylli na u".
3.
U Pope Pius IX u iaid kai ha kawei ka sngi sha ki jaka pynieng dur ha Vatican.
U iohi na jngai ia uwei u samla na Bilat ba u peit pynleit jingmut ha ka rukom ba da i-shongshit ia kawei ka dur ba la ai rong dur jong u Raphael.
U Pope u la leit sha u bad u ong, “Nga imat phi dei u nongdro dur, ko khun jong nga?" u samla u ong ba um dei u nongdro dur, hynrei u ong ba u wan sha Rome ban ioh ka jinghikai shaphang ka jingdro dur bad jingai rong dur.
Hynrei u iathuh ia u kpa Bakhuid ba um don pisa ban siew ia ka bai skul ha ka Academy.
Hangta hangta hi u Pope u kular ba un siew ma u ia ka bai skul.
“Hynrei ko Kpa Bakhuid", la ong u samla, “Nga dei u Protestant!" “Kata kam don jingpher", la rkhie u Pope.
“Ka jingrung jong phi sha ka studio kan nym khanglad ia phi na ka bynta kata ka daw".
4.
U Bishop Fulton Sheen um ju pyndonkam jingthoh ha i kot sada rit ne kot sada heh haba u kren iathuhkhana na Pulpit.
Ka daw ka long kane, u ong: Kawei ka tymmen Irish, kaba sngap dngong ia ka jingiathuh khana uba shu pule na kaba u thoh, ka ong, “U ia lade um lah ban kynmaw, kumno u khmih lynti ia ngi ba ngin lah?5.
U Henry Ward Beecher, u nongialap Protestant uba la paw pyrthei, shisien u ioh kawei ka envelop.
Ynda haba u la plie ia ka u lap ba ka don tang ka kot sada shi taw (a sheet).
Hapdeng ka sheet ka don ka jingthoh da ki dak kiba heh, “Fool" (U BIEIT).
U Ward Beecher u ai ka jingpynbna paidbah ba u la ioh shibun bah ki shithi na ki nongthoh, bad u ong ruh don na ki kiba klet soi ia la ka kyrteng.
Hangta u sei ia ka shithi na ka envelop jrong bad u ong.
“Kane kawei ka shithi kaba kham phylla u nongthoh u la soi ia la ka kyrteng, hynrei u klet noh ban thoh ia ka shithi.
6.
Haba u Mahatma Gandhi u ialeh ia ka Matriculation Examination, ka paper ha ka General Knowledge ka kynthup kane harum ka jingkylli: “Kaei kaba kham long ksiar ban ia ka ksiar?U Gandhi u thoh ha kaba jubab: “Ka jingshisha" (Truth).
7.
Lada phi peit bniah bha da ka iit-dorbin ia kiba bun ki Lat (Governors) ha India, ki dei tang kito ki briew kiba khlem kam khlem jam, kiba la shah rem bad shah kyntait ha u paidbah ha ki election, bad la buh ia ki ha ka kyrdan ba kin long kum ki niangkohnguh jong ka sorkar kaba bat ia ka bor ha ka nongbah New Delhi.
Ha shuki jong u Lat, namarkata, ka long tang ka mangkarong khlem suhthied khlem seisoh.
Ka dor jong ka Petrol, ka la kiew biang mynta ka sngi, ha kaba ka la poi sha ka T.
91.
08 ha Mumbai bad katei ka long na ka dor kaba T.
90.
84 shi litar ha ka Sngi U Blei.
Ka dor jong ka Diesel ruh ka kiew da T.
0.
32pisa ha Mumbai bad ka long mynta T.
79.
72 shi litar.
Ka Petrol ha Delhi, mynta ka shongdor T.
83.
73 shi litar bad ka diesel pat ka long T.
75.
09 shi litar.
Ha kiwei ki nongbuh pat, ka petrol, ka long T.
84.
40 ha Bengaluru, T.
85.
53 ha Kolkata, T.
87.
05 ha Chennai, T.
83.
03 ha Lucknow.
Ka dor ka Diesel, ka long T.
75.
48 shi litar ha Bengaluru, T.
76.
94 shi litar ha Kolkata, T.
79.
40 shi litar ha Chennai, T.
75.
22 shi litre ha Lucknow.
Philip MarweinKa iing jong u President jong ka Ri India ka don ha New Delhi shaphang sepngi  khyndiat na Rajpath.
Ka don ha ki ar tylli ki shnong rim, ka Raisina bad ka Malcha ha kiba la don teng 300 tnum iing hynrei la pynkynriah shnong noh shawei namarba la shim ia ka jaka jong ki da ka sorkar Bilat ban tei ia ka iing, ophis bad kiwei kiwei ki jingdonkam jong u Viceroy jong ka Ri Bilat ha India.
Ha ka snem 1911 ka sorkar Bilat ka la pynkynriah noh ia ka nongbah jong ka Ri India na Kolkata sha New Delhi.
La wad ia ka jaka kaba 400 acre ha ka shnong Raisina bad Malcha, kiba kham pajih na Old Delhi ban thaw ia ka nongbah Delhi bathymmai.
Kane ka jaka ban thaw ia ka iing jong u Viceroy ka don marsyndah bad ka Secretariat jong ka sorkar Bilat ha India.
La sdang ban tei ia kane ka iing ha ka snem 1911 ter ter bad la pynwandur ia ka iing bad ka ophis jong u Viceroy da u Edwin Landsler Lutyens bad u Herbert Baker kiba dei ki Architect.
U Lutyens u la pynrit ia ka building area na ka 13 lakh Cft sha ka 8 lakh shiteng Cft namar u Viceroy, Lord Hardinge, u la ot ia ka budget (mang tyngka).
Kane ka iing bad ka ophis ka don haduh 340 kamra ba la pynriam, airong bad ba la dro dur itynnad bha kaba 2 lakh sq.
ft 700 million ki maw-it, 3 lakh shiteng million cft ki maw bad tang khyndiat eh ki nar (steel).
Ia kane ka plan ka khot “Two Wings" (ar tnat).
U Chief Engineer jong kane ka jingtei bapawnam u dei u Sir Teja Singh Malik bad ki la don 4 ngut ki kontraktor kynthup ia u Sir Sobha Singh.
La dep tei ia kane ha ka snem 1929 bad la plie ia ka ha ka snem 1831 kaba la shim por 17 snem.
Kane ka iing bad ophis jong u Viceroy (mynta ka dei ka iing jong u President jong ka India).
Ka don ka jaka sah jong u President bad ka iing ka sem jong u, ki don ki Hall kiba heh bun tylli kynthup ia ka Dorbar Hall bad ka Ashoka Hall, ki don ki kamra sahmiet jong ki heh ki hain bad jong ki khlieh nongsynshar jong kiwei ki Ri, ki don ki kamra ophis kiba bun tylli, ki don ki jaka sah jong ki nongap phira jong u President, ki don ki jaka sah jong ki nongtrei ophis bad ki shakri shakor jong u President, ki don sa kiwei kiwei ki kamra ba donkam jong ka ophis jong u President, ki don ki jaka ba la ri bad buh kyrpang ia ki kulai kashor, ka don de ka kper syntiew kaba iar bha, ki don ki jaka iaidkai iaid pyngngad jong u President bad ki heh ki hain bad ki ophis heh kiba trei ha iing bad ophis jong u President, ki jaka ialehkai, ki don ki phalor kiba jrong bad kiba iar, ki surok kiba heh bad iar, ki don ruh ki baranda kiba jrong bad iar kiba haduh 2 kilo meter, ki don ki statue jong ki riewkhraw hyndai kum jong u Lord Bhudda kaba dei jong ka snem 500 shuwa u Khrist bad kiwei de.
Ha ka snem 1947 ha kane ka iing la shong da u Ceremonial Governor General, u Lord Mountbatten bad hadien jong u la sah da u Chakravarti Rajagopalachari, u nong India ba nyngkong bad uba khatduh ban long u Governor General.
Une u la sah tang ha ha ki khyndiat kamra bad la pynkylla ia ka Viceroy’s apartment sha ka Guest Wing ha kaba mynta ki sah ki heh ki hain.
Hadien kata la sah da u President ba nyngkong jong ka India, u Rajendra Prasad ha ka 26/1/1950 bad la khot noh ia kane ka iing u Viceroy, ka Rashtrapati Bhavan (President’s House).
La saindur bad la pynwan nongrim ia kane ka iing jong u Viceroy da kaba shim nuksa na ki jingtei kiba pawnam na Rome, na Europe bad na iing ba la tei da ki Syiem Mughal.
Kane ka don ar bynta, ka iing sah jong u Viceroy bad ka jaka pdiang burom ia ki heh ki hain bad ki khlieh nongsynshar kiba wan nabar Ri bad ki jaka sahmiet jong ki, ki ophis bad kiwei kiwei ki kamra ophis bad kiwei ki jongdonkam.
Ia u Pyndit Jawaharlal Nehru la pynsmai ha ka 12/8/1947 ha Ashoka Hall da u Lord Mountbatten, Governor General ha India.
Hapoh ka Dorbar hall ka don ka khet shuki jong u President (Throne).
Halor jong kane ka khet ka don ka DOME ka bapyllun na kaba la sdien rynjup da ka Chandellier kaba jrong 33 meter shajrong ka khet.
Nangta, ka don sa ka Retreat House (ka iing sah ba jar jar) jong u President ha Hyderabad kaba don ha Telangana mynta ba la khot ka Rashtrapati Nilagam lane la khot ruh ia ka mynshuwa da ka kyrteng Residency House.
Hangne u President u sah shipor arpor ha ka shi snem ha kaba u ioh ruh ban pyndep ia ki kam ophis jong u.
La pyndonkam ruh ia kane ka jaka sah na ka bynta ki heh ki hain (dignitaries).
Kane ka don ha Bolarum ha Secunderabad ba la shna ha ka snem 1860 da u Nizam Najirud-Doulah.
Shillong: La saphriang lyngba ka Whatsapp ba kawei ka samla ka la jah na la ing bad ba ka shah rahbor ha ki runar kiba wan ban patan na ingsah jong ka kaba don ha 3 mer.
Ha katei ka Whatsapp la buh ruh ar tylli ki nombar phone ryngkat ka dur jong ka ban pyntip sha kitei ki nombar lada don ba iohi ia ka.
U Rupang u la pyrshang ban wad ia ka jingshisha da kaba phone ha kitei ki nombar namarba ka dei ka khubor kaba la shu saphriang lyngba ka Whatsapp.
Uwei na kitei ki nombar phone u la pynlip, katba uwei pat la ioh ban ia kren.
Ha ka jingiakren bad uwei na kitei ki nombar ka phone ka poi pynban sha u Rangbah Shnong jong ka shnong Trangblang ka shnong kaba don sha ki Thaiñ Muktapur-War Jaintia.
Haba ia kren bad utei u rangbah shnong u la iathuh ba katei ka briew ka dei kaba na katei ka shnong bad ka shong ka sah ha Nongumlong –thaiñ 3 mer.
U la ong ba la pyntip sha u ba ka la jah naduh mynshisngi kata 28 tarik u nailur.
U Rangbah Shnong u la ong ba katkum ka jingiathuh ki briew kiba sah marjan ki ong ba ha ka por 12 baje eiei ha katei ka sngi hadien ba ka la wan phai na iew la don ki briew kiba wan sha ing jong ka bad ki la patan ia ka sha kali bad naduh katei ka por kam wan phai ing shuh.
La pyntip ia u ha ka por 10 baje mynmiet ha katei ka sngi da u lok jong ka.
Hynrei u la ong ba la lap ia ka mynta ka step na Lumshyiap (thaiñ Golflink) bad u samla jong ka.
U la iathuh ba katkum ka jingiathuh u lok jong ka, katei ka briew ka la rah lut ia ki tiar ki tar jong ka na ingsah jong ka na Nongumlong bad ka la rah lut ruh ia ki pisa u lok jong ka bad u lok jong ka um don pisa shuh tang ban thep Card ia ka Mobile ban phone briew ruh bad la shu pynthep noh ma u (Rangbah Shnong) na shnong.
Hadien ba la lap, u la ong ba la sngewthuh ba ka la iehnoh ia utei u lok jong ka ban leit ia shong bad uwei pat u briew bad katei ka kam mynta ka sah ha ka jingpynbeit ki bahaing hasem jong ka naba u ong ba um ioh haba u phone ia ka ruh.
U Rangbah Shnong ka Trangblang u la ong ba ha ka por ba ka mih na shnong la wan shaw ia ka da uwei pat u lok jong ka uba na Mawphlang, hynrei hadien u ioh jingtip ba ka la iashong bad uwei pat u lok uba na Nongumlong bad ka la sah ha Nongumlong la 4 bnai bad mynta pat la ioh jingtip ba ka poi sa bad uwei pat u briew.
U la ong ba la lap ia ka na Lumshyiap ha ka por ba ka iaid kai bad utei u lok ba thymmai jong ka.
Shillong: U Acting Syiem ka Hima Mylliem u Pa’iem Ainam Manik Syiem u la khot la wer ia baroh ki khlieh nongsynshar kiba hap hapoh ka Hima Mylliem naduh ki Syiem Raid, ki Rangbah Shnong bad ki dei ban ia poi khnang sha ka jingialang ba ka KHADC ka la khot ha ka 3 tarik mynta u bnai ha Madan Student.
La kyntu ia baroh ki Khlieh Nongsynshar kiba hap hapoh u pud u sam ka hima Mylliem ba ki dei ban poi sha katei ka jaka shuwa ka por 11 baje kaba la buh, katei ka dei ka jingialang ban ia kren na ka bynta ka seng jong ki Khlieh Nongsynshar kaba la thaw da ka KHADC kaba la tip kum ka Council of Traditional Chiefs and Headmen.
Shillong:Ka senglongkmie ha Sohlap- Shella kaba la tip kum ka Sohlap Women Welfare Organisation (SWWO) ka la ioh ban kurup kyiad da ki spah bilor ha ka 21 tarik mynta u bnai na ki kali kamai kiba wan na Shillong sha Shella.
Katkum ka kyrwoh khubor na ka Secretary ka kong R.
Natep bad President kong A Youroi ki la ong ba kitei ki kyiad ki dei kiba thmu ban die be-aiñ ha katei ka shnong.
Ka kyrwoh khubor ka la ong ba na ka por sha ka por la maham ba ym bit ban die kyiad be-aiñ hapoh katei ka shnong naba ka pynjot ia ki khynnah samla kiba dang khie dang san bad ka pynjot ruh ia ka imlang sahlang hynrei ki dang don kiba leh pyrshah.
Ia kitei ki kyiad ba la ioh kurup la theh bad bret noh ha madan ha ryngkat ka jingdonlang ka bor shnong.
Jowai: Uwei u khynnah samla uba la tip kyrteng kum u Kitbok Pale uba dang 16 snem ka rta, uba dei shnong trai naka shnong Mynsoo u la ngam jyllop myn hynnin ka step sngi U Blei ha kawei ka wah duid kaba la tip kum ka Wahseinphoh kaba don hapdeng ka shnong Ummulong bad Mookyndur.
La iathuh ba utei u khynnah u la leit shatei ka wah ban leit saitjain bad sum.
Udei uba trei ba ktah ha katei ka shnong Ummulong.
Ha ka por ba ki la iohsei ia ka met jong u, la lap ba dang khluit ka met hynrei imat namar ba dei na ka daw ka jingbymnang ban ai jingiarap, u la khlad noh.
Shillong:  U Chairman ka Mawmluh Cherra Cement Limited (MCCL) u Bah HB Nongsiej, MLA u la shim khia kumno ban pynkhie ia kane ka karkhana sorkar kaba rim tam haka jylla.
Dang shen, u Bah HB Nongsiej u la thoh sha u Myntri Rangbah ka jylla u Conrad K Sangma ba ka sorkar ka dei ban pyllait pisa kyrkieh noh kumba T.
30 klur khnang ban pynbiang ia ki jingdonkam jong kane ka karkhana ka sorkar naduh ka jingtulop bad kiwei kiwei ki jingsiew na ka bynta jong ki.
Ha ka dorkhas, la kdew ba ki jingdonkam ka long ban siew ia ka khajna sha ka DMR kaba long T.
4.
28 klur, ka khajna pynmih dewbilat ban siew sha ka sorkar kaba long T.
54 lak, bai dewiong T.
6.
65 klur, bai mawshun T.
1.
66 klur, ki jingsong, ki tiar bad kiwei T.
3 klur, tulop bad kiwei ki jingioh ba 9 bnai ia ki nongtrei T.
8.
87 klur bad ka bai seng T.
5 klur.
Shwa ia kane, ka kynhun ki nongtrei jong katei ka karkhana pynmih dewbilat hapoh ka kynhun Mawmluh Cherra Cement Employees Union ki la iakynduh ia u Lamphang u Dr Donkupar Roy dang shen ryngkat ka jingdon lang u Chairman ka karkhana nalor  u MLA barim ka Sohra, Bah Titos Chyne uba la ju buddien na ka bynta ka jingeh jong ki nongtrei jong katei ka kompeni.
Ha katei ka jingkynduh, u Lamphang uba dei ruh ha kajuh ka por u MLA ka Shella, kaba dei ka thaiñ ba don katei ka kompeni, u la kular ba ïa katei ka jingeh un sa rah markhmat ha u Myntri Rangbah ka Jylla, Conrad K Sangma.
Na ka liang jong ka kynhun ki la pynpaw ba ki jingdawa ba hakhmat kaba kum ki nongtrei ki kwah ka long naduh ka tulop ba biang, nangta ka jingsiew na ka bynta kito kiba trei tam na ka por ba la buh bad kiwei kiwei ki jingsiew kiba ki dang hap ban ïoh.
La ïathuh ruh ba na ka liang u Lamphang u la kular ruh ba kin wad ki lad ki lynti na ka sorkar khnang ba katei ka jaka pynmih dewbilat kan ïaid biang bad ruh ban peit ba katei ka ka karkhana kan ym trei duhnong.
Shillong: Ka shnong Lait mynring kaba don ha surok bah Shillong-Dawki, shwa ban poi ha Pynursla, ka don shibun ki jingbuh jingsat ka mariang, kiba lah ban khring ia ki nongjngohkai pyrthei.
Hynrei kine ki jing buh jingthaw ka mariang, ki sah kumto da ka jingsop ki niut ki nier, ki khlaw ki btap, namar ba ki briew ka shnong kim pat ioh lad ban pynpaw bad ban shna ia ki ha ka rukom kaba dei.
Ha kane ka sngi Saitjain, na ka liang u nongthoh khubor, ula ioh ban hiar sha katei ka shnong ryngkat ka jingialam ki nongpyniaid shnong kynthup u Bah Croning Khongtani, u Bah Teibor Khongtani, Bah Dronsing Khongwet bad kiwei, ban jngoh ia kine ki jingbuh ka mariang bad kumjuh ki jingthaw hyndai.
Nalor ka shnong kaba don hajan surok, kane ka shnong shaphang mihngi, ka don ki maw shongthait ba la shna hyndai bah, ha u lum ba la iohi shynna bha ia ka shnong hynrei kane ka jaka, ym pat tip da kiba bun.
Khlem pep, lada pynitynnad bha kan long kawei ka jaka jngohkai kaban khring bha ia ki briew.
Shaphang sepngi pat, ki don ki maw syiem (u maw ba la buhrieh ia ka syiem hyndai), ki krem ba jylliew (kaba ki khot ka Krem sawkur), ka Synrang Hati bad ki jaka jngohkai ba bun kiba lah ban iohi shynna bha ia ka thain pynnoh ka wahrew kaba tuid sha ri Bangladesh.
Kine ki jaka kiba lah ban long ki jaka jngoh kai ba pawnam, ki dang sah hapoh ka jingtap ki niut ki khlaw namar ba ym pat lah ban pynwan dur ia ki.
La ioh ban iakren bad uwei u rangbah ka shnong u Bah Croning Khongtani, u la iathuh ba ia kine ki maw shongthait, la shna da ki riew hyndai ban pyllong kum ka jaka shong thait haba ki leit sha iew Pynursla bad kumjuh haba ki wan kit ia ki mar na iew.
“Kane ka dei ruh kum ka jaka ban iakynduh ban ia ap lang ban leit sha iew ban iasngew shngain hapdeng ki nongshong shnong", la ong u Bah Croning.
U la iathuh ruh ba ki rangbah, ki samla hyndai haba ki poi ha kane ka jaka, kim lah ban shu iaid beit, hynrei ki hap ban shong thait shwa shipor ar por ban iadih madih, ban iathuh khana.
La iathuh ba  don teng ka jingkynduh ia ki ophisar ka tnad jngohkai ka jylla mynshwa ban thaw lad ban pyllong ia kane ka jaka bad kiwei ban khring ia ki nongjngohkai.
“Nalor kane ka jaka shong thait, don ruh u maw syiem ba buhrieh ia ka Syiem Khyrim hyndai, ki krem saw kur, ka synrang hati", la ong u Bah Croning.
Shillong:Ki  nongtrei jong ka kotkhubor Press Trust of India kiba don hapoh ka lama jong ka Federation of PTI Employees Union kin ia khih lashai ka sngi ka 1 tarik u risaw namar ka jingweng kam katei ka kotkhubor haduh 297 ngut ki nongtrei jong ka kiba don ha kylleng ka ri India.
Ki la thoh sha u CEO jong ka PTI ba un weng noh ia ka rai jong katei ka kotkhubor bad kum ka dak ka jingpyrshah kin ia khih da kaba shong kyllaiñ mongor ha baroh ki jaka treikam ka PTI ha ri India.
La soi ia katei ka jingthoh da u General Secretary jong katei ka Union u Balram Ringh Dahiya.
Ha ka 29 tarik mynta u bnai u Chief Administrative jong ka PTI u M.
R Mishra u la pynmih ia ka hukum ba la weng kam ia ki nongtrei jong katei ka kotkhubor da ka jingmut ban pynduna noh ia ki nongtrei bad la phah ia ka shithi ba la weng kam sha baroh kiba shah weng bad la phah ruh ia ka pisa kaba dei ban siew sha ki Account jong ki.
Shillong:Hadien ba la saphriang lyngba ki Social Media ba u ksew u ñiah kali ha Khyndailad , ki pulit ki la wad ia u trai kali lyngba ka nombar kali jong u kaba ML-05A 9874 bad khadduh ki la poi tiak ha ingsah jong utei u trai kali bad ki la daiñ kuna ia u T.
1000 tyngka.
Katei ka jingñiah kali ute iu ksew ha Khyndailad ka dei ha ka step sngi thohdieng jong ka taiew bad katei ka Video ka la saphriang sted bha ha ki social Media.
Shillong: U MDC ka seng Congress ha GHADC u Stevie Marak u la dawa ba u myntri rangbah ka jylla u Conrad K Sangma bad u myntri ba peit ia ka District Council u James K Sangma ki dei ban risaiñ noh na ka shuki jong ki bad u la dawa ruh ba dei ban pynduh noh ia ka Executive Committee jong ka GHADC kaba ialam da ka NPP.
U la dawa ruh ba u CEM ka GHADC kumjuh u Chairman ki dei ban risaiñ noh na ka kam jong ki.
Ha ka kyrwoh khubor, utei u MDC Congress u la ong  ba kaba pynbitar ia u ka dei halor ka jingkren jong u James bad u Conrad bad ka jingkren jong ki u la ong ba ka dei ka jingkren kaba kim suid niew bad kim kitkhlieh ia ka jingduh tulop ki nongtrei haduh 15 bnai bad shuh shuh u la ong ba ki la byrngem pynban ia ki nongtrei kiba ia khih.
Utei u MDC u la ong ba ha ka por ba thaw EC ka Congress ha GHADC la lah ba nsiew 6 bnai ka tulop ki nongtrei hynrei mynta ha ka EC ka NPP 15 bnai kim lah siew eiei tang khyndiat ruh.
U la dawa ba ym dei tang ba kin risaiñ na ka shuki ruh hynrei ki dei ban risaiñ syndon kum ki nongmihkhmat paidbah kiba ki paid Garo ki la jied ia ki.
Shillong:U MLA ka Mawsynram konstitwensi u bah Himalaya Shangpliang u la sam khusnam da ka Mobile 4G sha ki 146 ngut ki samla pule ka Mawsynram konstitwensi kiba la pass bha ha ka jingpule jong ki naduh ka Matrik haduh ki kyrdan pule bapher bapher.
Kitei ki samla pule ki dei kiba shong ba sah hapoh ka Mawsynram konstitwensi bad kiba la pass 60% shajrong.
La sam ia katei ka Mobile 4G khnang ba kin ioh ban pyndonkam Internet katkum ka jingiaid kane ka juk stad mynta.
Sha kito ki samla pule kiba ioh ban bat kyrdan ( Position) u bah Shangpliang u la aid a ka iPad.
Ki don 5 ngut kiba ioh kyrdan bad kitei ki long ka Phibanbianglang Iadborne na Christian Academy, Shillong (92.
66%) 14Position ha SSLC na shnong Tyngnger, ka Latreia B Riwan na Pine Mount School, Shillong, Higher Secondary School (93.
08%) – ISCE 2Position (na Meghalaya) na shnong Tyngnger, u George Branson Katrai na St.
Anthonys College, Shillong (BSc Honours -Chemistry) 81.
75% 7Position na Nonglait, ka Elareen Belljoy Donshiew na Lady Keane  College, Shillong (BSc  Honours -Bio Chemistry) 78.
75 %, 6Position na Synnei bad u M Wanlambok Sanglyne na North Eastern Hills University (NEHU), (MSc Honour-Botany) 5Position Grade-A (65.
89%) na Mawsynram.
Katei ka jingialang ka la long ha Khasi National Dorbar Hall Mawkhar.
U bah Shangpliang u la pynbna ba ha u snem ban wan un ai khusnam ruh ia ki skul kiba don hapoh ka Mawsynram konstitwensi kiba lah ban pyn pass bha ia ki khynnah jong ki bad yn phiah ia katei ka khusnam ha ka dur ka jingiakob bad yn jied ia kiba nyngkong, ba-ar bad balai.
La pynbna ruh ba ha u snem ban wan ia ka Matrik yn sam khusnam tang kiba pass 70% shajrong.
U bah Himalaya Shangpliang u la ong ba ki paidbah ka Mawsynram konstitwensi ki ud na ka por sha ka por ba haba ki wan donkam sha Shillong na ka bynta ki kam bapher jong ki, ki ia kynduh jingeh namarba kim ioh jaka sah miet lada ki don ki kam kiba ki hap ban sah miet bad u la pynbna ba un thaw ia ka ïng basa na ka bynta ba kiba donkam ban sahmiet ki ioh ban sah miet bad ia katei ka ing basa u la aiti ha ka MCWOS ba kan wad jaka ba ntei ia katei ka ïng basa bad kat bym pat ioh jaka u la ong ba yn wad shuwa da ka ïng wai.
Ha katei ka sngi u bah Shangpliang u la pyllait ruh ia ka kali kit nongpang ka ban pyniaid da ka Mawsynram Constituency Welfare Organisation Shillong (MCWOS)  ,ka seng ki nong Mawsynram konstitwensi kiba sah ha Shillong, ban kit ia ki briew kiba iap ne kiba pang na Shillong sha Mawsynram.
Ha katei ka sngi u bah Shangpliang u la kyntu ia ki samla pule ba kin pynleit jingmut ha ki jingpule jong ki namarba ki kmie ki kpa jong ki ki la tur ka rai eh rai dam na ka bynta jong ki ban pyndap naduh ka pule , ka bam bad kumta ter ter.
U la kyntu ruh ia ki samla pule ba haba ki jied ia ki bynta bapher jong ki ban pule ki dei ban kynmaw ruh ba ki dei ban buh thong ban jied ia ka kam nongmihkhmat paidbah kaba dei ka kam kaba kyntang bad u la ong ba ka saiñpyrthei kam dei kaba sniew hynrei ka dei ka kam kaba bha tam lada phi trei shisha na ka bynta u paidbah hynrei u la ong ba bun ki nongmihkhmat kim trei ia ka kam jong ki kumba ki dei ban trei.
Ha katei ka jingialang la donlang ruh Rudy H Shangpliang kum u Symbud Kongsan u kyrtong MDC ka Congress na Mawsynram, la ioh jingduwai na u pastor P.
Hynniewta, ki Principal jong ki skul bad Rangbah Shnong na ki konstitwensi ki kmie ki kpa jong ki samla pule.
Shillong: Ka Hynniewtrep National Liberation Council (HNLC), ka buh jing kylli ia ka  sorkar, ia kaei ka jing pynthikna jongka ia ka HNLC, ba kan pyndem shwa bad ba kan sa iakren.
Ka HNLC, lyngba U Bah Sainkupar Nongtraw, ka iathuh ba hadien ba ka  ANVC ka la pyndem lut ia ki tiar ialeh bad kumjuh ban pynduh ia ka Seng jong ki, hynrei kaba sngewthamula ka long ba ka soskular, kaba ki ia soi ha ka 24tarik Nailur 2014, ka  shu kut tang ha ki jingkular ka Sorkar wat hadien 4 snem tam.
“Kane ka dei tang ka jing shah pynthame bad ka jing shahialam bakla ki nongialam ka ANVC ha ka buit ka Sorkar jylla bad ka Sorkar kmie" ong ka kyrwoh.
Ka HNLC, ka ong ba ka kloi ban wan pyndem lada ka Sorkar ka lah ban kynthup ia ka mat jong kata ka jing dawa laitluid bor lane ha ka kyntien jongki, kaba ki ong ka bor ba ha khliehduh(Sovereignty) ha ka jingiakren iasuk.
Ka HNLC, ka ong ba kim kwah ia ka jylla kaba hap hapoh ka ri India, hynrei ki kwah ban im la ka jong(separate existence).
Ka HNLC ka kyntu jur ia u Conrad Sangma ba ai un iehnoh ia ka Khasi-Jaiñtia kaba dei ka bynta jong ka Jaidbynriew Khasi bad un ialeh la ka jong ka jylla ki Garo ka ban hap hapoh ka ri India, kumba ki paid Garo bad u kpa jong u u Purno A Sangma u angnud.
Ka Rhea Chakraborty, ka la thoh ha ka peij jongka ha  Instagram, ban ai khublei sngi kha ia U  Mahesh Bhatt, uba la dap 70snem.
Ha katei ka jingthoh jongka, ka Rhea, ka ong “Sngi kha basuk ia U Buddha jongnga.
Sir, kane ka dei ka dur jongngi, ha kaba phi dang bat ieid ianga bad ba phi la teh skhem ia ki thapniang jongnga baroh shi rta bad phi dei ka ding kaba pynkyndeh shadem ia kano kano ka mynsiem, kaba ia tyngkhuh bad phi.
Ki kyntien kim lah ban batai lut bad nga ieid iaphi".
Katei ka dur, ka la pynmih ia ka jing shah dumok (troll) jong ka Rhea, ha kaba la don ba kynnoh ba katei ka thei samla kaba 26 snem, ka don jingieid kdok kdok ia U Mahesh Bhatt bad ki don bun kiba pyn ia syriem ia ka jingiadei jongki bad ka Jasleen Matharu, kaba ia ieid bad U Anup Jalota.
Ka jingiaei jong U Anup Jalota, ka la mih pyrthei mynta ka sien, ha kaba u leit ban iakhun ha ka jingiakob bigg boss 12, ha kaba ula iathuh ba u don jing ia ieid bad ka Jasleen Matharu, kaba dang rit rta ban ia u, haduh 37snem bad kitei ki la ia ieid la lai snem kynthih.
U Shivraj Singh Chouhan, myntri rangbah ka Madhya Pradesh, mynta ka sngi, ula pynbna ba la plie ia ka tnat ri masi ha katei ka Jylla bad ka jingthmu jong katei ka tnat, ka long ban ri ban sumar bha ia ki masi.
La pynbna U Chouhan mynta ka sngi ha Khajuraho, ha ka jingialang ban ai burom ia ki nong sumar masi bad katei ka dei ka rai kaba la pynbna da U Chouhan, ha shwa ban pynbha ia ka elekshon ha katei ka Jylla.
Shillong: Ka dor ka Petrol ha Shillong, hynnin ka sngi, ka poi sha ka T.
82 shi litar bad ka dor jong ka diesel ruh ka kiew sha ka T.
74 shi litar.
Ka don ka jingkhmih lynti ba ka dor jong ka petrol, kan lah ban poi sha ka T.
82 shi litar ha ki khyndiat sngi ban sa wan bad kumjuh kan nang kiew dor shuh ka diesel ruh kumjuh.
La pynlong ia ka Executive Meeting jong ka seng BVKJWO(CB) myn hynnin ha ophis seng ha Silchar.
Ha kane ka jingialang, ka seng ka ieng skhem ia ki jjngiakhih ba la iakhih khamtam ia ka hok jongki ha ki khlaw ki btap bad halor ka jinglong kyrdan rit paid jongki (schedule tribe) ha kaba ki la rai ba kin ia khun haduh ban da jop.
Na ka liang jong katei ka seng, ka la rai ban  iakynduh ia ki tnat sorkar bapher, khnang ba kin pyndep kloi ia ki kam sah teng jong ka jaitbynriew Khasi Pnar, ha kaba iadei bad kitei ar tylli ki mat.
La ioh ia shibun ki jingkren ha katei ka sngi, ha kaba iadei bad ka iap ka im jong u khun khasi, uba sah ha Assam.
Khaduh U Ma Charles Rymbai, President jong ka seng kmie u ai khublei ia baroh ki nongkitkam, kiba shim bynta ha katei ka jingialang, kiba kynthup ia  U Morningstar Suja President ka ksu, ki dkhot ka ksu, ki nongialam ba juh ialam ia ka seng Kmie, naduh U Ma Livingstone Sumer, Ma Obest Suting, Bah Sebastian Pakynteng, Bah Nesly Shylla Bah Bikas Pohdweng bad ia u nongai jingmut  jong ka seng, Bah Moses Kharbithai.
Hynnin ka sngi, la seng ia ka seng  National People’s Party (NPP) ha Aizawl, kaba long kum ka jing pynkhreh jong ka NPP ban iakhun ia ka elekshon ka ban sa long shen ha Mizoram.
La thaw ia ka NPP ha Mizoram, ha ka jingialam jong U Conrad K Sangma, nongialam ba rangbahduh jong ka seng NPP.
Ha ka jingsdang, la don lang U James K Sangma, myntri kam poh iing, U Timothy D Shira, lamphang dorbar khynnah, U Thomas A Sangma nongai jingmut ia u myntri rangbah bad U Marcuise Marak, u shabuk sorkar jong ka iing dorbar Meghalaya nalor kiwei pat.
Ka NPP, ka la trei shitrhem, na ka bynta shisnem shiteng ban ioh rung khlieh ha Mizoram bad ka parti, ka buh ia ka thong  “Kawei ka sur, kawei ka thain lane One Voice, One Northeast.
"Ha ka jingkren U Sangma, u pynpaw ia ka jingkut jingmut jong ka seng NPP, na ka bynta ban tei thymmai ia ka Mizoram bad ban pynneh ia ka jinglong tynrai jong ki briew jong katei ka thain bad ban pynsngew ia ka sur jong katei ka thain ha khmat ki nongialam jong ka sorkar.
U Conrad, u ong shuh shuh ba ka India, ka don 100 million ngut ki jait bynriew rit paid, hynrei ka sur kaba ki kren ha ka Ri India, ka duna shibun bad ha ki 50snem jong ka jingioh jinglaitluid, ka dei tang ha ka sien ba nyngkong ba la ai shuki myntri ia uwei u dkhot ka jaitbynriew rit paid bad u Conrad, u ong ba ka donkam ban pyniatylli ia ka thain shatei lam mihngi ban kren ruh da kawei ka sur sha ka Ri India.
La pynurlong ia katei ka jingialang, lyngba ka jingialam jong U Dr.
Lalrintlunga Jahau, uba la trei shitrhem ban pynkha ia katei ka seng ha Mizoram bad la thaw ia katei ka seng, hapoh ka jingiala m jong U Lianzuala, President barim jong ka  Young Mizo Association (YMA), ha kaba la jied ia u, kum u lamphang bad ba un sa nang pynkhlain ia ka seng ha katei ka Jylla.
Ka long kaba sngewsih shaba palat ban iohi ia ki khynnah pule jong ka jylla jong ngiba ki sah ha ka umdum, ba lano kin ioh ban thep kyrteng (Register) ban ioh bai bam (Scholarship) la ka dei ia ki ban dang thep thymmai ne ki ban pynthymmai (Renewal).
Ka daw jong ka jinglynga mynsiem jong ki ka long ba ka khyrdop ba dei leh bai bam jong ka jylla Meghalaya na ka National Scholarship Portal, kat haduh mynta ruh kam pat plie.
Ynda haba la leit ban kylli ia ka daw na u officer ba dei peit ia ka scholarship ha Meghalaya, la ioh jubab ba kam shong ha ka kti jong u, hynrei ka shong ha ka sorkar ban pynlait ia ka khyrdop.
Katba ynda la leit ban kylli napoh National Informatic Centre (NIC) kaba dei ka nong plie ia ka khyrdop Scholarship ki jylla baroh khoid, ki ong pynban ba wat hadien ba la phah plie ia ki da ka Sorkar jylla; ki la kyntait ban plie na ka daw ba ka sorkar ka khlem pat pyllait lut ia ki baibam jong ki khynnah kiba lah thep kyrteng naduh mynshymsnem.
Kane kam dei tang ka sien kaba mynta ba kynrum kynram ka jingpyniaid kam scholarship, hynrei kaba iai long barabor na uwei u snem sha uwei pat u snem.
Bad don ki khynnah ki bym juh ioh ia ka baibam jong ki.
Shuh-shuh ban pynkynmaw hangne, kito ki khynnah skul na thain Border lei lei ki ud bha ba kim juh ioh ia ki Border Area scholarship jong ki wat la ki thep kyrteng man la u snem.
Ki Book Grant lei lei ki dei ki scheme ba sah tang ha ka jingphohsniew.
Kane ka jingleh ka buh ha ka jingeh ym tang ia ki khynnah, hynrei ia kito ki kmie ki kpa ruh kiba duk bad kiba ap khmih lynti ban ioh jingiarap na ka sorkar ban kyrshan leit skul ia ki khun jong ki.
Kane ka dei ‘ka jingiuh roit ia ka hok jong u paidbah’, bad mano ban shim jingkitkhlieh ia kane.
Kat haduh mynta kaba ki khynnah ki lah ban thep kyrteng ban ioh bai bam ka long tang lyngba ka tyllong kaba ki khot ‘Ka minority Scheme’.
Kito ki ba apply lyngba kane ka Minority Schme kam long pat kaba thikna ba baroh ki khynnah kin ioh bai bam, bad kin sa shu lut kai tang ka por bad ka pisa ha ka ban ialeh ban thep kyrteng (Register)ha kane ka jait scheme.
W.
Khonglah, Mawlai, ShillongContact no: 9774917490.
U Maurizio Zanfanti, uwei na ki shait kynthei na Italy, ula khlad noh ha ka rta kaba 63snem.
La sin ia u kum U Romeo ka Rimini.
U Romeo, u kam, ba ula thiah bad 6hajar ngut ki kynthei ha ka jingim jongu.
Ha kawei kawei ka aiom lyiur, u kam ba u ia thiah bad 200ngut ki kynthei, hynrei ka don ka aiom, kaba u ioh bun eh, ka kot sha ka 207ngut ki kynthei.
U Maurizio, u dei uba don ia ka night club ha Rimini bad ju iaid kai sha surok ban khot ia ki kynthei, ba kin wan ialeh kmen sha ka Club jongu bad ula sdang ia katei ka Club, ha ki snem 1970, ha ka por ba u dang don 17snem ka rta.
U Romeo, ula khlad ha ka sngi hat majai, katba u dang ialeh ieid bad kawei ka kynthei ha ka jaka sah jongu ha Pradella jong ka Rimini.
Katei ka kynthei, ka la pyntip mar mar sha ki doktor nongiarap, hynrei ym shym la lah shuh satia ban iarap ia u.
Ki kotkhubor jong ka Italy, ki kynthoh ba lehse, katei ka dei ka jingmut kaba don hi ha u, ba un iap ruh, katba u dang ialeh ieid bad ki kynthei.
U Bah AL Hek, myntri ka tnat pathai khubor ka sorkar Jylla, ula pynnoh jingiarap shibnai tulop, sha ka pla iarap shem lanot ha Kerala jong u myntri rangbah katei ka Jylla.
U Bah Hek, ula aiti ia katei ka pisa kaba T.
2,04,000 sha u myntri rangbah ka Kerala, U  Pinarayi Vijayan, haba ki ia kynduh ia u myntri rangbah katei ka Jylla, ha Thiruvananthapuram.
U myntri rangbah, ka Kerala, u ai jingiaroh shi katdei ia ka jingiarap jong U Bah Hek.
Christopher Rani, CEO jong ka CR Projects, kaba dei ka kompeni kaba na Shillong bad katei ka dei ka kompeni kaba khaii ia ki mar poh khyndew bad ki mar rep ruh bad ka ioh kamai T.
45klur ha ka shisnem shisnem.
Ki pulit jong ka Assam, ki kyntait ia ka jingkynnoh jong ka Meghalaya, ba uwei na kiba shah kem, u dei uba anna, kumba la kynnoh da U MLA ka Rambrai Constituency, U bah Kimfa S Marbaniang.
Ha ka khubor, kaba la pynmih da ka Shillong Times, la iathuh ba ki pulit jong ka Boko, ki la kem ia 5ngut ki briew, ba kynthup ia lai ngut ki shynrang bad arngut ki kynthei bad kitei ki dei kiba la leit ktah kti ia ki briew jong ka tnat PHE jong ka Assam, ha ka 8tarik Nailur 2018 bad kitei ki dei kiba 23 bad 45 snem ka rta bad la iathuh ba baroh 5ngut na kitei kim dei satia kiba anna ka jinglong ka met jongki bad mynta ki don ha Guwahati Central Jail.
Lah ban pynkynmaw, ba ki don 16ngut ki briew jong ka tnat PHE, kiba la leit sha  Malang Hohua, ka shnong kaba don ha khappud jong ka Assam bad ka Meghalaya bad kaba don 10 Kilometre na Boko, ha kaba ki leit peit ia ka umbam umdih kaba don ha katei ka jaka, hynrei ha ka por ba ki wan phai, ki la shah kynroi ha kitei ki briew bad ka dei halor katei ka jingshah pynthut ba ki briew jong ka tnat PHE, ki la ujor sha ki pulit.
Katei ka jingiakren, ka la poi ha ka iing dorbar Jylla, ha kaba U Conrad Sangma, myntri rangbah ka Jylla, u kam ba ki don 150ngut ki briew, kiba la phet krad na Malangkona, na ka jingshah pyntriem ha ki pulit jong ka Assam.
Da U Bah Philip MarweinHa Meghalaya ngi don lai tylli ki District Council – ka Jaintia Hills, Ka Khasi Hills bad ka Garo Hills District Council bad, kumba ngi la ia-tip baroh, ia kine la kha na ka Sixth Schedule lane ka bynrap kaba hynriew jong ka Riti Synshar jong ka Ri India.
Ka Tynrai bah ba la buh ia kine ki Autonomous District Council (ADC) ka long ban iada bad pynneh pynsah ia ki tynrai jinglong jingman, ki riti ki dustur bad ka jinglong kyrpang jong ki Riewlum Khasi-Jaintia bad Garo na ka jingtyllep ki jait bynriew jong ki heh paid ryngkat bad ka jingtyllep jong ki riti dustur jong ki.
KA TYNRAI RUH KA LONG BAN PYNNEH PYNSAH BAD IADA IA KA KHYNDEW KA SHYIAP JONG KI PAID RIEWLUM KHASI, JAINTIA BAD GARO NA KA JINGWAN KNIEH NOH KI HEH PAID KIBA WAN TYLLEP NABAR.
Ki ADC ha ka jylla ki la don naduh ka snem 1952 bad mynta ki la dap 66 snem kynthih.
Hynrei ka jingtreikam jong kine ki ADC ka dang syntan, torti, dap da ki jingduna suda, ka tlot ka swai bad kam ai jinghun satia ia ki paidbah Khasi-Jaintia bad Garo.
Ki kyndon ain hapoh ka Sixth Schedule ki long kiba khlain haduh katta katta hynrei haba pyntreikam ia ki kyndon jong kane ka Schedule pat ka synjor, ka tlot bad ka tlor bha.
Ka daw jong kane baroh ka long ba ki bor sorkar kiba la shong ha ki ADC ki tlot,ki duna ha ki bun ki liang, khamtam ha ka liang jong ka jingtip ia ki ain kanun bad kumno ban pyndonkam ia ki katkum ka jingiaid ka por.
Namar, ka jinglong jingman hapdeng ki jaitbynriew Khasi-Jaintia bad Garo ruh ka la nang kylla katkum ka por.
Ki kyndon ain ha ka Schedule ki im bad ki khlain lada nang ban pyndonkam ia ki ba kin im, ym ban shu buh kai khop khop ha ki lynnong kot jong ka Schedule.
Ka don ka jingkynnoh ba na ka daw ba la wanrah ia ka pragraph 12 (A) ha ka Schedule ka la pyntroin ia ka bor jong ka Schedule hynrei lada bishar bha ryngkat bad kane ka 12(A) ruh ka Schedule ka dang khlain bha lada nang ban pyntreikam.
Lada phai sha ka tynrai jong ka jing shisha lada ki MDC baroh ki long kiba tbit, ki shemphang, ki stad, kiba tip ain bad kiba sngew thuh shai ia ka Schedule bad lada ioh ban shong ha ka bor sorkar District Council da kiba tbit, kiba shemphang, kiba stad bad kiba shynrang jingmut khlem pep kan pher bak-ly-bak.
Mynta to ngin iaphai noh khyndiat ia ka jingtreikam jong ki ADC.
Ha ka kam khaii-pateng (Trade) ka la jia aiu? Balei ka long kaba lyngkar? Balei la jyllei ki nongkhaii mynder ha ki jaka ba synshar ka JHADC, KHADC bad GHADC? Hato la kham bun ki nongkhii dkhar bad khyllah jait ban ia ki nongkhaii Jaintia, Khasi bad Garo katba ka kyndon ain ka ong shai ba dei ban iada ia ki trai shnong trai Ri na ka jingshah knieh noh ha ka khaii-pateng? Bun bah ki Khasi, Jaintia bad Garo kiba la lah bad tbit ruh ban khaii-pateng mynta! Balei dang ai laisen khaii pateng puk-shi-puk ia ki dkhar bad ki khyllah jait? Hato kane kam knieh bad ksih ia ka kam khaii-pateng jong ki trai jaka trai muluk? Balei ka Trade Enforcement ka ai jem katne katne? Ki leh aiu ki CEM, EM, ki L.
O, ki Inspector bad ki shipai jong Enforcement? Ha ka bylla ka sngi bad ka treikam trei jam kaba dei ka lad kamai kajih jong ki paidbah,balei jyllei ki nongtrei bad ki nongbylla na kiwei pat ki jylla? Da ki phew hajar bad ki lakh ngut ki wantuid sha Khasi-Jaintia bad Garo Hills na kiwei pat ki jylla ban wan trei, wan bylla bad wan kamai kajih? Ki ADC ki leh aiu baroh shi katta? Hato ki la kylla long ki nongpeitkai katba ki nongtrei bad nongbylla jong ki briew lajong ki duh trei ne duh bylla ba la wan knieh noh da kine ki poi-ei? Hooid, mynta ki ADC ki la sdang ban ai ia ki Labour License sha kine ki poi-ei, hynrei dang bun bah ki bym pat don laisen.
Kine ki iaid la ka iaid, ki trei katba mon bad kim salia ia kita ki laisen.
Ki briew lajong pat ki kylla duh bylla namar kine ki pan tad ia ka bai bylla katba ki traishnong pat ki pan bainong kaba rem bad ki nongai bylla lane ki kontraktor ki kynrup ia kine kiba pan dor tad.
Ki ADC kim pyrkhing ei ei ha kane ka bynta bad kito kiba pynkhein ki shu lait ei.
Ha ka liang ka jingpynmih khajna (Revenue Collection) ruh ka synjor palat.
Ia mynta ki lad jingmih peisa jong ki ADC ki dei na ka Forest Royaty, na ka Trade, na ka Royalty jong ki par, khajna na ki kali, na ka Professional Tax, khyndiat na ka Land, khyndiat na ki iew, khyndiat na administration of justice, khyndiat eh na ka Printing bad Stationery, kham bit na ka Grant na ka bynta ki Development bad Civil Wroks na ka sorkar India, khyndiat na ka Toll, bad khyndiat eh na ka Grant in aid na ka bynta ban iada ia ki khyndew ki shyiap.
Nalor kine, dang bun bah ki lad ban pynmih bad lum khajna hynrei ka jinglum ka long tang na ka bynta khyndiat eh, katba katkum ki kyndon ha ka Schedule ki long kiba bun bah.
Ka jinglum ruh ka syntan, ka torti bad bun ba la pynjah shiteng lynti namarba la jur ka jingleh bymhok jong ki nonglum.
Kane ka pyntroin ia ka pla tyngka jong ki ADC.
Haba ka pla tyngka ka stait ne ka duna ym lah ban pyntyllun shaid shaid ia ki shalyntem jong ka jingtreikam jong ki ADC.
kaba sngewsih hangne ka long ba ki ADC ki bam hati kit kulai.
Kim khein jingkhein ia ka bor lajong katno ki lah ban kit bad katno dei ban pynlut.
Shano kita ki kam pynroi pynsan ba la ai da ki ADC? Lada ym ioh peisa na ka sorkar India lei lei ki ADC kim lah ban ai jingroi (Cvil Works and Developmental Works) ei ei.
Kumno kein ka lah ban ai jingroi lada ka jingpynmih khajna ka rit.
Ha ka thungkamkam nongtrei pat ka Garo Hills ADC ka thung haduh 2149 ki nongtrei, ka Jaintia Hills ADC haduh 1417 ngut bad ka Khasi Hills ADC haduh kumba 700 ngut.
Nangta sa ka tulop jong ki MDC, CEM, EM bad Chairman bad kiwei kiwei kum ki Casual bad ki muster Roll.
Tang ka tulop ruh ka la kot sha ki bun klur tyngka shi shi snem bad nangno yn sei ia kane ka peisa.
Ia mynta, ka Jaintia Hills bad ka Khasi Hills ADC ki dang lah kein ban siew tulop hynrei ka Garo Hills pat kam lah ban siew satia.
Jin haduh 15-16 bnai ka tulop ka Garo Hills ADC kam pat ban siew ia ka tulop jong ki nongtrei.
Kane ka buh ha ka jingeh ym tang ia ka GHADC hynrei ia ka sorkar jylla ruh namar ka pan shi pan jingiarap peisa na ka sorkar jylla ban pynkhuid ia kane ka tulop.
Kane ka long tang na ka bynta ka tulop hynrei nangno kein yn ioh peisa na ka bynta kiwei kiwei ki jinglut kiba long kiba bun bah.
Ha kaba iadei bad ka jingiada ia khyndew ka shyiap jong ki riewlum Khasi, Jaintia bad Garo pat ki ADC ki tlot palat.
Kum ha Garo Hills ia ki khyndew jong ki riewlum Garo la kynnoh ba ka ADC hangtai ka la ai patta sha ki bymdei ki Garo.
Kane ka long kaba shyrkhei bad sa katno ki Garo kin sah khlem khyndew khlem shyiap.
Kane ka long kaba ma haduh katta katta.
Ha Khasi bad Jaintia ruh shibun ka khyndew jong ki riewlum Khasi-Jaintia ka la leit noh tang sha ki heh saipan, sha ki tnat sorkar bad sha ki kompeni bapher bad mynta bun bah ki Khasi-Pnar kim don khyndew ei ei, ki la kylla long ki rephiwji ha la ka Ri.
Shano kata ka jingiada ia ka khyndew ka shyiap da ki ADC? Ka jingiada ia ka jinglongtrai bad pynneh pynsah ia ka khyndew ka shyiap ha ka kti jong ki trai jaka trai muluk ka dei kawei na ki nongrim bah jong ki ADC.
Ka don kein ka Department jong ka Land Record bad Land Survey ha ki ADC hynrei ka la leh aiu baroh shi katta? Shano kita ki Cadastral Survey bad ka Land Ceiling Act? Ym don dak ei ei ruh? Balei, hato kane ka Department ka la iohthiah sah? Ka khyndew ka shyiap ka iaid lang bad ka iap ka im jong ka jaitbynriew bad lada ka khyndew ka la leit ka jaitbynriew ruh ka la duh noh bad haba kumta ki ADC kin synshar halor jongno? Lada phai noh sha ki um ki wah, ki thwei ki khriang ruh, ki ADC ki la leh aiu halor kane ka bynta? Ka dei ka kamram jong ki ADC ban iada bad pynneh ia ka jingsngur bad jingkhuid jingsuba jong ki ryngkat ka jing pynneh ia ki dohum, dohthli dohpnat, ki sher syngkai, ki lun, ki dohjei, ki dohmain, ki khasaw, khamuhur, ki khalad, kha bsein, ki bniang bad kiwei kiba don tynrai ha ki hynrei, ha kane ka bynta kim shym la leh ei ei.
Balei kumne?Ha ka liang ban ri kyndong, ban pynroi, kyntiew bad ban iada ia ki Riti ki Dustur, ki tynrai jinglong jingman, ka ktien ka thylliej bad kiwei kiwei, na ka liang ki ADC ki la leh aiu? Ha ka jingshisha ka nongrim bah jong ka jingtreikam jong ki ADC ka long ha kane ka bynta kein.
Ki ADC ki la leh aiu ban pynneh pynsah, ban iada, ban pynshlur bad ban kyntiew ia ki riewlum Khasi, Jaintia bad ki Garo ha kane ka bynta.
Shano kita ki ain kiba bun bad shano kita ki Rule, shu iohi tang kawei ne ar tylli hangne hangtai hynrei ym lah ban pyntreikam pat ia ki.
Te kan myntoi aiu kein? Ha ka jingshisha ki ADC ki dei ban buh ia kane ka subject hakhmat eh bad ban mang peisa ruh shibun ha ka budget na ka bynta ban pynneh pynsah, ban kyntiew bad pynshlur ban nang kiew ha kane ka liang- khamtam ia ka ktien ka thylliej, ka riam ka beit tynrai, ki jingrwai jingsiaw, ka shad ka kmen tynrai, ka thoh kot thoh sla ha ka ktien Khasi bad Garo, ki rukom rep tynrai, ki rukom shet tynrai bad ban ai scholarship, ne ai buskit ruh ia kiba lehbha ha kane ka bynta.
Kumjuh ruh ban buh ki Book Grant thoh kot, ban sanction na ka bynta ban kyntiew bad pynroi ia ka Riti ka Dustur ha ki rukom bapher.
Hato la leh ia kane ka bynta? Shano ka Department kaba dei khmih halor kane ka bynta bad ban ai bor ia ka ha ka rukom kaba dei?Mynta, ngam banse ban phai noh sha ka Financial Discipline.
Ki ADC ki dang pyniaid lymmuh ia ka peisa tyngka ka jong u paidbah.
Shano kata ka Financial Discipline? Hooid, ka peisa ka wan bad ka leit hynrei ka wan katno bad ban thep hangno bad shano ka leit, katno ka leit bad balei, donkam ban buh jingkhein ryntih thik-pa-thik ryngkat ka jingai jingkhein thik-pathik manla bakut ka snem sha u Accountant General bad sha ka sorkar India kaba ai peisa.
Lada kim leh kumta, ka mut bad ki ADC kim ai jingkhein ia ki paidbah kaba mih ha ka dur jong ki khajna ba la siew da u paidbah.
Kitei ki lad pynmih peisa ba la kdew ha neng dei ba la lum hi na ki paidbah, ym nangno nangno ruh.
Shuh shuh ka dang jyllei ka jingpyndonkam bakla ia ka tyngka jong u paidbah ha ki rukom bapher bapher da ki ADC.
Ha kane ka bynta la donkam kyrkieh ban don ka jingkhuid jingsuba (transparency) bad ka jingai jingkhein thik-pa-thik (Accountability) hangta kein sa wan ka Financial Discipline.
Nangta, sa kawei ka phang kaba dang duna shaba palat ha ki ADC ka dei ka jingtreismat, trei shitom bad phikir bha (Work Culture and Discipline) ha ka rukom treikam treikam.
Ha kane ka bynta yn kdew tang naei kein haba baroh ki tnat treikam jong ki ADC ki syntan bad ki lyngkar palat.
Ka jingbuhteng ia ki kam, ka jingpep trei khah khah jong ki nongtrei, ka jingtorti ha ka rukom treikam, ka jingtrei jaituh bad ka jingtei pop iwei ia iwei pat ka jur haduh katta katta.
Kine kiei kiei kim kren bha ei ei ia ka burom ka ijot jong ki ADC.
Ha ka jingshisha ia ka nuksa babha dei ban ai naduh u khliehduh- ki CEM bad ki EM, ki Secretary bad ki head jong ki Department.
Hynrei, maki kein kiba ai nuksa basniew ha ka Work Culture.
Lada beit najrong bad lada pyrkhing nalor, sha trai ruh ka beit toin.
Shillong: Ki paidbah ki la ujor ba ka umdih kaba wan na Mawphlang kaba la sam sha kylleng ka nongbah Shillong ka dei kaba Lati bad ki la iathuh ba la ithuh bha ia ka jinglati ka um lada buh ha ki kynja khiew steel.
Ki paidbah kiba sah ha Jaiaw, Mawkhar kumjuh ruh sha Mawprem ki la iathuh ba ka Umdih kaba ki ioh mynta kumba shi taiew eiei ka dei kaba Lati.
U Rupang u la pyrshang ban ia kren bad ki briew kiba sah ha ki thaiñ Jaiaw, Mawkhar, Mawprem bad la iathuh ba ka dei kaba shisha ba ka um kaba poi ka dei kaba Lati.
U Rupang u la ioh ruh ban ia kren bad katto katne ngut ki riew rangbah kiba sah ha ki thaiñ Mawprem, u nongialam ka KHNAM u bah Thomas Passah u la ong ba ki paidbah ki la pyntip sha u ba ka um ka Lati katba u bah Reginald Thabah nongialam ka FKJGP ruh u la ong ba ka dei ka jingshisha ba ka Um ka dei kaba Lati bad kaba jngut bad u la ong ba ka um kaba poi sha ki thaiñ Mawprem ka dei kaba wan na Mawphlang.
U Rupang u la pyrshang ruh ban ia kren bad u myntri ka tnad umbam umdih u bah Samlin Malngiang hynrei u la pynlip ia ka mobile phone jong u.
Shillong: Watla ka iing dorbar ka jylla ka la shim da ka rai ban phah ia ka jingthoh sha ka sorkar India ban ithuh ne pynrung noh ia ka ktien Khasi bad Garo ha ka khyrnit ba phra ka riti synshar ka ri, hynrei ka seng ki nongthoh kot ka jylla, ka Khasi Authors’ Society (KAS) kam pat sngew hun satia bad ka la ong ba kan leit buddien hi artad ia kane ka kam sha Delhi.
U President ka KAS, u Dr DRL Nonglait haba kren sha ki nongthoh khubor myn hynnin ka sngi, u la ong, “Ka seng ka kwah ban leit buddien ia kane ka jingdawa bad ban ai jingmut ruh ia ka sorkar jylla ha kane ka sienjam ban ithuh ia ka ktien Khasi".
U la ong ba ka KAS ka la pynbiang ia ki jingtip ba donkam ka sorkar halor ki jnit ki jnat ban ithuh ia ka ktien Khasi ha ka riti synshar ka ri bad kan dang ai jingmut shuh shuh lada ka sorkar ka donkam namar ban rah sha Delhi dang donkam bun ki jingpynbha ia ka dorkhas.
Haba iadei bad ka rai ka sorkar ban kynthup lang ia ka ktien Garo ha ka Khyrnit ba Phra, u Dr Nonglait u la ong ba ki Garo ruh ki don la kajong ka hok ban dawa namar ka ktien jong ki ka dei kaba ar ha ka jingbun ki briew ba kren ia ka ha ka jylla, hynrei ka ktien Khasi kan kham hakhmat namar lah kham hajrong bad kham ïar.
U la kyrmen ba ka sorkar kan sa rah noh kloi ia kane ka mat, bad kyrmen ba ka sorkar pdeng ruh kan sngap mynta kane ka kynti, namar wat ka tnad kam pohiing ka sorkar pdeng ka la phah jurip i ka ktien Khasi, ka la dei hok ne em ban ithuh noh ha ka Khyrnit ba Phra katkum ki kyndon.
U President ka KAS u la ai jingiaroh ia baroh 60 ngut ki MLA kiba la shim rai ha ka dorbar, khamtam ia u Lamphang, u Dr Donkupar Roy u ba la shimkhia ban pynkohnguh ia ka sorkar ban wanrah ia kane ka rai ha ka Ïing dorbar.
U la ong ba ka KAS kan phah la kajong ka dorkhas sha ka sorkar India, bad kan leit ban kynduh sha Delhi ia u Myntri Rangbahduh ka ri, u Narendra Modi bad ia u Myntri kam pohïing, u Rajnath Singh ban aiti ia ka dorkhas.
U la iathuh ba ha ki por ba la dep ki MP ka jylla ruh ki la iakren ia kane ka mat ha dorbar Parliament, hynrei ka khlem urlong satia bad mynta da ka rai jong ka sorkar jylla ban shimkhia da kaba kyntu ia ka sorkar pdeng kan nang pynkhain shuh shuh ia kane ka jingdawa ithuh ia ka ktien Khasi.
Shillong: Ki longkmie Khasi kiba die jingdie madan ha Khyndailad ki la ujor ba uwei u bar jylla uba dei u khar suh juti ha Khyndailad ha ka jaka kaba don marpyrshah ia ka Delhi Mistan u la leh kynshleiñ bad jrong kti ia ki, utei u bar jylla u la kren ruh da ki ktien khlem akor ia kitei ki longkmie kiba die jingdie ha katei ka jaka, la iathuh ba katei ka kam dei satia ka jingjia kaba tang mynta hynrei kaba la jia manla ka sngi haduh ba kitei ki longkmie kim lah shah shuh bad myn hynnin ka sngi ki la pyntip sha ki sengbhalang bad ki la ujor ruh sha ki pulit ka Sadar PS.
U khar suh juti uba la jrongkti bad leh kynshleiñ ia ki longkmie Khasi kiba shong die jingdie ha Khyndailad.
Ki dkhot ka HYC mynta ka sngi ki la leit kem ia utei u khar suh juti uba la tip kyrteng kum u Radhe Shyam Ram ha ka por 2:30 baje nohphai sngi.
Utei u khar suh juti u shong dukan marjan bad ki longkmie Khasi kiba die kwai bad kiba die ia ki tiar tynrai.
Ia utei u bar jylla ki dkhot ka HYC ki la aiti sha ki pulit ka Sadar bad kumjuh na ka liang kitei ki longkmie ki la ujot da ka FIR ryngkat ka jingdawa ba ki pulit ki dei ban pynshitom ia u katkum ki kyndon jong ka aiñ.
Iwei na kitei ki longkmei I dei iba shong basah ha Nongthliew bad iwei pat dei iba shong basah ha Mawlai Mawtawar.
Shillong: Ka jingdheng kali ha nongbah Shillong ka dei ka mat kaba ki nongthaw-aiñ ki ju ia tai na ka por sha ka por hapoh ing dorbar ban thawlad kumno ban weng noh ia katei ka jingkhapngiah ka nongbah Shillong.
Mynta ka sngi u Chairman ka State Planning Board u bah Lambor Malngiang, MLA shimet na Nongkrem u la lum ia ka jingialang jong ki tnad sorkar bapher ban ia kren ia katei ka bynta.
Hadien ba la wai ka jingialang haba kren sha ki nongthohkhubor u bah Lamngiang u la ong ba ka Meghalaya State Planning Board kan ai jingmut ia ka sorkar ba kan thaw noh da ka jaka ieng kali kaba heh ha ophis jong ka PWD kaba don mynta ha Barik.
Katei ka jaka ieng kali ka dei ban long tang ai ki kali kiba wan shaw skul ban lait ka jingkhapngiah bad ka jingieng pathar harud surok.
U la ong ba katei ka jaka ha Barik ka dei kaba long pdeng ia baroh ki skul bad ha ka 3 tarik u risaw katei ka tnad kan leit peit ia katei ka jaka shuwa ban phah ia ka jingtyrwa sha ka sorkar.
U la ong ba la bthah ruh ia ka tnad pule puthi ba ka dei ban bthah sha ki skul ba kin pyndonkam noh da ki bos skul ban shaw bad leit buh khynnah skul na kylleng ka nongbah Shillong bad lada jia ba ki sngew donka jingiarap na ka sorkar ruh ka sorkar kan pynbiang bos ia ki bad u la ong ba la bthah lypa ia ka tnad pynroi sor ba kan ai jingtip ia ki bos saw ki bym iaid mynta ha surok ban ai noh sha ki skul.
U bah Lambor Malngiang u la ong ba ka jingdheng kali ha nongbah Shillong ka la kylla long kum ka jingpang kaba nangjur katba mih ki sngi bad ka la donkam kyrkieh ba ka sorkar kan leh eiei noh ia kane ka bynta bad kaba nyngkong eh u la ong ba ka sorkar ka dei ban pyrkhat ha kaba ia dei bad ki khynnah skul naba kumba ka long mynta uwei u khynnah kawei ka kali kiba wan buh bad wan shaw skul.
Shillong:U Ma Simon Siangshai, MLA bad MDC barim, ula rai ba un iakhun ia ka elekshon MDC 2019, na Moosniang Rngat Constituency, kaba utei u rangbah, ula jop la ar sien kynthih kum U MDC.
Katei ka Constituency, ka hap hapoh jong ka Khliehriat Constituency, kaba ula jop U Ma Simon, la lai sien kynthih, kum U MLA jong ka dorbar Jylla na katei ka Constituency, kaba la ju tip kum ka Rymbai Constituency.
Haba iakren bad U Rupang, U Ma Siangshai, u la iathuh ba um pat rai satia ia ka seng, kaba un ialeh ia kane ka elekshon, hynrei, u pynsngew ba ki paidbah hi kin rai ia ka tiket, kaba un iakhun ia katei ka elekshon MDC.
Da ki hajar ngut ki paidbah, ki ia lum mynta ka sngi ha Dispur ha Guwahati, ban pyrshah halor ka ain jong ka sorkar India, kaba ailad ia ki poiwir ba kin buhai shnong ha India lane kaba la tip kum ka.
Kitei ki nongialum paidbah, ki dei ki dkhot kiba la lamkhmat da ka(KMSS) bad sa 70 tylli kiwei pat ki seng bapher jong ka Assam.
Kitei ki nongiakhih, ki dei kiba la wan khnang na ki bynta bapher jong ka Assam, ba kynthup ia ka  Sadiya, Dhubri, Dhemaji bad kiwei ki jaka.
Kat haduh ba thoh ia kane ka khubor, ki nongiakhih paidbah, ki ia lum lang ha  Ganesh Udyan, ha khmat jong ka  Ganesh temple ha Ganeshguri.
U Akhil Gogoi, uba ialam ia katei ka jing iakhih paidbah, u kren shai ba lada la pyntrei kam ia katei ka ain, kumta U  Sarbananda Sonowal, u dei ban hiar shuki mardor kum u myntri rangbah ka Assam.
U Gogoi, u kren shai ruh ba kam don kano kano ka bor suloi, kaba lah ban set kut ia ka sur jong u paidbah bad U Gogoi, u ong ba ka synshar paidbah, ka la duh noh ha Assam, namar ba ka la iaid da ka synshar thombor.
Ki pulit ka Assam ki la buh ia shibun ki khyrdop, ha kaba ki la khang lynti ia u paidlang, uba wan na kylleng ki jaka ban shim bynta ha katei ka jing ia iaid paidbah mynta ka sngi ha Guwahati bad mynta ka sngi ruh ki pulit jong ka Assam lem bad ki pulit CRP, ki pahara skhem bha ha ki bynta bapher jong ka nongbah Guwahati.
Shillong: U Myntri ka tnad District Council Affairs (DCA) ka jylla u James K Sangma, u la ong ba ka sorkar kam pat buh tarik ban pynlong ia ka elekshon MDC sha ki District Council ka ban long lashem snem.
Haba kren myn hynnin ka sngi, u James u la ong ba kane ka kam kan sa bishar ka sorkar ka ban pynbna ia ka jingiathep vote sha ki district council kaban sa long lashem snem.
“Ngin sa eksamin ia kane ban pynlong ia ka elekshon MDC lashem snem", la ong u James hadien ba la wai ka jingialang kaba la khot ia ki lai tylli ki district council ha ka jylla.
Ka elekshon sha ki district council ha ka jylla, kan long lashem snem hadien ba kane ka samoi kan kut noh ha u Rymphang ban wan.
Katkum ka jingtip ka sorkar ka lah ban pynlong ia ka elekshon ha u Rymphang jong u snem ban wan.
Ha kane ka sngi, u James u la iathuh ha kane ka jingialang kaba ar ba la khot da ka DCA, u la ong ba la iakren halor kumno ban wanrah ia ki kyndon kiban pyniaryntih khamtam ha kaba iadei bad ka kyndon ia ka rukom pyniaid ia ka pisa pilain, ka jingbatai kaba ryntih ia ki nongtrei ki district council.
“Ngi la thaw ia ka Task Force Committee ban pule bniah na ka bynta ban pynbeit ia ki jingduna ha kaba iadei bad ka kyndon (rules) jong ka rukom pyniaid pisa pilain, kumjuh ka kyndon ia ki nongtrei (service rules) ki district council", la ong u James.
Kane ka committee kan kynthup ia ar ngut ki dkhot na kawei pa kawei ka district council nalor ki ophisar na ka tnad DCA.
U la ong ba yn sa pyndep noh ia kine ki kyndon kloi katba lah watla ym pat lah ban ong lano yn pyndep.
“Ngim kwah ban khohreh palat hynrei ngin hap ban eksamin bha ia ki jnit ki jnat namar ba ngi kwah ban pynlong kaba ryntih", la ong u James.
Nongstoiñ: Ka kam tuh kam thiem ka la sdang ban kynrei biang hapoh ka sor Nongstoiñ bad ki jingjia shah tuh, ki la kiew stet bha tang ha u ne u bnai u ba mynta ha kaba ki pulit ki la ioh ban pdiang ia shibun tylli ki jingujor na ki briew ha kaba iadei bad ki jingjia shah tuh bad kat haduh mynta kiba kham bun hi ki jingjia shah tuh hapoh ka sor Nongstoiñ kidei ia ki skul.
Kum ban shu pynkynmaw ba dang ha kine ki khyndiat taiew kumba ar tylli ki skul kiba don hapoh ka sor Nongstoiñ ki la shah lied bad shah tuh kumjuh ruh ha kiwei pat ki bynta jong ka WKHD ruh kila don ki jingjia shah tuh na ki Iing jong ki riew shimet, ha kaba ki runar kiba ym shym pat la lah satia ban tip kidei kiei kila ioh ruh ban rong tuh ia ki pisa bad ia ki katto katne ki tiar ki tar ba donkam.
Shuh shuh ka tyllong khubor ba la ioh lum na ki pulit, ka ong ba kaba kum katei ka jingshah lied skul ka la jia biang hapoh ka sor Nongstoiñ kaba la jia ruh dang hynnin ka miet jong ka sngi Balang ka taiew ha kaba ki runar kila leit ban prong sa ia ka skul St.
Peter Higher Secondary School Pyndengrei da kaba kila ot ruh ia ka tala jong ka ophis jong katei ka skul bad ioh lad ruh ban rung shapoh katei ka kamra ophis bad ioh pynpait ruh ia ka duli.
Na ka liang jong ki bor pyniaid jong katei ka skul hadien ba ki la lap ia katei ka jingjia ki la suba jur ruh ba ki runar ki la ioh ban rong tuh noh ia ka pisa kaba T.
6000 tyngka ha ryngkat ka jingpynjulor ruh ia ki katto katne ki mar ki mata kiba don hapoh jong katei ka skul bad na ka liang jong u Fr.
Raphael Tham 45 snem u ba dei u Secretary Managing Committee jong katei ka skul mynta ka sngi u la pyntip bad ujor noh ia katei ka jingjia sha ki pulit ka Nongstoiñ Police Station.
Nongpoh: Da kaba sngewkhia halor ka jingshlei um kaba man ka por ha ki shnong kiba don na Byrnihat ter ter shaduh Jerobad, hynnin ka sngi u Bah Sosthenes Sohtun, MLA ka Jirang, ha ryngkat ka jingsynranlang ki briew ka NHAI na Guahati, ki Bor Distrik na Ri Bhoi lem bad ki rangbah shnong jong katei ka thain, ki la pynlong ia ka jingleit jurip (Joint Inspection) ia kitei ki jaka ba shait jia ki jingshah ktah na ka jingshlei um.
Ha kane ka jingleit jurip, u Bah Sohtun, u la ialam bad pyni ia kitei ki briew jong ka NHAI, ia ki bynta kiba la wanrah ia ka jingshlei um ha katei ka thain bad ha kane ka sngi la jurip ia baroh arliang ka Surok 4-Lane, kata ka long ha ka liang Meghalaya bad Assam ruh kumjuh.
La sdang ia kane ka jingjurip na shnong Umpher sha ka liang Meghalaya shaduh ka shnong Mawsmai 10Mer kaba dei ruh kawei na ki jaka ba shait shlei Um bad hadien kata u MLA u la leit ruh ban jurip ia ki bynta kiba la hap sha ka Assam, na ka bynta ban pyni ia kitei ki briew ka NHAI ba ki dei ban leh ei ei, namar ka daw kaba la wanrah ia ka jingshlei um ka dei namar ka jingbymbiang kin ala ym tang ha Meghalaya, hynrei kaba kham palat ka dei na ka jingbymbiang ki jaka pyntuid um ha ka liang Assam.
Ki bynta kiba u MLA ka Jirang u la kham ban jur ia kitei ki briew ka NHAI ba ki dei ban shimkhia, ki kynthup ia ka nala ha 10Mer, ha Jerobad, ha Umpher bad Byrnihat, namar kine ki jaka ki dei kiba don ka jingiadei bad ka Assam, namarkata lada ym biang ki jaka Nala pyntuid um ha ka liang Assam, kan wanrah ia ka jingshlei um ha kito ki shnong kiba hap hapoh Meghalaya.
Haba kren sha ki Nongthohkhubor, u Bah Sosthenes, u la ong ba ka daw hi kaba la pynlong ia u ba un leit ban jurip ia kitei ki jaka, ka dei hadien ba u la ioh ia ka jingud na ki paidbah kiba shong ba sah ha katei ka thain bad kiba la mad ia ki jingjia shlei um, namar ka jingbynbiang ki nala pyntuid um ha ka liang Assam.
Haba iadei bad kane kaba nga la wan jurip dalade, nga la dep ban ai jingmut ia kitei ki briew jong ka NHAI ba ki dei ban shimkhia mardor halor kane, khang ban lait na ki jingeh hadien habud.
Ha kane ka jingjurip, la lap ruh ba kawei na ki daw kaba la pynlong ia kane ka jingshlei um, ka dei namar ka jingleh khlemakor da ki paidbah, kiba la bret pathar ia ki niut ki nier bad kaba la pynlong ba kin sahkut bad khang ia ka lynti iaid jong ka Um, namarkata ban lait na kine baroh, nga kyntu ruh ia ki paidbah ba ki dei ban iasnohktilang bad ban weng na ka jingshlei um ha katei ka thain.
Shillong: U nongialam liangpyrshah uba long ruh u myntri rangbah barim u Dr Mukul Sangma lem bad kiba haiing jongu, kynthup ka lok jongu ka Dikkanchi D Shira, ka Miani D Shira bad kiwei ki la leit jngoh hynnin ka janmiet ha NEIGHRIMS.
Kiwei pat kiba wan jngoh mynta ka sngi ki long u Bah Banteidor Lyngdoh u myntri sorkar, u MLA u Dr Azad Zaman, Jimmy Sangma MLA bad kiwei.
Kiba wan jngoh ki kynthup ruh ia u Bah T Kharshiing, Rangbah Shnong, Laitmawpen, Hima Mawphlang, Meghalaya State Olympic Association, u Bah KM Syiem u sordar barim ka Smit, Lt.
Col A Sooting, SM, Bah P Rymbai, Jowai, Bah Loniak Marbaniang, Bah David Kharsati, Bah Egenstar Kurkalang, Bah Wellbirth Rani, President bad Bah Dundee C Khongsit, GS ka FKJGP, Bah Joe Marwein, Bah DS Mawlong, IAS, retd, Kong Mary Ann Pohshna, Laitkor, Kong M Ryngkhlem, Jowai, Kong Pelcy Snaitang, Kong Kathleen Marbaniang bad kiwei.
Shillong: La ioh jingtip ba myn hynnin ka sngi ka la don ka jingialang jong ka seng PDF Shella konstitwensi ha Saitsohpen, Sohra kaba la khot da u President jong katei ka seng u bah Leston Wanswett bad ha katei ka jingialang la iathuh ba u bah Leston u la risaiñ noh na ka kam President bad kumjuh ka jinglong dkhot na katei ka seng kaba u la iakhun ha ka elekshon MLA kaba dang shu dep.
Ban pyntikna ia katei ka khubor, u Rupang u la ioh ban ia kren lyngba ka telephone bad u Secretary jong ka PDF Shella konstitwensi u bah Pyndap Pyngrope, utei u nongialam ka PDF u la iathuh ba ka dei kaba shisha ba u bah Leston u la pynsngew ha ka jingialang ba un risaiñ noh bad u la kdew ba ka daw hi ka long namarba u la tymmen bad u la noh ka rta.
U la iathuh ba katei ka jingialang ka long beit thik ban ia kren tang ia katei ka bynta.
Ha katei ka jingialang u la ong ba u bah Les u la pynbna sha ki nongkyrshan jong u ba un ym ia khun satia ia ka elekshon MDC 2019 bad u pynbna ruh ba u la risaiñ nohn na ka kam President bad kumjuh kum u dkhot jong ka PDF.
U bah Pyndap u la ong ba katei ka jingpynbna jong u bah Les ka long tang da ka ktien bad u la ong ba la bthah ia u ba un ai da ka jingthoh ba kan shai.
La sngewthuh ba ka PDF kan nym bat satia ia u bah Les namar ka jinglong tlot jong u ha ka jinglong tymmen.
Haduh mynta kam pat shai la ki don ne-em ki nongbud jong u bah Les ki ban risaiñ kum ma u naba haduh mynta u risaiñ marwei hi shimet.
Ym pat tip ruh la u bah Les un leit iasoh ne-em sha kiwei pat ki Seng Saiñpyrthei ne un kyrshan ia uno uno u kyrtong MDC na Shella ha u 2019.
Shillong: Ka jingiakren hapdeng ka UDP bad u MLA ka Nongkrem u bah Lambor Malngiang ka dang iaid shaid shaid haduh mynta shuwa ba un shim ia ka rai kaba kut ban pyniasoh ialade sha katei ka seng.
U bah Lambor uba dei ruh u Chairman jong ka Meghalaya State Planning Board u la jop ia ka elekshon MLA 2018 na Nongkrem konstitwensi kum u kyrtong shimet, hynrei ha kine ki sngi ki khubor ki la saphriang ba u don jingmut ban iasoh sha ka UDP.
Haba ia kren bad katto katne ngut ki nongthohkhubor myn hynnin ka sngi ha kamra treikam jong u ha Secretariat u bah Lambor u la ong ba ka jingiakren ka don bad ka dang iaid hynrei shuwa ban shim ia ka rai kaba kut un hap ban lum ia ki nongkyrshan jong u ban sngap ia ka rai jong ki.
“Ho,oid ka jingiakren ka don bad ngi dang iai ia kren hynrei kan kham bam por katto katne namarba ngm da iohi than ba kan don ka jingkyrkieh ban leh wut wut" ong u bah Lambor Malngiang.
U bah Lambor u la ong ba u hap ban sngap ia ka rai jong ki paid nongkyrshan jong u namarba dei lyngba ka jingieit ki paidbah ba u la jop ha ka elekshon kaba la dep, “Ngam shym la iakhun na kano kano ka seng saiñpyrthei, nga la iakhun kum u kyrtong shimet hynrei nga ioh ia ka jingieit ki paidbah bad nga jop, kumta nga sngew ba kam dei ia nga ban iuhroit ia ka hok ba ki paidbah ki la jied , nga hap ban ia kren sngewthuh shuwa bad ki bad ban pan ia ka rai na ki" u la ong.
Lah ban pynkynmaw ba u bah Lambor Malngiang u la shah pynduh tiket ha ka elekshon MDC shiteng samoi na Nongkrem bad u la shah pynduh tiket ruh ha ka elekshon MLA ba la dep hynrei u la iakhun kum u kyrtong shimet bad u la jop ia katei ka elekshon da kaba pynliem ia u bah Ardent M Basaiawmoit ka HSPDP uba dei u MLA barim bad kumjuh ruh ia u MDC ba mynta ka Nongkrem u bah H.
S Shylla.
Shillong:Ka Tympang Club, Pdengshakap shen kan sdang biang ia ka jingialehkai football jong ka ia kaba la tip kum ka 6th Secondary Invitation Football Knockout Tournament ha ka taiew ba nyngkong jong u bnai Nohprah ha madan Tympang Club Pdengshakap.
Ka thong ka long T.
3,00,000/- (lai lak tyngka).
Kiba jop Final kin ioh rah ia ka pisa kaba T.
2,00,000/- (ar lak tyngka) bad kiba rem pat kin ioh rah ia ka pisa T.
1,00,000/- (shi lak tyngka).
Ka bai rungkan long T.
4,000/- (saw hajar tyngka).
La pynlong ia kane ka jingialehkai football na ka bynta ban pynmih fund ia ka Secondary School kaba don hapoh kane ka shnong.
Yn pdiang tang 32 tylli ki team, ka tarik ba khadduh ban pdiang kan long ha ka 4tarik Nohprah 2018.
Ia ki jingtip ba kham bniah lah ban phone ha kine ki number 8131804743 / 8837497060.
Kane ka long katkum na u kyrwoh ba la phah da u Sports Secretary Bah Oriswell Khyriem.
Nongpoh:Ha kaba pynkut noh ia ka 1st Nongpoh Football League 2018, ka lympung ialehkai kaba la pynlong da ka Nongpoh Sports Association, ka Pahambir Sports Club, ka la ioh ba rah ia ka namlahduh hadien ba ka la lah ban pynliem noh pyrshah ia ka Lumkya Sports Club da 5-4, ha ka jingiakhun phainal kaba la long hynnin ka sngi ha madan ialehkai ka NSCA ha Pahamsyiem.
Haba phai sha ka jingiakhun jong kane ka phainal, ha kaba ha ka kylla step jong ka jingiakhun dei ka Lumkya SC kaba la lah ban lamkhmat ia ka jingiakhun lyngba ka shikol bad kaba la pynlong ia ka jingiakhun ba kan long da 1-0.
Haba la bteng pat ka kylla miet, ka jingiakhun ka la nangkhluid bad ki rangialehkai jong kitei ki arliang mamla, ki la sei buit bad bor na ka bynta ban iohrah ia ka namlahduh ha katei ka lympung ialehkai, katba ka jingiakhun ka la nangiaid shakhmat ki rangialehkai ka Pahambir SC ki la pyrshang ban thaw ia ki lad ki lynti ban ioh thepkol bad dei ha kaba kum katei ka por ba ka Pahambir SC ka la ioh ia ka kabu ban pynphai ia katei ka shikol bad pynkut ia ka kylla miet da 1-1.
Hadien ka jingiakhaid ha kitei ki ar-kylla, ki nongpyniaid ia ka jingiakhun ki la rah noh sha ka Tie Breaker bad dei ha ka Tie Breaker ba ka Pahambir SC ka la lah ban pynliem noh ia ka Lumkya SC da 5-4 bad kaba la pynlong syndon ia ka kynhun ba kan ioh ban rah ia ka namlahduh ha katei ka lympung ialehkai.
Ka Pahambir SC kaba la ioh ban rah ia ka namlahduh, ka la ioh ban khur ia ka song pisa kaba T.
20 hajar ha ryngkat ka Trophy, katba ka Lymkya SC kaba la shahrem noh ka la khur ia ka song pisa kaba T.
10 hajar lem bad ka Trophy.
Nalor ka khusnam sha kitei ki kynhun kiba la poi sha ka phainal, la sam ruh ia ki khusnam shimet, ha kaba ia ka nam Best Player la ioh da u Baiaishah Makri bad ia ka nam Top Scorer la ioh da u Cleophas Makri kiba dei ki rangialehkai ka Pahambir SC.
Haba pynkut ia katei ka lympung ialehkai, la sakhi da ka jingdon u Bah Jason Mawlong, MLA ka Umsning, kum u Kongsan bad u Bah Arki Nongrum Meghalaya Football Association kum u symbud kongsan, ha ryngkat ka jingdon ki nongkitkam ka Nongpoh Sports Association lem bad kiwei kiwei.
Nongstoiñ: Ki saw tylli ki kynhun kiba la ioh ban iakhun myn hynnin ka sngi ha ki ar tylli ki kyrdan kata ka 1st bad ka Super Division jong ka lympung kynjatbol Nongstoiñ District Sport Association (NDSA) kila kut noh ha pdeng ka jingiakhaid da mar 1 kol.
Haba phai sha ka jingiakhun jong ka kyrdan Super Division kaba la long hapdeng ka Mawkawah SC pyrshah ia ka Mawliehbah SC watla ki la kut noh ha pdeng ka jingiakhaid da mar 1 kol hynrei ka jingiakhun kaba la long hynne ka sngi ha ka madan NDSA ha Nongpyndeng kala long kaba itynnad haduh katta katta.
Shuh shuh ha kaba sdang eh jong ka kylla step na ka liang jong ka Mawkawah kala ioh ban nion bha ia ka rukom ialehkai bad kala ioh ruh ia ka lad ban pynkhih jar nyngkong bad khlem da pynsepei ia katei ka kabu u Akash Rana ha ka minit kaba 26 u la ioh ban khyrwit da kaba tyngeh ia ka bol bad kala rung beit jlang shapoh ka kol bad na ka liang jong ka Mawliehbah Kam shymla ioh lad satia ban pynphai haduh ba kut noh ka jingiakhun jong ka kylla step.
Haba bteng biang ia ka jingiakhun ha ka kylla miet ka jingiakhun kala long kaba mar ia katjuh bor ha kaba baroh ar tylli ki kynhun kila ioh ban lam ia ka bol bad ruh ban ioh ia ki kabu thep kol hynrei rei katei ka jingiakhun kala long kaba jwat bha namar ba ka Mawkawah kaba la ioh ban lam khmat da 1 kol kam shymla lah shuh ban pynkhih jar kumjuh ka Mawliehbah ruh Kam shymla ioh lad ban pynphai ia ka 1 kol.
Ka jingiakhun ha ki minit kiba khatduh ha shwa ba ka jingialehkai kan wai noh kala sdang ban khluit bha bad ki rangialehkai ka Mawkawah kila ialeh ban iada tyngeh na ka jingshah thep kol pynban ha ka minit kaba 86 kam shymla lah shuh ban iada bad u Treiborlang Nongsiej jong ka Mawliehbah u la ioh ban pyniakhaid noh ia ka jingialehkai da mar 1 kol.
Haba phai sha ka jingiakhun ha ka kyrdan 1st Division kaba la long ha pdeng ka Nongkynjang SC pyrshah ia ka Nongstoiñ FT ka jingiakhun kala kut noh ha pdeng ka jingiakhaid da mar 1 kol.
Shillong:U myntri rangbah ka jylla u Conrad Sangma u la lum jingialang haduh 25 tylli ki sengbhalang mynta ka sngi ban ia kren halor ka khyrdop rung khyrdop mih  jong ki briew kiba nabar  kiba wan sha kane ka jylla.
Ia katei ka jingialang kaba dei na ka bynta ka juh ka mat u myntri rangbah u la hap ban lum arsien ha ka shisngi.
Nyngkong u Conrad u la lum ia ka jingialang hapdeng ki 13 Sengbhalang kiba kynthup ia ka KSU, FKJGP bad kiwei bad hadien kane u la lum sa ia ka jingialang bad ki 12 seng kiba kynthup ia ka HYC, HANM bad kiwei.
Haba kren sha ki nongthohkhubor hadien ba la wai katei ka jingialang bad ki nongialam jong ki 13 seng u Conrad u la ong ba ka mat jong ka jingiakren ka dei beit halor ka khyrdop rung khyrdop ia ki briew kiba nabar jylla kiba wan sha kane ka jylla.
U Conrad u la ong ba ha katei ka jingialang ka sorkar ruh ka la pynpaw ka jingsngewkhia halor katei ka mat bad ka la pyntikna ba ka sorkar kan kham pynsted ia katei ka kam.
Hynreu u la ong ba kan kham kyllaiñ khyndiat namarba hap ban pyndep ia kiba bun ki jingdonkam kum ka jingshim jaka bad donkam ruh ban khot da ka jingpynsngew paidbah halor ka jingshim jaka.
“Ngi la kham pynsted ban pynkloi ia ka kam ha kito ki jaka kiba donkam eh bad ki kam ki la iaid shakhmat bad ngin pyndep kha kloi katba lah, nalor ka jingshim jaka ngi donkam pisa ruh ban pyntyllun ia ka kam, ngi donkam pisa ban siew sha ki trai jaka, ngi donkam pisa ban pynbha ia ka jaka, donkam ban tei sa ki jingtei bad donkam ruh sa ia ki briew ban trei ia ka kam, ki don bun ki jingeh hynrei ka sorkar kan pyrshang katba lah ban pyniaid sted ia ka kam" u la ong.
U la ong ba ki sengbhalang ki la pynpaw ba ka shim por than naduh u snem 2014 haduh mynta “Hynrei ngi la ong ia ki ba ka kyllaiñ palat ka kam hynrei ha kine ki khyndiat bnai la pynsted katba lah" u la ong.
U Conrad u la batai ba ki don haduh 41 tyli ki khyrdop kiba donkam ban tei hynrei ka long kaba eh ia ka sorkar ban tei shisien tei baroh bad kumba ka long mynta u la ong ba yn pyniaid shuwa ia ka kam ban trei tang kumba 7 tylli eiei bad yn pyndep noh ia ka jingshim jaka ha ki 2 ne 3 bnai.
Shillong: Ka KHNAM, ka la thoh sha U Chief Secretary, ka sorkar Jylla, ha kaba ka la ujor, halor ka jingshim kabu jong ki kompeni bar Jylla, ha kaba iadei bad ka kam shang pyrthei ha ka Jylla.
La iathuh ba kawei ka kompeni na Mumbai, ka la pynbeit ban pynlong ia ka jingiaid kjat sha ka shnong Shnongrim, East Jaintia Hills District, ha ka dor kaba T.
35hajar na ka bynta uwei u briew.
Halor katei ka phang, la iathuh ba ka  Meghalaya Adventures’ Association (MAA) ruh, ka pynpaw ba ka la buh jing ujor sha ka sorkar Jylla, halor ka jingleh jong katei ka kompeni, tangba ka sorkar kam shym la leh eiei satia.
Ka KHNAM, ka dawa namarkata ba ki kompeni kiba nabar Jylla, ki dei ban pan jingbit na ka MAA, ha shwa ba kin wan ban pynlong ia kitei ki prokram jongki bad ba ki donkam ruh ban don laisen khaii kaba biang na ki District Council, ong ka kyrwoh na U Bah Thomas passah, PresidentKHNAM State Youth Wing.
: Ka lynti iaid ka Shillong Lajong ka don hapdeng ka jingma ha kane ka lumpung i-league mynta u snem hadien ba ka la shah rem shi rem jan baroh ki jingialehkai haduh mynta.
Ha ka jingiakhun kaba long mynta ka sngi, ka Lajong ka la shah rem ha ka Churchill Brothers da 4-2 kol ha ka jingiakhun ba long ha madan Tilak Maidan Stadium ha Goa.
U nongialehkai ka Churchill Brothers u Willis Plaza u la thep lai kol bad sa kawei la thep da u D.
Cessay katba ia ka Shillong Lajong la thep da u  Samuel Lalmuanpuia bad u Samuel Lyngdoh Kynshi.
Ha kane ka jingialehkai, Churchill Brothers ka la ialehkai bha ha kaba ka pyndem bun ki khap pyrshah ia ki nongialehkai ka Lajong.
Ka jingbym don ki nongialehkai nabar ri kumba ka paw, ka pyni shynna mynta ba ka Lajong ka dang donkam ki nongialehkai nabar ban ai jingkyrshan namar ba ki nongialehkai tang na kane ka dong mihngi, kim lah than ban thaw pyrthei.
U W.
Plaza ka Churchill Brothers u la thep ha 18 minit hynrei u Samuel Lalmuanpuia ka Lajong u la pyniakhaid ha ka 30 minit hynrei u D Cessay u la thep biang ia ka Churchill ha ka 39 minit.
U nongialehkai ka Lajong u Samuel Lyngdoh Kynshi u la thep ha ka 48 minit hynrei u W.
Plaza u la pynphai kylla ia ka Churchill ha ka 51 minit bad sa kawei ha 54 minit ban pynlong jingkhein 4-2.
Mynta ka Lajong kan wan phai sha la iing hadien ba la shah rem baroh lai tylli ki jingialehkai shabar na la iing bad kan pynkhreh ban iakhun ia ka Minerva Punjab ha ka 23 tarik Naiwieng ha Shillong.
Shillong:Ki 13 sengbhalang kiba la dawa ILP ha u snem 2012, 2013 ki la ia kynduh ia ka sorkar mynta ka sngi ban ia kren halor ka khyrdop rung khyrdop mih jong ki bar jylla.
Haba kren sha ki nongthohkhubor u Presidentka KSU u samla Lambokstar Marngar u la ong kate ika jingiakynduh ka long ban sngewthuh ia ka jingiaid lynti kane ka sorkar ba thymmai ban pynkhreh ban thaw ia ki khyrdop rung khyrdop mih ban talasi mynder.
“Hynrei ngi pynpaw ka jingbym sngewhun namarba kita ki khyrdop rung khyrdop mih kiba ka sorkar barim ka la kdew haduh 41 /42 tylli ka don tang kawei kaba la dep pynkhreh ban sdangnoh ia ka kam, ngi kren shai ba ka sorkar kam dei shuh ban ai daw nangne shakhmat hynrei kumba ka la kular ngi kwah ba ka sorkar kan lehnoh mardor bad dei ban sdang noh ban thaw ia ki khyrdop, Lada yn shu kut tang na ka jingai daw, ngi ki sengbhalang ngin pynieng la ka jong ka khyrdop, ngi sngewthuh ba ka dei ka sorkar kaba thymmai , ki briew ruh kiba thymmai hynrei ki ophisar pat kiba shim ia ka kam ki dei kijuh, ngin iai buddien bad lada ym iohi dak ngin pynieng la ki jong ki khyrdop" ong u samla Lambokstar Marngar.
Shillong: Ka jingiakhun jong ka lumpung Ranji Trophy ka plate group hapdeng ka Puducherry bad ka Meghalaya ka la kut mynta ka sngi ha ka jingiakhaid.
Ha kawei pat ka jingialehkai ka U-23 Col CK Nayudu Trophy kaba long ha Shillong, Meghalaya ka donkam 160 ron ban jop bad ka sah sa ar sngi.
Namar ka jingwan khyrwit ka eriong Gaja ha Puducherry, la hap ban pynkut noh iaka jingialehkai tang ha ka 17.
2 over bad kane ka la buh jingeh ia ka Puducherry ban bat nam tang 192.
Ha ka jingialehkai ka U-23 Col CK Nayudu Trophy, ka Meghalaya ka donkam sa 160 ron ban jop ha kaba ka Nagaland ka la kamai 52/4 ha ka jingiakhun ha ka sngi kaba ar.
Ka Meghalaya ka kamai 125/6 ha ka kylla ba nyngkong hynrei ka 65 ron jong u  Tiwari (32) bad Rohit Shah (35) ka la pynduna ia ka Meghalaya sha ka 178 ron.
Da kaba beh ia ka 212, ka Meghalaya ka donkam ban tied sa  160 ron ban ioh ia ka jingjop.
Tura: Ki pulit jong ka East Garo Hills, ki la kem ia uwei u snar nonglute, uba rahbor ia u nongkhaii sying na Rongsak ha ki khyndiat sngi ba ladep.
La kem ia U Anseng T Sangma, uba dei na ka shnong Rongsak, ha kaba la kem ia u na Bamsamgre, ha ka miet jong ka Sngi Balang bad la kurup noh ruh ia ka kali maruti jongu, kaba la kit ia utei u nongkhaii.
U Anseng, u iathuh ba ka jingrahbor, kam dei satia ka kam jongu, hynrei, ka dei kaba la thmu da kiwei pat ki kynhun,  hynrei namar ba kim nud ban kit ia u, da ka thuk thuk, kumta ki la thep noh ia utei uba shah rahbor ha ka kali jongu.
U Anseng, u dei uba ar ban shah kem, halor katei ka jingrahbor bad uwei na kiba shah kem, u dei U  Salsrang, uba la ju tip kum U Mogo na ka shnong Rongsak.
Jowai:  Ki don haduh kumba 7 ngut ki driver kiba wan kit dewiong naduh na Bhutan ban shalan sha Bangladesh lyngba ka Dawki, kiba la shah shoh pyn mynsaw ha ki lai ngut ki briew bad uwei na ki u dei u PSO jong u bah Kyrmen Shylla.
Kitei ki driver ki la wan poi mynta dangstep phyrngap por 3:30 am ha Khliehtyrshi bad ki dang thmu ban bam ja ha Choice Dhaba kaba don ha Khliehriat Tu-riem shwa ban poi Jowai.
“Ngi dang shu ieng ha katei ka jaka ban bamja, tang ban hiar napoh kali ruh ngim pat ioh, kyndit la wan kawei ka kali, ki la phah hiar bad patan ia ngi napoh kali bad uwei na ki u la sei pistol ruh bad ba la patan jubor ia ngi shabar, ki la kura, kynjat bad tied ruh da ka tdong pistol haduh ba ngi la mynsaw", la iathuh u Shacha Wangchuk uwei na ki driver kitei ki trok ba wan na Bhutan.
Ki don haduh 8 tylli ki trok kiba kit dewiong kiba wan na Bhutan ban leit sha Bangladesh lyngba ka Dawki.
Utei u Driver u la iathuh, uwei u driver u la lait na ka jingshah shoh, namar u wan hadien ha katei ka jaka.
U la iathuh ba la pynieng lain ia ki ban siat ia ki da u lain.
Hynrei donbok ba ki la ioh phet sha khlaw la ka jong.
La pyntip sha ki pulit da ki riew paidbah kiba iohi ia kane ka jingjia bad ki pulit ki la wan sha katei ka jaka ban iarap ia kitei kiba shah shoh.
Arngut napdeng kitei ki driver ki la mynsaw na ka bynta jong ka khlieh na ka jingshah tied da ka tdong Pistol bad la sopspain ia ki ha Jowai Civil Hospital.
Kitei kiba mynsaw ki dei kiba la ioh kyrteng kum u Bassang Dorji uba na Bhutan bad u Jeet Kami uba dei u Nong India.
Ka daw ka long ba kitei ki nongniah trok na Bhutan ki ioh lad ban shalan dewiong katba ki nong Meghalaya kim iohlad satia.
Ki Pulit ki la kem ia utei u PSO jong u ma Kyrmen uba la tip kyrteng kum u BNC/1048 Thmubait  I Dhar ha ryngkat ar ngut ki paralok jong u, u Chanky Lhuid (26) uba na ka shnong  Ialong bad u Deibormi Lyngdoh (28)La leit rah ia ki sha Iing Bishar bad la aiti 3 sngi ha ki pulit ban tohkit ia ki.
Shillong: Ka Amita R Sangma, kaba dei kaba la shah shoh ha ka 8tarik Naiwieng 2018, ha ryngkat bad u khun jong ka kong Agnes Kharshiing, ki la ujor sha ka Meghalaya High Court, mynta ka sngi, halor ka jingshah shoh jongka bad ka kong Agnes, ha kaba kitei baroh arngut ki la mynsaw jur na katei ka jingjia.
Kitei ki la ujor, ba wat la ia ka jingjia, la dep shimti da ki pulit, hynrei ka jingtohkit kam pat da iaid thikna satia haduh ha kine ki sngi bad kitei ki nong ujor, ki kwah ba ia katei ka jingjia, dei ban tohkit da ka Central Bureau of Investigation (CBI).
Ki nong ujor, ki shim ba ka jingshah shoh jong kitei ki arngut, ka dei beit da ka jingthmu ban pyniap syndon ia ki bad la dawa ruh ba dei ban ai ki bor pahara na ka bynta jong kitei ki arngut kiba shah shoh.
Halor katei ka jing dawa jong kitei ki nong ujor, la bthah ia U Director General of Police, ba un ai ka jing iada ia kitei kiba mynsaw bad ba dei ban bei ia ka bai lut da ka sorkar Jylla, ha kaba sumar ia kitei ki arngut, kiba dei ki nongtrei sengbhalang, kiba thwet halor ki kam tih dewiong beain.
U Chief Justice, jong ka Meghalaya High Court, U Mohammad Yaqoob Mir, ula pdiang ia katei ka jingujor bad ula rai ban shimti biang ia ka jingtohkit ia katei ka kam, ha ka 27tarik mynta u bnai.
Shillong: U Additional Deputy Commissioner, East Jaintia Hills, u khot ia ki riew paidbah, ba lada don mano mano ba tip halor ka jingshah shoh jong ka kong Agnes Kharshiing bad ka Anita Sangma, ha kaba la shoh da ki riew runar, ha ka 8tarik Naiwieng 2018 bad lada ki kwah ban ai sakhi halor katei ka jingjia, ki lah ban ai jingtip sha U  Additional Deputy Commissioner, East Jaintia Hills District, Khliehriat ha shwa ka 16tarik Naiwieng 2018, ha ki por long trei ophis.
Ka khubor na NEIGHRIMS, ka iathuh ba ka kong Agnes Kharshiing, ka la sngewthuh briew bha, naduh ka 13tarik Naiwieng 2018.
La law noh ia ka lyer ring bad pynher mynsiem bad mynta ka sngi, ka la lah ban ring mynsiem dalade hi bad ka la lait na ka jingma, ong ka khubor na katei ka hospital.
Ka Australia, kan dei ka ri kaba nyngkong ha ka pyrthei, ha kaba kan pyndonkam da u drone, na ka bynta ban leit ai mar sha ki iing jong ki briew bad  la iathuh ba katei kan sdang ha u snem 2019.
Ka kompeni Alphabet, kaba dei ka kompeni kmie jong ka Goofle, ka la pyntip ba kitei ki drone, kin leit ban ai mar sha ki bynta jong ka Ri Australia naduh u snem ban wan.
Kitei ki drone, kin iaid ha ka jingstet kaba 125 kilometre ha ka shi kynta bad kin leit ai ia ki tiar kiba sting, kiba kynthup ia ka sha, u kophi sha ka jingjngai kaba 5 kilometre na ka jaka trei kam jongki ha Mitchell, kaba don shatei ka jong Canberra.
Kitei ki drone, kiba khia kumba 4.
5 kilo, kin lah ban kit ia ki tiar kiba rit kiba khia kumba 1.
5 kilo antad.
Ka elekshon komishon ka India, ka la weng noh mynta ka sngi, ia U SB Shashank Chief Electoral Officer ka Mizoram, hadien ba ka la mih ka jing ujor pyrshah ia u, na ki kynhun bapher.
Ha ka jaka jong U Shashank, la thung bujli noh da U Ashish Kundra.
U Shashank, ula shah kynnoh, ba u dei uba kyrshan ia ki poiwir Bru, ha kaba ula phah ban buh ia ki jaka thep vote, ha ki jaka ba ki sah kitei ki poiwir ha Tripural.
U lamphang dorbar jong ka Sri Lanka, U  Karu Jayasuriya, ula pynbna mynta ka sngi, ba katei ka Ri, kam don sorkar satia bad katei ka dei hadien ka jing ia kynduh jong ka iing dorbar jong katei ka Ri, na ka bynta ban ia tynjuh bor pyrshah ia U Rajapaksa, uba dei u myntri rangbahduh jong ka Sri Lanka.
Mynta ka sngi, ha ka por long dorbar, ka la don ka jing ia shoh jong ki MP, ha katei ka iing dorbar, ha kaba ka liang jong U Rajapaksa, uba dei u myntri rangbahduh lem bad ka kynhun liang pyrshah.
U lamphang dorbar, ula pynkut noh ia ka dorbar mynta ka sngi, na ka jing iashoh bad ba um pdiang ruh ia ka jing ia tynjuh bor ha katei ka iing dorbar.
Shillong: Ki kmie ki kpa jong ki khynnah skul kiba phah skul hapoh ki skul shimet kiba don hapoh nongbah Shillong myn hynnin ka sngi ki la pynlong da ka jing iakynduhlang hapoh Madan ialehkai jong ka Malki Sports Club kaba don hapoh ka shnong Malki, na bynta ban iakren bad phylliew jingmut ia shibun ki jingeh kiba ki iakynduh ha kine ki sngi kiba mynta.
Bun na ki kmie ki kpa jong ki skul bapher bapher kiba don hapoh ka Nongbah ki la wan ban ia shim bynta ha kane ka jingialang da ka jingsngew khia ban pynpaw ia la ki jong ki jingshem ba ki iakynduh.
Kane ka jingialang da kawei ka jingmut ka la shim ia ka rai bad pynkha shisyndon ia ka Seng jong ki kmie ki kpa ka balah tip kum ka “All Meghalaya School’s Parents Association" bad lah ioh ruh ban jied ia ki nongkitkam bapher ha kaba ia ka kam President lah jied ia i Bah Banshai Marbaniang, Vice President Pradip Kumar Sharma, Genl.
Secretary Bah Aloysius Papang , Asst.
Secretary Bah Elbinstone Umyiap, Publicity Secy Bah John Sohtun, Treasurer Kong Carinthia Rani, Asst.
Treasurer Kong E.
S.
Myrthong, Organising Secy Sunita Kakati, Bah Veeru Ranee, Kong Sushila Lama, bad ki Executive member.
Ka jingthmu ba kongsan naba la pynkha ia kane ka seng ka long kum shibynta ban peitngor bad bishar bniah ia ka rukom pyniaid jong ki skul lyngba ka pule puthi jong ki khynnah hapoh kane ka jylla khamtam ha kaba iadei bad ki skul shimet kiba long ka daw bah ia kiba bun.
Ka 27 tarik u Nailar, ka long ka sngi ka ban sah jingkynmaw ha ka history jong ka ktien, ka thoh ka tar bad ka jaitbynriew hi baroh kawei.
Namar dei ha katei ka sngi ba ka Meghalaya Legislative Assembly ka la pynmih ia ka Resolution kaba iadei ba ka jingdawa ban pynrung noh ia ka ktien Khasi bad Garo ha ka khyrnit Baphra.
Ka sorkar kawei hadien kawei pat ka wan bad leit noh khlem da treh ban pynurlong ia kane, ym lah ban tip bha ia ka daw, hynrei ka jingshisha ka sah ba ki nongmih khmat jong ka sorkar ba la leit ka paw ba kim kot ka bor pyrkhat halor kane ka mat.
Kumta, hap ban ai ka jingiaroh ia ka sorkar (MDA) kaba mynta kumjuh ia baroh ki MLA kiba la pynurlong ia kane ka mat kaba la sah teng bad kaba la dei ban urlong la slem bha.
Da kane ka sienjam ba ka sorkar ka la shim rai thymmai ka la pynwanrah ia ka jingkyrmen ha ki riew rangbah bad ki paid ka ri bad iohi ba ka sorkar ka jubab ia ki jingdonkam u paidbah.
Hynrei ha kaba kum kata ka jingkyrmen ka pynkyndit pat ban iohi ia ka jingthoh ha ka kot khubor phareng “The Shillong Times" (29 Oct 2018) ba ka thoh shai ba hap ban wanrah biang ia kane ka Resolution sha Assembly, la thoh shai ruh ba hap ban khot da ka dorbar kyrpang.
Ka daw jong kane ka dei namar ba ka sorkar ka la buh lang ruh ia ki speh (hurdles) kiba long pynban kum ki dieng pynkiang kiba ap ha khmat jong kane ka Resolution.
Dei hangne kein ba ka mih ka jingkylli, haduh katno ka sorkar ka shim khia ia ka ktien Khasi?Kumba ka long haduh mynta ka Resolution ba ka sorkar ka pynmih ka long thik kumba ai da u sohjew ba sop da ka snep sohniamtra, namar ka resolution ka pynbabe pynban ban pule ia ka.
Ka long kaei kaei kaba jah burom bad pynpaw ia ka jingbeit ba kumno ki officer kiba pynkhreh bad ki nongmihkhmat kiba iatai hapoh ka iing Dorbar ki la kdew lypa sha ka sorkar India ban khanglad ia ka jingioh rung ka ktien Khasi ha ka Khyrnit Baphra.
Wat la lada don kata ka jingbym pat biang katkum ki kyndon, ka sorkar Meghalaya ka dei ban kitkhlieh namar ha ki snem ba kham ha shuwa u Governor (Meghalaya) u la bthah ia ka sorkar ban pyndap ia kaba duna kumba la don lem kiwei pat ki ktien ba la ioh jingithuh ha ka Eight Schedule.
Kumta ka ktien Khasi hi kam long shuh kaba dang duna, hynrei dei ka sorkar ka bym shim khia ban pynurlong ia ka jingangnud jong uba bun.
Te khnang ba kan khuid bad stet ka kam, ka jingdawa ka long ba ka sorkar ka la dei ban pynkloi katba lah ban wanrah biang sha Assembly ba kyrpang.
Bah S.
S Rynjah.
Dkhot K.
J.
W.
A.
Shillong: Ka CBI, ka la aiti ia ka kaiphod jongka, halor ka jingthung kam nonghikai, tah sia lieh, sha ka Meghalaya High Court bad sha U Chief Secretary jong ka sorkar Jylla.
La iathuh ba na ki 10 tylli ki jaka, ba don ka jingthung nonghikai, la lap ba mar shiteng na kitei ki dei kiba don sia lieh.
Na kitei ki 99ngut, ki don bun na ki, ki bym don satia ki original mark sheet.
Na kitei ki 10 tylli ki jaka, la lap ba ha 8 tylli, ki don ki marksheet, kiba da ki xerox copy.
Ka jingtohkit ka CBI, ka dang pynkhreh ban mudui ia kito kiba donkti ha ki kyndon kiba iadei, hynrei ka hap pat ban ioh ia ka jingmynjur na ka ophis ba heh duh jongka ha Delhi.
Lah ban pyn kynmaw, ba katei ka jingthung kam nonghikai, da kaba tah sia lieh ka dei ha ka por, ba ka kong Ampareen Lyngdoh, ka dei ka myntri jong katei ka tnat pule puthi  bad sa U JD Sangma, u dei U Director of School Education and Literacy.
Shillong: U mawsiang (rock) uba iaw rta tam (oldest) ha Meghalaya u don hajan Nongpoh, uba tip kum u Gneiss, katba ka rta u lum shyllong ka long 1.
6 bilian snem.
Haba kren mynhynnin ka sngi sha ki lad pathai khubor, u Additional Director General ka Geological Survey of India (GSI), North Eastern Region u Mulkh Raj Jarngal u la ong une u mawsiang uba iaw rta tam ha Meghalaya, la lap katkum ka jingeksamin bad ka jingwad bniah.
U la ong ba ka jylla Meghalaya ka pahuh bha ka spah jong ka mariang, khamtam ki marpoh khyndew kum u dewiong bad kiwei, hynrei ka donkam ban pyndonkam ban shim ia ki da ka rukom katkum ka juk stad mynta.
U Jarngal u la ong ba katkum ka jinglap ka GSI ka jingdon jong u dewiong ha ka bynta ka Garo Hills ka long kumba 576.
48 milian ton.
Ki jaka ba bun u dewiong ha Garo Hills kiba la leh ia ka jingwad bniah da ka GSI ki dei ha Karaibari, Rongrenggiri, Siju, Daranggiri, Balpakram Pendenguru.
Tang ha Daranggiri ka jingdon u dewiong ka long kumba 125 milian ton.
Ha Khasi Hills ki jaka ba don u dewiong ki long ha thain Langrin, Mawsynram, Mawlong-Shella, Ishamati, Sohra-Mawkma-Laitryngew, Pynursla-Lyngkyrdem-Thangjnat, Mawpholong, Lumdidom, Laitduh, Mawhehlarkhar.
Tang ha thain Langrin ka jingdon u dewiong ka long 133.
14 milian ton, katba ka thain Sohra ka long 19.
0 milian ton.
Ha Jaintia Hills kiba bun ki par dewiong, hynrei ym pat leh ia ka jingwad bniah, namar ba lada ki leh hap ban ioh jingbit na ka sorkar bad kumjuh na ki trai par bad kim lah ban leh hi.
Halor ka jingtih dewiong krem khnai ha kane ka jylla, na ka liang ki ophisar ka GSI ki la ong ba ka donkam ban tih ia ki marpoh khyndew katkum ka jingstad saian bad ki kubur ba ka lah ban don ka jingma ia ka mariang lada shu tih pathar.
Ki la iathuh ba mynta ki dang pan jingbit na ka Khasi Hills Autonomous District Council (KHADC) ba kin leh ia ka jingwad bniah ha kaba iadei bad ka jingdon ki marpoh khyndew bad ia kano kano ka jingshem ne ka jinglap kin phah pat sha ka sorkar.
Ki marpoh khyndew kiba kham kongsan ba ka GSI ka la lap ha kane ka jylla Meghalaya bad ha ka dong mihngi ki long dewiong, mawshun, dewbyrtha, mawshynrut, graphite, dolomite, bauxite bad iron ore.
Mynta ka GSI ka dang leh ia ka jingwad bniah shuh ia ka jingdon jong ki marpoh khyndew kum ka ksiar, tungsten, tin, phosphate, ti-Vmagnetie, lateric bauxite, mawshun, rnong, neodymium, vanadium, chromium bad dewiong.
Kwah ka GSI ban pynlong ia ka krem Mawsmai kum ka Geo siteKa tnad ka Geological Survey of India (GSI), North Eastern Region kala pynkhreh ban pynbna noh ia ka sawdong ka krem Mawsmai ha Sohra kum ka Geo site kum shi bynta ban pynlong ka jaka kaba kyrpang na ka bynta ka jinglap ia u maw ba rim tam ha ka pyrthei, kaba yn tip ruh ia kane ka juk kum ka Meghalayan Age hadien ba ki stad ki la pynshong nongrim ia ka rta ka pyrthei na ka jingeksamin ia ki maw na kane ka krem.
Katkum ka jinglap na kine ki maw, ka snem naduh 4200 haduh kine ki sngi yn tip noh kum ka Meghalayan Age.
U Additional Director General ka GSI u Mulkh Raj Jarngal u la ong ba ia ka jaka yn pynbna da ka GSI kum ka Geo Site, katba ia ki kam ban pynbha ban pynbit pynbiang dei ban leh da ka sorkar jylla.
La ong ba ki dang ap ia ka khubor na ka sorkar jylla halor kane.
Da u Bah Philip MarweinLa pynlong ia ka Meghalaya Democratic Alliance (MDA) kaba synshar ha Meghalaya mynta da ka National People"s Party (NPP), ka United Democratic Party (UDP), ka Hill State Peoples’ Democratic Party (HSPDP), ka People Democratic Front (PDF), ka Bharatiya Janata Party (BJP) bad ka Nationalist Congress Party (NCP).
Haduh mynta, kine ki party ki dang iatreilang bad dang iadei jingmut hapoh ka sorkar.
Mynta ka la long 9 bnai ei ei ba ki la iatreilang mlon bad ym pat paw kino kino ki dak ki shin ba kin iapait iapra noh la ka jong ka jong.
Ki dang iahun lang ban iasynshar lang para ma ki.
Ngim tip kat haduh lano kin neh ban iatreilang hapoh ka sorkar khleh khaw lang jong ka MDA.
Mynta pat ka jingtynjuh ka la poi ba ka MDA kan pynieng tang uwei u kyrtong MP na ka bynta ka Shillong seat bad uwei na ka bynta ka Tura seat.
Kane ka long ka jingtyrwa bad ka jingdawa jong ka UDP na ka bynta ka MDA.
Kane ka la pynkieng khlieh ia ki para party kiba don hapoh jong ka.
Kumno kumta, da uno bad na kano ka party un ieng kein? Ka la poi sha kaba eh namarba ki don ki party napdeng ka MDA kiba kwah hir hir ban pynieng ia la u jong u kyrtong.
Na ka liang jong ka seng BJP ka da kwah palat ban pynieng la u jong.
Namar ki dkhot hapoh kane ka party ha Meghalaya ki ong ba ma ki, ki dei na ka National Party (party heh jong ka India) kumno kin shu ieh jem kat ia ka MP ilekshon.
Dei ban pynieng beit, ki ong bad phi lah ban sngewthuh balei ki ong kumne.
Ym dei ba ki heh BJP ha Delhi ki kwah than ban pynieng kyrtong MP na ka party ha Shillong Seat bad ha Tura seat, hynrei dei ki heh BJP na Meghalaya hi kiba kwah dik dik ban pynieng na ki daw kiba rieh ia kaba phi sngewthuh hi balei ki kwah kumne.
Ki lah ban ai daw lane kynnoh ia ka High Command ha Delhi hynrei kane kam dei ka nongrim.
Dei hi nangne kiba kynshoit ban pynieng wat la kim pat pynpaw kyrteng iano iano ruh.
To kam pher lada ka kwah ba ka Party Congress kan jop suk.
To, ka UDP ka la dep tyrwa ia u Bah Jemino Mawthoh kum u kyrtong jong ka MDA katba ka HSPDP pat ka la tyrwa da u Bah Renikton Lyngdoh Tongkhar kum u kyrtong jong ka.
Ka NPP, PDF, ka NCP bad ka BJP kim pat tyrwa kyrteng haduh mynta.
Tip ki don aiu sha lyndet.
Nangta ruh, na ka liang ka MDA ka dang iashong pyrkhat tang shisien bad ka ong ba kan sa iashong pyrkhat biang sa shisien arsien pat hadien.
Ym tip la kane kan slem ne kan kloi, hynrei ka ilekshon te ka la nang jan nang jan bad lada ap ha ka minit kaba khatduh kan ym poi shano shano ruh, lait sa tang ka jingkulmar ban iapra noh la ka jong ka jong.
Kaba kum kane kan long kaba sniewbok shisha, hynrei ngi ngeit skhem ba kan poi hi ha ka jingiasngewthuh jingmut.
Wat la ka UDP bad ka HSPDP ki la tyrwa ia ki kyrteng hakhmat ka MDA hynrei ha kaba kut hi kan ym don ka jingpyneh triang haduh katta katta.
Na kiwei kiwei ki party hapoh ka MDA ruh kan bha ba ki ruh kin tyrwa ia la ki jong ki kyrteng lada ki don briew hynrei, lada kim don kan bha ba kin ia bishar ia ki kyrteng ba la tyrwa da ki paralok bad ban rai tang ha uwei.
Hynrei, lada kin iaid la ka jong ka jong, ia ka ilekshon yn shu jop suk da ka Congress, khamtam ha Shillong seat.
Mynta, to ngin phai noh sha ka Regional Democratic Alliance (RDA).
Kane ka RDA, ka dei ka jingiasyllok lane ka kynhun iateh lok jong ka UDP bad ka HSPDP kaba la don naduh shuwa khyndiat jong ka ilekshon MLA 2018.
Hadien ba la thaw ia RDA ka UDP ka la jop 6 seat, khlem pat khein ia ka Ranikor, bad ka HSPDP 2 seat.
Kane ka RDA kam shym da iaid iew ha ka por ilekshon MLA hynrei, ka dei ka dak jong ka jingpyrshang jong ki ar party ban peit kumno ka iew ilekshon ka iaid bad ban iasngewthuh para maki.
Ka dei ka jingpyrshang kaba bha ban iasngewethuh jingmut shuwa ban rung sha ka ilekshon, la ki paidbah ki pdiang ne kim pdiang ruh.
Na ka bynta ka ilekshon MP ka ban wan te kumba ka paw, ka RDA ka iahap jingmut ban pynieng tang uwei u kyrtong wat la ki la tyrwa 2 tylli ki kyrteng ruh.
Ha ka ilekshon MDC na ka bynta ka Jaintia Hills bad Khasi Hills, ka RDA ka la kren shai ba yn ym don ka jingiapynbeit lypa ne iasngwthuh jingmut ia ki kyrtong bad lah ban pynieng la ka jong ka jong.
Ka jingiasngewthuh ka long tang ban iathaw sorkar lang hadien ka ilekshon.
Kane ka la shai kdar.
Hynrei ym pat lah ban tip satia yn iathaw sorkar lang bad no kein haba ym pat tip mar katno seat kin jop.
To kata kam pher, hynrei kan long kaba kham bha lada hapoh ka RDA yn don lang noh sa ka PDF bad ka KHNAM.
Kane kan pynlong ia ka RDA kaba kham pura, namar ka RDA hi kam dei ka Party hynrei ka dei tang ka kynhun jong ki party riewlum (party jylla) bad ha kano kano ka por, kano kano ka party ka lah ban mih noh na ka kynhun lada kam sngewtynnat lane kam iahap jingmut shuh.
Kan long kaba kham itynnat shuh shuh lada ki party riewlum kin iatylli mon noh tang ha kawei, naduh ka UDP, HSPDP, PDF bad KHNAM ban ialeh ia ka ilekshon.
Ki paidbah riewlum jong ka Meghalaya ki kwah eh ba baroh ki party riewlum kin ialong noh tang ha kawei lane kin iatylli hapoh kawei ka party bad hapoh jong kawei ka lama.
Wat mynta ruh ki dang thrang ia kata hi bad bun ruh kiba dang noh sha ka party riewlum lada don tang kawei ka party riewlum kaba ki paidbah ki kwah.
Ka jingthaw ia ki party thymmai bad ka jingmih jong ki party rit ne party tit, kan ym poi shano shano ruh.
Ha ba sdang mih lah ban jop shi seat lane ar seat hynrei, suki suki wat ka shi seat ne ar seat ruh jah noh bad kan poi sha kaba dam shisyndon ka party.
Ia kane lah ban iohi ia kiba bun ki party kiba la duh noh ha Meghalaya.
Shillong: Ka Public Account Committee (PAC) ka la kynthoh ia ka jingdkoh treikam jong ka Meghalaya Energy Corporation Limited (MeECL) bad ka la ong ba katei ka tnad ba peit bording ka dang pyrthuh bud ia ka rukom treikam jong ka MeSEB kaba rim.
Ka Pac ka la khot hajir mynta ka sngi ia ki ophisar jong ka tnad MeECL halor ka jingdkoh treikam jong katei ka tnad.
Haba kren sha ki nongthohkhubor u Chairman ka PAC u bah Charles Pyngrope u la ong ia ka Meghalaya State Electricity Board (MeSEB) mynta la phiah ha ki 3 bynta kata ka distribution, generation bad transmission, hynrei watla katta ruh u ong ba kam shym la don kano kano ka jingiapher bad ka jingiaid beit ka kam.
U bah Charles u la ong yn dang tohkit bniah bha shuwa la katei ka jingphiah pnat ia katei ka tnad ka ai jingmyntoi ne em hynrei kumba ka long mynta u la ong ba ki don shibun ki jingdkoh ha ka rukom pyniaid ka rukom treikam jong ka MeECL.
U MLA ka Congress na Umroi u bah George B Lyngdoh u la ong ka MeECL kam biang ka rukom treikam bad kam biang satia ka jingpynmih pisa, kam biang ka jingkheiñ jingdiah bad kam biang ruh ka jingdon briew ban trei ia ka kam.
“Watla la jer kyrteng da kumwei pat, hynrei ka MeECL ka dang pyrthuh bud bad ka dang trei ha kajuh ka rukom ba ka MeSEB ka trei" ong u bah George.
U bah George u la ong ba la pyntip sha ka PAC ba katei ka tnad ka la shim ia ki lad ki lynti ban pynbha hynrei u la ong ba ka rukom treikam pat ka dang dkoh.
