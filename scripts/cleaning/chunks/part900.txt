Ka kong Wansuk ka MP Rajya Sabha ka la kynnoh ruh ba ka rukom leh jong u Modi uba dei u myntri rangbah duh uba ialam ia ka sorkar  kan ialam ia ka ri sha ka thma ha kaba ka lah ban mih ruh ka thma niam namar ba mynta ki shit niam hindu ki la sdang sa ka jingpynkylla niam.
Shillong, 7 ’lyngkot:Ki nongshong shnong ka Mawlyndun bad Shilliangjashar,  ki shnong ba don sharum Pynursla  ki la ia khnium ia ka jingtrei tangdep bad ka jingtrei torti ki Kon traktor kiba siangrong ha ka surok Pynursla sha Nohwet  lyngba ka Maw lyndun bad Shilliang Jashar.
Ki la iathuh ba ki don katto katne ngut ki kontraktor ki bym siang rong ia ka surok kumba ka sorkar ka mang kata saw mitar ka jingiar, hynrei ka jingsiang rong kam kot ia ka saw mitar.
Ki la iathuh ba don na ki jaka ba ka surok ka rit bad ym lah ban ioh ia ka saw mitar bad ki paidbah kim thew ia katei hynrei ki la ong ba ha ka surok kaba iar bad kaba heh ruh ka jingsiang rong kam kot ia ka saw mitar.
Shuh shuh ki la iathuh ba ki kontraktor ki leh tangdep ruh ha ka rukom trei ia ka kam, ha kaba ki la ong ba kim shym la theh maw,  ha ki surok shuwa ban siang rong kumba ka dei ia ki ban leh , hynrei la ong ba ka rukom theh maw la theh tang da ki maw kiba bun tang ki khyndew suda kiba la shu tynrah da ka puh shilum na ki lum ki wah.
Ki la pynpaw ka jingsngew bynniaw ba lada ka rukom treikam ki kontraktor ka long ha katei ka dur ka surok kaba dang shu siang rong kan ym lah ban ai jingmyntoi ia u paidbah namar ba na ka rukom trei la ithuh lypa ba ka surok kan ym shan slem.
Ki nongshong shnong, ki la pynpaw ba ki kwah ba ki kontraktor kiba trei ia ka kam ki dei ban leh janai khnang ba ka surok kan long kaba skhem bad kaba lah ban ai jingmyntoi ia u paidbah da ki snem ne ki phew snem.
Haba la kylli na katto katne ki nongshong shnong ia ka bynta ka surok ba ki kontraktor ki shu tang dep bad kim theh maw hynrei tang ka khyndew suda la iathuh ba kaba la shu leh tangdep tyngeh ka dei kaba ki khot ka 8 kilo  bad ki don ruh ki bynta kiba kham sniew kiba ha ka jaka ba ki khot ka 5 kilo kata ki surok kiba don kham sharum ka shnong Mawlyndun.
La ioh jingtip ba ki don haduh kumba 20 ne 21 ngut ki kontraktor kiba trei ia katei ka jingsiang rong ha ka surok Pynursla sha Nohwet, hynrei kiba trei torti ia ka kam la ong ba ki dei kiba trei ha 8 bad 5 kilo.
Kam dei tang katta, ha ki khyndiat bnai ba ladep, ka la mih ka jing ujor na kiba bun ki nongshong shnong jong ka thain Nongshken, Tangmang, Umniuh Tmar, ba  ki don bun bah ki jaka, kiba dang shu dep siang rong mynta u snem, hynrei, ka rong ka la khoh noh, ha une u slap, uba dang shu jia ha kane hi ka lyiur bad la don ka jingkynthoh, ba katei ka kam ruh, ka dei hi, na ka jingtorti jong ki kontraktor.
Shillong, 7 ’lyngkot:Wat la ki katto katne ki nongkitkam shnong jong ki lai shnong ba hap hapoh ka shnong Sohiong, ki la leit ban ujor sha u Deputy Commissioner ka East Khasi Hills ban pyrshah jur ia ka jing thmu ban pynlong Mela hapoh shnong Sohiong; hynrei na ka liang u DC um shym la kular ban weng noh ia ka jingai jingmynjur, ban pynlong ia ka Mela.
Haba kren mynta ka sngi Balang bad katto katne ki rangbah na ka shnong Sohiong kiba la wan ban iakynduh biang ia u DC ban ujor  halor ka jingiaid beit ban pynlong ia ka Mela ha katei ka shnong, ki la ong ba u DC u la ong ia ki ba ki dei ban ai ia ki daw kiba biang halor ka jingujor jongki.
U Asst Secretary ka shnong Lenpdengshnong u Bah B Thabah, u la ong ba u DC u la ai jing mynjur ban pynlong ia ka mela ha ka jaka ha Soh iong kaba hap lang ha ka jingpeit jong ki lai shnong kynthup ka Lenmawtap, Lenmawtap A bad ka Lenpdengshnong.
U la kynnoh ba katei ka jaka kaba pynlong ia ka Mela ka dei kaba hap ha ka jingpeit lang jong ki lai shnmong, hynrei ia ka jingmynjur, la ai tang uwei u sordar khlem da kynjoh ktien lang bad kiwei ki shnong bad kane ka daw, ki la pynlong ia ka jingpyrshah ia ka mela.
Ym kane, ka jingpynlong ia ka mela kan ktah ia kiba duk jong kitei ki shnong, la kam kine ki rangbah kiba la wan lang bad ka KSU Sohiong.
Ka Lenmawtap A bad ka Lenpdeng shnong ba hap ha Sohiong ki la ujor pyrshah sha u Deputy Commissioner ka East Khasi Hills halor ka jingpynlong ia ka Mela ha shnong Sohiong, kaba la kynnoh ba la shu ai jingmynjur  hi da u sordar shnong ka Lenmawtap u Bah KJ Basaiawmoit khlem da iasyllok lang ia ki bor shnong.
Ia kane ka Mela la mut ban sdang naduh ka 2 tarik Kyllalyngkot hynrei namar ba la ujor pyrshah ki paidbah, u DC u la pynsangeh shwa; hynrei dei ha kane ka 4 tarik ba la thmu ban pynlong biang ia kane ka Mela.
Kham mynshwa, u Asst Secretary ka shnong Lenpdengshnong u  laong ba ki paidbah ki la rai ban nym shah ban wan pynlong ia kane kaMela kaba la shu leh benami ha ka kyrteng Khasi katba ia ka kam la lehda ki dkhar suda.
U la kynnoh ba dei u sordar ka shnong Lenmawtap uba la ai NOC kaba la pynlong ia kitei ki dkhar ban wan pynlong ia ka mela kaba la thmu ban sdang naduh ka 2 tarik haduh k 23 tarik Kyllalyngkot.
“Ngin nym shah ban pynlong ia ka Mela bad ngin nym ailad banleh ia kane", u la ong.
Namar ka jingthmu ban pynlong biang ia kane ka Mela, kinongialam katei ka shnong kynthup Bah Dobel Thabah, M Thabah, bad uSecretary ka shnong  Lenpdengshnong ki la leit iakynduh biang hynne iau DC ban pynsngewthuh ha u, ba u dei ban pynsangeh noh ia katei kajingpynlong ia ka mela.
Ha ka jingiakynduh jongki badu DC, u la bthah ia ki ban leitiakynduh ia u SP ka East Khasi Hills.
ha ka jingiakynduh jongki bad uSP, u la ong ba ki pulit ki phah tohkit ia katei ka jingujor jongki.
Shillong, 7 ‘lyngkot:Ka KHADC ka la ujor ha ka Division Bench ka High Court ka Meghalaya pyrshah ia ka rai ba dang shen kaba la sloit ia ka iktiar jong ki nongsynshar shnong ha ka jylla.
“Ngi la ujor ha ka Division Bench  ha kane ka sngi Hatmajai", la iathuh u CEM ka KHADC u Bah Adelbert Nongrum  mynta ka sngi.
U CEM u la ong ba ka Council  ka pyrshah jur ia ka rai jong ka kynhun nongbishar ba marwei jong ka Kashari High Court ba ki nongsyn shar shnong kim don ka ain ba la thoh.
“Ka Kashari ka dei ban burom bad ban pynskhem ia ka rukom synshar kaba la saindur ha kane ka ri naduh myn shwa" , u la ong u CEM ka KHADC.
U Bah Nongrum  u la ong ba ka Kashari High Court  jong u nongbishar SR Sen ka la pynbna ia ka rai kaba jia tang ha kawei ka shnong kaba la dep iasuk.
“Ngim lah ban pynlong kumjuh ia baroh kinongsynshar shnong tang namar kawei ka jingjia.
Nga suba jur ba ka don eiei kaba rieh pyrshahia ka jaitbynriew", la ong u CEM.
U Bah Nongrum u la iathuh ba u la khot ia kajingialang jong barohki seng ha kane ka sngiThohdieng ban iakren ia kane ka rai jong kaKashari High Court.
"Nga sngew ba ki seng sain pyrthei ki dei ban iatylli ban iakhunpyrshah ia kane ka rai jong ka Kashari," la ong u Bah Nongrum.
Ha kajuh ka por, u CEM u la iathuh ba u la iakynduh ia u myntri katnad District Council Affairs u Bah HDR Lyngdoh ha kaneka sngi Balangban kyntu ia u ba ka sorkar ka dei ban pdiang noh ia ka Khasi HillsAutonomous District (Village Administration) Bill, 2014 kaba sahtenghaduh kine ki sngi.
Ha u Jylliew mynshem snem, ka KHADC ka la phah ia ka Khasi HillsAutonomous District (Village Administration) Bill, 2014 sha ka sorkarjylla lyngba ka  tnad District Council Affairs (DCA)ban ai noh ia kajingmynjur.
U Bah Nongrum u la ong ba ka jingpas ia kane kaBill ka long kabadonkam ban pdiang noh ha kane ka por kaba ka Council ka laiakynduh iaka jingiatynjuh hadien ba la pynmih ka Kashari ia ka rai ban pynsloitia ka iktiar jong ki nongsynshar shnong.
Katkum ka jingong u Bah Nongrum, u Myntri ka tnad DCA u la kular banleh kloi ia kane ka kam ban pynurlong noh ia katei ka Billjong kaCouncil.
Halor ka jingdawa ka UDP ban pynkylla biang ia ka Bill, u BahNongrum u la ong ba ka EC ka pdiang ia kano kano ka jingai jingmut naka bynta ban pynbha shuh shuh ia ka.
“Lada don kano kano ka jingdkoh, ki lah ban wanrah ia ka jingpynkylla hadien ba la pynlong ia ka ain", la ong u Bah Nongrum.
Shillong, 7’lyngkot:Ka HNLC ha ka kyrwoh ba la pylait paid bah mynta ka sngi, ka pynpaw ia ka jingsngew kmen halor ka jingshim khia ki nongialam seng sain pyrthei ba kynthup ia u bah Bindo M Lanong, u bah Adelbert Nongrum, u bah John F Kharshiing bad ki Khlieh Nongsynshar kiba la pynpaw ka jing sngewkhia halor ka jing donkam ia ka seng HNLC ba kan wan noh sha ka jingiasuk bad ka sorkar jylla.
Ka HNLC ka la ong ba ka la iai shah bad ap slem ia ki kular u myntri rangbah ka jylla u Dr.
Mukul Sangma ban thung ia u ksiang hapdeng ka sorkar bad katei ka seng ban wan sha ka miej ka jingiasuk.
Ka la ong ba ka sorkar ka la pyrshang ban ia kren ia suk bad ka ANVC shiphew snem mynshuwa, kata naduh u 2004, bad hadien 10 snem la pynkut noh ia ka ANVC A&B , ka la ong ba halor katei ka jingiasuk ka sorkar bad ar tylli kitei ki seng lehnoh ka HNLC ka la pynpaw ba kam don jingsngew eiei lane ban pihuin, hynrei ka la pynpaw ba ka sorkar ka dei pat ban leh mar katjuh ym ban iehnoh khunswet ia ka.
Halor katei ka jingkwah ban wan sha ka jingiasuk, ka HNLC ka la ong ba ka jingwan ban ia suk, kam dei ba ka kwah ban wan knieh ia ka kam ka jam ki khun samla ka ri, kumba leh ki dkhot ka seng kiba la wan pyndem sha ka sorkar ne ki SHNLC, hynrei ka thong ba ka kwah ban wan ia suk ka dei ban noh synniang sha ka ri ban nang kiew shaphrang, ong ka kyrwoh.
Ka la pynpaw ruh ba ka jingkwah jong ka ban mih shakhmat ka long lyngba ka jingiasyllok hapdeng ki nongialam ka seng, ka sorkar ha ryngkat ka jingdonlang ki riew shemphang ha ka imlang sahlang.
Shuh shuh ka HNLC ka la pynpaw ba ka jingbteng ia ka jingumsnam kan pynduh ei bun ki mynsiem  bad kan pynjaw ummat ia kiba bun na ka por sha ka por, kumba long 10 snem mynshuwa, kumta ka la ong ba ka jingiakren haba paw, kan ym donkam ban ia umsnam, hynrei da ka jingiasngewthuh jingmut lang.
Katei ka seng  ha ka kyrwoh ba ka la pyllait paidbah ka la ong ruh ba ka artatien ba lehse  ki pulit kin ym sngewtynnad ia katei ka jingthmu ia kren ia suk  bad ka la kynnoh ba ka la ioh jingtip ba ki pulit ki kwah ban bteng biang ia ki jingleh buit tuh jong ki, kata da kaba pyndonkam da ki dkhot ba la pyndem ka seng ban leh ia ki kam pyntriem kaba pynioh jingmyntoi lang ia ki baroh arliang.
Ka seng ka ong shuh shuh, ba ia mynta ka la sangeh ka jingpynrung dkhot thymmai; wat la ki la bun ki samla kiba la nang la stad kiba la wan ban tyrwa rung seng   bad katei ka jingsangeh pynrung dkhot ka dei namar ba ka kwah ba ia kren ia suk.
Ha kaba iadei bad ka pisa ka tyngka ka HNLC ka la ong ba haduh mynta ki nongbei tyngka ia ka ki dang iai theh tyngka kiba dei ki riewlum bad kumjuh ruh ki bym dei riewlum.
Ka la pyntip ruh ba ka seng ka la jied thymmai ia u Finance Secretary jong ka, u bah Wanshan Marwein bad nangne shakhmat ia ki kam pisa tyngka ka seng yn tuklar da u bah Marwein.
Haba pynkut noh ia ka kyrwoh ka HNLC ka la pynkynmaw ba kam shym la dawa eiei lane pan kano kano ka bynta jong ka jylla, hynrei ka thong jong ka, ka dei ba ka Hynniewtrep ka dei ban ioh ia ka hok tynrai jong ka.
Ka la pynpaw ba u Dr.
Mukul u dei ban sngewthuh ba ka jingleh shiliang kan wanrah ia ka jingiapait ia pra hapoh ka jylla la ka dei hapdeng u Khasi-Jaintia ne u Garo.
“Ngi dei hok ban shah khein ryngkat dor nama rba ka HNLC ruh ka dei ka seng kaba la kha na ka ALMA bad HALC, ki Achik bad u Hynniewtrep kim dei ban ia pait ki dei ban ia tylli na bynta ka jingshongsuk shongsain ha ka thain" pynkut ka kyrwoh na ka HNLC.
Shillong, 7 ‘lyngkot:Ka jingpynwai noh ka sorkar NDA hapoh ka jingialam jong u Narendra Modi ia ka Planning Commission kaba la thaw da u Myntri Rangbahduh barim ka ri u Jawaharlal Nehru, ka la pynlongia u Myntri Rangbah ka jylla u  Dr Mukul Sangma ban pyrshah jur ia kane.
Ka sorkar u Modi ka la wanrah da ka Niti Aayog  ne ka National Commission ha jaka ka Planning Commission.
“Ka jingiadei ki jylla bad ka sorkar pdeng ha ka ri dei ban wan hakhmat duh", la ong u Dr Sangma.
U Myntri Rangbah u la ong ba wat ka riti synshar ka ri ka la kdew shai ia ka jingiadei hapdeng ki sorkar jylla bad ka sorkar pdeng, ym dei ban pynsynjor.
Kaba donkam tam ka long ban don ka roi ka par kaba kynthup ia baroh kaba dei tang maka ka lynti ban pynkhlain ia ka jingiadei ki jylla bad ka sorkar pdeng ban pynkhlain ia ka ri" la ong u Mukul.
U la ong ba ka Planning Commission ka la dep buh ia ki kyndon treikam ban ai ia ka pisa na ka sorkar pdeng sha ki sorkar jylla.
U Myntri Rangbah u la ong ba kiba bun ki tnad kim shym la lah ban pynlait ia ka pisa, lada ym don ka tnad kum ka Planning Commission.
U Dr Sangma  u la kubur  ba ia ka Planning Commission ka la donkam ban pynthymmai ban pyniahap katkum ka jingiaid ka por.
U la ong ruh ba bun ka por la shu pynsyrwa ei ban iatainia halor ka jingtreikam ka Planning Commission.
“Kane ka jingleh ka sorkar NDA ka long tang ban shu kylla kyrteng da ka Niti Aayog ka bym don jingpher na ka Planning Commission", la ong u Myntri Rangbah bad bynrap,"Yn sa peit kaei ka jingtreikam kaneka Niti Aayog".
Shillong, 8 ‘lyngkot:Ka Bharatiya Janata Yuva Morcha (BJP Youth Wing) Meghalaya ka la rai ban pynrung dkhot ha kane ka jylla ban pyn khlain ia ka seng bad ia kane yn sdang na Mairang ha ka 21 tarik Kylla lyngkot mynta u snem.
Ha ka jingialang ka BJYM ha kane sngi Balang, ka la shim ia ka rai ban sdang noh ban pynkhlain ia ka party da kaba yn sa sdang noh ia ki prokram pynrung dkhot ha man la ki jaka da kaba kin pynlong ia ki jing ialang paidbah bad lum iaki samla.
Ka BJYM Mairang Mandal kan pynlong iaka jingialang ha Mairang ha ka 21 tarik u kyllalyngkot 2015 haka por 10 baje mynstep ban pynrung dkhot thymmai ha ka tei ka thain.
Kumta ka seng ka kyrpad ia ki paidbah jong katei ka thain ba kin sngewbha ban ia poi khnang khnang ha katei ka sngi", la ong ka kyrwoh na ka seng.
Ha kane ka jingialang kaba long ha ka sngi Balang, la pyniaid da u President  u bah Egenstar Kurkalang ba iadon lang ruh u Co-Incharge jong ka BJYM North East States u Somojit Singh uba la ai ka jingbatai bniah shaphang ka rukom treikam ka BJYM bad ka kamram jongki samla haka imlang sah lang ban wanrah iaka sorkar kaba khuid bad ba ai kajingshakri ba bha naka bynta ban kyntiew iaka jylla bad iaka ri India baroh kawei.
La  ai jingkren ruh da u bah Khlursing Lyngdoh State President BJP Meghalaya u la ai ki jing kyrkhu kyrdoh bad ai mynsiem iaki samla ban trei hok iaka lyngkor ba ki bat naka bynta ban kyntiew iaka imlangsahlang bad la ioh jingkren ruh na ka kong Pelcy Snaitang kaba dei ka General secretary ka Mahila Morcha  jongka party BJP.
Baroh ki nongkitkam jong ka BJYM Meghalaya bad ki nongkitkam na ki Districtbapher bapher ki iashim bynta shitrhem ha kane  ka jingialang bad laiatai sani bha halor ka phang banpynrung dkhot thymmai ha ka party habaroh kawei ka jylla.
Bah Philip MarweinKa ba pyndiaw mynsiem jur ka long, ba ki paidbah bad ki bor sorkar jong ka Meghalaya, haduh mynta, kim pat peiphang ba ka im ka ïap jong ka jylla ka shong ha ka jingshngaiñ jong ka bam ka sa (food security) na lade.
Kane ka mut ba ka jingpynmih ïa ka bam ka sa na ki pyntha ki madan, ki lum ki them, ki ranab bad ki riat ki ram ruh – ka dei ban pahuh pahai na lade.
Ka jylla ka dei tang ka nongkhrong lada kam lah ban pynmih ïa la ka bam ka sa kaba dap ba biang na lade baroh ki snem linter bad, kan ïap-thngan, lada ym poi bam nabar wat tang shi taïew ruh.
Hangno ka kata ka jingsngai ka don?Kane ka mut ba, ban pynmih ïa ka bam ka sa kaba pahuh na lade, la donkam ïa ki nongpynmih bam lane ki nongrep – ki nongrep ki ba smat ba sting, ki ba don jingtip bad ki buit ki sap katkum ka jingïaid jong ka por, ki ba don ka seng ka dang, ki ba don ka khyndew ka shyiap ban rep, ki ba tip ïa ki lad ki lynti katkum ka juk ban pynkhlaiñ ïa ka rep ka riang bad ban tip ki lad kumno ban pynïaid ïew ïa ki mar rep.
Ka sorkar kan shu long tang ka nongkyrshan, nongplie lynti, ka nongpynshlur bad nongaibuit ai myn siem ïa ki nongrep.
Halor kane ka bynta, ka long ka ba sngewsih ban tip ba kumba 70 % na ki Nongrep ha ka jylla jong ngi kaba don kumba 80 % (ki nongrep), kim don khyndew rep lajong.
Ki shu rep wai lane shu bylla rep (small, marginal.
Khadar ngut ki briew, ki la iap ei bad saw ngut ki la mynsaw jur, haba ki ehrang ba kieng atiar, ki la leit ban hiar thma ha ophis jong kawei ka makasin, kaba ju thoh pyrshah bha ia ki Muslim, kaba don ha ka nongbah Paris.
Arngut ki riew kieng atiar, kiba don da ki suloi  Kalashnikovs, kiba khlain bor bha, ki leit rung ha ka ophis heh duh jong ka  Charlie Hebdo bad mar kumta ki siat naphang ia ki nongtrei kiba don ha katei ka ophis.
Ki pulit ki la beh thong ia kitei ki arngut ki  briew, kiba la phet krad bad rahbor ia kawei ka kali bad ki phet krad sha ka liang mihngi jong ka nongbah Paris bad ki la jah rngai sha katei ka thain.
La iathuh ba kitei ki ehrang, ha shwa ba kin pyniap ia ki briew, ki da khot kyrteng ia ki bad hadien kata, ki sa siat pyniap ia U Editor bad u nongdro Cartoon jong katei ka makasin.
Ki don pat kiba ong, ba U Editor, u don ha ka jingmynsaw kaba jur.
Haduh ba thoh ia kane ka khubor, ki don 12ngut ki  briew, kiba iap bad 10ngut kiba mynsaw bad saw ngut kiba la mynsaw jur.
U Pierre de Cossette, uba dei uwei na ki nongthoh khubor jong ka  Europe1 News, ula ong “Ki don bun ngut ki briew, kiba la tap jain iong ialade, kiba ia hall bad kiba ong, ba ha ka kyrteng U Prophet, la ioh ban pynhiar kput".
Nalor kitei ki suloi kiba khlain bor, ki don kiba iathuh ba don ruh u roket, uba la siat ha katei ka jaka, ha kaba ka don ka jingialang jong ki nongthoh khubor, kaba ju long man la ka taiew, ha kaba la shim ba baroh ki nongthoh khubor, ki dei ban don lut ha katei ka jaka.
Na kitei kiba iap, ki kynthup ia saw ngut ki nongdro Cartoon ba pawnam bha jong ka France bad kitei ki long U  Stephane Charbonnier, U Editor jong ka makasin, U Georges Wolinski, U Bernard ‘Tignous’ Verlhac bad U  Jean Cabut, ki nongdro cartoon, dei na ki 12ngut kiba la shah siat iap ha ophis jong katei ka makasin, kaba kyrteng, ka  Charlie Hebdo.
Shillong, 8 ’lyngkot:Ka Khasi Hills Autonomous District Council ( KHADC) ka la pyn kut noh ia ka kynrum kynram ha Shella Confederacy kaba ia dei bad ka kam Wahadadar da kaba shim ia ka jingsynshar ba shipor da lade hi.
Ia katei ka kam la pynkut ha ka 23 tarik u nohprah 2014 bad ha katei ka juh ka sngi la thung ia u Joint Secretary ka KHADC u bah Reful Wanniang kum u Administrator ban pyniaid ia ka kam jong ka Shella Confederacy shipor.
Haba ia kren bad katto katne ngut ki nong thohkhubor, u bah K.
P Pangniang, EM ka Elaka u la ong ba u bah Wan niang un dei u nongpyn iaid ba shipor ia ka Shella Confederacy haduh ba ka KHADC kan ioh ban pynlong ia ka elekshon Wahadadar, tad haduh ban da ioh ia u Wahadadar uba pura.
U la ong ba katei ka jingsynshar ka KHADC ia ka Shella da lade hi ka long hadien ba ka samoi treikam jong u Wahadadar u bah Soutish Youroin ka la kut noh.
Shuwa ban shim ia ka bor synshar halade , ka KHADC ka la ailad ia u Wahadadar barim u bah Soutish Youroin  ba un bat biang ia katei ka kam tang shisngi kata tang ha ka 22 tarik u nohprah 2014, bad katei ka shisngi ka dei ruh ka sngi kaba kut noh ka samoi treikam jong u Wahadadar kumta ha ka sngi kaba bud  ka la thung noh ia u nongpyniaid uba napoh  ka Council ha Shella Confederacy.
Lah ban kdew ba ki kynrum kynram ha kaba ia dei bad ka kam Wahadadar ha Shella ki la mih namar ki jingujor kiba la poi sha Distrcit Council, haba la kylli na u EM shaphang ki jingujor u la ong ba ka rai ba ka KHADC ka la shim ka dei katkum ki kyndon kiba la don ha ka Appointment of Chiefs and Headman Act 1959.
Shillong, 8 ‘lyngkot:Ka Khasi Hills Autonomous District Council ( KHADC) ka la dep khang pyrshah ia u Syiem ka Hima Mylliem,  ba um dei shuh ban dang ai jingmynjur ia ki bar jylla na ka bynta ba kin aplai ia ka laisen khaii pateng (Trading License) ha Iewduh.
Ia katei ka hukum ka KHADC ka la dep phah lyngba ka shithi ha u risaw jong u snem 2013.
Hynrei ia katei ka hukum ka KHADC u Syiem Mylliem um shym patiaw eiei bad um khein snep, hynrei u la iaid la ka jong ka kam da kaba iai bteng ban ai jing mynjur, ia ki bar jylla ha Iewduh.
Shuh shuh u Syiem Mylliem u la pyni ba um khein snep eiei, ia ka hukum ka KHADC da kaba ai sa ka da ka pata jaka ia ki bar jylla nalor ba u ai jingmynjur.
Halor katei ka jingkhein sting U Syiem ka hima Mylliem katto katne ngut ki nongthoh khubor, ki la leit ban ia kynduh ia U EM ba dei peit ia ka tnad khaii pateng u bah Latiplang Kharkongor ha kamra treikam jong u.
Ha ka jingiakren u EM, u la iathuh ba ka dei ka jingshisha ba ka KHADC ka la dep ban phah ia katei ka hukum ba dei ban sangeh noh shisyndon ia ka jingai jingbit, ia ki bar jylla ba kin aplai laisen khaii bad ia katei ka hukum la phah ha u risaw jong u snem 2013, pynban u la ong ba nalor ba la phah ia katei ka hukum, u Syiem ka hima Mylliem,  u la ai jingmynjur, ha ka 18 tarik u jylliew 2014 sha uwei u bar jylla  uba la tip kyrteng kum u Sujit Singh Saha, uba sah ha Bishop Falls Mawprem, ba un ioh aplai laisen khaii.
Shuh shuh u bah Latiplang u la ong ba shuwa ban ai jingmynjur, u Syiem Mylliem u la ai shuwa  da ka pata jaka ha ka 4 tarik u rymphang  sha utei u bar jylla ba un ioh shong dukan, kaba u la iathuh ba ia katei ka pata u la pynkylla na ka kyrteng jong u wei u bar jylla uba la tip kyrteng kum u Tenchen Bahadur Tamang.
Hadien ba la ioh ia ka pata dukan bad ka jingmyjur, na u Syiem u bah Latiplang u la iathuh ba utei u Sujit Singh Saha uba ka dukan jong u ka la shah khang ha ka 29 tarik u jymmang 2014, namar ba um don laisen khaii u la aplai laisen da kaba pan jingbit na ka KHADC ba ia ka laisen un shu pynkylla na ka kyrteng kawei ka bar jylla kaba la don laisen kaba la tip kum ka Purma Bahadur Tamang.
U EM u la ong ba kam ju don ka kyndon ba ia ka laisen lah ban pynkylla na kawei ka kyrteng sha kawei pat , hynrei donkam ban leh da kaba thymmai.
Halor katei ka jingbym  khein snep u Syiem Mylliem , u bah Latiplang u la ong ba ka pynlyngngoh ia ka KHADC , ioh ba lehse ka don pynban kaei kaei kaba rieh sha lyndet hapdeng u Syiem bad utei u bar jylla.
Kumta u la ong ba ka KHADC shen kan sa khot hajir ia u Syiem ba un pynshai balei ba u leh pyrshah ia katei ka hukum da kaba aiai bteng ban ai NOC sha ki bar jylla.
Lah ruh ban kdew ba katei ka jingai jingmynjur jong U Syiem ka hima Mylliem sha u Sujit Singh Saha, ka dei ha ka por ba ka jingkhynra laisen khaii ka District Council ha Iewduh ka dang thnam bha, katba ia ka pata khyndew pat u la dep ai shuwa katei ka jingkhynra.
Shillong, 8 lyngkot:Hadien ka hukum jong ka Guwahati High Court, ba ki bor sorkar, lada dei ki pulit ne ki DC, ba kim bit shuh ban dang pan jingmynjur na ki Rangbah Shnong, halor ki kam ki duk jongki, ha kano kano ka Shnong, la iathuh ba ha ki khyndiat sngi ba ladep, U Sub Divisional Officer jong ka Amlarem, ula bthah ia ki Rangbah Shnong, kiba hap ha ka jaka jingsynshar jongu, ba kim bit shuh ban bishar, haba don kino kino ki kam ia kajia ha shnong ha thaw, hynrei ba kin pyntip beit sha ki pulit, ba kin leh ia kaba donkam.
La iathuh ba katei ka dei ka hukum, kaba dang shu pynmih shen bad kaba la phah sha ki Rangbah Shnong bapher jong ka Amlarem Sub Division.
U Rangbah Shnong jong ka Dawki, U Bah MF Ryngksai, u iathuh ha u nongthoh khubor, ba ula ioh ia katei ka jingthoh na U SDO Amlarem, ha ka 9tarik Nohprah 2014, ha kaba la khang ba kin bat ia ki nong pyn kulmar shnong, namar ba ka long beain bad ka long pyrshah ia ki kyndon jong ka 340 IPC.
Haba iakren bad U Rupang, utei u rangbah, u pynsngew ba katei ka dei ka hukum, kaba pynlyngngoh shibun, ban ioh pdiang, na ki bor pyniaid jong ka Sub Division.
Kiwei ki lad khubor, ki iathuh ba U DC Shillong ruh, ula bthah ia ki Bank bad kiwei ki tnat treikam, ba kim dei shuh ban pdiang ne ithuh ia ki jingthoh, ba la phah da ki Rangbah Shnong, ha kaba ia dei bad ka jing ithuh ia ki jing ai ram bad kiwei de ki kam plie account bad kiwei kiwei de ki kam, kiba iadei hapdeng ki paidbah bad ki Bank.
Arngut ki nong pyniap ia ki nongtrei jong ka makasin Charlie Hebdo, ki don mynta ha ka jingshah thwet kaba jur bha, ha ki pulit, ha ki bynta ba shatei jong ka France, ong ka khubor.
Kitei ki arngut, la ngeit, ba ki dei arngut shi para, U  Cherif bad U Said Kouachi, la lah ban bud dien, ha ki bynta jong ka  Abbaye de Longpont, kaba don 80Kilometre shatei jong ka Paris, hadien, ba ki leit ban lute sa na Petrol Pump ruh kumjuh.
La iathuh ki pulit, ki la lap ia u bom na ka kali ba ki pyndonkam lem bad ka lama ki ehrang, ha kaba ki la iehnoh ia katei ka kali bad ki sap het krad ialade da ka kjat, ha ka khlaw, kaba heh kumba  32,000 acre ban leit rieh tngen ialade hangtei.
Ki pulit jong ka France lem bad ki helicopter, ki la leit ban pahara bha ha katei ka khlaw.
U nongtrei jong ka Petrol Pump, u iathuh ba kitei ki arngut, ki iaid da ka kali  Renault Clio kaba lieh bad kim don number satia ha ka kali jongki bad la iathuh ba ki don ruh ki suloi ba khlain bor lem bad ki roket ruh, kiba la buh ha katei ka kali.
La iathuh ba u nongniah jong katei ka kali, U  Hamyd Mourad, 18, ula pyndem ialade ha ki pulit, ha ki bynta ba shatei jong ka France bad kitei ki lai ngut, kiba dei ki nong France bad kiba dei na Algeria, ki la lait phet bak, hadien ba ki la siat ia ki nongtrei jong ka  Charlie Hebdo ha Paris.
Ka don ka jingsngewkhia kaba jur, ba kitei ki arngut ki dang lait haduh mynta ruh, hadien ka jing ia siat kaba hynnin ka sngi, ha kaba ki la don arngut ki pulit, kiba la iap, ha ryngkat bad ki nongtrei jong katei ka makasin, ha ka jingsiat jongki ha Paris.
La iathuh ba u don sa uwei u pulit, uba la iap mynta ka step, haba ula shah siat ha ki bynta ba sha thie jong ka nongbah jong ka France.
Uwei ruh u nongsiar surok, ula mynsaw jur, haba ula shah siat na ka bynta jong ka khmat jongu.
Shillong, 8 ’lyngkot:Ka jingpyntrei ia ka surok na ka bynta ban pynlong ia ka jingiaseng Assembly ha Mawphlang ka la iaid shaid shaid mynta.
Ka jingiaseng Assembly kan long naduh ka 9 tarik haduh ka 12 tarik Iaiong.
Haba iakren bad u Secretary ka Presbyterian Mawphlang u Bah MK harshiing u la iathuh ba ka jingpynkhreh na ka bynta kane kajingiaseng heh ka la iaid mynta shaid shaid naduh ka leit ka wan, ka jaka sah, ka umbah um dih, ki iingmane bad kiwei kiba ju pynbiang hakum kane ka jingia sengbah.
“Ka surok ka la iaid shaid shaid mynta ba la pyntrei da ka PWD ban pynbha sha ka jaka ba pynlong ia ka jingiasengbah Assembly", la ong u Bah Khar shiing.
Kumba ju leh, ka Balang kaba pdiang ia kane ka jingiaseng heh ka dei ban kitkhlieh ban pynbiang ia ki jingdonkam nadong shadong ka jinglut jingsep.
La kumno kumno la antad ba ka jingwan poi jong ki riew ngeit ha katei ka Assembly kam duna ia ka shilak ngut eiei na kylleng ki jaka ka ri Khasi bad nabar ruh.
Kham mynshwa u Pastor NS Phawa, u la iathuh ba ka jingiaseng Synod Sepngi 2015, kan long naduh ka 5tarik haduh ka 8 tarik Lber ba la pdiang da ka Balang Rangthong ba don hajan Mawkyrwat.
Katba ka jingiaseng synod Mihngi 2015 kan long naduh ka 12 haduh ka 15 tarik Lber bad la pdiang da ka Balang Lumpyllon kaba don ha jan Lumdiengiei katba ka jingiaseng Ri-Bhoi kan long ha u bnai Lber hi ha ka taiew ba lai.
Na bynta kine ki jingiaseng heh ka jingpynkhreh ka laiaid shait shait mynta na ka bynta ban pdiang ia ki paidbah bylleinkiban wan tuid sha kitei ki jingiaseng.
U la iathuh ba ia ki jinglut jingsep ha kanekajingiaseng synod ka la kot da ki phew lak ban pynkhreh pynkhrum ia kijingdonkam baroh.
Kumba ju long ka synod ka ju neh lai sngi kynthih hakaba tang ki nongmihkhmat (delegates) ki ju poi palat 1500 ngut eiei.
U la ong ba ka jingpynkhreh ia ka jingiasengsynod kamdei kaba suk namar ba ki don bun ki jingdonkam ban pynkhreh khamtam iakato ka tnad Balang kaba pdieng ia kane ka jingiaseng.
"Donkam ban pynkhreh lypa ar snem eiei ban pynbit pynbiang ia kajingiaseng synod", la ong u Pastor Phawa.
Shuh shuh u Pastor u la iathuh ban a ka liang jong ka sorkar ka ju aika jingiarap ha ka liang ban  shna ia ki surok synkein, kibording badka um.
Katba ia kiwei ki jinglut la iarap da ka jingiohlum na ki paidbah parabangeit bad kaba kham kit ia ka jingkhia kan dei ka tnad Balang kaba pdiang ia ka synod.
Na ka liang u Pastor u la iathuh ba ha ka jingiaseng synod ym ju buhia kano kano ka phang ia ki nongkren hynrei la ai laitluid beit ha kamon u nongkren ba un kren ia kano kano ka bynta.
Haba iadei ba ka kristmas ka KJP Synod kam don kano kano kajingpynbeit kyrpang ban pynlong ia ka jingiasengheh hynrei ka long beit kumba ju long man u snem.
Shillong, 9 ‘lyngkot:Ka  KHADC ka la kyntu ia ka sorkar jylla ba ka dei ban pdiang noh ia ka Khasi Hills Autonomous District (Village Administration) Bill, 2014 hapoh ar taiew.
“Ngi kyrmen ba ka sorkar jylla kan leh ia kane ka jingkyrpad ka Council ban pyndep ia kane ka kam hapoh ka ar taiew kynthup ban phah pdiang ha u Lat ka jylla", la ong u CEM ka KHADC Bah Adelbert Nongrum hadien ba la wai ka jingialang jong baroh ki party hynne ka sngi Thohdieng.
Ia kane ka jingialang la khot da u  CEM ka KHADC la wan ban iashim bynta da ki nongialam ka Congress, UDP, HSPDP, KHNAM  bad ka MDC shimet ka Grace Mary Kharpuri.
U CEM u la ong ba kam don daw ia ka sorkar ba kan bat sah ia ka Bill kaba la pas la hynniew bnai mynshwa bad ka la dei ban pdiang noh.
“Lada ka sorkar ka sngew ba don kano kano ka jingduna, ka dei ban pynphai wut wut sha ka Council ym ban shu bat sah, khnang ba kan lah ban pynbeit ia ka jing duna.
Hynrei ngim iahap ia ka jingshu sngap ka sorkar", la ong u CEM ka KHADC.
U Bah Nongrum u la ong ba ka jingshna ia ka Village Administration Bill ka long kaba iahap bha khamtam hadien ba la mih ka rai na ka Kashari High Court ka  Meghalaya kaba la sloit ia ka iktiar jong ki nongsynshar shnong.
Katkum ka jingong u Bah Nongrum, ka Village Administration Bill ka thmu ban pyniaid ban kdew ia ki kyndon ha ka rukom pyniaid ia ki shnong ki thaw, ki Hima, Elaka bad ban iada bad ban pynkup bor ia ki Dorbar Shnong katkum ka jingsain dur jong ki mynshwa.
U la ong ba um banse ban ialam ia ka kynhun ki MDC ban leit tynruh sha ka sorkar lada ka sorkar kam pdiang ia kane ka Bill.
"Ngim don lad da kumwei pat lada ka sorkar kam pdiang ia kane ka Bill, bad wat ban kynduh ia u Myntri Rangbah", la byrngem u CEM kaKHADC.
U Bah Nongrum u la kyntait ia ka jingmut banpynphai ia ka Bill banshna biang ia ka.
"Ha nga shimet, nga hun ia kane ka Bill bad ka Council ka lapynlut lai snem tam ban shna ia kane ka Bill.
Ngam iohi ba donkam ban shnabiang hynrei lada donkam ngin sa peit ban leh ia kaba donkam.
"Ka jingthmu ba kongsan ha kane ka por ka long ba ka sorkar ka dei ban phah sha u Lat ba un pdiang ia kane ka Bill", la ong u Bah Nongrum.
Baroh lai ngut ki ehrang, ki la shah pyniap ha ki Commando jong ka France bad kitei ki kynthup ia uwei uba don ha kawei ka dukan, kaba sha mihngi jong ka Paris, katba sa arngut ki shi para, kiba leit hiar thma bad pyniap ia 12ngut ki briew ha ophis jong ka kot khubor Charlie Hebdo.
Ha shwa jong kata, la iathuh ba arngut ki briew, ki la shah pyniap ha ka dukan kaba don ha mihngi jong ka nongbah Paris, ha kaba uwei na ki ehrang pyntriem, u bat ia hynriew ngut ki nongshah rahbor ha ryngkat bad u ha katei ka dukan.
Ha ka jaka rieh, kaba don hajan jong ka kad liengsuin, kaba don shatei jong ka nongbah, la iathuh ba ki arngut ki nongpyniap ia ki nongtrei jong ka  Charlie Hebdo, U Cherif bad U Said Kouachi, ki don ia uwei na kiba ki la rahbor bad ki don ha kawei ka jaka rieh.
La iathuh ba utei uwei pat, u ehrang, u dei uba  kyrteng U Amedy Coulibaly, 32 bad uba don bad ki suloi kiba khlain bor bha ar tylli, ha katei ka dukan, kaba don sha mihngi jong ka Paris.
La iathuh ba U Amedy, u don lang bad kawei ka kynthei, kaba u iatreilang, kaba kyrteng ka  Hayat Boumeddiene, 26, kaba la shim, ba ka dei kawei na ki kynthei kiba triem bha.
Ki pulit ki la hukum ia baroh ki nongbah ha Paris, kiba don ha ki bynta jong ka Jewish District, ba kin khang noh bad utei U Amedy, ula byrngem, ba un pyniap lut ia kitei kiba don bad u, lada jia ba ym shym la pyllait ia kitei ki arngut  kiba don ha ka jingshah ker kut ki shipai ki Kouachi.
Ki lad khubor, ki iathuh ba ka don ka jing ia siat kaba jur bha ha ka jaka ba ki don ki arngut ki ehrang, hajan kad liengsuin bad kumjuh ha katei ka dukan, kaba don sha mihngi jong ka nongbah Paris.
Shillong, 9  ’lyngkot:U Conrad Sangma u nongialam ka NPP uba dei ruh u nongialam barim ka liang pyrshah, u la pynpaw ba u don ka jingsngewkhia kaba jur halor ka jingsah um dum ka jingiasoi ia suk ka sorkar bad ki ar tylli ki seng lehnoh ha ri Lum Garo ka ANVC bad ka ANVC-B.
U Conrad u la ong ba ha katei ka jingiasoi ia suk kam don kano kano ka jingiateh kumno ka sorkar kan iarap bad kumno kan thaw lad ia ki dkhot kitei ki ar seng lehnoh kiba mih shakhmat ban sangeh noh ia ki kam pyntriem.
U la ong ba kam don ka jingiateh kaba shai ba kumno ka sorkar kan iarap pisa bad katno, kumno kan ai kam ai jam bad kiwei ki jingplie lad ia ki.
U la pynkynmaw ba ha ka sngi ba ki ar tylli ki seng lehnoh ki la wan ban ia suk bad ka sorkar, baroh ki dkhot jong ka, ki phuh samrkhie ki kmen naba ki don ka jing kyrmen kaba skhem ba ka sorkar kan leh eiei ban iarap da kiwei pat ki lad na ka bynta jong ki.
Kumjuh ruh u la ong ba na ka liang ka sorkar ka sngew khyllew ba ka la lah ban khot ia kitei ki seng lehnoh ban ia suk, hynrei haba wad bha kaei ka jingmih, “ym don eiei" ong u Conrad.
“Ka sorkar u Dr.
Mukul ka sngew khyllew ba la ia suk bad kitei ki ar tylli ki seng lehnoh, hynrei katei ka jingiasuk ka dei kaba shu sah umdum khlem don kano kano ka jingiateh kaba shai, hynrei ka buh jingma pynban ia ka ri lum Garo bad ia ka jylla baroh kawei" ong biang u Conrad.
U Conrad u la ong  ruh ba ka jingma kaba khraw kaba ap ia ka ri-lum Garo mynta ka dei lada kitei ki dkhot kiba la wan ia suk ki  buh jingkylli ia ka sorkar, kaei ka jingiarap na ka bynta jong ki bad kaei ka bhah ba la mang kyrpang ia ki, “Aiu ka sorkar kan jubab haba ia suk umdum khlem jingiateh kaba shai, kaba kdew bniah ban leh kumta kumta" ong shuh shuh utei u nongialam ka NPP, “ Lada ka sorkar kam lah ban jubab, mut dur kaei ka lynti ba kitei ki dkhot  kiba la sangeh kam pyntriem kin leh, kin leit phai biang sha khlaw ban rah suloi?" kren bitar biang u Conrad uba la iathuh ba haduh mynta ki dkhot ba la ia suk ki don hapdeng ka jinglynga pisa aiu ka sorkar kan leh namar jong ki, bad  u la ong ba kim tip hi ruh don aiu ha kata ka ia soi ia suk, kiei ki jingiateh.
Dei hangtei u Conrad u la ong ba ka jingma kaba khraw ka ap ia ka jylla lada sa shisien biang ki samla ki bym kwah shuh ban shong khlaw kin leit phai biang sha khlaw da ka jingbitar namar ka jingshah shet kylla ha ka sorkar.
U Conrad u la pynkynmaw ba haba ki seng ;lehnoh ki wan ia suk kumba la jia ha kiwei pat ki jylla ka jingiateh hapdeng jong ki bad ka sorkar ka long kaba shai , kaba u la ai nuksa kum ki lehnoh ha ka jylla Nagaland haba ki wan iasuk ki la ia teh lypa ia ki kyndon bad la thaw ia ka Naga Regiment ban ai kam ai jam ia ki,  ki lehnoh Bodo ruh u la ong ba la mang kyrpang bad la ia kut ia ki ba ka sorkar kan siew da ka pisa kaba kaba kot da ki san spah klur tam, “Aiu ka sorkar Meghalaya ka ia teh bad ki ANVC, ANVC-B" pynkut u Sangma.
Shillong, 9 ‘lyngkot:Ar tylli ki seng sain pyrthei jong ka Jylla, ki la pynpaw ia ka jing sngew pyrshah kaba jur, halor ka jing pynjlan por sa hynriew bnai, ia ka jingtreikam jongka Garo Hills District Council.
Na ka liang jong ka UDP ka la pynher shithi sha u myntri ka tnad kam pohiing ka sorkar India ban pynpaw ia ka jing pyrshah jur ia ka jing pynjlan por ka sorkar jylla hapoh ka jingialam ka Congress ia ka Garo Hills Autonomous District Council (GHADC) ha ka sien kaba lai.
Ha ka shithi ba la pynher sha ka sorkar pdeng, ka UDP ka ujor pyrshah ia ka jingleh ka sorkar jylla ban pynjlan ia ka por jong ka GHADC, da kaba ong ba ka dei ka jingleh kaba thurmur khlem da iaid katkum kikyndon ba la pruid dak ha ka riti synshar ka ri.
U working president ka UDP u Dr Jemino Maw thoh ha ka shithi ba la phah da ka fax sha ka sorkar India, u la ong ba ka jingpynjlan por lai sien ia ka GHADC tang hapoh 6 bnai, ka dei kaba long beain.
“Ka Nuksa kaba sniew la wanrah da kane ka sorkar jylla ba ialam ka Congress bad kan long kaba ma ha ki sngi ban wan lada ailad ia kane ka jingleh ka sorkar jylla ba ialam ka Congress", la ong ka UDP.
Lah ban kdew ba ka sorkar jylla ka la rai ban pynjlan shuh shuh ia ka por jong ka GHADC sa hynriew bnai da kaba pynksan nia ba ka la ioh ia ka shithi na ka sorkar pdeng ba ka la pynkhreh ban leit rah ia ka jingpynkylla ia ka 6th scheduled ka riti synshar katkum ka jingiateh bad ka ANVC bad ANVC-B ban pynbun ia ka jingdon jong ki MDC.
Hynrei ha kawei ka liang, kam pat long thikna kane kan treikam ne em namar ba kan shim por bun ki jnit ki jnat ban pynurlong ia kane ka jingthmu.
Na ka liang jong ka National People’s Party ka la ther tyngeh ia ka sorkar jylla hapoh ka jingialam u Dr.
Mukul Sangma kum u myntri rangbah, namar ka jingpynjlan por biang sa hynriew bnai ia ka samoi treikam ki MDC ka Garo Hills Autonomous District Council ( GHADC).
“Ngi pyrshah jur ia katei ka rai jong ka sorkar ban pynjlan biang sa hynriew bnai ia ka samoi treikam ha GHADC" ong u James Sangma nongaiktien ka NPP ha ka jingiakynduh bad ki nongthohkhubor mynta ka sngi ha ophis treikam jong ka NPP.
U James u la ong ba katei ka jingleh ka sorkar ka long pyrshah ia ka riti synshar ka ri, kaba la don lypa ki kyndon treikam halor ka jingpynjlan por ia ka  elekshon hadien ba la kut ka samoi treikam kaba san snem.
“Ngi kwah ba ki paidbah kin tip ba ka NPP ka pyrshah jur ia katei ka rai kaba mih tang na uwei u briew, uba dei u  myntri rangbah ka jylla" ong biang u James.
U James u la ong ba katkum ka riti synshar ka ri, lah ban pynjlan ia ka samoi treikam bad ban buhteng ia ka elekshon tang lada don ar tylli ki daw, kaba nyngkong ka dei tang lada don kano kano ka jingdawa kiba kyrkieh eh kiba ym lah shuh ban kiar kum ka jingpyntriem ki seng lehnoh bad kiwei pat, bad ka daw kaba ar pat ka long tang lada ioh ka jingmynjur na u Lat ka jylla ba ym lah ban pynlong elekshon namar ki daw kiba ma u dalade hi u iohi ba ka dawa ban pynjlan ia ka samoi treikam.
Haba bynrap lang ia ki jingkren u James, u Conrad Sangma uwei na ki nongialam ba hakhmat ka NPP uba dei ruh u MLA barim u la ong ba ha ri Lum Garo kam don kawei ruh ka daw kaba ia hap bad kitei ki ar tylli ki daw kiba u James u la pyni, “Kam don kata ka jingdawa kyrkieh ka kam, lane u Lat ruh u khlem ong eiei bym lah ban pynlong elekshon,  kam don sa kiwei pat ki kyndon ha ka riti synshar lait tang kitei ar tylli,  imat mih kyndon ba lai tang ha u myntri rangbah" ong u Conrad.
Ha kaba iadei bad ka jingdawa kaba dang ia kren ban pynbun ia ki MDC ha GHADC na ka 30 ngut sha ka 40 ngut, u Conrad u la ong ba katei ka kam ka dei kaba dang hap ban iatai ha ing Dorbar bah ka ri ka parliament ha ka dorbar mang tyngka, halor ka mat ka  jingpynkylla ia ka Sixth Schedule, “Hato ngi tip hi ba katei ka mat yn mynjur da kaba suk ha ing dorbar, hato katno ngi sngew thikna , lada jia ba ym lah ban shim rai –phin pynjlan shuh shuh sa hynriew tylli biang ki bnai" kren bitar u Conrad uba la pynpaw ruh ba ka NPP ka dawa beit ba dei ban pynlong noh ia ka elekshon ha GHADC.
Ha ka juh ka por u Conrad u la ong ba na ka liang ka NPP kan leit ban tynruh sha u Lat ka jylla halor katei ka mat ba un tuklar noh khnang ban pynlong elekshon noh kham kloi ha GHADC, namarba u la bynrap da kaba ong ba katei ka jingleh ka sorkar u Dr.
Mukul ka kdew ba lada ha GHADC ki lah ban leh katba ki sngewbit, khlem pep wat ka elekshon 2018 ruh kin leh da katei ka buit ban pynjlan samoi treikam.
Halor ka juh ka tei ka mat, uwei na ki nongialam katei ka seng u Dr.
W.
R Kharlukhi u la ong ba katei ka jingpynjlan ka sorkar ia ka samoi treikam ha GHADC kaba ar-lai tylli ki hynriew bnai kaba mynta ka la bam por haduh shisnem, ka dei ka dak ba u Dr.
Mukul u artatien bad um sngewskhem ia kane ka elekshon MDC.
“Ka dei tang ka jingtieng ioh shah rem kput ha ka elekshon" ong u Dr.
Kharlukhi uba la pynkynmaw ba ka jingshah rem kput ka Congress ha ka elekshon MP ka dei ka  dei kaba pynkhynniuh sah ia u Dr.
Mukul haduh kine ki sngi.
Shillong, 11’lyngkot:Ki khlieh Nongsyn shar ha ka jingiakynduh bad ki nongthohkhubor ha ka sngi saitjain jong ka taiew ha Shillong Press Club, ki la pynpaw ba ki kwah ba ia ka elekshon ha ki district Council dei ban pynlong noh kum ba pynlong elekshon ka tnad Municipal kata ka mut ba ki briew kiba ia khun ha katei ka elekshon kim dei ban ia khun na kano kano ka seng sain pyrthei.
Ki khlieh nongsyn shar hapoh ka jingialam u chairman jong ki u bah john F Kharshiing ha ryngkat ka jingdonlang u Bah Harlinjai Skhem lon, Sirdar Hima Mawdon & Secretary, Federation of Khasi States, u Bah FH Mylliem Pdah, Myntri Hima Khyrim, u Bah R Mawiong, Secy, Raid Ri Hynnriew Kur, Hima Khy rim, u Bah Jester Khyriem mujat, Rangbah Shnong, Nongmadan Smit, ba ki Khlieh Nong synshar ki la leit ban ia kynduh ia baroh ki nongialam seng sain pyrthei bad ki la phah ruh ia ki mat kiba donkam ban ia kren sha ki.
Ha ka jingthoh ba ki la phah ki la suhlang ruh ia ka kopi jong ka  Gazette of Meghalaya, kaba 4 tarik u iaiong, 2000, kaba ka sorkar UDP ha kato ka por hapoh ka jingialang u bah EK Mawlong kum u myntri rangbah ka la wanrah ia ka jingiatai ban pynkylla ia ka Meghalaya Municipal (Amendment) Act 2000, kaba la kdew bay m shah ia kino kino ki ba ia khun elekshon ha katei ka tnad ba kin ia khun na kano kano ka seng sain pyrthei kaba la ithuh da ka election Commission.
Ki khlieh nong synshar ki la iathuh ba ki la dep ia kren bad ia syllok bad ki seng sain pyrthei ha ka sngi saitjain halor katei ka nongrim bad ka la ia kynduh ruh ia upresident ka UDP u  Dr Donkupar Roy, halor katei ka kam.
Ki la pyntip ba kin sa ia kren khambha ia katei ka kam  lashai ka sngi ha ka por 1 baje mynsngi, khamtam namar ka jingkhot jingialang u myntri rangbah u Dr.
Mukul Sangma ha ka 16 tarik mynta u bnai.
Ki khlieh nongsynshar ki la kyrmen skhem ba ka sorkar ha ryngkat ki seng sain pyrthei kin kin shim ia ki rai kiban pynneh, pynsah bad pynjanai ia ki Riti Dustur ba kyrpang jong ka jaidbynriew, khamtam haba baroh kine ki seng sain pyrthei  ki la dep kular lypa naduh ki por mynshwa hapoh ki  mat treikam jong ki.
Shillong, 9’lyngkot:Ha kine ki bnai tlang ki la don ki jingshah tuh bad ki jingshah lute kiba jur bha ha ki thain Lum Shillong bad ter-ter ha ki lynti ban leit sha katei ka jaka jngohkai.
Ha ka  6 tarik u nohprah 2014 uwei u rangbah uba la tip kyrteng kum u Wanlam bok kharkongor uba na Pomlakrai , Mawbynna u la ujor sha ki pulit ba katba u dang leit phai sha ing da ka scooty jong u,  kynsan kynsan ha shiteng lynti  la pynsangeh da katto katne ngut ki briew kiba um ithuh.
Haba u la sangeh ki la knieh lut baroh kiba don ha ka met jong u naduh ka mobile phone bad ka pisa kaba haduh T.
32 hajar tyngka.
Ki pulit ki la rejistar case ha Lumdiengjri PS C/No.
111 ( 12) 2014 U/S 392 IPC halor katei ka jingjia.
Shuh shuh ha ka 25 tarik u nohprah, 2014 uwei pat u rangbah uba la tip kyrteng kum u Pherbok Wahlang uba na Langkyrding ( Nongmynsong) uba donlang bad ar ngut ki paralok jong u ha Lum Shillong u la shah thombor ha ki saw ngut ki briew ha kaba ki la pynmynsaw ruh ia u.
Kitei ki saw ngut ki la lute lut baroh ki jingdon ha ka met jong ki ba kynthup ia ki mobile phone, ki pisa bad kawei ka thuk thuk Pulsar.
Ki pulit ki la rejistar case ia katei ka jingjia ha Laban PS C/No.
123 (12) 2014 U/S 392 IPC.
Kham hadien  kitei ki nonglute ki la pyndonkam da katei ka thuk thuk kaba ki la rong tuh na bynta ban leh sa ia kiwei pat ki kam  tuh kam lute jong ki ha kylleng ka nongbah Shillong.
U SP ( City) Crime u bah Vivek Syiem u la ong ba kitei ki briew ki la pyndonkam da katei ka thuk thuk ha ka miet 25 tarik u nohprah  ha kaba ki la pyrshang ban ap thap ha bar jong ka SBI Main Branch ban knieh jubor ia ka pla jong ki briew kiba dang shu mih na katei ka bank, hynrei ka jingap thap jong ki ka la pulom noh.
Tang mar ia ioh jingtip halor katei ka jingthmu kitei ki runar ka Special Cell ki pulit ryngkat bad ki pulit ka Laban PS ki la her bak ban kthong ia kitei ki runar, ha kaba kham hadien ki la ioh kem lai ngut na ki, uwei uba la tip kyrteng kum u Andy Lamin, uwei pat u Nima Lama katba sa uwei pat u dei u khynnah rit uba la buhrieh ia ka kyrteng jong u katba sa uwei pat u paralok jong ki u Rencious Kharkongor u la ioh phet rieh noh.
Ki pulit ki la iathuh ba kitei ki runar ki la leh bun ki kam tuh kam lute kiba ym shym la paw pyrthei, ki pulit ki la kyntu ia baroh ki paidbah kiba la ngat ha kti kitei ki runar ba kin wan ban buh ki jingujor jong ki kham kloi khnang ba ki pulit kin ioh ban leh ia kaba donkam.
U Andy Lamin, 26 snem karta u dei uba shong basah ha Mawpat Circle III, Shillong, u Nima Lama uba ju khot sin kum u Peace Lama , 35 snem karta u dei uba shong basah ha Mawpat Circle III, Shillong, u Renicious Kharkongor, 38 snem karta uba dang phet rieh u dei uba shong basah ha Mawsmai, Mawblang, Sohra, katba uwei pat u khynnah rit uba dang 16 snem karta u dei na Mawpat Circle III, Shillong.
Shillong, 9 ’lyngkot:U Rajiv Mehta u la shah thung kum u Director General of Police (DGP) ba thymmai ka Meghalaya.
U Mehta u dei u ophisar IPS jong u snem 1981, ka Assam-Megha laya uba bat mynta kum u Director General ka Narcotics Control Bureau (NCB).
Haba pynthikna ia kane, ka khubor sorkar ka la iathuh ba ka sorkar jylla lyngba ka tnad kampohiing ka jylla ka la pynmih ia ka jingthoh halor kane ban pynskhem ia u Mehta kum u heh pulit ka jylla.
“Ia kane ka jingthoh na ka sorkar jylla la phah ruh sha ka tnad kam pohiing ka ri", la ong ka thymmei khubor sorkar.
U Mehta u dei uba pas na St.
Columba’s bad St Stephen’s College na Delhi.
U la hikai ar snem ha Lawrence School, Sanawar shwa ba un pyndep ia ka eksamin Indian Police Service.
U Mehta u la shakri ruh ha ka tnad Indo-Tibetan Border Police (ITBP) kum u IG,  bad ruh kum u nongai jingmut ka Indian Mission ha ka European Economic Community ha nongbah Brussels, ka Belgium.
U Mehta u shimti ia kane ka kam DGP ka jylla hadien ba la shong thait noh u PJP Hanaman uba shong thait ha u bnai Nohprah ba la dep.
Shillong, 9 ’lyngkot:Ka surok ha Don Bosco Square ha Laitum khrah dang ha kine ki sngi ka la pei thliew napdeng bad kane ka la buh jingma ruh ia ki paidbah bad ki kali kiba iaid lynti na kane ka surok.
Haba ia kren bad u Enjiniar ka Megha laya Urban Development Authority (MUDA) u bah P War, u la iathuh ba kane ka jingpei thliew ka surok kaba don ha Don Bosco ka la jia, namar ba bthei syndet u nar um jong kaShillong Municipal Board ba don shapoh khyndew.
"Ka jingpei thliew ka surok ka dei namar ba bthei u nar um ka Municipal ba heh kumba 4 inchi", la iathuh u bah War.
Katkum ka jingiathuh u bah War, u la ong ba katei ka jingjia kam dei satia na ka jingleh torti jong ki nongtrei ka MUDA kiba shna ban buh home paip hapoh khyn dew ban pyniaid ia ka um.
“Ngi la leit ban jurip ban bishar bniah ngi shem ba ka jingpei ka thliew ka dei ba kynjat ka um ba pei na u paip ka Municipal ba sam um sha ka thain Laitumkhrah", la ong u enjiniar ka MUDA bad bynrap la bthah ia ka Municipal ban moramot.
Ia u home paip la buh ma ngi, hynrei ban siang ia ka rong la leh da ka PWD, la ong u enjiniar ka MUDA.
Lah ban kdew ba kane ka jingmih um na ka jingpei thliew ha katei ka jaka paidbah ka la wanrah ia ka jingthnum ia ka jingtrei naba ka la buh ia ka jingma ia ki nongleit nongwan kiba lah ban mih kano kano ka jingjia.
Ka CSWO hapoh ka jingialam ka Kong Agnes Kharshiing ka la pynpaw ia ka jingkyndit ia kane bad ka la kynnoh ba ka dei ka jingleh torti jong ka tnad MUDA kaba pyntrei ia katei ka kam.
Ka Kong Kharshiing ka la pan jingtip ruh da ka ain wad jingtip (RTI) halor katei ka jingjia ban wad ia kaei kaba la pynlong ban pei kynsan ka thliew ha katei ka jaka.
Ha kawei ka pat ka liang, u enjiniar ka PWD u la iathuh ba ka tnad kam don bynta eiei halor katei ka jingshna ia katei ka jingbuh ia u home paip bad baroh la leh da ka MUDA.
Shillong, 11’lyngkot:U Chairman ka ANVC-B, ka seng lehnoh kaba la wan ia suk bad ka sorkar u Bernard Marak uba ju khot sin kum u Rimpu u la shah jied ban long kum u khieh nong synshar lane u Nokma jong ka Danakgre akhing, kaba dei ka jaka kaba kynthup lang ia ka sor Tura, la thung Nokma ia u Rimpu ha ka 2 tarik u kyllalyngkot.
U Rimpu hadien ba u la shah thung kum u Nokma u la iathuh ba ka thong jong u ka dei ban ia khun ia ka jingshah nion bein ki riewlum, kaba ym shym la lah ban leh baroh shi katta.
U Rimpu u la kular ba hapoh ka jingpeit jong u kum u Nokma un peit ba kan ym don kano kano ka jingthur mur, kaba kynthup ia ka jingwan buhai shnong ki briew ba nabar, ka jingwan shnong be-ain , ka jingshah knieh jaka, ka jingai pata khyndew kaba be-ain, ka jingshongwai bad kiwei ki kam ba iadei bad u paidbah.
U la bam smai ruh ba un pynthikna ba ka shongsuk shongsain kan don hapoh ka thain, ban wad ia ki lad myntoi ia ki samla, bad ban peit ia ka jingshah lehbein jingshah nion bein kiba rit ha u baheh, bad ka jingpynkhein ia ka 6th Schedule ha ka riti synshar.
Shillong, 11 ‘lyngkot:Ka jingialang hap deng ka ri Bangladesh bad ka ri India ban iakren ia ki kam khappud bad kiwei ki kam, kan long lashai ka sngi ha Pinewood Hotel, ha Shillong.
Kane ka jingialang kaba ar sngi yn mihkhmat da ki Deputy commissioner kiba hap ha khap pud jong ka Meghalaya bad ruh na Bangladesh.
ka khubor sorkar ka iathuh ba ki Deputy commissioner jong hynriew tylli ki district ba hap ha khappud ka Bangladesh kynthup ka Netrokona, Sunamganj, Sherpur, Mymensing, Sylhet bad ka Kurigram  bad baroh ki district ka Meghalaya kin iakren iatai ha kane ka jingialang kynthup ka jingker sainar shiah ha khappud bad kiwei ki kam.
Ki heh shipai BSF bad ki heh shipai ka BGB nalor ki SP na ki district khappud jong kine ki ri kin wana ban iashong ha kane ka jingialang.
Ka mat kaba iadei bad ka kam ker sainar shiah, kan wan hakhmat duh ban iakren ha kane ka jingialang.
Kawei pat ka mat kan long ban iakren ia ka jingwan rung tuh na riBangladesh bad ki kam lehnoh kiba shna ktem ha katei ka ri, kin long shim ha kane kajingialang, yn sa phah sha ka tnad kam pohiing jong kine ki ar tylli ki ri ban leh ia kaba dei ban leh.
57ngut ki briew, ki la iap ei, ha ka jingbthei jong ka kali kit um phniang, haduh ba ka ia tyngkhuh bad kawei ka bos.
La iathuh ba katei ka dei ka jingjia, kaba jia mynta ka step, ha kaba katei ka kali kit um phniang, ka la iaid bakla bad kumta ka leit tynrah beit beit ia ka bos, kaba kit ia bun ngut ki kynthei bad ki khynnah ruh kumjuh.
La iathuh ba u nongniah, ula phet krad, hadien jong katei ka jingjia.
Don na ki briew, kiba shong ha tnum jong ka bos, kiba la lah ban kynthih ialade, ha kaba ki la lait im, katba kiba bun kiwei pat ki la shah ker kut hapoh kali bad kumta ki la shah thang im baroh.
Saw ngut, la iathuh ba ki la mynsaw.
“Ngi la ioh pdiang ia 57tylli ki met iap bad ka jingiap, ka lah ban nang bun, namar ba kiba bun ki met, ki dei kiba la ing  bad kiba la ia syndait lang kawei ia kawei pat" ong ka doktor,  Semi Jamali ha ka Hospital ha Karachi.
Nongstoin,11 K’lyngkot:Mynta ka sngi, dang step phyrngab, kaba dei ha ka  por 6 baje eiei, ar ngut ki suba dkhot ka seng kieng atiar ka AMEF ki la leit ban siat ia uwei u nongap khyrdop ha Rong khugre kaba hap ha West Khasi Hills.
Une uba shah siat u dei ba la tip kyrteng kum u Entison M Sang ma na katei ka shnong.
Ka khubor pulit ka iathuh ba ar ngut ki dkhot jong katei ka seng ki la wan ha katei ka por myn step bad ki la synreit kuli ia utei u nong ap khyrdop na ba roh ar tylli ki kjat jongu da ki suloi AK-47.
Une uba shah syn reit kuli uba la mynsaw jur la pynkit da kiba haiing sha jaka sumar ha Mirza hospital hynrei na ka liang ki doktor ki la ong ba u la khlad.
Ki pulit ki dang pynlong ia ka jingthwet kaba jur mynta ban ioh kem ia kitei ki runar.
Shillong, 11 ‘lyngkot:Ka tnad pulit ka la kyntait ia ka jingkynnoh ka seng beain ka HNLC ba ki pyrshah ia ka jingiakren ka iasuk ka seng bad ka sorkar.
“Nga kwah ban kren shai ba ka kamram ba kongsan jong ki pulit ka long ban pynneh ia ka shong suk shong sain.
Ka rai ban pynlong ia ka jingiakren bad ki kynhun seng lehnoh ka shong ha ka sorkar.
Ki pulit kim don bynta eiei ban khot ne kyntait iakren", la ong u IGP u GHPRaju  ha kane ka sngi u Blei.
U Raju u la ong ba ka tnad pulit kan nym tuklar ia ka rai jong ka sorkar.
“Ngi kwah ban pynleit jingmut ha ka kam ba la bynshet ia ngi", la ong u Raju.
Ka HNLC bunsien ka la kynnoh ia ka tnad pulit ba ka pyrshah ia ka jingthmu iakren iasuk bad ka sorkar.
La ioh jingtip ba ki ophisar ka tnad pulit kim sngew tynnad ia ka jingthmu ka sorkar ban iakren iasuk bad ka seng HNLC.
Ki pulit ki la khein ba ka HNLC ka dei tang ka kynhun bym don bor eiei shuh.
Hynrei ha kawei ka liang, ka la ong ba ki dang don bun ki briew kiba la noh synniang sha ka seng kynthup ki bar jylla bad ki trai jylla.
Shillong, 11 ‘lyngkot:Ka President ka CSWO ka Kong Agnes Kharshiing ka la byrthen tyngeh ia ki briew kiba pyndonkam bakla ia ka jingsoi jongka kum ka dkhot ka seng Meghalaya Rural Development Organization (MRDO) kaba donkti ban thok kam ia ki samla ha thain Jaintia Hills.
Haba pynpaw ha kane ka sngi u Blei halor kane ka jingpaw kyrteng jongka, ka Kong Khar shiing, ka la ong “Ki bym shaniah kin peit mat, bun ki kam thombor, haba nga iakhun pyrshah ia ka jingshah thok, bad jingduh kam, balei ngan iadon kti ban iathok", la ong ka Kong Kharshiing.
Ka la buh jingkylli ruh, ki pulit ki la ioh ne em ia kita ki jingsoi jongka, kumba la kynnoh.
“Shaei ka jingsoi jong nga.
Ngam don por bad ki briew kiba kwah pawnam da ki nia thok", la ong ka President ka CSWO.
Ka la ong biang, ban kynnoh kaba suk namar ba ki pyrshang ban iarap ia uwei u briew uba la set ia ka longkmie u Stephan ha iing jongu.
"Kiba shaniah ia nga kin shaniah beit", la bynrap ka Kong Kharshiing.
Ha kine ki sngi ka Kong Kharshiing ka la ujor sha u Chief Secretary ka jylla pyrshah ia ka MRDO ba u dei ban pynlong ia ka jingtohkit halor ka jingdonkti jongka ban thok ia ki briew ban pynioh kam ha rilum Jaintia.
Ha kane ka jingujor sha u Chief Secretary ka Kong Kharshiing ka la kyntu ruh ban wad bniah halor kano ka nongrim ba ka kyrteng jongka lem bad ki katto katne ngut ki paw ha kane ka seng.
Ka CSWO ka la ujor ia kane ka MRDO namar ba ka la leh thok ia ki samla ba kan ai kam hapoh ka Reserve Bank of India (RBI) Shillong.
Ha kane ka jingujor, ka Kong Kharshiing ka la ong ba uwei u briew u la kam ba u dei u dkhot jong ka MRDO u la kular ba un ai kam ia 30 ngut ki samla ha Reserve Bank of India (RBI) hynrei une u briew ym dei u dkhot jong ka Meghalaya Rural Development Organization, (MRDO).
Ka Kong Agnes ka la ong ba ia ka Meghalaya Rural Development Organization, (MRDO) donkam ban pynlong ia ka jingtohkit la ka dei ka seng kaba la rejistar hapoh ka Meghalaya Societies Registration Act 1983 kum ki registration nombor, ki kyrteng jong  ki dkhot bad ka jingsoi, ka jaka treikam, ka shithi thungkam.
Ha ka jingujor ka la ong ruh la ka MRDO ka la ioh bor ne em na ka sorkar ban thung kam, ki kyrteng jong ki briew baroh ki ba la thung kam ha kane ka jylla bad ka sorkar ka ju ai jingiarap pisa ne em iakane ka MRDO.
Ka kong kharshiing ka la ong ruh la ka MRDO ka la ioh bor ne em banbuh ophis na shnong  Mihmyntdu Mookynphad.
Ka la ong ruh ba ha ka shithi thung kam ba la ai da ka MRDO ba lasoi da u president ka MRDO u E Chullet bad  chairperson P Pyrbot baduwei u briew ba la tip kum u J Hynniewta ba la kam ialade ba u dei uDirector jong ka RBI, Shillong.
Ha ka jingiathuh jong kine ki 30 ngut ki samla ki la ong ba ia ki lakular ban thung kam da u E Chullet ha MRDO ha Jaintia Hills District.
Shillong, 11 K’lyngkot:Ka Mawlai Town Durbar (MTD) kaba kyn thup 15 tylli ki Durbar Shnong  ka la ong ba ka jingpynmih rai ka Meg halaya High Court ba ka jingtreikam jong ki Rang bah Shnong ka long pyn ban kumba pyrshang pyniaid ia ki kam shnong kam thaw ha ka dur kumba ki Tnat Treikam Ka Sorkar ki pyntrei kam, ka iapher sha bneng sha khyndew bad kam iahap satia.
“Kane ka rai jong ka High Court ka pajih san lum san wah na ka jingshisha", la ong ka MTD.
Ka jingialang jong ka MTD kaba long ha ka 9 Tarik Kyllalyngkot 2015 ha Iing Durbar Conference Hall, Mawlai Nonglum, Shillong ka la ong ba ia ka jingai syrnod kiba ki Rangbah Shnong ki ai la seng nongrim halor ka bit ka biang jong u paid nongshong shnong.
Haba ka Sorkar kynthup ia ki Tnat Treikam bapher bapher bad wat ki Bank ruh bunsien ki phah pan ia ki syrnod na ka Shnong ba ki briew ki shong ki sah, ym lah satia ban kyntait khlem da ai, la ong ka MTD.
Ka la ong ruh ba lada ka Sorkar kam kwah shuh ban ia treilang bad ka shnong bad kam kwah shuh ban ithuh shuh ia ki syrnod ba ai ka Shnong, ka lah ban kyntait noh ia kita.
Hapdeng kane ka kynrum kynram bad ka lyngngoh lyngngain, ki jingmutjingpyrkhat, ka MTD ka phai sha ka Autonomous District Council bad kaSixth Scheduled ban iasaid halor kane ka rai.
Ka laong ba mynta lasngewthuh ba Ka Executive Committee ka Khasi Hill Autonomous DistrictCouncil (KHADC) ka la ujor  pyrshah ia katei ka rai ka High Court.
Ka MTD ka la ong ba ka ka Council ka la dep ban mynjur ia ka Ainkaba ki khot “Ka Village Administration Bill 2014".
Katei ka Bill kathmu ban ai bor ban ai bor ia Ki durbar Shnong bad Rangbah Shnong banpyniaid ia ki kam shong kam thaw.
Ia mynta katei ka Village Administration Bill ka dang don bad Ka sorkar Jyla hapoh ka shnat Treikam District Council Affairs (DCA).
Kane ka Durbar jong ka Mawlai Town Durbar (MTD) ka kyntu ia ka KHADC bad kumjuh ruh ia ka Sorkar Jylla Meghalaya ban pynstet ki jingpyrkhatbad ban rai noh kham kloi halor kitei ki kam khnang ba u Paid Khasi Pnar un nym sah ha ka shaiong.
Lada don kino kino ki  jingduna ha katei Ka Bill (VAB), yn sa  ia pynbeit bad pynwandur hadien.
“Haba iaKi Riti Ki Dustur jong ngi la pyrshang ban pynshong synjor, hangno shuh Ka lawei Ka Ri", la ong shuh shuh ka Mawlai Town Durbar ba la phah da u Bah M W Nongbri uba dei u general secretary bad u  S D Khongwir u President ka Mawlai Town Durbar.
Shillong, 12 ‘lyngkot:Ki karkhana shna maw it ha Bangladesh ki la ringsdot ha kine ki sngi namar ka jingkhang dew iong ha Meghalaya.
“Ki karkhana shna maw it ha ka ri jong ngi ki la shah ktah jur na ka jingkhang tih dewiong ha Meghalaya.
Kumba 60 percent ki karkhana shna maw it ha ka ri jong ngi ki la shah ktah na ka jing khang tih dewiong na kane ka jylla", la ong u Deputy Commissioner ka Kurigram na Bangladesh U ABM Azad ha kane ka sngi nyngkong ha Shil long.
U la ong ba lada ka jingkhang tih dewiong kan bteng ha kane ka jylla, bun ki karkhana shna maw it kin hap khang khyrdep.
“Ngi la iakren ha ka jingialang kumno ban weng noh ia kane ka jingeh bad la kyrpad ia ka sorkar India ba kan pyn kham jynsur khnang ba ki karkhana maw it kin lah ban thied dewiong na India lyngba ki khappud ka Meghalaya", la ong u Azad.
New Delhi, 12’lyngkot:Ka Election Commission ka la pynbna  mynta ka sngi ba ka  jingthep vote jied nong mihkhmat sha ka ing dorbar thaw-ain ka Delhi kan sdang  kan long ha ka 7 tarik u rymphang, 2015 bad ka jingniew vote kan long ha ka 10 tarik u rymphang.
Haba kren sha ki nongthohkhubor u Election Commossioner u la ong ba ia ka resol jong ka elekshon yn pynbna shuwa ka 15 tarik u rymphang, namar ka jingkwah jong u paidbah.
“ Kin don haduh 1.
3 klur ngut ki nongthep vote ki ban jied ia la ki nongmihkhmat jong ki na ki 70 tylli ki konstitwensi ha katei ka nongbah jong ka ri, ki don haduh 11,763 tylli ki Polling station kiba la buh ha kylleng ka Delhi" ong u  Chief election commissioner u VS Sampath.
"Ka jingpynmih hukum, paidbah na ka bynta ka elekshon, kan long ha ka 14 tarik u Kyllalyngkot bad ka tarik ba khadduh ban thep kyrteng kan long ha ka 21 tarik u kyllalyngkot katba ka jingpeit bniah ia ki kot ki la kan long ha ka 22 tarik  bad la ailad ia ki kyrtong kiba kwah ban weng  noh ia la ki kyrteng haduh ka 24 tarik u kyllalyngkot" ong u Sampath.
U Sampath u la ong ba kan don ruh ka NOTA ha ki kor thep vote, kaba long na ka bynta ki paidbah ki bym mon ban jied ia uno uno ruh u kyrtong.
Bun na ki seng sain pyrthei kiba kham heh ha Delhi ki la sdang shaid shaid ka jingpynkhreh na bynta katei ka elekshon.
U myntri rangbah duh ka ri u Narendra Modi u la sdang ka jingialap elekshon na ka bynta ka seng jong  u ka BJP naduh ka sngi saitjain ba la dep.
Lah ruh ban kdew ba ha ka jingialap elekshon kaba heh bha jong u Modi kaba long ha ka sngi saitjain ha Ramlila Maidan, u Modi u la ther tyngeh ia ka AAP da kaba ong ba kito ki bym mynjur ia ka synshar paidbah,  ki dei ban leit sha khlaw bad ia soh bad ki seng lehnoh.
U Arvind Kejriwal uba dei u nongialam ba ha khliehduh ka AAP haba kynthoh kylla ia ki jingkren u Modi u la ong ba ka AAP ka dei ka seng kaba lah ban ia khih bad ha kajuh ka por kaba lah ban synshar.
Shillong, 12’lyngkot:Kham mynshuwa na ka liang ka seng NPP, ka la pyrshah jur ia ka jingpynjlan ka sorkar ia ka samoi treikam jong ka Garo Hills Aunomous District Council (GHA DC) bad ka la dawa ba dei ban pynlong noh ia ka elekshon.
Katei ka jing pyrshah ka la wan ruh na ki seng sain pyrthei ba kynthup ia ka UDP, HSPDP, KHNAM bad ka NPP ha ka ka jingialang jong kitei ki saw seng kaba la long mynta ka sngi.
U nongaiktien katei ka kynhun u bah Bindo M Lanong, u la ong ba katei ka jngpynjlan ka sorkar ia ka samoi treikam jong ka GHADC hynriew bad ba katei ka jingpynjlan  haduh saw sien ka long kaba be-ain bad ka ba long pyrshah ia ka riti synshar ka Ri.
U bah Bindo u la kdew ba lah ban pynjlan ia ka samoi treikam, tang lada ka don kano kano ka kam kyrkieh ka jylla, lane ka jing kordit pisa tyngka, hynrei ia mynta u ong ym shym la don kano kano ka daw kaba ia dei bad kitei ki kyndon.
U la ong ba ka daw ba ka daw ba ka  sorkar ka la pynjlan ia ka elekshon GHADC ka dei beit thik na ka daw  ka jingwan ia suk ki ar tylli ki seng lehnoh Garo ka ANVC bad ka ANVC-B  bad ka jingpynjlan ia ka elekshon, ka dei namar ba ka sorkar ka dang hap ban ioh kham bun ki seat MDC na kaba ju don kata na ka 30 ngut sha ka 35 ne 40 ngut, kaba ym shym la tip thikna la ka dei kaba lah ne ka bym lah ne ioh ka dang shim por pynban.
U la ong ba katei ka jingpynjlan ka long pyrshah ia kiwei pat ki seng sain pyrthei, pyrshah ia ka riti synshar bad halor kane u la ong ba ka kynhun ki seng sain pyrthei kiba la shong jingialang mynta ka sngi, kin phah ka jingdawa sha ka sorkar India lyngba u Lat ka jylla ba dei ban pynlong noh ia ka elekshon MDC ha GHADC.
U la ong ruh ba katkum ka riti synshar ka samoi treikam ha district Council ka dei tang san snem bad ha GHADC ka samoi treikam ka la kut naduh u rymphang 2014, hynrei ka sorkar ka la pynjlan haduh saw sien mynta.
Haba dawa jur na ka sorkar India ba kan tuklar na ka bynta ban pynlong elekshon ha GHADC u bah Bindo u la ong “Dei ban pynlong noh ia ka elekshon, bad lada jia ba ka jingdawa ban ioh bun ki MDC ka long kaba jop, pynlong da kawei pat ka elekshon kaba kyrpang na ka bynta kita ki seat kiba tam".
Shillong, 12’lyngkot:Ha ka 16 tarik u kyllalyngkot ka sorkar ka la khot jingialang ia baroh ki seng sain pyrthei ha ka jylla, katto katne ki khlieh nongsynshar bad kiwei pat ki khraw pyrkhat ba kin ai jingmut ne ban ia phyl liew jingmut halor ka jingtyrwa ban pynkylla ia ka 6th Schedule.
Halor katei ka bynta ki seng pyrthei ba kyn thup ia ka UDP, NPP, KHNAM, HSPDP  ki la ia kynduh mynta ka sngi ha ing u president rangbah ka UDP, u Dr.
Donkupar Roy ban ia kren halor katei ka jingkhot sha ka jingialang u myntri rang bah ka jylla u Dr.
Mukul Sangma lyngba ka shithi kaba la soi da u Commissioner Secretary ka tnad District Council Affairs.
Haba kren sha ki nongthohkhubor hadien ba la wai katei ka jing ialang jong ki, u nong aiktien jong katei ka kynhun ki seng sain pyrthei u bah Bindo M Lanong u la ong ba katei ka jingkhot jingialang ia ki seng sain pyrthei katkum katei ka shithi ba ki la ioh ka long ka bym shai, bad na ka liang jong ki ruh kim sngewthuh eiei ia kaei ka sorkar kan khot ia kren namarba la shu ong beit ban pynkylla ia ka 6th Schedule khlem da kdew pat  ia kano ka bynta ban pynkylla.
“Ngim sngewthuh ia kaei ka bynta jong ka 6th Schedule ba ka sorkar jylla ka tyrwa ban wanrah ia ka jingpynkylla kham tam ha kaba iadei bad ka synshar khadar" ong u bah Bindo.
“Ia kaei ngin leit ia mir jingmut ha katei ka jingialang ha ka 16 tarik , ka sorkar ka tyrwa ban pynkylla ia kano ka bynta jong ka 6th Schedule, ym shym la kdew eiei yn pynkylla ia kaei?" ong biang u bah Bindo.
“Ngi kwah ba ka sorkar jylla kan pynshai halor katei ka jingkhot jingialang, ba ia kano ka bynta yn ia kren khnang ba ngi ruh ngin ia ioh ban pynkhreh haba leit sha katei ka jingialang, lada ym shym la kdew shai ia kaei ngin pynkhreh" ong biang utei u rangbah uba dei ruh u Working President ka UDP.
Na ki jingkren u bah Bindo la sngewthuh shai,ba lada ka sorkar kam ai jubab ka don ka jingartatien ia kitei ki seng sain pyrthei ban leit sha katei ka jingialang, haba ki nongthohkhubor ki la kylli lada ka sorkar kam pynshai hato kin leit ne-em utei u rangbah um shym la jubab hshai la kin leit ne kim leit, hynrei u la ong , “Ka leit ne ym leit ym pat ong tangba ngi kwah shuwa ba ka sorkar kan pynshai ia kane ka jingkhot jingialang, lehse ka por ka la lyngkot eh,  hynrei ka lah ban rah noh sha kawei pat ka sngi ia katei ka jingialang" pynkut utei u rangbah haba kren halor katei ka mat da kaba u ong ruh ba de itang hadien ba ioh jingshai na ka sorkar ba kin leit ban ia shim bynta ha ka jingialang khnang ba shuwa ban long ka jingialang ka sorkar ka dei  ba kdew shuwa ia ka mat kaba shai.
Haba kren pat ia ki jingdonkam ban pynkylla ia ka 6th Schedule u bah Bindo u la pynkynmaw ba ha u snem 2000 baroh ki Autonomous District Council ha ka thain shatei lam mihngi ki la pynlong ia ka jingiasyllok ba ar sngi ryngkat bad ka tnad pohing ka sorkar pdeng bad ki la phah ruh ia ka jingtyrwa  kaba ki la mynjur lang ia ki bynta ban pynkylla ha ka 6th Schedule , bad ki la leit sha Delhi ha ryngkat ka jingiasngewthuh lang bad ka sorkar jylla.
Lah ban pynkynmaw ba kham mynshuwa na ka liang ka NPP ruh ka la kren artatien ia ka jingialang ba khot da u myntri rangbah , bad ka la ong ba ka por ka la dier palat ban khot ynda la dep ban shim ia ka rai da ka sorkar bad u James Sangma u la ong ba ha ka jingshisha ka sorkar ka la dei ban pan jingmut shuwa ban shim ia ka rai.
Shillong, 11’lyngkot:Ka Iewduh ka dei ka iew kaba khapngiah bad kaba ia tyngkhuh para briew haba iaid hapoh iew, bad la iohi ha kine ki sngi ba katei ka iew ka dei ka iew kaba bun tam ki nongkitnong ne ki daju, hynrei naduh lashai ka sngi ka Iewduh kan sa saw bthuh naba yn pynphong noh tang da kawei ka riam ia baroh ki Daju, bad ka riam jong ki ka dei da ka rong kaba sawbthuh.
Lashai ka sngi ka 12 tarik u kyllalyngkot ka Hima Mylliem, kan sdang ban sam ia ki riam  ki daju ha Iewduh, katkum ka kyrwoh na u myntri ka hima Mylliem u myntri K.
Langstieh, u la ong ba ia ki riam ki daju ka Iewduh yn sam lashai ka sngi sdang naduh ka por 10 baje mynstep ter ter ha Ing Dorbar ka Hima Mylliem ha Mawkhar.
Ka kyrwoh na u myntri Lang stieh, u la kyntu ia ki Daju khasi bad dkhar ba kin wan shim noh ia ki riam jong ki naduh lashai ka sngi nyngkong.
Ha ka jingiakren pat bad u myntri pla tyngka ka Hima Mylliem u myn tri M.
Kharlukhi, u la iathuh ba haduh mynta ki don 500 ngut ki Daju ka iewduh kiba dei ban ioh ia ka riam jong ki, na kitei ki 500 ngut, 250 ngut ki dei ki khasi katba 250 pat ki dei ki bar jylla.
U la ong ba ka hima ka la dep pynbit pynbiang lut ia baroh ki jingdonkam ha kaba ia dei bad ka riam ki daju Iewduh kynthup ia ka laisen bylla, na ka bynta ki bar jylla, bad kaba sah u la ong ba kin wan shim na ophis ka hima naduh ka sngi nyngkong ka 12 tarik u kyllalyngkot.
Katkum ka jingiathuh u myntri Kharlukhi, u la ong ba ki dang bun ki daju bar jylla ki ban sa ioh ia ka riam daju nalor kitei ki 250 ngut bad mynta ki dang don kiba dang sah ban pyndep ia ka labour laisen jong ki, bad na ka liang ki daju khasi ruh u la ong ba ki dang don bad lada ki dang don shuh shuh ki dei ban wan rejistar ha ophis ka hima na ka bynta ban ioh ia ka riam jong ki.
Lah ban pynkynmaw ba ha ka 30 tarik u risaw, 2014 u CEM, ki EM ryngkat bad kiwei pat ki MDC ka KHADC ki la leit ban pyllait paidbah ia ka riam  saw bthuh ki Daju Iewduh ha ophis ka hima Mylliem, bad ha katei ka sngi la pynpaw ba ki daju ki bym don ia katei ka riam kin ym ioh kitnong shuh ha Iewduh , dei tang kiba don ia ka riam saw bthuh kaba la thoh bad ki nombar kiba lah ban kitnong.
Lah ruh ban pynkynmaw ba ia ka riam ki Khasi la thoh ‘K’ ryngkat ki nombar katba ia ka riam ki bar jylla la thoh ‘NT’ bad ki nombar.
Shillong, 12 ‘lyngkot:Ka jingialang jong ki ophisar ka ri Bangladesh bad ka India mynta ka sngi, ha ka nongbah Shillong; ki la rai ban pynkhlain ban pynbha ia ka jingiadei hapdeng ka India bad ka Bangladesh.
Bad na ka liang ka Bangladesh ka la ong ba kam ju ai jaka rieh ia ki kynhun lehnoh na India.
Ka jingialang kaba la wan iashim bynta ki SP bad ki Deputy Commissioner jong baroh ki ar tylli ki ri na ki district ba hap ha khappud, ki la rai ban iasam ia ka jingtip haba iakynduh ne shem ia kino kino ki jingeh.
Ka kynhun ba 28 ngut na ri Bangladesh la ialam da u Deputy Commissioner ka Sylhet district u Md Shahidul Islam katba u Deputycommissioner ka East Khasi Hills District u Sanjay Goyal u ialam ia kakynhun na Meghalaya.
Na ka liang u Deputy Commissioner ka Kurigram u ABM Azad u la ong balada ka ri India ka iathuh ryngkat ki sakhi  ba biang ba don ki kynhunpyntriem ba rieh ha Bangladesh, ka sorkar kan sa leh ia kaba donkamban kyndang katkum ka ain.
Na ka liang ki nongmihhmat na Bangladesh, ki la ong ba ka sorkar kapyrshah tyngeh ia ki kam pyntriem bad kyntait ba ka Bangladesh kam juai jaka rieh satia ia ki kynhun lehnoh na India.
“Lada ka India ka ai jingtip kaba biang ia ka jingdon jong ki kynhunpyntriem, ngin leh da kaba tyngeh pyrshah ia ki", la ong u Azad.
Ha kajuh ka por ka jingialang ka la iakren ban pynbha bad banpynkhlain ia ka jingiadei hapdeng kine ki ar tylli ki ri.
"Ka jingialang ka la rai ban pynkhlain ia ka jingiadei paralok hapdengkine ki ri", la ong u Deputy Commissioner ka Sylhetu Md ShahidulIslam ha ki nongthoh khubor hadien ba la wai ka jingialang.
U la ongba ha kane ka jingialag la iakren ruh ban pynsted ia ka jingpynshishaia ki briew kiba dei na India bad na Bangladesh kiba shah pynngat haki ain namar ki kam runar.
U la ong ba ka jingialang ka la rai ruh ban pynbha ia ka rukom iasamjingtip hapdeng kine ki ar tylli ki ri halor ki mat bapher bapher.
"Ngi la rai ban iasam ia ka jingtip hapdeng kine ki ar tylli  ki ri",la ong u Deputy Commissioner ka East Khasi Hills u Sanjay Goyal.
U Goyal u la ong ba ka jingioh ia ka jingtip ha ka por kaba biang kaniarap ia baroh arliang mamla halor kino kino ki bynta khamtam ki kambeain.
Ka jingialang ka la iakren ruh ban pynsted ia ka jingpynshisha ia kikoidi kiba na India bad na Bangladesh ba kin ioh ia ka jingpynlait kaba kham kloi khlem da pynslem.
Shillong, 12’lyngkot:Hadien san bnai ba la dep ban pynbna paidbah ha ka jingialang ha Motphran ha ka por ba u bah Ardent Miller Basa iawmoit u la long u CEM, ha ka jingialang kaba la long ha ka 12 tarik u nailar 2014 ban pynphong noh da ki riam ba shynna ia ki daju Iewduh, mynta kane ka rai ka la sdang ban treikam noh ha kaba ka Hima Mylliem mynta ka sngi ka la sam ia ki riam saw bthuh ia ki Daju Iewduh bad ha katei ka jingialang sam jain phong ia ki Daju kaba la pyniaid da u myntri M.
B Kharlukhi, u myntri ka pla tyngka, ha kaba  la don ryngkat  ki myntri ka hima Mylliem ba kynthup ia u myntri War tynghah, u myntri Pathaw bad u myntri Nongkhlaw.
U EM barim ka tnad labour u bah James Ban Basaiawmoit  uba long u kongsan ha katei ka jingialang u la sam ia ki jain phong sha kumba 15 ngut ki Daju kiba la wan ban shim ha katei ka sngi.
Ka Hima Mylliem ka la ailad ia ki Daju ba kin wan ban shim ia ki jain phong jong ki hapoh ka 16 tarik mynta u bnai bad ka la maham tyngeh ba naduh ka 16 tarik, baroh ki Daju ha Iewduh ki dei ban phong ia ki riam ba ka Hima bad ka District Council ki la pynmih.
Ha katei ka jingialang la pynbna ruh ba naduh ka 16 tarik mynta u bnai lada lap ia uno uno u daju uba kit jingkit khlem don ia ka riam, na ka liang ki pulit kin kem ia u bad pynshitom ia u bad ka jingpynshitom kan long ruh ia ki nongai kit, lada lap ba ki ai kit ia ki mar jong ki ha ki Daju khlem jain sawbthuh.
“Ngi pyntip lypa sha ki trai kiba ju ai kit jingkit ha Iewduh, ba lada ngi lap ba don u Daju u bym phong Uniform , ngin kem ia u bad ia ki mar ruh ngin knieh bad ngin rah sha thanad Syiem" ong u myntri M.
B Kharlukhi haba kren ha katei ka  jingialang.
U bah  James Ban Basaiawmoit haba ai jingkren, u la ong ba katei ka jingpynphong jain ia ki Daju ha Iewduh, ka dei kaba u la angnud la slem eh, naduh ka por ba u dang bat ia ka kam EM jong ka tnad Labour, ha kaba u ong ba ka dei ka jingthmu kaba la dei ban pyntreikam naduh shuwa ka Krismas, hynrei namar ba ka jingdon ka jingpynbeit hangne hangtai ia kiba i dei ban pynbeit ka la shim por haduh kine ki sngi ba la lah ban pyndep ia katei ka jingthmu, “Haba la mut  ban pyntreikam noh, hynrei iohi ba don jingbakla hap pynbeit, katba nang peit nang mih ki jingbakla hap shihap ban pynbeit bad ka la shim por kumba ar taiew eiei ban pynbeit ia kitei ki jingbakla" ong u bah Ban.
Ha kajuh ka por, utei u EM barim ka KHADC u la sneng la kyntu ia ki Daju kiba donlang ha katei ka sngi ba ki dei ban long kiba tip briew tip blei haba ki don ha ka kam jong ki ryngkat ka Uniform, u la pynkynmaw ba ki dei ban tip ba ha ka Uniform la thoh ia u nombar  jong ki bad lada jia ba ki leh kulmar ha Iew, ki tim sih tim sang  bad lada ioh jingujor na ki paidbah ba u ba phong ia uta u nombar u leh kum kitei ki kam, “Ka kyrteng jong u briew uba phong ia uta u nombar ka la don ha ka rejistar, bad un shah sloit noh na ka kam jong u" ong biang u bah Ban.
Lah ban kdew ba kham mynshuwa ka la Hima Mylliem ka la buh ar jait ki Uniform kiba don ia ka juh ka rong, hynrei ka jingiapher ka long ba ia ki Daju Khasi la ai da kaba thoh K bad u nombar katba ia ki Daju Dkhar la ai da kaba thoh NT ( Non –Tribal) bad u nombar, hynrei mynta ki la pynbeit noh da kumwei bad ym don shuh ka jingthoh K ne NT hynrei ka iaid beit da u nombar ter ter.
Lah ruh ban kdew ba ki la don haduh 500 ngut ki Daju kiba la dep ban rejistar hapoh ophis ka hima Mylliem bad kiba dei ban ioh ia ka Uniform, na kitei ki 500 ngut, 250 ngut ki dei ki Khasi, katba 250 pat ki dei ki bar jylla kiba la ioh ia ka Labour Laisen.
Shuh shuh ban pyniaid beit iaid ryntih ia ka jingtreikam ka Uniform Daju ha Iewduh na ka liang ka hima Mylliem ka la buh ia ki kyndon kiba la khang pyrshah ia uno uno u Daju ban kit mar ha Iewduh, la ki dei u Khasi ne bar jylla ki bym don Uniform bad ki bym pat rejistar ha ophis ka hima Mylliem, ki Daju bar jylla kiba la ioh Labour  laisen ki dei ban don bad ki ia ka laisen jong ki.
La khang pyrshah ban pynphong ia ka Uniform Daju ha u briew uba bym dei u trai ba la dep ba la dep rejistar, uno uno u daju uba bu-aid ne uba kren sih kren sang un duh noh ia ka jinglong Daju jong u ha Iewduh, bad ym dei ban oh dor than na u paidbah ryngkat kiwei pat ki kyndon kiba ka hima Mylliem ka la ai jingtip sha ki Daju Iewduh.
Jowai, 8 Jymmang:Ka Executive Com mmittee hapoh ka jing ialam u ma Thombor Shiwat ka la pynpaw ia ka jingbynniaw halor ka jingbym shym la pdiang ka sorkar jylla lyngba ka tnad District Council Affairs halor ka Bill kaba iadei bad ki Rangbah shnong, ki Dolloi; kaba ka iing dorbar ha kane ka Dorbar Mang Tyngka ka la dep ban ai ia ka jing mynjur jong ka.
“Ngi khmih lynti ban ioh ia ka jingmynjur jong u lat halor katei ka bill khnang ba ki Rangbah Shnong bad ki nong synshar Elaka kin ioh ban treikam katkum katei ka ain, hynrei ngi sngewsih ba ka sorkar kam shym la pathiaw ia katei ka bill", la ong u CEM ka JHADC u ma Thombor Shiwat.
Utei u nongialam ka JHADC, u la ong ruh ba kane ka dei ka buit jong ka sorkar jylla ban ioh knieh ia ka hok jong ki District Council ban thaw ia ka ain na ka bynta ki Dolloi bad ki Rangbah shnong.
Ka sorkar imat ka don ka jingmut ban knieh ia ka hok ba la bynshet ha ki Autonomous District Council (ADC).
Utei u nongialam u la ong ba katkum ka Sixth Scheduled, ki ADC ki don ka bor ban thaw ain na ka bynta ki Rangbah shnong namar ki hap hapoh ka jingpeit ki District Council, hynrei ka Sorkar jylla pat ka pyrshang ban knieh ia kane ka hok jong ki ADC.
Utei u nongialam ka JHADC, u la kyntu ia ka sorkar jylla ba kan bishar ia ki kynrum ki kynram ha kaba iadei bad ki Rangbah shnong bad ban phah noh ia katei ka Bill sha u Lat ka jylla ban ioh ia ka jingmynjut khnang ba kan long ain na ka bynta ki bor shnong bad bor Elaka.
Shillong, 13’lyngkot:Mynta ka sngi ka Hynniewtrep National youth Front (HNYF) Central Body ka la leit ban ia kynduh ia u Chief Executive Member ka Khasi Hills Autonomous District Council u bah Adelbert Nongrum ha kamra treikam jong u bad ban ai ruh ia ki jingai jingmut ba ka HNYF ka don halor ki kam ba ia dei bad ka rai jong ka high Court kaba la sloit noh ia ka bor bad ka iktiar ki Rangbah shnong.
Ka HNYF ka la ong ba ka jingpynmih ka High Court ia ka rai ban sloit noh ia ka bor ki Dorbar Hima, Dorbar Raid bad ka Dorbar Shnong kam long shngain ia ka jaitbyn riew Hynniewtrep,  u bah Sadon Blah uba dei u General Secretary katei ka seng haba kren sha ki nongthohkhubor hadien ba u la ia kynduh ia u CEM u la ong ba ka High Court ka nud ban shim ia katei ka rai dei namar ka jingbym leh eiei ki lai tylli ki District Council ban pynkhlain bor shuh shuh ia ka bor ki Rangbah shnong katkum ka riti synshar uba rim ba jah, “Kane baroh ka jingnud ka High Court ban shim ia katei ka rai ka dei namarba ki EC barim jong ki District council kim shym la leh eiei", ong u bah Sadon Blah.
Ha katei ka jingiakynduh bad u CEM u bah Sadon u la ong ban a ka liang ka HNYF ka la ai jingmut ia u CEM KHADC ban thaw ia ka Regional Council , bad ia kane u la ong ba ka seng kan sa leit ban ia kynduh ia u CEM ka JHADC ruh kumjuh ban ai ia ki jingai jingmut jong ka.
U bah Sadon u la ong ba ha ka Pra 2(6) jong ka 6th Schedule la batai ba ki District Council bad ka Regional Council ki dei ban don ka jingiasngewthuh bad ki Tribal Council kiba la don lypa, na ka bynta ban thaw ia ki ain kiba ia dei bad ka jinglong dkhot bad kumjuh ka elekshon.
U bah Sadon u la ong ruh ba ka jingthaw ia ka Regional Council kan iada ia ka jaitbynriew Hynniewtrep bad kan pynneh pynsah ia ka riti dustur kiba rim.
Halor kitei ki jingai jingmut ba ka HNYF ka la buh ha khmat u CEM da ka jingthoh u bah Sadon u la ong ban a ka liang u CEM u la ong ba un sa rah ia katei ka mat ha ka EC, bad lada donkam u lah ruh ban rah sha ka Ing Dorbar jong ka KHADC ban iatai.
Shuh shuh haba kren halor ka bor bad ka iktiar jong ki Rangbah kaba la shah sloit noh ha ka High Court u bah Sadon u la ong ba ka jingbym shah ia ki khlieh nongsynshar ban ai NOC ka buh jingma kaba khraw ha kane ka jylla namarba ki briew kiba na bar kin ioh ban shong ban sah ban rung ban mih bad ban seng kam seng jam katba ki mon, namarba kim donkam shuh ia ki jingmynjur na ki Rangbah shnong.
U la ong ruh ba ka jingbym don shuh ki Rangbah shnong katkum ka hukum ka High Court kan don kan mih ka jing wan buhai shnong kaba jur ha kane ka jylla.
Shillong, 8 Jymmang:Ka ding jong ka jingbitar ki Sengbhalang namar ka jingshah kem u President ka KSU u samla Daniel Khyriem ka la pur mynta sa ha ri Lum Garo ha kaba ka Garo Student Union ka la byrngem ba lada ka sorkar kam pyllait ia utei u nongialam ka KSU hapoh ka por ba la buh ka GSU kan pynlong da ka jingiakhih kaba radbah ha Ri Lum Garo.
U President ka GSU u Tengsak G Momin, u la kynnoh ba katei ka jingshah kem u President KSU ka dei ka jingshah shukor ki Sengbhalang ha ka sorkar jylla da ka buit sianti u myntri rangbah.
Utei u nongialam ka seng ki samla pule na ri Lum Garo u la kob da kaba ong ba lada ka sorkar ka nud, ka dei ban kem lut ia baroh ki nongialam sengbhalang kiba la bam smai ban iakhun beit ban pyrkhing ia ka jingwan rung kyrthep ki mynder ri sha kane ka jylla.
“Balei ka sorkar ka kem tang uwei napdeng jong ngi, u myntri rangbah u dei ban kem lut ia ngi baroh naba ngi ia long kawei hajuh" ong u Tengsak ha ka kyrwoh khubor.
Utei u nongialam ka GSU u la kynnoh beit ba katei ka shah kem kem u President ka KSU ka dei beit ka buit saint jong u myntri rangbah ka jylla, u la dawa ba u dei ban hiar noh na ka shuki jong u.
U Momin u la pynkynmaw ba ka sorkar ka la kren shai sha ki sengbhalang ha ka jingialang kaba la long ha naitung jong u snem ba la dep, da kaba ong ba baroh ki jingujor pyrshah ia ki sengbhalang kiba ia khih ban dawa ILP yn weng noh.
U la ong ba ka sorkar ka la kular ruh ban pyntreikam noh kloi kloi ia kata ka ain ban pyrkhing ia ka jingwan rung kyrthep ki mynder ri hynrei haduh mynta ruh ka sah pongding bad ka shu pynslem kai ia ka por.
Ka GSU ka la dawa ba ka sorka ka dei ban pyllait mardor ia u President ka GSU , “ U Daniel Khyriem u dei u samla bashlur bad u dei ka nuksa , baroh ngin ym treh jamin lada ngi shah kem bad ngin iai bteng ban ia khun na bynta ka bha ka miat ki paidbah ka jylla" ong biang u Tengsak.
Haba pynpaw ia ka jingkyrshan ia ka 48 kynta ba ki sengbhalang ki la ai por ia ka sorkar, u Tengsak u la ong “Ngin iai ia treilang bad ngi long kiba la khreh ban pynlong da ki jingiakhih kiba tyngeh ha ri Lum Garo".
Katkum ka jingong u Momin u la ong ba ka ain Meghalaya Maintenance of Public Order (MMPO)  ka dei ka ain kaba thmu ban set ia ka shyntur u paidbah bad ka jinglaitluid jong u bad u kynnoh ba ka sorkar ka thmu ban pynkylla ia kane ka jylla kum ka jylla ki pulit.
Shillong, 8 Jymmang:Ka jingpynbeit pud ka India bad ka Bangladesh lah ban ong ba ka Meghalaya ka la kham ioh nong namar ba ki shnong kiba kham bun kin don ha India bad tang khyndiat kin leit sha Bangladesh.
Ka thymmei khubor ba la iohlum, ka la iathuh ba ki shnong kiba wan ki long ka Pyrdiwah, Lyng khat ba hap ha East Khasi Hills, ka Muktapur ha West Jaintia Hills kiba ju iakren na ka por sha ka por ba ki lah ban leit noh sha Bangladesh.
Ka shnong na kane ka jylla Meghalaya kaba lah ban leit sha Bangladesh katkum ka jingiapynbeit pud ka sorkar India bad ka sorkar Bangladesh ka dei ka Manchakhar kaba don ha West Garo Hills ka thain Dhubri.
Katkum ka jingtip kane ka shnong ka dei kaba ju iaknieh hapdeng ka Meghalaya bad ka Assam.
Ha kawei ka liang, ka jylla Assam  kan duh 111 tylli ki shnong ha kane ka jingiapynbeit pud, katba 57 tylli ki shnong kiba kham heh, kin wan sha India.
Nalor ka Assam, Meghalaya kiwei ki jylla ba shah ktah ha kane ka jingiapynbeit pud ka long ka Tripura.
Ha kawei ka liang ka Coordination Committee on International Border (CCIB) ka la dawa na ka sorkar pdeng ba kan pynlait noh ia ka Meghalaya ia ka jingpynjari ia kane ka jingiateh pynbeit pud.
Ka  Lok Sabha ha kane ka sngi Palei ka la pdiang ia ka Constitution (119th Amendment) Bill, kaba la iasoi hapdeng ka India bad ka Bangladesh ha u snem 1974 ka Land Boundary Agreement (LBA).
Ka jingpdiang ia kane ka Bill kan pynlah ia ka sorkar pdeng ba kan iaid shakhmat ia ka jingpynbeit ia u pud u sam uba biang bad ka ri Bangladesh nalor kiwei ki ri mar khap.
Ka CCIB kaba kynthup ia ka Khasi Students’ Union (KSU), Federation of Khasi Jaintia and Garo People (FKJGP), Hynniewtrep National Youth Front (HNYF), Federal Council of War Mihngi and War Jaintia (FCWMWJ), ki trai jaka ki la pynher shithi sha u myntri khynnah ka tnad kam pohiing u Kiren Rijiju da kaba kyrpad ba un pynlait ia ka Meghalaya na kane ka jingktah ka jingiapynbeit pud.
Ki la ong ba ka jingjurip jong ka Joint Boundary Working Group (JBWG) ka India bad ka Bangladesh ha u snem 2010-11 kam long kaba hun.
Ki la ong ba kim lah ban pdiang ia ki mawpud kiba don mynta bad dawa ba dei ban pynbeit shwa bad ia ka jingker sainar dei ban leh na zero line.
Ka Meghalaya kan ioh 240.
578 acre ki jaka na kane ka jingiapynbeit katba 41.
702 acre kin leit sha Bangladesh.
Ka CCIB ka la ong ha u Rijjiju  ba u Pillar No 1251 haduh 1299 ha Meghalaya, kaba don 559.
7 acre khlem pynhap ia ka thain Ratacherra.
Lada 240.
5 acre ka wan sha Meghalaya bad 41.
7 acre sha Bangladesh, shaei sa 278 acre ki jah?" la ong ka CCIB.
Shillong, 10 Jymmang:Mynta ka sngi ka Seng Khasi (Seng Kmie) ka la lah ha kaban pyndep ia ka ‘pyneh rngiew’ ka jong ka ha iing seng ha Mawkhar Shillong.
Ia kane ka kam kaba hap ban da kiew ha khmat u longbah, ryngkat ka khad syiar, halor u prah u pdung la shimti ia ka da ka kynhun u Tymmen u San jong ka Seng Khasi hapoh ka jingialam ka jong u Rgh.
Skor Jala.
Ka jingpyneh rngiew ka long kum shi bynta ban ia pan pat na U Blei ba un nang lah ban ai ia ka buit ka bor ia baroh ki nongialam ki tnat ka Seng Khasi  Sein Raij  ba kin lah ha kaban ialam bad ban btin lynti iala ki para ba dang ia bat bad snoh iala ka jong ka niam tynrai niam tre, ba kin nang ioh na U Blei ia ka buit ka bor, ryngkat ka ka jingshemphang ban pynneh bad pynsah iala ka jong ka niam ka rukom kumba la seng la dang naduh u mynbarim.
Hadien ba la dep ka nguh ka dem, la ioh pat ia ka jingpynithuh ia ki dkhot kiba thymmai na ki tnat Seng Khasi ba kynthup ia ki nongialam ka tnat Seng Khasi Sohra Circle bad kumjuh ia ka tnat Seng Khasi West Khasi Hills, kiba la wan ban ia don lang ha kane ka sngi.
Hadien ba la dep ka nguh ka dem, la ioh pat ia ka kyntien ai khublei na u President ba shipor u Rgh P.
S Dkhar, uba la ai khublei ia ka kynhun u Tymmen u San, kiba la wan ban pyndep ia kane ka lehniam ka leh rukom.
Shillong, 10 Jymmang:U Myntri ka koit ka khiah ka jylla u Bah AL Hek u la ong ba un sa buh shen ia u maw nongrim ban shna ia ka Hospital ka Red Cross bathymmai bad ia kane yn buh shwa ban kut ka por MLA jongu ha kane ka san snem.
U la ong ia kane haba kren kum u kongsan ha ka jingrakhe ia ka ‘ World Red Cross Day’ ( WRCD), ba la pyn long da ka Indian Red Cross Society, Shillong.
Ia ka World Red Cross Day la rakhe ha baroh satlak ka pyrthei ha ka 8 tarik u Jymmang man la u snem kaba dei ruh la lyngkhuh sngi kha jong u nongseng jong ka ‘ Red Cross,’ u ( L) Henry Dunant.
U Bah Hek u la iaroh ia ki kam jong ka Red Cross Society kaba la noh synniang ban shakri ia ka imlang sahlang khamtam kiba pang kiba shitom.
Ka jingdon jong ka Red Cross ka dei ka jingkyrkhu ia ki paidbah bad ia ka imlang sahlang baroh kawei, la ong u Bah Hek.
U Bah Hek, u la ong ba kaei kaba donkam mynta ka long ka jingia snohkti lang na ka liang ka‘ Red Cross’ bad ka tnat ka koit ka khiah jong ka sorkar jylla bad dei tang kane kaba lah ban pyn kylla dur ia ka ‘Red Cross’ bad ia ka rukom treikam jong ka.
U la ong ruh ba ka tnat hi ka biang lut baroh nadong shadong bad lada ka ‘ Red Cross’ kan iatreilang bad ka sorkar bad u tikna ba katei ka jaka sumar kan long kawei na ki jaka kaba u paidbah un ioh ia shibun ki jingmyntoi bad jingiarap.
Nalor kane, u la bynrap ba ha kane ka taïew ka ban wan, un sa leit ban jurip ryngkat bad ki ophisar ka tnat DHS ia katei ka jaka bad u la kular ba un sa buh ruh ia u maw nongrim jong ka Hospital Red Cross bathymmai hapoh jong kine ki san snem jong u kum u Myntri ka tnat ka koit ka khiah.
Haba phai sha ka liang ka jingduna ki kor kompiwtor ha katei ka jaka, u Myntri ka tnat ka koit ka khiah ha kajuh ka por uba dei ruh u Myntri ka tnat ‘ Information & Technology,’ u la ong ba un sa ialeh katba lah ban wanrah ia ki kor kompiwtor ha katei ka jaka.
“Lada ka ‘ Red Cross’ ka kwah ban paw, kata ka hap ban trei shitom bad mih shakhmat haba wan jia kino kino ki jingjia, la ka long kum ki aksiden, bad kiwei kiwei," la bynrap u Bah Hek bad u la iathuh ba shen ka ‘ Red Cross’ kan sa ioh ia ka ‘ Disaster Relief Centre’ ka ban ai jingiarap ia u paidbah bad ha katei ka ‘ Centre’ yn buh ruh ia kawei ka jaka ai snam.
Shwa ia kane, ka Kong A.
Swer, General Secy ka ‘ Red Cross,’ Shillong, ka la ong ba ka ‘ Red Cross’ ha ka jylla kam ju da paw bha bad bun na ki briew kim tip hi ruh ba kata ka ‘ Red Cross’.
Halor kane, ka donkam ia ka jingkyrshan na ka sorkar ban kan iarap ia kane ka jaka khnang ba ka ‘ Red Cross’ sa shisien kan lah ban ai ka jingshakri kaba bha na kiba bha tam sha u paidbah ha ki lai bynta jong ka, kiba long ha ka koit ka khiah, kam bad ka jingiadei paralok bad ki paidbah.
Ka Kong Swer ka la buh ka jingkyrpad ruh ha u Myntri ka tnat ka koit ka khiah ba lada long kaba lah ba un phah maramot noh ia ka mala jong ka ‘ Red Cross’ kaba ha Laban namar kumba ka long hi, katei ka ‘ building’ mynta ka la don lah palat shispah snem bad ka jaka sumar kaba ka DHS ka la buh ruh kam shym la treikam shuh.
Ka la iathuh ba ki doktor kim ju wan shuh namar bym biang ka jaka bad kumjuh haba phai sha ki nongpang, khamtam kito ki longkmie kiba armet, ha ka jaka ba kin wan kha ha ‘ Red Cross,’ tang namar bym biang ka jaka sumar, kim banse ban leit sha Ganesh Das Hospital.
Shillong, 10 Jymmang:Ha ka step sngi saitjain, ka Top um jong ka kompeni Lafarge Mining Company kaba don ha Tyrkan, Shella ka la khyl lem bad ha katei ka jingjia uwei u nongtrei jong katei ka kompeni uba la tip kyr teng kum u Om Prakash  Yadav (55 snem karta) u la iap hashen.
Katei ka jingjia ka la jia ha ka por 8:30 baje myn step ha ka jaka sah ki nongtrei katei ka kompeni.
Utei u nongtrei u dei u Excavator Operator jong ka  LUMPL , bad na ka liang ka LUMPL ka la pynpaw ka jingsngewsih jur halor ka jingkhlad utei u nongtrei jong ka bad ka la ong ba katei ka jingjia ka dei kaba la jia shabar jong ka jaka ba ka la shim wai ha Phlangkaruh, Shella, hynrei ia ka kam pat la trei kawei pat ka kompeni.
Ka la ong ruh ba ka dang tohkit bha halor katei ka jingjia bad shen kan sa ioh ia ka ripod.
Haba phah ia ka jingsngewlem sha kiba haing hasem , katei ka kompeni ka la ong ba kan kner ia ki kti jingiarap sha ki bahaing utei u rangbah ba la khlad ha ka kam, bad ka la ong ruh ba kan phikir bha nangne shakhmat ban peit ba ki nongtrei jong ka kin shngain haba trei ia ka kam, wat shabar jong ka jaka treikam ruh.
10 Jymmang:Ka Nepal ka la khynniuh biang sa shisien ha kaba mynta ka sngi ka la don ka jingkhih jumai kaba haduh saw sien ha ka shisngi.
Nyngkong eh u jumai uba khlain 4.
2 Magnitude u la khih ha ka por 1:50 baje mynstep  ha  Sindhupalchowk District, kaba jngai 100 kilomitar na Kathmandu.
Kham hadien ka la don biang ka jingkhih ha ka por 2:44 mynstep bad u tei u jumai uba khih ha ka sien kaba –ar u khlain 4 magnitude  bad katei ka la jia ha Udaypur District.
U jumai uba lai uba khlain 4.
4 magnitude  u la khih ha ka por 6:34 baje mynstep ha Sindhupalchowk District, ong ka National Seismological Centre, Kathmandu bad uba saw pat uba khlain bor 4.
2 magnitude u la khih ha ka por 3:20 baje nohphai sngi ha Kavre District, kaba jngai 75 kilomitar na Kathmandu.
Ka jingkhih u jumai kaba haduh saw sien ha ka shisngi ka la pynkhynniuh sa shisien biang ia ka Nepal bad ki paidbah jong ka kiba la thiah lyngktar ha madan la ar taiew mynta.
La ong ruh ba ka don ka jingpynwit ia ki bor ai ijngiarap kiba dang wad ia ki ba dang jah rngai ha katei ka ri namar ba ka jingsdang biang u jumai ha kaba ki hap ban rieh sha ki jaka ba long shngain.
Ki lad khubor ki la iathuh ba ha katei ka jingjia khie jumai kaba saw sien ha ka shisngi ki lum ki wah ki la twa ha bad ka la don ka jingtwa khyndew kaba jur.
Katkum ka jingiathuh ki lad khubor la ong ba ki shipai Nepal ki la sei 90 tylli ki metiap ba kynthup ia 9 ngut ki mynder ri.
Katba kiwei pat ki lad khubor ki la iathuh ba la sei haduh 120 ngut ki metiap.
Naduh u jumai uba la jia ha ka 25 tarik u iaiong haduh kine ki sngi ka jingiap briew ha Nepal ka la kot sha ka 8,019 ngut katba kiba mynsaw pat ki la kot sha ka 16,033 ngut, ong ki pulit Nepal.
Jowai, 10 Jymmang:U President ka Seinraij Jowai u Rgh.
JK Passah uba dei ruh u District Agriculture ba la shong thait u la khlad kyndit noh mynta ka step Sngi U Blei sngi na ka daw ka jingsangeh kyndit u Klongsnam.
Ka jingleit on thang ia utei u nongialam ka Sein Raij kan sdang naduh ka 9:30 mynstep na iing jong u na Pohdaikhoo Lompyrdi Iongpiah jowai nangta sha lum thang briew sha Khingmusing ha ka 12/5/15.
Halor kane ka jingkhlad kyndit u ma Passah na ka liang ka seinraij Jowai ka pynpaw ia ka jingduh ba khraw.
“Kum u nongialam u la leh shibun ki kam naduh ba u la long kum u secretary  ka SMC, Auditor, Chairman ki Committee, Vice president ha ki 20 snem mynshwa bad haduh mynta u la bat ia ka kam president la kumba 2 snem", la iathuh u General Secretary ka Sein Raij u ma Hercules Toi.
Na ka liang ka seng ka la phah ia ka khubor sngewlem sha ki ba haieng ha sem, Ka lok jong u bad ki khun ki ksiew jong u.
Ha ka juh ka por ka seng kan buh ruh ha ki jingduwai ba in poi suh sha Dwar U Blei.
U ma J.
K Passah i dei i retired DAO, West jaintia Hills District, Jowai.
I long ruh i president ka jaintia Fishing and Environment Association, president ka Kur Passah.
I lah ieh shadein ia i lok, saw ngut ki khun kynthei bad uwei u khun shynrang.
Shillong, 8 Jymmang:Mynhynnin ka miet ka KSU ryngkat kiwei pat ki Sengbhalang kiba ia don ryngkat ryngkat ha ka por ka jingiakhih ILP ki la shim ia ka rai ban ai por 48 kynta ia ka sorkar jylla ba kan pyllait noh ia u President jong ka u samla Daniel Khyriem  bad ban weng lut ia baroh ki mukotduma kiba la mudui pyrshah ia ki sengbhalang.
Ka la byrngem ba lada jia ba ka sorkar kam sngap ia katei ka jingdawa jong ki hapoh katei ka por ba la buh (48 kynta) kin pynlong da ka jingiakhih kaba tyngeh.
Lah ban kdew ba haduh ba thoh ia kane ka khubor, ka por ba ki sengbhalang ki la buh ka la iaid sha ka 24 kynta tam, hynrei ym pat shym la iohi dak eiei ba ka sorkar kan leh na bynta kitei ki jingdawa  bad ka 48 kynta kan kut lashai ka miet 9 tarik ha ka por 9 baje mynmiet.
Ki tyllong khubor kiba la iohlum ki la iathuh ba mynta ka sngi ka la don ka jingialang ki nongialam ba kham rangbah ka KSU ha ophis treikam jong katei ka seng kaba don ha Jaiaw, ha katei ka jingialang la ong ba la lum tang ia ki nongialam ka KSU ban ia kren sani bha halor ka jingshah kem u President jong katei ka seng.
Hynrei hadien ba la wai ka jingialang kaba tang para nongialam KSU, ka la don sa kawei pat ka jingialang ha katei ka juh hi ka jaka ha kaba ka jingialang ka la long hapdeng ki nongialam jong kiwei pat ki Sengbhalang kum ka FKJGP, HNYF bad kiwei  bad la don ryngkat ruh ki khraw pyrkhat kiba dei ki nongai buit aibor jong ki Sengbhalang.
Shuh shuh ki tyllong khubor ki la iathuh ba katei ka jingialang jong ka KSU bad kiwei pat ki Seng bhalang ka long ban pynkhreh ia ki mat iakhih lada jia ba ka sorkar kam shah shkor ia ki jingdawa jong ki.
La ong ba ki jingiakhih ki la pynap lypa bad kaba sah mynta ka long tang ban pynbna paidbah.
Haduh mynta ki sengbhalang kim pat kwah ban pynbna ia kiba kumno ki rai iakhih ba ki la pynkhreh, hynrei la ioh jingtip ba ki jingiakhih kin long kiba shyrkhei bad kiba radbah ki ban pynkhih win ia ka nongbah Shillong.
Katba ha iew ha hat ha lynti ha syngkien  pat ki khubor hamsaia ki la saphriang ba kan don ka jingpakhang shnong ha ka lah sngi u Blei ka 11 tarik u jymmang, hynrei ka tyllong khubor na ki katto katne ki nongialam  sengbhalang kim pat kwah ban ong eiei,  hynrei ki la ong ba shen kin sa pynbna ia kaba donkam.
Shillong, 10 Jymmang:Ka 48 kynta jong ka KSU bad ki Sengbhalang, ka la kut noh bad lashai ka sngi, kan lah ban pyn bna ia ki prokram jingia khih jongka.
Ka HSPDP ka la ai por ia ka sorkar shi taiew kata naduh ka 5 tarik u jymmang ba ka sorkar kan jubab bad pyntreikam ia ki jingdawa jong ka, kata ban sangeh shuwa ia ki jingpynmih sertiphiket da kiwei pat ki bor lait noh na ki Rangbah shnong, ka la ai por ruh shi taiew ia ka sorkar ba kan thaw ia ka ain ka ban pynkup bor biang ia ki Rangbah shnong, ha kaba la pyn bna da u bah Ardent M Basaiawmoit ha ka jing ialang bah ba la lamkhmat da katei ka seng kaba la long ha Madan Student.
Ha katei ka jingia lang u bah Ardent u la ong ba lada ka sorkar kam sngap yn pynlong da ki jingiakhih ka yn sdang shuwa da ka pakhang ophis kaba shi taiew lynter, katei ka por ba ka seng HSPDP ka la buh kan kut noh ha ka 12 tarik mynta u bnai bad lada jia ba kam pat ioh jubab ka pakhang ophis ha kylleng ka ri Khasi Jaintia kan sdang naduh ka 13 tarik mynta u bnai.
Katba ha kawei pat ka liang, u CEM ka KHADC u bah Adelbert Nongrum u la pynbna ba u la ai por 10 sngi ia ka sorkar ba kan sngap ia ka jingdawa jong u kata ban mynjur noh ia ka Vilage Administration Bill, lym kumta un shah thngan ha ban da iap.
Ka por ba u bah Adelbert u la ia kynduh sorkar ha ka 5 tarik u jymmang bad ka 10 sngi ba u la buh kan kut noh ha ka 15 tarik u jymmang, bad lada jia ba ka sorkar kam sngap hapoh katei ka por ba la buh u bah Adelbert  haba kren ha ka jingialang bah ha Madan Student u la ong ba u la raikut ban shah thngan ha ban da iap.
Shillong, 10 Jymmang:U Dapmon Suc hiang 16 snem karta u la iap mynta  ka sngi ha  NEIGRHM Hospital  Shil long bad kiba dang don hapdeng ka jingshitom ki long u Langki Suchiang 27 snem bad u Deibor suchiang 21 snem ki ba na ka shnong Saphai West Jaintia Hills District, Kitei ki dei kiba la bam ia u tit khlaw naduh ka 4 tarik u jymmang bad hadien ba ki la dep bam ki la ioh pang bad kit ia ki sha Hospital.
Shillong, 10 Jymmang:U President Rang bah ka KSU u samla Daniel Khyriem, mynta u la don 3 sngi ha phatok na duh ba u shah kem ha ka 7 tarik u jymmang, 2015.
Tang khyndiat kynta hadien ka jingshah kem u President ka KSU kata ha kajuh hi ka sngi ki la don ar tylli ki jingjia shah thang ha nongbah Shil long, ha kaba kawei ka la jia ha Polo ha kaba kawei ka dukan bar jylla ka la shah kawang Petrol Bomb  bad tang da ki khyndiat minit hadien sa kawei pat ka kali sorkar kaba dei jong ka tnad Veterinary kaba pynieng ha phyllaw ophis ha Garikhana ka la sha hkwang Petrol Bomb.
Kham hadien katei ka jingjia ha ka sngi kaba bud, ka jingshah thang ka  la ji aruh ha ri-Bhoi ha kaba ar tylli ki ophis sorkar kawei ha Umling bad kawei ha Umsning ki la shah kawang Petrol Bomb.
Hadien katei ka la don pat sa ar tylli ki jingjia ha kaba ha ka 9 tarik mynta u bnai ka ophis jong ka Bio-Resource Development Centre, Agriculture Department, kaba don ha 5 mer, Upper Shillong ka la shah kawang Petrol Bomb bad ha katei ka jingjia ki tiar kiba don ha kamra u Director ki la ingkhong bad ha katei ka juh ka sngi ka ophis jong ka Soil Conservation kaba don  ha Jowai ka la shah kawang Petrol Bomb, hynrei kam shym la don kano kano ka jingduh jingum.
Shillong, 10 Jymmang:Haba pynrem jur ia ka sorkar ka tnad pulit namar ka jingkem ia u President Rangbah ka Khasi Student Union, ka KSU Mawlai Circle ka la ong ba katei ka jingkem khlem nongrim ia u President ka dei tang ka kam khawpud jong ki pulit kiba la shim kabu pynban ban kem ia u ha ka por ba ki dkhot ka seng ki dang hajir ha Mawlai PS.
Ka KSU Mawlai ka la ong ruh ba kaba pynlyngngoh eh ia ki ka dei ka jingbym nud ki pulit ban kem ia u na ing ne ophis treikam ka seng kaba don ha Jaiaw naba u ju rung ju mih man ka sngi ha katei ka ophis, kaba dei ruh ka jaka kaba ki pulit ki la pyndait da ka CCTV Camera.
Ha ka kyrwoh ba la phah da u General Secretary u samla Rapborlang  Nongrum, ka KSU Maw lai ka la ong ba ka jingkem ia u President jong ki kam mut ba ka dei ka jingjop jong ka sorkar, hynrei ka nang pynpluh shuh shuh ia ka mynsiem ialeh ki dkhot ka KSU ha kyleng ka bri u Hynniewtrep, “Wat pynbor ia ki samla haba ki dang iaid ha ka lynti kaba jai jai ioh kan pynlong pynban ia ki ban khih da kawei pat ka lynti" ong ka kyrwoh khubor.
Shuh shuh ka kyrwoh ka la ong ba katei ka jingleh ka sorkar ka de tang ka buit poh ban pynhun ia ki bar jylla bad ki mynder ha kane ka ri Khasi, “Ka KSU ka long kaba la khreh ban ia mih ha madan thma bad kam pher la ka snam kan lyngkien ha madan tang ban im ka jaitynriew" ong biang ka kyrwoh na u nongialam ka KSU Mawlai Circle.
Ka KSU ka la kyntu ruh ia ki lai san snem ba kin ym long ki ingkhong shyllangmat da kaba hun beit wat lada ka jaitbynriew ka don ha ka saw ka sian bad ka la kyntu ba kin ym long tang ki niangkohnguh jongno re jongno bad ba kin ym leh kum kito kiba dang shu wan mih na krem na kroh hynrei ban iasaid ia ka iap ka im ka jaitbynriew pat kim nang.
Katei ka seng ka la kitbok kitrwiang ia u nongialam ba ha khliehduh jong ka ba un nang ioh ka met kaba koit kaba khiah bad lyngba ka jinglen lade jong u ka mynsiem ieit ri kan nang bsut sha baroh ki samla ki ba dang ioh thiah lyngngai, ka la kyntu ruh ia ki paidbah ba kin ai ka kti kamon ka kti ka diang ha kino kino ki jingdonkam ka seng.
Jowai, 10 Jymmang:Ka Jaintia Youth Federation JYF Central Body ka pynrem jur ia ki pulit kiba kem ia u Daniel Khyriem President ka KSU katba u dang leit synran ia ki dkhot ka KSU sha thanad, ha kaba iadei bad ka jingshah kem jong u tei u nongialam seng bhalang ka jingkynnoh ka dei beit ia u myntri rang bah,u ba la dep kular ha khmat ki Ministers, ki IAS & ki nongialam seng bhalang ba ka sorkar kan weng lut ia baroh ki jingkynnoh bad jingpyn ngat kyndon pyrshah kiba la jia ha ka por iakhih ILP ki seng trai Ri jong ka Jylla.
Na ka liang u President ka JYF samla P.
Majaw u ong ka sorkar hapoh ka jingialam jong u Mukul Sangma ka dei ban burom ia ki jubanlak kiba la dep khlei hakhmat ki riew rangbah ha ka por ba ia shong meeting lang ryngkat bad ki sengbha lang ha secretariat ha kaba u myntri rangbah u la dep kular ban nym kem shuh ia ki nongialam baroh,Ha kaba pynrem ia ka jingshah kem jong u President ka KSU samla Daniel Khyriem ka long ka jingkyndit kaba khraw ban iohi ba u myntri rangbah jong ka Jylla u pynpaw ia ka jinglong synrop mynsiem jong u da kaba ailad ia ki pulit ban kem ia utei u nongialam KSU bad dei ban pyllait noh mardor khlem da teh kano kano ka kyndon pyrshah ia u ong u samla P.
Majaw president ka JYF.
Shuh shuh na ka liang ka JYF ka ong baka ain MMPO Ka dei ka buit jong ka sorkar ban khanglad ia ka jinglaitluid ki nongia khih ia ka hok jong ki trai ri trai muluk khnang ban ioh set ia ka sur jong u paitbah ia ka ba la kit khlieh da ki sengbhalang ban leit pyrta sha ka sorkar ban dawa ia la ka hok ha ka Ri synshar paitbah kynthoh u samla majaw.
Ka long kaba shongnia ban pynrem ia ka Sorkar Jylla kaba la synshar donbor ha ka Jylla tang na ka bynta ka (self-style interest) jingmyntoi jong ka party congress ban ioh leh katba mon kaba long pyrshah ia ka jingsngew jong ki paitbah.
Hato ka congress kaba la ialam ia ka sorkar hapoh ka Jylla ka la kem ne em ia ka jingbam klop ia ka pisa u paitbah da u Ex CEM ba rim ka JHADC u Ma Madonbai Rymbai u ba dei ruh u MDC ka thain Khliehtyrshi-Sohmynting kaba la kothaduh T.
1,18,50,000/- kaba kynthup ia ka Discretionary Grant (DG) kaba la kot haduh T.
66 Lakh bad ka Gratuity Relief kaba la kot haduh T.
52,50,000/-, Hato ka sorkar ka la kem  ne em ia kiba donkti ha ka ‘jingtah sia lieh’ kaba la shah tohkit ha ka CBI? ong u samla P.
Majaw President ka JYFKa sorkar ka la leh aiu halor kine baroh kiba dei ki kam bamsap bampong da ki briew jong ka Congress kiba dei ki myntri ha ka shatri jong u Mukul Sangma, kylli ka seng.
Ka jingknieh noh ia ka bor jong ki District Council, ka jingpynduh bor ia ki Rangbah shnong bad ka jingkem sa ia ki nongialam sengbhalang ka dei ka buit arsap ban kdiah noh ia u budlum jong ka jaitbynriew hynniew trep da kaba pharia ia ka jingiatylli khnang ba yn ym don shuh ba nu dang pyrshah ia ka jingthmu bas ha lyndet da ki riew khwan bor jong ka party congress ong u samla P.
Majaw president ka JYF.
Shillong, 10 Jymmang:Ha ka sngi saitjain jong ka taiew ka People Democratic Forum ka la khot jingialang ia baroh ki Khlieh nongsynshar ha kane ka jylla ban ia phylliew jingmut halor ka jingshah sloit bor ki Rangbah Shnong  bad ha katei ka jingialang ki la shim ia ka rai ban thoh sh aka Executive Committee ka Khasi Hills Autonomous District Council ( KHADC) ba kan pynmih da ka jingpynbna ba kat bym lah ban pynbeit ia ka kam Rangbah Shnong ka ban ithuh da ka ain, ka District Council ka dei ban bat ia ka bor jong ki Khlieh Nongsynshar halade hi ha kaba ka dei ma ka ka ban ai sertiphiket, ne NOC ia ki paidbah ba donkam haduh ban da lah ban pynbeit ia ka kam ki Rangbah Shnong.
Ha katei ka jingialang kaba la wan ban ia shim bynta da ki spah ngut ki Khlieh Nongsynshar ha Community Hall ha Jaiaw Shyiap, Lumpyllon ka PDF ka la rai ban ia treilang bad ka ARPA na ka bynta ban ia khun ia katei ka kam ba iadei bad ki Rangbah Shnong, ha kaba ka la ong ba ki nongialam ka PDF bad ARPA shen kin sa ia kynduh lang baroh 30 ngut bad kin sa ia phylliew jingmut hadien kin sa khot ia ka Dorbar bah jong baroh ki Hima bad Elaka.
U bah Pynshngain N syiem Chairman ka PDF u la iathuh ba katei ka jingialang ka la rai ruh ban ai ka jingkyrshan ia ka Village Administration Bill ba ka KHADC ka la thaw bad ka la kyntu ia ka sorkar ba ka dei ban mynjur noh ia katei ka Bill bad ban phah sha u Lat ban pynlong ain noh ia ka.
Shillong, 11 Jymmang:Tang mar shiteng na ka jingdon ki dkhot, la pynlong jingialang Cabinet mynta ka sngi ban iakren ia ka ain kaba iadei bad ka bor ki Rangbah Shnong bad kitei ki kynthup (nalor u myntri rangbah) ia ka Kong Ampareen Lyngdoh, U Zenith Sangma, U bah Rowell Lyngdoh, U bah HDR Lyngdoh bad U Bah Sniawbhalang Dhar.
Ha katei ka jingia lang, ka kynhun myntri, kaba dei ban don baroh khad ar ngut, hynrei, la iohi ba mar shiteng, kim shym la poi satia ha katei ka jingialang ka kynhun myntri bad katei ka pyni shai ba ka rai jong ka kynhun myntri halor ka iktiar jong ki Rangbah Shnong, ka la kad arliang bad kam don satia ka jingmut kaba ia beit lang shi jingmut.
Ha katei ka jingialang Cabinet, la ia rai ban thaw noh ia ka ain kaba shipor lane ka Ordinance, kaba la ai kyrteng ka Meghalaya Special Courts Amendments Bill 2015 bad  Meghalaya Local Administration (Empowerment of Traditional Institutions, Traditional Bodies, Headmen in Governance and Public Delivery System) Ordinance 2015.
Shillong, 11 Jymmang:U Bah Bindo M Lanong Working President jong ka United Democratic Party (UDP), haba iakren bad U Rupang mynta ka miet, halor ka jingthaw ain ba shipor jong ka sorkar jylla, na bynta ki Rangbah Shnong, ula ong “Katei ka Ordinance, ka long kaba dei ban pyrshah halor ka nongrim kaba shongnia" bad haba batai ia katei ula iathuh ba ha ka 4tarik U Lber 2015, la thaw ia ka komiti kaba la khlieh da U bah DD Lapang, na ka bynta ban thaw ia ki ain, kiba dei ban pyntreikam ia ki Rangbah Shnong, hynrei, ula ong “Katei ka komiti kam shym la ia kynduh satia mynta la ar bnai tam" bad utei u rangbah, u ong ruh ba lyngba ka jingthaw ia katei ka ain, ka pyni, ba ka ain jong ka District Council, ka Village Administration Bill (VAB), ka la duh bor noh shi syndon.
U Bah Adelbert Nongrum Chief Executive Member jong ka Khasi District Council, ula ong biang, ba katei ka dei ka jingpynkhein ia ka jingiateh, kaba ha ka 4tarik Lber 2015, ha kaba ki khlem khot jingialang la ar bnai kynthih.
“Hap ban ia khih bad ban ia tylli lang kawei, baroh 30ngut ki MDC, kumba la mynjur ruh ia ka ain VAB, da kawei ka jingmut" U CEM, ula kylli, ba ha kano ka nongrim, ba la wan rah ia katei ka Ordinane, katba ia ka ain jong ka District Council, ba ym shym la pyntreikam satia.
U CEM, u ong shuh shuh “Ka sorkar Jylla, ka la kurup noh ia ka bor jong ka District Council" bad u ong ba ka la dei ba kan pdiang ia ka Village Administration Bill (VAB) bad ban sa pyn kylla, lada dang I donkam.
U Bah PN Syiem, uba dei u  nongialam jong ka seng Congress ha Khasi District Council, ula ong “Katei ka dei ka ain kaba tang shipor, ha kaba hap ban wan rah ha iing dorbar hapoh hynriew bnai" bad u ong ruh ba dang hap ban ia peit, la ka iahap ne em bad ka synshar ka khadar jongngi, lyngba katei ka Ordinance jong ka Sorkar.
Wat la katta, U bah Syiem, ula ong shuh shuh, ba u kwah hi ba ka ain jong ka District Council, ka VAB, ba kan trei kam pura, kaba dei ka ain, kaba la mynjur da ka iing dorbar jong ka Council.
Shillong,  11 Jymmang:U Block development officer (BDO) ka West Garo Hills hynnin ka Lah sngi u Blei, u la siat ha ki kynhun runar katba u dang  iaid lynti na kawei ka shnong  kaba don hajan Jengjal kaba jngai kumba 40 km na Tura.
Kane ka jingjia ka la jia ha Upper Dolonggre kaba dei ka national highway-51 kaba don hapdeng Jengjal bad Rongram ha ka por 11 baje janmiet.
Une u BDO ba shah siat la tip kyrteng kum u Laben Ch.
Marak uba dei u BDO ka shnong Dadenggre sub-division ha West Garo hills, u la shah siat katba u dang iaid lynti da ka kali bad u nongniah jong u.
"U BDO u dang leit ha kawei ka shnong ryngkat bad u nongniah kali jong u, katba u dang sahngeh  ha kawei ka shnong  ha Upper Dolonggre, ki kynhun runar ki bym shym la lah ban ithuh ki la wan ban siat bad mar mar ki la phet.
Hadien kane ka jingjia, u la leit ban ujor ha Rongram police station bad la rah ia u ha Civil hospital Tura na bynta ban ai ka jingsumar",la  ong u SP ka West Garo hills Mukesh Singh.
La iathuh ba na ka liang ki pulit ki dang pynlong ia ka jingtohkit halor kane ka jingjia.
Shillong, 10 Jymmang:Ka jingbym pyllait ka sorkar ia u President ka KSU u bah Daniel Khy riem hadien ba ki sengbha lang ki la buh por hapoh ka 48 kynta dei ban pyllait noh, ki sengbhalang ba pher bapher la sngi nyng kong kin sa shong ia ka jingialang ban shim ia rai ban pynlong ia ki jing iakhih ba tyngeh.
Haba kren mynta ka sngi bad u Secretary ka KSU u bah Aguster Jyr wa, u la ong ba ia mynta ka KSU kam pat shim ia kano kano ka rai halor ka jingbym sngap ka sorkar ia ka jingdawa jong ki ba dei ban pyllait noh mardor ia u President ka KSU khlem kano kano ka jingteh kyndon.
“La sngi nyngkong ngin iashong jingialang ban shim ia ka rai da kaba pynlong da ki jingiakhih kiba tyngeh wat hadien ba ka jingbuh por ia ka sor kar ka la kut noh ha kane ka sngi Saitjain", la ong u bah Jyrwa.
Lah ban kdew ba u President ka KSU u bah Daniel Khyriem u la shah kem ha ka 7 tarik Jym mang bad la pynngat mukotduma ia ki nongia lam sengbhalang ba iakhih ILP da ka Special Court ba ki dei ban siew ia ka T.
31 klur ka jingduh ha ka por ba ki pynlong ia ka jingiakhih.
"Ngin pynlong ia ka jingiakhih kaba jur lada ka sorkar kam pynlait noh ia u President ka KSU hapoh 48 kynta bad ban weng noh ia baroh ki mukotduma", la ong u President ka FKJGP Bah Joe Marwein.
U la ong ba ka jingkem ia u President ka KSU ka dei ka kam shukor bad ka kam thok jong ka sorkar kaba la dep kular ba weng noh ia baroh ki jingpynngat mukotduma pyrshah ia ki ha ka jingialang kaba long ha u Naitung mynshem snem.
"Ngin nym ngop shuh ha ki kam shukor jong ka sorkar lada kim ai ka jingthoh ba kin pynlong kam ia ki jingdawa jong ngi", la ong u president ka FKJGP.
U la ong ba ka sorkar ka dei ban pyntreikam noh mardor ia ki jingai jingmut jong ki sengbhalang ban tehlakam ia ka jingwan ki mynder.
Ka Special Court ka Kong Rithelda Rymbai ka la pynngat ia ki sengbhalang ba kin siew ia ka jingduh kaba la kot sha ka T.
31,09,50,158 ha ka por ba ki iakhih ia ka ILP.
Ia kane ka Special Court la khlieh da ka First Class Judicial Magistrate ka Kong R.
Rymbai kaba la khot hajir ha ka 4 tarik Naitung ia ki president bad ki general secretaries jong ka KSU, FKJGP, GSU, Hynniewtrep National Youth Front (HNYF), Synjuk Seng Samla Shnong, (SSSS), All Jaintia Youth Welfare Organisation (AJYWO), Jaintia Youth Federation (JYF), Jaintia Students’ Union (JSU), Ri Bhoi Youth Federation (RBYF), Khasi Women Welfare and Development Association (KWWADA), Association of Democratic Empowerment (ADE) bad ka Achik Youth Welfare Organization (AYWO) ban leit mih ha ka 8 tarik Naitung mynshem snem.
Hynrei na ka liang ki sengbhalang kim treh ban leit hajir.
Shillong, 10 Jymmang:U heh ka Meghalaya  uba bat kum u Additional SP u Ringrang Momin u la lait thaw na ka tyrsim ka jngiap hadien ba ki dkhot ka GNLA ki la hiar thma da kaba ap ktem hapoh ka jingialam u Commander jongki u Philiport ba tip kum u Rakban D Shira.
Une u heh pulit u la mynsaw na ka jingdei ki kuli jong ka GNLA ba ki la synreit kuli ha ka por ba ki pulit SWAT bad ki CRPF ki pynlong ia ka jingkhynra ha kane ka sngi Saitjain.
U SP ka North Garo hills u Ramesh Singh u la ong ba ia u Momin  la rah wut wut sha jaka sumar hadien ba u la mynsaw na ka jingsynreit kuli ki GNLA.
U la iathuh ba kane ka jingjia ka la long ha ka por ba ki pulit ki la wanphai na ka jaka khynra kiba la shah hiar thma kynsan ha ki dkhot ka GNLA kiba la apt hap lypa.
Une u ASP u dei u MPS ka snem 2004 u dei uwei uba la shlur bha bad uba ki lehnoh ki ap thap bha ia u.
Ha u Nohprah 2014,  ki lehnoh jong ka GNLA ki la synreit kuli ha jaka sah haba ka lok bad khun jongu ki don.
U Momin u la ioh khusnam riewshlur ar tylli halor ka jingshlur bad ka jingtbit jongu.
Ha ka jingther kuli ki lehnoh GNLA ha ka por ba ki dang iaid, ki pulit ki la ther kylla bad ha kane ka jingiather, u Momin u la mynsaw na ka jingdei ki kuli.
Kane ka la jia ha shnong Achongba hajan ka Mendipathar  ka North Garo hills kaba jngai kymba 125 km na Tura.
Ki pulit ki la pynlong ia ka jingkhynra biang ha katei ka thain ban thwet ia ki lehnoh.
“Kane ka jingiather ka la neh katto katne minit bad u ophisar jong ngi, u la mynsaw", la ong u GHP Raju u inspector general of police (Operations).
U Momin u la sumar ha Goalpara bad la pyn kynriah pat sha Guwahati.
U Raju u la ong ba ka GNLA ka la pyrshang ban pyntieng ia ki paidbah bad ka la pyrshang ban buh bom IED ha Dalu ha  West Garo Hills kaba don ha khappud ka India bad ka Bangladesh ha kane ka sngi Palai.
11 jymmang:Ki lad khubor ki la iathuh ba u khliehduh ka ISIS u Abu Bakr al-Bagh dadi um lah shuh ban dang pyniaid ia ki  kam ki jam hapoh katei ka seng, namar ka jingmyn saw jur jong u na ki bynta jong u budlum kaba la u la ngat ha ka por ka Amerika ka hiar thma ia u.
Namar katei ka jing bym lah treikam u khlieh duh jong ka, ki lad khubor ki la iathuh ba ka kynhun ISIS mynta ka la pyn khreh ban jied noh da u nongialam ba shipor ha ka jaka u Baghdadi ban pyniaid ia katei ka seng, hynrei la ong pat ba utei u nongialam ba shipor un dang dei hi hapoh u Baghdadi.
Kawei na ki lad khubor ka la iathuh ba la pynkynriah noh ia u Baghdadi na Iraq sha Raq qa kawei na ki nongbah jong ka Syria  ba un shah sumar na  ki jingmynsaw jong u kiba jur eh ha budlum ba ka kjat ka diang, bad la ong ba  la pyrkhing jur ka jingpa hara ha katei ka jaka kaba u don mynta.
La iathuh ba ka bor pyrkhat jong u ka biang pura bad u lah ban pynmih hukum naba thiah hynrei um lah shuh pat ban khih ialade.
La iathuh ba kin don ar ngut ki ban ia khun ban ioh long nongialam ba shipor katei ka kynhun jong ka ISIS ha kaba la ailad ba ar ngut kin dei na na Iraq bad uwei pat un dei na Syria.
La ong ruh ba uwei na ki nongialam katei ka kynhun u  Abu Ala al-Afri , uba la thung ia u kum u Viceroy, un lah ban de iuwei na ki ban iakhun ia katei ka kam nongialam.
Nalor u Afri,  uwei pat u ban ia khun ia katei ka kam nongialam dei u Abu Ali al-Anbari  na Iraq.
Ki lad khubor ki la iathuh ba ki don mynta haduh 9 ngut ki doktor kiba peit bad sumar ia u Baghdadi ha Raqqa, kynthup ia u wei u doktor rangbah na  kawei ka hospital na Mosul, bad la buhrieh bha ia u Baghdadi ban lait  ha ka rukom ba ka Amerika kan ym la da lei lei ruh.
Jowai, 11 Jymmang:Hadien ka jingthwet kaba jur la katto katne bnai, ki pulit ka Ladrym bai Beat House ha East Jaintia Hills ki la ioh kem ia uwei na ki saw ngut ki suba donkti ban pyniap ia uwei u briew uba la tip kyrteng kum u Demerius Siangshai uba dei na ka shnong Pamrakmai shnong kaba la jia naduh u bnai ba nyngkong une u snem.
Ia utei uba la ioh kem la tip kyrteng kum u Tubalang Siangshai na ka shnong Wapungskur.
Ki pulit ki la iathuh ba la iohkem ia u hynne dang step phyrngap ha ka por 3 baje eiei mynstep na iing jong u hi na Wapungskur.
Ki pulit ki dang tohkit ia u bad ki dang thwet ruh ban iohkem sa ia ki 3 ngut kiwei pat kynthup ia u para jong u, u Ten Siangshai, ia u Nebalson Ryngkhlem bad u Rilang Ryngkhlem.
La kynnoh ba kitei ki saw ngut ki la bret ia ka met jong utei u Demerius Siangshai hapoh kawei ka khlaw sanium bad hadien ba ki pulit ki la lap ia ka met iap namar bym don ba wan kam la tep noh bad hadien pat la wan ki ba haiing bad sei biang bad la ithuh ban kam ia ka.
Shillong, 11 Jymmang:Ka HYC Mawlai circle ka la ujor sha u myntri ka tnad ba peit ia ka Municipal halor ka jing leh thurmur bad lymmuh ka tnad Municipal ban leit bret nuit bad jaboh pathar ha marten kaba la wanrah ia ka jingjaboh bad ka jingjaboh ia ki um ki wah khamtam ka wah Jri kaba don ha syndah ka marten.
Ha ka dorkhas ba la aiti ha ka myntri ka municipal mynta ka sngi Nyngkong, ka HYC ka la ong ba dang shen ka municipal ka la leit bret ia ki dawai pyut na Shillong Civil hospital khlem da iaid katkum ki kyndon ba la buh da ka Municipal Bye Laws bad kiwei ki kyndon ain jong ka ri.
Kum kane ka jingbret pathar bad lymmuh ia ki dawai ka long ka jingma ia ki briew, ia ka mariang, la ong ka HYC.
Ka la ong ba ki nongshong shnong ba don hajan ka Marten, ki la ud bad ki la ujor ia kane ka jingleh thurmur ka Municipal namar ba ka la wanrah ia ka jingsma, ka jingma ia ka mariang bad ruh ia ka mynsiem briew na ka jingmih ki phngit bad ki jingsma na katei ka jaka.
“Kane ka jingleh ka Municipal ka la pynkhein hi ia la kajong ka ain kaba la thaw khlem da bud haba bret ia ki jaboh kum ki dawai bad kiwei", la ong ka HYC.
Ka jingma ka long khamtam hadien ba ka mashin tylliat ban pynjah sma ka khlem treikam la 7 bnai eiei mynta bad kan long kaba ma shibun ia ki briew kiba lah ban ioh ia ka jingpang na kane ka jingmih na katei ka jaka theh niut.
Ka marten ka dei ka jaka theh niut kaba khlem shna katkum ki kyndon ba dei ban leh ban lait na ka jingma ha ka koit ka khiah bad kiwei ki jingktah ia ka mariang.
Halor kane, ka HYC ka la ai jingmut ia ka myntri ba dei ban pynbiang ia ki tiar ha katei ka jaka bret niut katkum kane ka juk mynta, bad ka Municipal ka dei ban bud ia ki kyndon haba ka theh niut ne thang ia ki met iap briew, la bynrap u general secretary ka HYC Mawlai circle u Bah Danny Z Mukhim.
Shillong, 11 Jymmang:Shibun ki jingiakren ki la mih ha kine ki sngi halor ka jingiaksaid ki Rangbah Shnong halor ka jingshah sloit bor jong ki katkum ka  hukum kaba ka High Court ka la pynmih ha ka 10 tarik u nohprah, 2014.
La iohi ba nyng kong eh tang mar ia mih katei ka hukum ka komiti ka UDP ba la khlieh da u bah Bindo M Lanong  ka la lum ia baroh ki Rang bah Shnong ban ia kren halor katei ka mat bad ha katei ka komiti ki la pynrung shuh shuh sa katto katne tylli ki mat ban bsuh ha ka Village Administration Bill ka KHADC kumjuh ruh ka la kdew katto katne tylli ki mat kiba ka i dei ban weng noh.
Kham hadien la lum ia ki Rangbah Shnong da ka Seng HSPDP  dang shen ha Khasi National Dorbar Hall  ha ka 4 tarik u jymmang bud pat sa ka jingialang paidbah ha Madan Student kaba la long ha ka 6 tarik u jymmang ban ia kren ia kajuh katei ka mat.
Shisngi ar sngi hadien katei ka jingialang paidbah ba la lum da ka HSPDP  sa ka People Democratic Forum ( PDF) ka ling pyrshah hapoh KHADC ba la ialam da u bah Pynshngain N Syiem ka la lum ia ki Rangbah Shnogn ha ka 9 tarik u jymmang ha Communitty Hall Jaiaw Shyiap & Lum Pyllon ban ia kren ia katei ka juh ka mat.
Shuwa ia kitei ki jingialang baroh,  ki Rangbah Shnong ki la don lypa ha ka kynhun kaba la ialam da u bah John F Kharshiing kaba la tip kum ka Grand Council of Chief ne ka Federation of Khasi State.
Ka la mih bun ki jingiakren ha kine ki sngi halor katei ka jingbunkam ki Rangbah Shnong shiphang ban mareh sha kawei ka seng sain pyrthei bad shiphang sha kawei pat ban ia ksaid ban lait na ka ain kaba la sloit noh ia ka bor jong ki, ha kaba bun ki paidbah ki shu peit lyngngoh shano ki Rangbah Shnogn kin bud.
Mynta ka sngi hadien ba la wai ka jingialang ba la khot da ka Synjuk Ki Rangbah Shnong , ki nongthohkhubor ki la ioh  ban ia kren bad ki nongialam katei ka Synjuk , bad haba la kylli na ki ia ka jingdon bynta jong ki shiphang shawei bad shiphang shawei pat, u Dr.
W.
Kharshiing President u la ong ba ka Synjuk Ki Rangbah Shnong kam pyniakhleh ialade bad ka politik, hynrei ka jingleit jong ki sha ka jingialang ba la khot da ki kynhun bapher bapher ka dei namarba  ki khot ia ki ban ia treilang na bynta ka juh ka mat kata kaba dei na ka jingshah sloit bor ki Rangbah Shnong.
“Ngim ju pyniakhleh bad ka politik, hynrei ngi leit sha ki jingialang ba ki khot ban iatreilang na bynta kajuh ka mat" ong u bah Kharshiing.
Katba u General Secretary katei ka Synjuk pat u bah R.
L Blah u la ong ba ka Synjuk Ki Rangbah Shnong ka dei ka bym don liang bad ka jingleit jong ki sha ki jingialang ka dei namarba ki shah khot jingialang ban ia kren ia kajuh ka mat kaba ki sngewkhia, kata ban dawa na ka sorkar ba ka dei ban ithuh noh ia ka dorbar shnong lyngba ka ain jong ka, “Ki Dorbar shnong kin eh , ki Rangbah Shnong ki leit bad ki wan" ong u bah Blah  haba pynpaw ba ka jingangnud jong ki ka dei ba ka sorkar kan ithuh ia ka dorbar shnong.
Shillong, 11 Jymmang:Ka Synjuk Ki Rangbah Shnong mynta ka sngi ka la pynlong ia ka jingialang jong jong  ki 100 tylli ki Dorbar shnong kiba don ha sor Shillong bad ha khapsor.
Ha katei ka jingialang la wan ban ia shim bynta da ki Rangbah shnong bad ki Executive Member jong ka ka Synjuk Ki Rangbah Shnong Sor bad Synjuk ki Rangbah Shnong Khapsor kiba don kumba 300 ngut tam.
Haba ia kren bad ki nongthohkhubor u President katei ka Synjuk u Dr.
W Kharshiing u la ong ba ka jinglum ia ka jingialang ka dei ban pynshai ia ka jingtreikam jong ka Joint Action Committee ( JAC) kaba la pynkhambor da ka jingialang General Body kaba la long ha ka 31 tarik u kyllalyngkot, 2015.
U la ong ba ka Synjuk ka la pynshai ia ki ba bunbah ki kam ba ka JAC ka la trei ha ki lai bnai khamtam ha ka mat kaba iadei bad ka jingshah sloit bor ki Rangbah Shnong ha ka High Court.
U hehduh katei ka Synjuk Ki Rangbah Shnong u bah Kharshiing u la ong ba ka jingialang ka la shim ia ka rai ba baroh ki Dorbar shnong kiba hap ha khapsor bad ha sor kin ia noh synniang pisa T.
5000 tyngka ne katba ki lah tangba ka dei ban long beit T.
5000 tyngka shajrong khnang ba yn ioh ban lum ia ka Dorbar bah jong ki baroh ki Dorbar Shnong kiba don ha ri Khasi bad Jaintia.
Haba la kylli ia ka por ban pynlong ia katei ka dorbar u bah Kharshiing u la ong ba la aiti ha ka JAC kaba la long dkhot da ki Rangbah Shnong na Sor bad na khapsor ba kin pynbeit ia ka por bad ki kam kiba dei ban pyndep.
Haba la kylli biang kaei ka jingmut ba pynlong ia katei ka Dorbah bah hato ka dei ban ia kren ia ka kam ba iadei bad ka jingshah sloit bor ki Rangbah shnong ha ka high Court, u General Secretary katei ka Synjuk u bah R.
L Blah u la ong ba naduh ba ioh jylla kam pat ju don wat tang shisien ruh ka dorbar bah ki dorbar shnong bad katei ka jingiakyndh kan wanrah ruh ka jingiasngewjan hapdeng kawei ka dorbar shnong ia kawei pat.
Ha kaba iadei bad ka jinglum pisa u bah Blah u la ong ba ka jinglut jingsep kan long kaba bun namar ba shuwa ka dorbar ki nongialam jong ka Synjuk Ki Rangbah Shnong ki hap ban rung sha manla ki shnong ban pynshai paidbah ia kiba bun ki mat ia kren bad hadien katei kan pynbna ia ka sngi pynlong dorbar.
Kawei pat ka mat ba ka Synjuk Ki Rangbah Shnong ka la shim ka dei ban thoh sha ka sorkar namar ka jingiaid lait jong ka ia ka rai kaba la mih na ka jingiakren ha ka jingialang kaba la long ha ka 4 tarik u lber, 2015 ha kaba ha katei ka jingialang la pynrung 4 ngut na ka Synjuk ban long ki dkhot ka komiti ba la khlieh da u bah D.
D Lapang bad kitei ki dkhot ki kynthup ia u Dr.
W.
Kharshiing, President, bah R.
LBlah, General Secretary , bah S.
D Khongwir Chairman ka Mawlai Town Committee bad u bah Oris Syiem Myriaw , Upper Shillong.
Hynrei mynta pat ka sorkar ka la sam jingpyntip ban pyni ia ka kyrteng ki dkhot katei ka komiti u bah Lapang bad ha katei ka thup kyrteng la iohi ba la weng noh ia ar-ngut ki dkhot ba dei na ka Synjuk ki Rangbah Shnong kata u bah SD Khongwir bad ia u bah Oris Syiem Myriaw.
U President katei ka Synjuk ki RS u la iathuh ruh ba sa kawei pat ka rai ba ki la shim ka dei ban kyrshan beit ia ka Village Administration Bill jong ka KHADC kaba la pass da ka KHADc ha u 2014 hynrei kaba la kyntait da ka sorkar jylla, bad ka la kyntu ia ka sorkar ba ka dei ban mynjur ia katei ka Bill.
Lah ban kdew ba ha katei ka jingialang ka Synjuk Ki Rangbah Shnong baroh ki nongialam jong ka ki la donlang kaba kynthup ia u bah S.
D Khongwir( Mawlai), bah J.
A Lyngdoh( Jaiaw Laitdon) , bah P.
K Raswai,  bah R.
Rumnong ( Nongkseh),  Don War ( Mission Compound), C.
Passi ( Nongrah), H.
Syiem ( jaiaw Pdeng) nalor ki nongkitkam jong ka.
Shillong, 11 Jymmang:Ki nongtrei ka Mawmluh Cherra Cement Limited ( MCCL) kim shym la ioh tulop mynta la 8 bnai kynthih  bad katei ka jingbym ioh tulop ka la pyniakynduh jingeh ia ki nongtrei katei ka karkhana haduh ba la poi u pud ba ki hap ban iakhih ban dawa ia ka hok jong ki  bad ki la pynpaw ruh ia kiba bun ki jingeh halor katei ka jingbym ioh tulop.
Haba pynpaw ia ka jingsngew diaw mynsiem namar ka jingbym ioh tulop  ki nongtrei ka MCCL kaba la long haduh 8 bnai kynthih mynta, u MLA ka Sohra u bah Titos Chyne u la ong ba na ka liang jong u kum u nongmihkhmat um shym la shongthait bad u iai buddien na ka por sha ka por ban peit ba ka MCCL kaba dei ka pliang ja ki nong Sohra kan dei kaba iaid beit iaid ryntih bad kan bit kan biang.
“Ngam shong kli kti" ong u bah Titos ha kaba ia dei bad ka jingeh ka MCCL , u la kdew ruh ba hapoh Ing Dorbar Thaw-ain u la thalain tyngeh ha kaba iadei bad katei ka mat, u la ong ba wat hapdeng ka jingbym don ha ka met kaba koit kaba khiah ruh u la par dohiap sha ing dorbar thaw-ain ban ioh iatai ia ka jingeh ka MCCL.
U la ong ba na ka por sha ka por u la leit ia kynduh ia ki bor sorkar ban ia kren ia katei ka kam bad ka sien kaba khadduh eh ba u la leit ban ia kynduh ka dei ha u nohprah jong u snem ba la dep ha kaba u la leit ryngkat bad u Dr.
Donkupar Roy bad ki la ialam ruh ia baroh ki nongtrei MCCL ban ia kren bad ka sorkar.
U la pynkynmaw ba hadien katei ka jingiakynduh , ka sorkar ka la pyllait T.
16 klur tyngka ia katei ka karkhana pynmih dewbilat kaba don ha Mawmluh, Sohra , “Hynrei kaba lyngngoh na ka T.
16 klur tyngka ki siew tulop tang 2 bnai ia ki nongtrei katei ka karkhana, shano ka T.
14 klur tyngka ka jah" ong u MLA ka Sohra.
Shuh shuh u la ong ba dang ha ki khyndiat bnai ba la dep u la hiar ryngkat bad ka Public Undertaking Committee ba la khlieh da u Salseng C Marak ban jurip ia ka MCCL.
Hadien ba la iatai ha ing dorbar Thaw-ain u bah Titos u la ong ba ka sorkar ka la kular ban Commission ia ka plan kaba thymmai ha ka 15 tarik u jymmang, 2015 bad na ka liang jong u –u la ong ba un hiar sha katei ka karkhana ha ka 16 tarik u jymmang ban peit aiu ka sorkar ka la leh.
Shillong, 12 Jymmang:Ka sorkar jylla ka la pynmih ia ka jingmaham ba baroh  ki nongtrei sorkar kidei ban wan trei beit kumba ju wan man ka sngi kumba ju long trei  bad kino kino kiba pep trei ka sorkar ka la byrngem ba yn pynshitom ia ki.
Ha ka jingpynbna ba la pynmih da ka sorkar ka la ong ba ki nongtrei kim dei ban pep trei naduh lashai ka sngi kaba dei ka sngi sdang ba khot pa khang ophis da ka seng HSPDP.
Lah ban kdew ba ka HSPDP ka la pynbna ia kane ka pakhang ophis ha ka jingialang ba ladep pyn long dang shen ha madan Student, Jaiaw.
Kane ka pakhang ophis ba la khot da ka HSPDP, kan sdang naduh lashai ka sngi ka 13 tarik Jym mang2015, ban pynbor ia ka sorkar ba kadei ba kan thaw ia ki ain ban pynkup bor ia ki nongsynshar shnong.
Chennai, 11 Jymmang:Shibun ki jingkyn thoh ki la mih ha ki social Media kum ka Tweeter kiba la kren pyrshah halor ka jingpynkut noh ka Karnataka High Court ia ka kes kaba iadei bad ka jingkynnoh bamsap ia ka myntri rangbah ka Tamil nadu, kaba dei ruh ka khliehduh jong ka AIA DMK ka  J Jayalalithaa.
La mih ki jingkynthoh ba ka jingpynkut noh ia katei ka kes ka pynduh jingkyr men ia ki briew kiba ia khun pyrshah bamsap ha katei ka jylla, bad la kynnoh ruh ba katei ka jingleh ka kashari ka pynduh jingshaniah ia ka kashari.
Ka  nongaiktien ka congress ka  Khushbu  ka la thoh ha ka tweeter bad ka la ong ba ka jingpyn ksan ia ka Jayalitha kam shym la lah pat ban pynkut noh ia ki kam pyntriem jong ka,  ka la ong ba ka lah ban iaid laitluid hynrei kan ym ioh thiah suk pat.
Katba u Arpit Jain pat haba kynthoh ha ka tweeter u la ong ba ar tylli ki jingjia ha ki lai sngi ka la pyndh jingshaniah noh ia ka kashari kaba u la kdew ba kawei ka dei ka kam ba iadei bad ka Jayalitha bad sa kawei pat ka dei ka jingbuhteng  ka Bombay high Court ia ka kes kaba ia dei bad u Salman Khan.
Kham mynshwa, ka Jayalalitha, ka la shah kynnoh, ba ka la lum spah haduh T.
66.
65klur bad katei ka la pynlong ba kan hiar noh, na ka shuki myntri rangbah jongka, ha katei ka Jylla, hadien ba ka la shah rai pynrem ha ka kashari jong ka Karnataka, hynrei mynta, haba ka la shah rai pynksan, kumta ka don ka lad ba kan shimti biang ia ka shuki myntri rangbah ha katei ka Jylla, kaba la synshar da ka AIADMK.
Shillong, 11 Jymmang:Namar ka jingbym pynlait ka sorkar ia u President ka KSU u Bah Daniel Khyriem uba shah kem ha ka 7 tarik ba la dep, ki 13 tylli ki sengbha lang ki la rai ban shim ia ka sien jam ba nyngkong ka jingiakhih da kaba shong tylliat (shong ky rain) hakhmat ka Additional Secretariat ha ka 13tarik Jymmang.
Ki sengbhalang ki la dawa ba dei ban pynlait ia u president ka KSU hapoh 48 kynta bad khlem kano kano ka jingbuh kyndon.
Ia kane ka rai la shim ha ka jingialang jong ki sengbhalang kaba la long ha kane ka sngi Nyngkong.
Ka Jingshong thylliat kan long naduh ka por 10 baje mynstep ha duh 4 baje janmiet.
"Ngi la rai ban shong thylliat ha ka sngi Balang ka 13 tarik Jym mang hadien ba ka sorkar kam shym la pynlait ia u President ka KSU kumba la dawa ki sengbhalang", la ong u president ka  FKJGP Bah Joe Mar wein ha ki nongthoh khubor hadien ba la wai ka jing ialang mynta ka sngi Nyngkong.
Ki sengbhalang ki la dawa ba u myntri rangbah u dei ban kren shai ia ki jingdawa jongki mardor.
“Ka sorkar ka dei ban kren shai lyngba ki jingthoh lane ka jingpynbna paidbah ia ka jingieng jongka la ka kwah ne em ban weng noh ia ki mukotduma ba la pynngat pyrshah ia ki nongialam sengbhalang bad kan pynlait mardor ne em ia u president ka KSU", la ong u Bah Marwein bad bynrap ba ka la dei ka por ba kaei kaei kaba kren kam dei ban kut tang ha ki saw kynroh jong ka Secretariat".
U Bah Marwein u la kyntu ia baroh ki dkhot jong ki sengbhalang ba kin iawan lang khrui ha katei ka sngi shong thylliat hakhmat ka Additional Secretariat ha kaba ki sengbhalang ki la pan bor bad dang ap haduh mynta na ka bor synshar district.
U Bah Marwein  u la iathuh ba ki sengbhalang kin shim biang ia ka rai hadien ba la pynlong ia ka jingiashong kyrain lada ka sorkar kam jubab ban pynlait noh ia u President ka KSU bad ban weng ia ki jingpynngat mukotduma ia ki nongialam.
Shwa ia kane, na ka liang u SP ka East Khasi u Bah Mariahom Kharkhrang u la byrngem ba ki pulit kin kem shuh shuh ia kiwei ki nongialam sengbhalang kiba la kwah da ka Special Court halor ki kam beain jongki por ba pynlong ia ka jingiakhih ILP ha u snem 2013.
U President ka Khasi Students’ Union (KSU) u Bah Daniel Khyriem u la shah kem ha ka sngi Palei ba la dep hadien ba u kyntait ban shim jamin bad la pynngat ha ka jingset along kaba 14 sngi.
Kumba long u Bah Khyriem, baroh ki nongialam sengbhalang ki la ieng skhem ba kin nym shim jamin lada ki shah hukum ban kem ruh.
“Hadien ba la kular u myntri rangbah ha ka jingialang kaba long ha u Naitung mynshem snem ban weng noh ia baroh ki mukotduma, ngi la rai ban nym sngap  ia ka jingkhot hajir da ka Special Court  da kaba pyrkhar ba ka sorkar kan leh ia kaba donkam", la ong u Bah Marwein.
“Haba ngi pyni ia ka jingsngew khia jong ngi ban iatreilang ban wanrah ia ki lad ki lynti ban tehlakam ia ka jingwan rung ki briew nabar, ka dei ka kamram  jong ka sorkar jylla ba kan shim khia ia kiei kiei kiba iadei badka jingkynnoh", u la ong.
Haba jubab ia ka jingong u myntri rangbah ba b ka sorkar kan iaid katkum ki ain, u Bah Marwein u la ong ba katkum ka jingiakren bad iasyllok bad ki stad ain, u Bah Marwein u la ong ba ki la batai shai ba ka shong ha ka mon jong ka sorkar la kawah ne em ban weng ia ki mukotduma kiba kynnoh ia ngi".
Kumjuh u general secretary ka Hynniewtrep National Youth Front (HNYF) u Bah Sadon Blah u la ong “Ha ka jingshisha ka long kaba suk, namar ba ka shong ha ka sorkar ka kan weng ne em ia ki jingpynngat".
Ha kawei ka liang, u general secretary ka KSU u Bah Auguster Jyrwa u la ong “Mynta ka bol ka don ha ka kti jong ka sorkar bad ngin ieh ha ka jingstad jongka" bad bynrap, ka sorkar ka dei ban kren shai ia ka nongrim jongka la kwah ban weng ne em ia ki jingpynngat ia ki nongialam sengbhalang".
U la ong, kawei kaba kham donkam ka long ba ka sorkar ka dei ban pynsted ia ka jingpyntreikam ia ki kyndon ban tehlakam ia ka jingwan rung ki briew nabar sha kane ka jylla.
U la ong ba ki sengbhalang ki dawa ba ka sorkar ka dei ban shna noh mardor ia ki jaka mih bad jaka rung briew sha kane ka jylla.
Shillong,  11 Jymmang:Hadien ba ka sorkar jylla ka la pan jingmut na ka UDP Youth Wing halor ka kam kaba iadei bad ki Rangbah Shnong, ka la ai jingmut ia ka sorkar ban pyntreikam shipor da ka Ordinance namarba katkum ka 7th chedule , List II-Clause 5 jong ka riti synshar ka ri India ka la ong balah ban pyntreikam da ka  Ordinance.
Ka kyrwoh na u General Secretary u bah Hamlet Dohling ka la ong ba katei kan long tang kum ka jingpynkup bor ba shipor ia ki khlieh nongsynshar ba kin treikam tang ki kam kiba don jingiadei bad ka sorkar, hynrei ym dei pat ban pyniakhleh bad ki bynta kiba kdup ka 6th Schedule.
Ka Youth Wing ka UDP ka la ai jingmut ba ban pynthikna ia ka jingiaid beit ka kam jong ka sorkar bad kumjuh ki khlieh nongsynshar donkam kyrkieh ban mynjur noh ia ka Vilage Administration Bill.
Shillong, 11 Jymmang:Ka seng Jaintia National Union (JNU) ha ka 9 tarik u jymmang ka  la plie ia ka ophis treikam ba pura ka jong kaba la tip kum ka JNU Laher Unit Block (I) Assam Karbi Anglong ha ka shnong Laher, ryngkat ka jingia donlang ki rangbah shnong jong ka thain Bolck I bad haduh kumba 700 ngut ki paidbah Khasi Pnar kiba la sakhi lang ha kane ka jingia lang.
Ia kane ka ophis trei kam ka seng la plie da u General Secretary ka seng kmie u samla Bishar Samayang ha ka jing iadonlang u samla Rick Samayang President Laher Unit bad u General Secretary Chandametre Sun goh ryngkat ki dkhot ka Laher Unit.
Ia ka jingialang la pyniaid da u President Laher Unit, ha kaba u GS ka seng kmie u samlam B.
Samayang uba  la pynshai ia ka jingthmu jong ka seng ha ka ban wanrah ia ka jingiatylli jingiaryntih hapdeng ki Hynniaw Wasa (Khasi Pnar), ha ki bynta  bapher bapher jong ka Ri india ne wat sha bar ka Ri India ruh ban ialeh bad pynioh ia ka hok longbriew manbriew ka jaitbynriew Hynniew Wasa.
Ha kane ka sngi la ioh ruh ia ka jingkren na u rangbah Shnong Deinler u bah Philip Talang, Charles Myrten na ka shnong Lamarang, bah SGB Samayang na ka shnong Kya Rabon, u bah Joplin Sutong na ka shnong Laher lem bad kiwei kiwei de ki riew rangbah kiba paw khmat ka thain Block (I).
Ha ka jingkren jong kitei ki rangbah ki pynpaw ka jingsngewsih kaba khraw ia ki nongmihkhmat ka jylla Meghalaya ha ka por ba la ioh ia ka jylla ba pura ha u snem 1972 ki la klet bad khlem da kynmaw ei ei ia ka Block (I) Elaka Nongjrong Labang Nongphyllut Dolloiship, kaba don kumba 7000 ngut tam ki paid Khasi Pnar kiba hap ha ka 9th Amreng Member Autonomous Council (M.
A.
C) Constituency Karbi Anglong Autonomous Council.
Ki pynpaw ruh ba ki nongialam jong ka Meghalaya khamtam ki MDC /MLA jong ka Jaintia Hills District ki long kiba khawpud kiba ieit tang ia ka burom ka bym hok bad ka spah khlem da kit khia ia u pud u sam jong ka Ri bad ka jait bynriew.
Ki pynpaw ruh ia ka jingshah lehbein ha ki jait bynriew Karbi khamtam naduh ba mih ki seng kieng atiar ha kane ka thain bad na ka liang ka sorkar Assam ruh ka leh shiliang khmat shaba palat.
Ia kane ka kyrwoh la phah da u General Secretary ka Laher Unit u samla Chandametre Sungoh.
Shillong, 12 Jymmang:Ka HSPDP Pynur sla Constituency Area ka la pynlong ia ka jingialang ha ka 9 tarik u jymmang ban ia syllok halor ka Land Boundary Agreement (India & Bangladesh) ia kaba ka Sorkar India ba la ialam da ka BJPka la mynjur bad pyn skhem ia kane ka Bill ha kine ki khyndiat sngi.
Ka HSPDP ka la ong ba ka Dulir ka kynthup ia katto katne ki Jylla bad kumjuh ruh ia ka Jylla Meghalaya ha kaba ki shnong kiba don khappud bad ka Bangladesh kiba hap ha ka thain Riwar Mihngi (Pynursla)kum ka Pyrdiwah,Lyngkhat (I,II,III)Kumjuh ruh Dawki,Tamabil bad kiwei kiwei ki dei ki jaka ba la kdew ha ka Dulir Khyndew (India & Bangladesh).
Ka jingiakynduh ki Nongkitkam ka HSPDP ia ki katto katne ngut ki paidbah nongshong shnong basah ha kitei ki jaka khappud ki la pynpaw ia ka jingsyier mynsiem ia katei ka Dulir ka long ne em ka jingmyntoi ne kan long pynban ka jingduhnong ka jong ki ia ki khyndew ki bri ba kan hap noh sha u pud u sam ka Bangladesh.
Kumba ka paw ja ki khubor ba ka MP  sha ka Rajya sabha, ka Kong Wansuk Syiem ka  la pynpaw ba kane ka Bill kan wanrah shibun ki jingiohnong ia ka Jylla Meghalaya.
Ka HSPDP Pynursla Constituency Area ka ka pan jingshai na ka  kong Wansuk Syiem ban pynshai  ha khmat ki trai khyndew trai bri bad khamtam eh sha ki paidbah jong ki shnong bad ki thain ba shong basah ha ki khappud bad ka Bangladesh khnang ban pyni bad kdew ia u pud u sam bad ki jaka puta ba hap sha ka Jylla Meghalaya bad kumjuh ruh ban pynshai kaei ka jingmyntoi ba ki paidbah ki lah ban ioh lyngba kane ka Agreement.
Khatduh eh ka HSPDP Pynursla Constituency Area ka pynpaw ba kam lah ban pdiang  ia ka jingpyntrei kam ia kane ka jingpynbeit pud bad ka Bangladesh khlem da don bad ioh ka jingiakynduh bad jingmynjur na ki Nongsynshar shnong,raid bad ruh na ki trai jaka trai bri.
Shillong, 12 Jymmang:Ka UDP ka la ta krain ba ka sorkar kam dei ban leh politik ia ka mat ba iadei bad ka bor syn shar shnong halor ka rai jong ka Meghalaya High Court, bad ka la dawa ba dei ban weng noh ia ka jingthmu ban pyntrei kam da ka ordinance kaba la pdiang da ka sorkar ka Meghalaya Local Administration (Empowerment of Traditional Institutions, Traditional Bodies, and Headmen in Governance Delivery System) Ordinance, 2015.
"Kane ka kam la dei ban thanda naduh mynno lada ka sorkar ka pdiang ia ka Village Administration Bill, 2015 ka KHA DC.
Ka rai jong ka Kasha ri kan iap noh lada pdiang ia ka VAB ka KHADC", la ong u working president ka UDP u Bah Bindo Mathew Lanong ha ki nongthoh khubor ha kane ka sngi Hatmajai.
U la ong ba ka long kaba sngewsih ba ka sorkar jylla ka la leh politik.
“Ka sorkar ka la leh politik namar ba ka tip ba ka Executive Committee (EC) ka KHADC la ialam da ka ARPA kaba dei ka shatri jong ki seng riewlum.
Ka sorkar jylla ka la pyrshang ban leh politik da kaba ai daw ba kim lah ban pyniaid ia kane ka kam" la takrain u working president ka UDP.
Katkum ka jingong u Bah Lanong, ka VAB ka don ha pla ka sorkar.
“Hynrei ka sorkar jylla kam kwah ban phah sha u Lart ban ioh ia ka jingpdiang namar ba ka kwah burom bad leh politik", la ong u Bah Lanong.
Haba wohnia ia ka komiti jong u Bah Lapang,  u Bah Lanong u la ong ba ia kane ka komiti la ai por ar bnai ba kan pyndep ia ka kam naduh ba la thaw ha ka 4 tarik Lber.
“Kane ka komiti kam ju khot jingialang shisien ruh haduh ba la jan kut ka por ba la buh.
Ngim lah ban iakynduh ban iakren bad ban ai jingmut jong ngi namar ba kam ju khot jingialang.
Hangne ruh, ka sorkar ka la shet kylla ia ka jingshaniah jong ki paidbah bad mynta ka la thmu ban pyntreikam pynban da ka ordinance" la ong u Bah Lanong bad bynrap ba ka sorkar ka la shet kylla bad ka la phai lyngkdong ia ka rai ka jingialang kaba la long ha ka 4 tarik Lber.
U la ong ba ia kane ka Ordinance ym lah ban pdiang bad dei ban weng noh mardor.
“U Lat um dei ban ia ka jingmynjur  namar ba ka long ka bym iaid katkum ka synshar paidbah bad ka sorkar ka la iaid lait na ka jingkular jongka khlem iasyllok bad ki dkhot ka committee," la ong u Bah Lanong.
U la ong ba ka sorkar kam don ka bor ban thaw ia kano kano ka ain kaban pynkup bor ia ki bor synshar shnong.
"Nga kwah ban buh jingkylli halor kano ka kyndon jong ka ain ba ki thaw ia ka ordinance namar ba katkum ka Paragraph 3 (5) ka Sixth Scheduled ka la ai bor ia ki district council ban thung ia ki khlieh nongsynshar" la ong u Bah Lanong.
"Ngi la tip ba ka KHADC ka la phah ia ka Village Administration Bill.
Ia kane ka jingeh lah ban weng lada ka sorkar ka pdiang bad phah sha u Lat ban pdiang ia ka hadien ba la dep ban pule ka bym da shim por than" , la ong u Bah Lanong.
Shillong, 12 Jymmang:Ki nonghikai skul jong ka United Children’s Society, UP School , Kut madan ka shnong sharum ka  Sohra, ki la rit myn siem tang mar ia ioh pdiang ia ka shithi na u SDSEO ka Sohra kaba dei ka shithi ba la byrngem ban pynduh tulop ia ki, lada jia ba kim lah ban pynbiang ia ka tiar pynlip ding, ka shap jong ka bamja sngi (mid-day meal logo) , menu bad ki poster ban wah ha jaka paidbah hapoh ka 13 tarik u jymmang, 2015.
U SD SEO u la thoh ia katei ka shithi ha ka 1 tarik u jymmang, 2015 hynrei ki bor pyniaid skul ki la ioh pdiang ia ka ha ka 7 tarik u jymmang, 2015.
Tang mar ia ioh ia katei ka shithi ki nonghikai katei ka skul kaba dei ruh ka jaka ba ri khunswet, ki la khohreh ban maramot dalade hi ia ka ing shet ja jong katei ka skul ka bym don tnum shuh, namarba ka Managing Committee kam don pisa ban pynbiang ia baroh ki jingdonkam wat ban syrdep ia ki kamra skul ba la jot ruh.
Ha ka jingshisha katei ka skul ka la ioh jingiarap pisa ha u snem 2007-2008 T.
60 hajar tyngka na ka sorkar ban shna ia ka jaka shet ja sngi ia ki khynnah, bad ha kato ka por la dep ban shna ia hynrei sniewbok noh ba ha u iaiong 2014 ka lyer kaba jur ka la lied noh ia ka tnum jong katei ka ing shet ja katei ka skul bad kumjuh ruh ar tylli ki kamra skul, bad naduh katei ka por katei ka ing shetja ka la sah khongreng namarba ki bor pyniaid skul kim shym la ioh pisa ban maramot bad ban pynbha ia ka, watla ki la pyrshang bun ki lad ki lynti ban leit ud leit nam sha ki ophis sorkar ban iarap ia ki, hynrei ki la iathuh ba la shu lut kai tang ka por , ka bai kali , lut tang ka bai kotsada ban thoh aplikeshon khlem seisoh eiei.
Naduh ba ioh pdiang ia ka shithi na u SDSEO ka Sohra, ki nonghikai katei ka skul kim shym la shongthait bad tang mar ia wai shiteng sngi ki khynnah ki la durut  dalade hi ban maramot ia katei ka kamra ban pyndep hapoh katei ka por ba la buh u SDSEO kata lashai ka sngi ka 13 tarik u jymmang, 2015.
Uwei na ki nongtrei mon sngewbha uba la leit ban wad jingtip ha kylleng ki skul ka thain Sohra shaphang ka jingtreikam ka Mid-Day Meal u bah S.
N Wahlang  u la lyngngoh ban lap ba ha ka skul UCS, UP School , Kut madan ki nonghikai ki bunkam ban kiew tnum ing  ha ka por wai shiteng ki khynnah bad u la tohkit ia ka jingjia baroh bad u la lap ba ka daw ka dei ka jingrit mynsiem bad ka jingsyier ioh shah pynduh tulop ha u SDSEO, ka Sohra.
Utei u rangbah u la leit ban ia kren bad ka Managing Committee katei ka skul halor kitei ki jingjia bad u la lap ba ka jingsah khongreng ka ing shetja ka skul hadien ka jingshah lied lyer ka dei na ka daw ba ka MC kam don pisa ban leh kyrkieh  watla ka la pyrshang da kiba bun bah ki lad ki lynti ban wad jingiarap.
Haba tohkit shuh shuh utei u rangbah u la lap ba ka daw ba ka MC kam don pisa ka dei namarba ka dang maramot ia ka kamra skul kaba kham donkam kyrkieh kaba la shah lied lyer bad ha kajuh ka por ki bor pyniaid skul ki dang shna ruh ia ka jaka ialehkai ki khynnah, nangta ka la lap ba katei ka skul ka hap ban shu thied ia ka um ban ioh shet ja sngi ia ki khynnah.
U  bah S.
N Wahlang u la lap ba katei ka skul kam don painkhana hynrei la shna da ka painkhana kaba shu ker da ka byrni kum ka jingiashim bynta ha ka Swachh Bharat Mission.
Ha ka kyrwoh khubor , u bah S.
N Wahlang u la ong ba hadien ka jingioh jubab na ki bor pyniaid u la leit ia kynduh ia ki nonghikai ka united Children’ s Society la ka dei ka jingshisha ne ka dei tang ka jingai daw ka MC, bad haba ia kren bad ki nonghikai u la ong ba ki nonghikai ki la kam ba ki jingkren ka MC ki long kiba shisha , ba ka skulk am don pisa naba ka dei ka skul kaba la mang kyrpang ia  ki khynnah kiba duk ha kaba ym ju shim bai skul ne kino kino ki jingsiew na ki khynnah naduh ba la seng ia ka, bad nalor kata ka don ruh sa ka jaka ri khunswet bad ki khynnah ba la shah iehnoh bein ha ka imlang sahlang kaba ki bor pyniaid skul ki hap ban ri ban kdup ia ki.
Kitei ki nonghikai ha ka jingiakren bad utei u rangbah ki la iathuh ba ka daw ba ki hap ban kiew tnum ing dalade hi ka dei namarba ki kwah ban pynsting ia ki jingeh ba ka MC ka iakynduh.
Shillong, 12 Jymmang:Kum shi bynta ban pynlong ia ka nongbah Shillong kaba shngain, ki pulit ka jylla hynne ka sngi ki la pyntreikam ia ka prokram ‘Jngoh ia ka Police Station’ bad ia kane la pyllait paidbah hynne ka sngi ha Sardar Police Station.
Ka jingthmu ban pynlong ia kane ka prokram ka long na bynta ban pyniajan ia ki paidbah bad ki pulit bad ban pynsngewthuh ia ki paidbah ba ka Police Station kam dei tang  ka jaka ban buh ia ki runar riew sniew hynrei ka jaka ban buh ruh ia ka jingshakri na bynta ki paidbah.
Kum shi bynta ha kane prokram, ki khynnah pule ka klas XII na ar tylli ki skul kynthup Jail Road Govt.
Girls High School bad ka Jail Road Govt Boy’s High School ki la wan jngoh ia ka Sadar Police Station bad ki la ioh ia ka jingbatai na ki heh pulit ka nongbah Shillong.
Shillong, 12 Jymmang:Hadien ba la shah takrain ba kam shym la treikam, ka sorkar ka la pynbna ba ka komiti ba la khlieh da u Bah DD La pang ban pynkuip bor ia ki bor shnong, la buh ban pynlong ia kane ka jing ialang ha ka 20 tarik Jymmang.
Ha ka jingpynmih jingpynbna ba ka jing kynnoh ba ka komiti kam treikam kam dei kaba shisha hynrei namar ka jingdonkam kyrkieh, u Chairman ka Committee, u Bah DD Lapang ka la pynlong ia ka jingia syllok bad ki myntri sorkar bad heh sorkar dang shen.
Ka sorkar ka la ong ba la bthah ia ki tnad sorkar ba kin lum ia ki jingdonkam bad ban phah jingtip sha ki dkhot ka komiti.
Ka la pynshai ba ka jingialan jong ki nong mihkhmat na ka Garo Hills Autonomous District Council, ki MLA na Garo Hills bad ki riew pawkhmat kaba la long ha Tura ha ka 24 tarik Iaiong, 2015, ki la pan por shuh ia ka Committee ba ki dang donkam ban phah briew shuh ha kane ka komiti bad ka la ioh pdiang ia ki dkhot ba la phah na thain Garo Hills haduh ka 28 tarik Iaiong, 2015.
Ka la kyrpad ia ki paidbah ban tip ba ka komiti kam dei ba shong kli kti hynrei ka la leh ia la kamram halor kane ka kam kaba donkam, la ong kyrwoh na u Under Secretary to the Government of Meghalaya, Political Department.
Shillong, 12 Jymmang:U Joint Secretary ka seng sain pyrthei ha Bangladesh ka Bangladesh Nationalist Party u Salahuddin Ahmed , 54 snem karta u la poi wir sha kane ka jylla Meghalaya da kaba shu rung tuh khlem don ki kot ki sla kiba biang.
La lap ia u da ki pulit ka jylla na Golf link , Shillong ha ka lah sngi u Blei.
U Ahmed u la jah rngai na la ing ha ka 10 tarik u lber, 2015 bad ka lok jong u ka Hasina Ahmed haba kren sha ki nongthohkhubor ka Bangladesh ka la ong ba shuwa ba un jah rngai u la phone ia ka bad hadien katei u la jah jlang khlem wan phai shuh tad haduh mynta ka sngi ba ka poi biang ka phone na u.
U Ahmed u dei ruh u nongaiktien ka Liang pyrshah ha Bangladesh.
Haba kren sha ki kot khubor Bangladesh ka lok jong utei u politishian ka la kam ba la kit ia u Ahmed da ki briew, kiba dei ki pulit syntiat ha ka miet 10 tarik u lber na ingsah jong ki na Uttara, Bangladesh.
Hadien ba la ioh kem ia utei u nong Bangla na Golflink, ki pulit ka nongbah Shillong ki la leit rah ia u sha  Meghalaya Institute of Mental Health & Neurosciences (MIMHANS) Hospital ban peit la u biang ne-em ka bor pyrkhat, hynrei la shem ba u biang ka bor pyrkhat pyrdain, hynrei u don pat hapdeng ka met kaba tlot bad ki pulit kim shym la leit rah ia u sha kashari ban pan bor ban tohkit hynrei la phah sumar ia u sha Civil Hospital, Shillong bad shen hadien ba u la biang ki pulit kin sdang ia ka jingtohkit bniah namarba utei u briew um don ia ki kot ki sla ban pyni naei u wan bad kumno u ioh rung sha kane ka jylla.
Ka lok jong u Salahudin ka la kynoh ba ki pulit ka Uttara bad Gulshan police station kim treh ban pdiang ia ka jingujor jong ka ba u lok jong ka u la jah rngai,  shuwa ban leit sha kashari, hynrei ki bor jong ka ain kiba kit ia u ki la iathuh ha ka kashari ba ym shym la kem ia u.
Ha ka 12 tarik u iaiong ka High Court ha Bangladesh ka la hukum ba dei ban wad ia u Salahudin bad ban phah ia ka ripod man u bnai na bynta ka hynriew bnai.
Ka BNP ruh ka la kyrshan ia ka jingkam ki bahaing hasem ba la rahbor ia u Ahmed da ki briew ka ain, hynrei ka myntri rangbah duh katei ka ri ka Sheikh  Hasina ka la ong ba ki pulit kim shym la kem ia utei u nongialam ka BNP, hynrei ki wad ban kem ia u.
Ka jingjah rngai utei u nongialam ka BNP ka la wanrah ia ka mat ba khluit bha ha ri Bangladesh ha kaba la mih ka jingiather hapdeng ka liang synshar bad ka liang pyrshah bad kumjuh ruh na kibahaing kiba la kulmar jingmut thlim.
12 Jymmang:Hadien ka jingkhih u jumai bah ha ka 25 tarik u iaiong ha Nepal uba la shim haduh 8000 ngut tam ki mynsiem briew, bad da ki phew phew hajar kiba mynsaw, sa shisien biang u jumai u la khih ha katei ka ri ha ka sngi u Blei ha kaba u la khih haduh saw sien ha ka shisngi, hynrei hadien ka sngi u blei ruh mynta ka la don biang ka jingkhih jumai kaba khlain bor bha ha katei ka ri kaba la shim haduh 42 tylli ki mynsiem briew bad 1117 ngut kiba mynsaw.
Utei u jumai uba la khih mynta ka sngi u dei uba khlain bor haduh 7.
3 magnitude ,ka jingjia ka la jia ha ka por 12:35 baje mynsngi , kham ha shwa ki bor kiba thew ba woh ia utei u jumai ki la io hjingkhein ba u dei 7.
4 magnitude hynrei ka la don biang ka jingpynbeit ba ka dei 7.
3.
Ka  Dolakha bad  Sindhupalchowk districts ki dei ki ar tylli ki distrik kiba la shah ktah bha ha ka jingjia kaba la jia mynta ka sngi ha kaba ha Dolakha ki la don haduh 19 ngut kiba iap.
Tang hadien katei k ajingjia hadien kumba 30 minit ka la don biang ka jingkhih kaba khlain haduh 6.
3 magnitude ha kaba bunbah ki ing ki la khyllem ha katei ka jingjia kaba ar ha ka shisngi.
Lah ban kdew ba ka jingjia kaba shyrkhei duh ka dei ha ka 25 tarik u iaiong kaba u jumai u ba khlain bor 7.
9 magnitude u la khih ha katei ka ri bad kumba 8000 ngut tam ki la iap.
Katei ka jingkhih jumai kaba ar  sngi ha ka shitaiew ( sngi u blei bad hat majai) bad hynriew sien ha ka ar sngi ka la pynthud ia ki lad iarap kiba dang ai jingiarap ban pyllait im ia ki lanot kiba la ngat ha u jumai uba la jia ha ka 25 tarik u iaiong.
Katba ha India pat, ki la don haduh 16 ngut kiba la iap ha bihar ha katei ka jingkhih u jumai mynta ka sngi,  ha kaba ki ing paki dulan ki la khyllem bad ki jaka ba la shah ktah eh ha bihar ki dei ka Darbhanga, Patna, Sitamarhi, Purnia, Siwan bad Katihar.
Mynta ha jylla Bihar ki paidbah kim shym la shong shuh hapoh ing hynrei ki la mih ha madan bad sahmiet ha madan ban lait na ka jingmynsaw lada jia ba khih biang u jumai.
U Myntri rangbah katei ka jylla u Nitish Kumar u la hukum ban shna da ki dara bad ban pynbiang ia ki umdih umbam bad kiwei de ki jingdonkam ha ka jaka bas ah ki paidbah.
Shillong, 12 Jymmang:U Deputy Commissioner ka East Khasi Hills u la shah ia ki sengbha lang ba kin iashong thyl liat ne shong kyrain hakhmat ka Additional Secretariat lashai ka sngi Balang ban pynpaw ia ka jingpyrshah ia ka jingkem ia u President ka KSU u Bah Daniel Khyriem bad ban pynlait noh ia u shi syndon.
Haba pynthikna ia kane u general secretary ka KSU u Bah Auguster Jyrwa u la ong ba u DC u la shah ban pynlong ia ka jingshong ha katei ka jaka bad ki sengbhalang kin iaid beit shakhmat ban leit kumba la buh.
“U DC u shah ba ngin pynlong ia ka jingshong kyllain myngor ha katei ka jaka",la ong u Bah Jyrwa.
U la ong ba baroh ki nongialam sengbhalang, ki dkhot kin iawan lang khrui lashai ka sngi ban iashong ha katei ka jaka naduh ka por 10 baje mynstep haduh ka por 4 baje janmiet.
La sngewthuh ba lada ka sorkar kam pynlait noh ia u president ka KSU bad ban weng ia ki jingpynngat mukotduma, ki sengbhalang kin sa khot biang ia kiwei ki jingiakhih ha ki sngi ban wan.
Shillong, 12 Jymmang:Ka pakhang ophis ba shi taiew ka HSPDP kan iaid beit lashai ka sngi Balang kumba la pynbna bad ia kane la shim ha ka jingialang jong ka HSPDP kaba long mynta ka sngi.
Ka HSPDP ka la khot pakhang ophis ban pynbor ia ka sorkar ba ka dei ban thaw ain noh na ka bynta ban pynkut ia ka jingkynduh jingeh jong ki bor shnong hadien ba la khang ka Meghalaya High Court.
U Vice president ka HSPDP u Bah Ardent M Basiawmoit u la ong ba ka seng ka la rai ban iaid shakhmat hadien ba ka sorkar kam shym la ai jubab eiei sha kane ka seng.
“Ki jingkren ka sor kar ki shu long tang ha ki lad pathai khubor hynrei khlem ioh shithi eiei", la ong u nongialam ka HSPDP.
“Ka rai pakhang ophis kan iaid beit lashai ka sngi bad kan shong ha ka sorkar ba kan ai ju bab", la ong u Bah Basiaw moit.
"Ngi la iohi lyngba ki lad pathai khubor ba ka sorkar ka la pdiang ia ka ordinance.
Hynrei ngim pat ioh jingthoh eiei na ka sorkar halor kane", la ong u Bah Basaiawmoit haba kren sha ki nongthoh khubor hynne ka sngi Hatmajai.
Hynnin ka sngi ka sorkar ka la pdiang ia ka ordinance ka Meghalaya Local Administration (Empowerment of Traditional Institutions, Traditional Bodies, Headmen in Governance Delivery System) Ordinance, 2015 ba la ai jingmut da ka tnad ka main.
Ia kane ka Ordinance kan sa phah ban pdiang da u Lat.
U Bah Basaiawmoit u la ong ba ka HSPDP ka dawa ba ka sorkar ka dei ban shim ia ka Village Administration Bill (VAB), 2015 kaba la pdiang da ka KHADC.
"Ngi la bat beit ba ka sorkar ka dei ban shim ia ka VAB  haba shna ia ka ain jong ka sorkar jylla ban ai bor ia ki nongsynshar shnong.
Ngi kwah ba ka sorkar ka dei ban shim ia ki jingbuh jingsat na ka VAB jong ka KHADC," la ong u vice president ka HSPDP.
U la ong ba ka HSPDP kam ju dawa ban thaw da ka ordinance.
“Naduh ba sdang, ngi la ban jur ia ka sorkar ba kan pdiang noh ia ka VAB.
Ngi bat ia ka jingdawa", la ong u Bah Basaiawmoit.
Ha kajuh ka por u la byrngem ba ka sorkar bad kiwei ki tnad kim dei ban pynshitom ia ki nongtrei kiba pep ha ka sngi pakhang ophis.
"Ngim artatien ban pynlong biang ia ka jingiakhih lada ka sorkar ka pynshitom ia ki nongtrei ha ki sngi pakhang ophis", la byrngem u nongialam ka HSPDP.
Shillong, 12 Jymmang:Ka jingshah kem u President ka KSU u bah Daniel Khyriem, ka la pynkhynniuh ia baroh khamtam ia ki nongniah kali namar ba ki lah ban duh kamai lada don ki jingiakhih lada don ka huri hura bad kane kan pyniap ja ia ka iing ka sem, la ong u General Secretary ka seng ki nongniah kali ka East Khasi Hills Local Taxi Drivers Welfare Association (EKHL TWA) u bah Wandonbok Jyrwa haba kren mynta  ka sngi sha ki lad pathai khubor.
U la ong ba ka jing shah kem u President ka KSU kadei ka jingujor kaba la mudui na ophis u DC  bad u la kyntahh ba lada ka sorkar ka ujor ba kadei ka jingjulor hapoh ka jingiakhih ka ILP kadei ban kem ruh ia baroh ki ophisar kiba klumn jaka tuh ha New Shillong.
Ka seng ka la dawa ba u DC ba la kumno kumno u dei ban weng noh ia ka jingujor pyrshah ia ka KSU khnang ba ki paidbah kin ioh biang sa shisien ia ka jingshaniah bad ka jingkmen.
Ka jingiakhih ILP ka dei katkum ka riti synshar paidbah bad kam dei ka jingiakhih ba long beain, la ong u Bah Jyrwa.
Ka seng ka pyrshah ia ka jingkem ki bor ba halor ia ki nongialam ka KSU halor ka jinglut jingsep ba la ujor da ki riew shimet bad ka sorkar.
Pynshit paidbah ha ka ralli ka sma politik, ong u Bah RaniKa jingialang paidbah jong ka HSPDP ha kine ki sngi, ka long tang ban shu pynshongshit paidbah bad ka la sma politik, la ong u nongai jingmut ka seng  East Khasi Hills Local Taxi Drivers Welfare Association (EKHLTWA) u Bah Disparsingh Rani.
Katkum ka jingong  une u nongai jingmut ka EKHLTWA, la ong ba kane kadei tang ka jingpynshit paidbah namar lada ki sngewkhia shisha naduh mynsiem, ki ladei ban lum shwa da ka jingialang ba jar jar jong ka seng sain pyrthei baroh khoit.
Kane ka jingpynlong pakhang ophis ym tang ba ka ktah ia ka sorkar hynrei ka ktah ia ka ioh ka kot ki nongniah kali namar lada don pakhang ophis ki nongniah kali kin mih kamai na ka bynta jongno, la ong u bah Rani haba kren sha ki nongthoh khubor hynne ka sngi Hatmajai.
Ha  kawei ka liang u la ong ba ka jingialam bakla jong ki khynhun seng sain Hima dei pynban ka jinglehrain ha khmat ka ri India bad namar kata ka donkam kyrkieh ba ka District Council kan ujor pyrshah ia ka rai jong ka High Court ba kan pynsahngeh noh ia ka hukum ban sloit ia ka iktiar jong ki Rangbah shnong.
Shillong, 12 Jymmang:Ki MDC ka Khasi Hills Autonomous District Council mynta ka sngi ki la shong jingialang kyr pang ban pyrkhat ia ka lad ka lynti ban pyllait ia ka jingshah sloit bor ki Rangbah Shnong ha ka kashari, ha katei ka jing ialang la donlang baroh 30 ngut ki MDC ka Liang synshar bad ka liang pyrshah.
Haba kren sha ki nongthohkhubor hadien ba la wai katei ka jingia lang u Chief Executive Member (CEM) ka KHA DC u bah Adelbert Nong rum u la ong ba ka jingia lang ka la kren beit ba ka sorkar ka dei ban mynjur noh ia ka Village Administration Bill ( VAB) kaba ka KHADC ka la dep pass, namar ba dei tang ka dei ka  ain kaba lah ban pyllait ia ki Rangbah Shnong na ka jingshah teh ha ka hukum ka High Court.
Ha kaba ia dei bad ka rai ba ka sorkar ka la shim ban pyntreikam shipor da ka Ordinance , u CEM u la ong ba ka District Council ka pyrshah jur ia ka Ordinance bad  katei ka dei tang ka jingthmu ka sorkar ban klun ia ka bor ka District Council, khnang ban ioh ban knieh noh halade ia ka bor jong ki district council.
U bah Adelbert Nongrum u la ong ruh ba ka District council da lei lei ruh kam pdiang ia katei ka jingwanrah ka sorkar da ka Ordinance bad u la  kyntu ia  ki Khlieh Nongsynshar ba kim dei ban shah ialam bakla ha katei ka Ordinance ka sorkar bad kumba long haduh mynta u la ong ba ki paidbah kim don jingtip eiei kaba kumno kata ka Ordinance.
Haba kren shaphang ka VAB, u bah Adelbert u la ong ba ka sorkar ka la pynphai kylla sha ka KHADC la arsien kynthih da kaba kdew ba ka hap ban pynbeit ia ki jingbakla kiba don ha katei ka Bill, bad ka sien ba khadduh eh ba ka sorkar ka la pynphai biang sha ka  KHADC ia ka VAB ka dei ha ka 18 tarik u lber, 2015.
U CEM u la ong ba ka KHADC ka la pynhun ia ki jingkwah ka sorkar bad ka la pynbeit ia ki jingbakla, hynrei ka sorkar kam shym la lah ban mynjur ia katei ka Bill, “Ngi la ai  ka por kaba pahuh ia ka sorkar ban  mynjur ia katei ka Bill, hynrei haduh mynta ruh ka dang kyrngah khlieh" ong u bah Adelbert Nongrum haba kren sha ki nongthohkhubor.
Ha katei ka jingialang ki MDC, ki la kyrpad ia u bah Adelbert ba un weng noh ia ka jingthmu shah thngan jong u ha ban da iap namar ka jingbym treh mynjur ka sorkar ia ka VAB bad ki la ong ba kam donkam ia u ban shah thngan, namar baroh baroh ki ia trei ryngkat halor katei ka mat, hynrei u bah Adelbert u la ong ba u lah ban pynjlan ia ka jingai por jong u ia ka sorkar hynrei un ym kynran dien pat ia ka rai kaba u la shim.
Lah ban kdew ba u bah Adelbert u la  buh por 10 sngi ia ka sorkar naduh ka 5 tarik u jymmang  kaba ka por jong u kan kut noh ha ka 15 tarik mynta u bnai.
Katei ka jingialang ka la kyntu ia baroh ki Hima ki elaka ba kin pynbiang noh ia baroh ki ain jong ki  bad ban phah sha ka Executive Committee ka KHADC ba kan ioh ithuh noh ia ka ain jong ki khnang ba kan ym mih kano kano ka jingeh hadien.
Katba u EM ka Elaka u bah K.
P Pangniang u la ong ba shen ka EC kan sa khot ia ka jingialang kyrkieh jong baroh ki Khlieh Nongsynshar ban ia kren halor katei ka mat kaba iadei bad ka jingshah sloit bor jong ki.
Shillong, 13 Jymmang:Ka pakhang ophis ba shi taiew ba la khot da ka HSPDP ha ka sngi ba sdang mynta ka sngi Balang, la iohi ba kam long kaba jop namar ba ki nongtrei sorkar ki la poi bun bha sha ki ophis.
Ha Secretariat la iohi ba ki nongtrei ki wan kumba ju long man ka sngi khlem don kano kano ka jingktah.
Ka sorkar ka la kam ba ka jingpoi ki nongtrei hynne ka sngi ka long kumba ju long haduh 80 percent bad kam don eiei ka jingktah ia ka jing treikam jong ki ophis sorkar.
Ha East Khasi Hills ka jingwan jong ki nongtrei ka la jan long shi spah percent.
Ka HSPDPka la khot ia ka pakhang ophis ban pynbor ia ka sorkar ba ka dei ban thaw ain na ka bynta ban pynkup bor ia ki bor synshar shnong hadien ba ki la shah sloit ia ka iktiar ha ka kashari High Court ka Meghalaya.
