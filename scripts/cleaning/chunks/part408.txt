Mano ba ong ba ngim kwah ban kren Hindi? Ha iew ha hat, shane-shatai, baroh ki ia kren Hindi wat la ki kren kumne – “Murki ka upor Baranda Boitha.
" Kum kine ki jingkren Hindi, baroh kiba pyrshang ban kren, ba ka baranda ka shong hajrong ki syiar.
Ka jingmut te ka biang; sa kaei pat u iakwah?Ka ri India ka kynthup ia ki jait briew bapher-bapher, naduh ki Punjabi, ki Maharashtra, ki Bihari, ki Orya, Gujarathi, Tamils, Karalite, Bengali, Assamese ter-ter, haduh ki Arunachli, Tripuri, Mizo, Naga, ma ngi ki Khasi bad dang byllai bha, kiba kren la kijong-kijong ki ktien bad ki mane ruh la ki niam ki rukom bapher-bapher.
Kumta u Nehru u pynwandur ia kine ki jait bynriew baroh kum kita kiba iashong lang khrui hapoh kawei ka ri India baiar- ‘Unity in diversity’.
Baroh ngi dei ki nong India.
Hato ban long ki nong India, donkam ban nang kren Hindi?Ka jingriam banyngkong ka dei ka Rel, wat la baroh ki jylla kane ka thain Mihngi ki la don lut ki Rel, kynthup sha Garo Hills, tip balei ki da kwah khyllah ban iaid lyngba sa na sor Shillong?Ia ki rel kit mar haduh Khanapara Byrni, la mynjur la slem.
Hynrei ban wan palat ia katei, kam long da lei-lei, namar kan pynmadan ia ki lum ki wah, pynduh ia ki khlaw ki btap, khapngiah ka leit ka wan, kynthup ia ka jingwan boi ki poi-ei na kylleng pyrthei.
Shuwa ban mih katei ka hukum pule Hindi, la phah na Delhi sha ka sorkar Meghalaya ia katei ka jingriam Svamitva, ban pynioh jaka ia ki nongwei leit thew khyndew sha kumba 6846 tylli ki shnong ha Meghalaya bad ba kin sah haduh 5 snem ei-ei, ban shim jingkhein na ki kot kudi-nar (Drones) kiban her ha suin bad phah jingtip pat sha ryngkew ban lum kitei ki nongtrei survey.
(Nga la thoh ha ki kot khubor halor kane ka bynta ha ka 11.
01.
2022).
Ha u bnai ba la dep haba ka sorkar Meghalaya ka pynpoi ia katei ka kam sha KHADC, ka la don ka dorbar KHADC kaba la iatai ia kane ka mat, ia kaba ka dorbar baroh kawei ka la pyrshah kum ia kane ka jingthmu kynsha, kaba pynlyngngoh ia baroh.
U CEM Bah T.
Chyne ula pyntip sha ka Sorkar ba ka District Council kam don khyndew bad kam lah ruh ban bthah ia ki Hima bad ki shnong ki thaw bad ai jaka shong ia kita ki nongwei.
Haba kata ka sorkar India ka kwah eh ban iapule-iathoh Hindi, kan leh kumno lada ka thoh sha China, US, UK, Japan ter-ter-ter hato kan thoh da ka Hindi?.
Shillong: Uwei u rangialehkai Tenis uba la tip kyrteng kum u D.
Vishwa, uba la thmu ban wan sha ka jylla na ka bynta ban leit iashimbynta ha ka 83rd Senior National Table Tenis Championship ka ban sa long ha Nongbah Shillong, u la khlad noh na sla pyrthei, kata hadien ba kawei ka Tourist Taxi kaba u shong, ka la shah tynrah ha kawei ka trok hapoh ka surokbah NH-6, kaba hap ha ki bynta ka shnong Shangbangla, Ri Bhoi.
Ha katei ka jingjia aksiden, nalor ka jingkhlad utei u rangialehkai, la ong ruh ba wat u nongniah jong katei ka Tourist Taxi (Swift D-zire) kaba don ia u number AS-25-CC-8413, u la khlad noh.
La ong ba katei ka jingjia aksiden, ka la jia ha ka por 1:50 baje ei ei mynta mynsngi, ha kaba la ong ba katei ka Tourist Taxi, ka dei kaba thmu ban kiew sha Shillong na Guwahati, hynrei haba ka la poi ha katei ka jaka, ka la shah tynrah noh ha kawei ka trok kit Klinker kaba don ia u number AP-16-TH-1393, kaba thmu ban hiar sha Guwahati.
Haba iadei bad katei ka jingjia aksiden, la ong ba ka daw baroh ka dei namar ba u nongniah jong katei ka trok, u la pynher stet palat ia katei ka trok, ha kaba ynda u la poi ha katei kaba kham long khongdong, um lah shuh ban tehlakam ia ka kali kaba u niah, kumta katei ka trok ka la kam noh sha shilliang ka surokbah NH-6 bad ha kum katei ka por, ka la kum leit tynrah beit ia katei ka Tourist Taxi.
Utei u rangialehkai Tenis lem bad u nongniah, kiba la mynsaw eh ha katei jingjia aksiden, la rah noh mar mar ia ki sha Nongpoh Civil Hospital bad tang katto katne por la ong ba ki la khlad noh na sla pyrthei, namar ba la jur palat ka jingmynsaw.
Ka Meghalaya Table Tennis Association (MTTA) ka pynpaw ïa ka jingsngewsih kaba khraw ïa ka jingkhlad ba kyndit u nonglehkai, na Tamil Nadu ha ka jingïaid lynti ban poi sha Shillong ban shim bynta ha ka 83rd Senior Table Tennis Championship.
U Deendayalan Vishwa ryngkat ki lai ngut ki rang lehkai na Tamil Nadu ki ïa kynduh noh ka jingïatyngkhuh ka kali tourist taxi kaba ki shong bad kawei ka trok 12 taïar ha Shangbangla Ribhoi.
Kumba ha ka por 1:50 noh sngi kane ka trok ka dang pyrshang ban cross na kawei ka liang bad dei ha kane ka por ba ka leit tyngkhuh ïa kane ka kaba ki shong.
U Vishwa u la khlad noh ha lynti katba dang rah ïa u sha Nongpoh Civil Hospital, katba ki lai ngut pat la pynkit noh marmar sha NEIGRIMS, Shillong bad mynta ki la lait na ka jingma.
U kpa lem bad kiba ha ïing u Vishwa kin poi ha Nongpoh lashai ka sngi ban shimti noh ïa ka met jong u.
Ki divider ha Shillong-Guwahati highway ki lyngkot palat ta ka daw li kali ki kiew suk.
na shiliang sha shilliang.
Por dang khynnah ngam tip ei ei,Nga shu iohsngew jingong kiwei,Ki ong ba sa tlot ka Balang,Dei na samla kynthei shynrang.
Ynda rangbah nga sdang wad bniah,Ka daw tynrai ban tip nga kwah,Balei samla shynrang kynthei,Ki thait ban shakri ia U Blei.
Ki bun ki daw ngam lah jer lut,Namar nga tip ngam lah pynkut,Kawei ka daw ba kham kongsan,Ka dei ka kam shongkha shongman.
Wei phi la kamkai ne bakla,Sa shisien la eh ban pynbha,Jinglong mynsiem ruh ka la duh,Ban kiew iingmane ym kwah shuh.
Pyrkhat bad bishar bha samla,Shwa ba phin jied ia u ne ka,Namar lada phi jied bakla,Na U Blei ruh phi la sakma.
Nga thoh ia kane ka poitri,Ym ba nga biang bunshah ia phi,Ka shu dei tang ka jingpyni,Iano iano ruh ngam kdewkti.
Ngam mut ruh ban pynduh mynsiem,Ba phi la bakla ha jingim,Dabid u pynkheiñ ka aiñ Blei,Hynrei dang don lad jingisnei.
Ka kam shongkha dei ba kyntang,Naduh mynba pyrthei dang sdang,Shwa ban rai ia la ka lawei,Kynmaw to da pan na U Blei.
Lawei ka Balang bad ka Ri,To tip samla ka shong ha phi,Kumta to long khlaiñ ko samla,Wat shah soitan un pynbakla.
LYNNONG – 4Hadien ba ka Gratia ka la pass klas VIII ka la leit shah hikai ban nang ban suh syntiew.
Haba ka la don kumba ar taiew tam ha kane ka jaka shah hikai ka shem jingsngewtynnad shibun eh.
Ka mutdur lypa ha la marwei ba tang shu pass kan seng kam noh lane lada ym pat ioh lad kan leit bylla shwa bad ki briew bad ban nang pynlang lypa khyndiat khyndiat na i tulop rit jong ka.
Haba ka Gratia kam leit skul shuh bun ki bym tip ki la kum pyrkhat ba imat ka la ioh briew khamtam ba dei ka khynnah kaba i kyntiak bad shai ktien phlak phlak.
Sa kawei ruh bun ki nang khein troin shuh shuh ia kane ka longiing ba kim kotbor ban phah tang ba kan pyndep ia ka kyrdan kaba shiphew (Class X)“Dang i bynnud ia ka Gratia ba kam leit skul shuh" ong kawei ka para marjan.
“Namar ka jingkutlad ngi hap ban hun" jubab ka kmie ka Gratia“Em, nga shu ong kein sa tang 2 snem kaba pli" ong biang kata ka paramarjan“Ka dei kaba phi ong ruh tangba hap shu hun noh kumba nga la ong mynne" ka pynphai ktien biang“Shuh ngan leit noh ban khreh shet" ong kata ka paramarjan kaba shu ia ieng phyllaKa Gratia ka la ioh jingiaroh bha hangta ha jaka shah hikai namar ka jinginep bad ka jingdon jingsngewtynnad jong ka ia kata ka kam.
Ki nongshah hikai ki don kumba 30 ngut bad 10 ngut na ki kiba i donsap bha kynthup lang ia ka Gratia“Baroh phi dei ban pynleit jingmut bha namar kane ka dei ka kam kaba hadien ka dei ka tyllong umpohliew na ka bynta ka iing ka sem jong phi bad kumjuh ruh phi lah ban ai kam ia la ki para samla kynthei ynda phi khlain ka tyrpeng" kren ai mynsiem ka nonghikai“Ym tang katta hynrei ki kurim jong phi ruh kin kmen ba phi la long ki bak ha ki jingdonkam ba bun rukom" bteng biang ka nonghikai bad ka rkhie.
“Phi sngew kumno khun kata ka leit shah hikai embroidery?" kylli u kpa katba ki dang ia bamja lang“Ka biang phi pa pa.
Nga lei nga sngew ba nga lah lah" ong ka Gratia bad ka bam ia u tyrso sdieh“Sngewtynnad phi khun kumta tangba ioh lehse dang bun sa kiwei pat ki rukom hikai" ong u kpa bad u dait ia u sohmynken jrong“Tang kut pat kut nang ong lypa hi" ong ka menkmie bad ka dang pynkhad ja ia u menkpa“Nombar 2 un nang kham biang shuh shuh" kren biria u kpa“Te ka dei ban long kumta kein" ong ka kmie bad ka wiat rymmuin“Katne ngi trei shitom ka dei sa ka kamram kine ki khun ban pynsuk ia ngi ki kmie ki kpa ynda ngi la sdang noh tymmen" ong u kpa bad u ieng ban leit thet.
U kti kynta u la poi ha u nombar shiphew bad ka la dei ka por thiah na ka bynta jong kiShuwa ban iohthiah ka kmie ka la ong ha la u menkpa kumne “Ynda la ioh bylla ne lah seng kam hi ka Gratia ngi la nang kham sting ka jingkit bad ynda ngi la phuh niuhlieh ngin sa iohi ia ka sngi ba khambha bad ba kmen na ka bynta jong ngi.
U Halbert un lah ban bsa khun ynda u la mih iing kumjuh ruh ka Gratia ka lait eh na ka shu ap katba pynjaw u briew.
Ka bha hi ba kin ieng la ka jong ka kjat la ka kynthei ne u shynrang“Ka dei ka dei kmie.
Nga ngeit phi ruh phi iohi kumba iohi ma nga ba ka pateng ki kmie ki kpa ki im jynjar bad ka iing kaba shu malu mala ne tang ka sem shiliang hynrei ha ka pateng ki khun la kham biang kham bit.
Ha ka pateng lei ki ksiew te la shu i pahuh beit" pynpaw u kpa bad u saham samthiah“Ai ba kita ki kyntien jong phi mynta ka miet, mynta ka tarik, mynta ka taiew, mynta u bnai bad mynta u snem un da hap kum ki umjer jingkyrkhu ha kine ki khun bad ki ksiew hadien habud.
Shillong: Ka Kong Ibakyntilin Mary Umdor, kaba dei ka longkmie ba shong ba sah ha Mawlai Mawtawar kaba la shah kyntait ban wan kha khunlung ha Ganesh Das Hospital ha ka 28 Naitung 2020, hynnin ka sngi ka la ïathuh ba ka Meghalaya Human Right Commission(MHRC) ka la rai pynrem ïa ka Ganesh Das Hospital bad ka la hukum ba ka dei ban siew bai lut ksan 3 lak tyngka.
Haba kren sha ki lad pathai khubor, na ka liang u Nongïalam ka Hynñiewtrep Youth’s Council (HYC) ka ïathuh ba ka jingkyntait jong katei ka hospital ban shah ïa katei ka longkmie ban ïoh jingsumar ha u snem 2020 ka la pynlong ïa katei ka long ïing ban duh ei ïa ka mynsiem ba kordor jong i khunlung ka Kong Ibakyntilin Mary Umdor.
Na ka liang u nongïalam HYC u pynrem ïa kaei kaba ka hospital ka la leh beiñ ïa katei ka longkmie.
Shuh shuh u nongïalam ka HYC u la pynpaw ïa ka jingsngewnguh kyrpang eh ïa ka MHRC kaba la shim khia ban ai rai pynrem ïa ka pyrshah ïa ka Ganesh Das Hospital bad ban hukum ban siew bai lut ksan sha katei ka longkmie.
U nongïalam ka HYC u la pynpaw ruh ïa ka jingsngewnguh kyrpang ïa u Dr Aman War uba dei u Director ka DHS uba la shimkhia ban pynïoh ïa ka jingbishar ba hok ïa katei ka longkmie.
Shuh shuh utei u nongïalam u la ïathuh ba ka jingjia kaba la jia ha i Kong Ibakyntilin kam dei satia kaba dang thymmai hynrei kiba bun kiba la mad jingeh haba ki leit shah ai jingsumar bad u la ïathuh ba ka seng ka ïoh jingujor kaba bun wat tang ha kine ki khyndiat sngi kiba la dep.
Shuh shuh u la kyntu ïa ki bor pynïaid ka Hospital ba ki dei ban pynbha ïa ka rukom ai jingshakri bad ban pynthikna ba ki nongtrei ki dei ban ai ka jingshakri kaba paka bad ba ki nongtrei ki dei ban nang ruh ban pynïadei ban kiba wan shah ai jingsumar.
Na ka liang ka Kong Ibakyntilin Mary Umdor, ka la pynpaw ïa ka jingsngewnguh kyrpang eh ïa ka HYC Mawlai Circle kaba la shimkhia ban ïarap lem ïa ka naduh ka sien kaba nyngkong wat haduh ka khyllipmat kaba mynta.
Shuh shuh ka Kong Ibakyntilin Mary Umdor, ka la kyntu ruh ïa ka Hospital ba kam dei ban ai lad ba kum katei ka jingjia kan dang jia biang namar kane ka buh ïa ka jingma kaba khraw ïa ki longkmie kiba wan shah sumar ha katei ka hospital namar kiba bun hi kiba wan shah sumar ha katei ka hospital ki dei kiba wan na ki long ïing kiba duk bad na ki thaiñ nongkyndong.
la ioh ka pisa ne em.
Guwahati: Ka seng Congress, ka la duh mynta ka sngi, ia arngut ki nongialam ba rangbah jongka bad kitei ki arngut, ki kynthup ia uwei uba leit pyniasoh sha ka seng TMC, katba uwei pat, uba leit iasoh sha ka seng ULFA (I).
U Janardan Gogoi, u dei uwei na ki nongialam jong ka seng Congress, uba la leit ban pyniasoh ialade sha ka seng ULFA (I).
U Gogoi,  u dei u nongialam ka seng Congress na Sadiya, kaba ha Tinsukia bad u dei U Vice President ka Tinsukia district Youth Congress Committee (I).
U Gogoi, u pyntip ia ka jingiasoh ULFA (I) jongu ha ka peij jongu, ha ka facebook bad ula thoh da ka shithi ruh sha ka tnga jongu, halor ka daw, kaba pynlong, ba un pyn iasoh bad ka seng ULFA.
Ha kawei pat ka jingjia, U Ripun Bora, uba dei U President barim jong ka seng Congress, ula pyniasoh ialade mynta ka sngi sha ka seng TMC.
U Bora, u pyniasoh ialade sha ka seng TMC, ha Kolkata, ha ka jingdon ryngkat jong U Abhishek Banerjee, General Secretary jong katei ka seng.
Kham mynshwa, mynta ka sngi hi, U Ripun Bora, ula phah ia ka shithi phet seng jongu sha ka Sonia Gandhi, nongialam jong ka seng Congress.
NEW DELHI: Ka sorkar India, ka pyrshah jur, halor ka jingioh lum jingkhein jong ka World Health Organization’s (WHO), kaba pyni, ia ka jingbun kiba iap, na ka khlam covid 19, kaba tam, na kaei kaba ka sorkar India, ka ai jingkhein.
Ka khubor jong ka  New York Times, ka thoh, ba ka sorkar India, kam mynjur satia ia ka jingkhein jong ka WHO.
Ka WHO, ka ai jingkhein, ba ka jingiap briew, ka long palat bun shah, na kaei kaba la shim jingkhein baroh shi katta bad la iathuh ba ki don haduh 15 million ngut kiba iap, haduh kaba kut jong u snem 2021 bad kaba palat ar shah, na ka jingkhein jong ka sorkar India, kaba pyni, ba kiba iap, ki long tang hynriew million ngut.
La iathuh ba ka WHO, ka la hap ban buhteng, da ki bun bun bnai, ban pynmih ia katei ka jingkhein jongka, namar ka jing pyrshah jong ka sorkar India bad kaba ka sorkar India, kam kwah ban pynmih paidbah, ia katei ka jingkhein, ong ka khubor.
La ong ruh, ba kiba iap, la shim, ba kin don sa 9 million ngut, nalor ka jingkhein, kaba la ai da ka sorkar India, kaba long 520,000 ngut.
Ka Mahua Moitra, ka MP jong ka Trinamool Congress, ka la sangah tyngeh ia ka sorkar jong U Narendra Modi, halor katei ka jingbuhrieh ia ka jingiap briew, na ka khlam covid bad ka Moitra, ka ong “Ka shadem ba 56 inshi kan nym lah ban buhrieh ia ki 56 lak  lane “56 inches can’t mask 56 lakhs".
Na ka liang U Rahul Gandhi, nongialam jong ka seng Congress, u kam ba kiba iap, na ka jingpang covid, ki don haduh 40lak ngut bad u dawa ruh, ba ka sorkar India, kan siew ia ka bai lutksan kaba T.
4lak sha kawei kawei ka longiing, kaba la duh ia kiba ha iing na ka khlam covid.
Ka mut sa 9 million ngut × 4 lakKaba dang sah ban ai sha ki long ing ba mat ia kane ka jingiap khlam.
Na kata ka daw ka sorkar u Modi ka kwah ban buhrieh kumne.
Lah wai Lada dei katne ba iap na u covid ka mut shi pawa population ka north east lah lut…Ka population Meghalaya baroh lah lut…ka population Israel 9 million bad lada iap katne um don shuh mano2 ha kine ki jaka….
Kiei ki 62 taiew kat kum u Daniel? Ki 62 taiew ki dei ki bnai bad ki snem ba u Blei u labuh ban long 434 snam (divided da u 47) lane 1,56,240 sngi, kaba sdang naduh u snem 397 B.
C bad kut ha u bnai April 32A.
D.
Ki 62 taiew ki don la ka por.
Shaphang kata, ka ktien u Blei ka ong kumne: “Te hadien kita ki 62 taiew ia uta uba la sleh yn ot noh, bad un ymioh eiei ruh".
Daniel 9:26.
Ka mut kaei kane? Kane ka dei ka jingiathuh lypa shaphang ka jingiap u Jisu Khrist halor diengphna ha u April 32 AD hadien 6sngi bala dep pynsleh ia u Jisu ha ing u Lasaros bad ka long ruh ka sngi ba u Jisu u rung shapoh Jerusalem kum u syiem ki Israel.
Ioanis12:1-14.
Kumta ki 62 taiew ki la kut noh ha u bnai April 32Ad namar u Jisu u la iap, uba la sleh ula iap bad ula mih pat bad ula kiew noh shabneng.
Ki kamApostol 7:10-11.
Ha shwa ki 62 taiew, ki la don ki 7 taiew Daniel 9:25.
Ki 7taiew ki sdang naduh u 445 B.
C.
Kumta 7taiew+62 taiew =69 taiew.
Ngi mynta, ngim don shuh hapoh ki por jong ki 69 taiew namar kila kut noh haduh u 32AD.
Ngi don mynta hapoh ki por ka jingaiei kaba jlan kaba yn sakut noh artad, kaba la iaid mynta 2000 snem tam.
Bad kaba ngi dang ap mynta ka long iaka shitaiew kaba khadduh tam, ban ioh long 69+1=70taiew.
“70 taiew la pynkut halor ki briew jong me bad halor  kata ka nongbah (Jerusalem) bakhuid jongme iaka ban pyndep iaka jingpalat bad ban pynwai noh iaki pop bad ban pynllong ki jingiasuk naka bynta ka jingbym hok bad ban wallam noh iaka hok bymjukut….
ban pynsleh ia uba khuid tam eh".
Daniel 9:24.
Kaba mut, tang shu pyndep iaka 1taiew ba sah lane ki 7snem, u Blei un pynkut noh ia kiei bad yn pynsleh ia u Jisu Khrist hadien kata ka 1taiew khnang ba un ioh synshar 1000 snem ia kane ka pyrthei, bad ba kan long ka bneng ba thymmai bad ka khyndew ba thymmai ha kata ka por.
Jingpynpaw 21:1-27.
Hangne kan urlong ka jingduwai u Trai Jisu kaba u hikai haki synran bad kita kiba ngeit baroh, kaba ong-“wan ka hima jongme.
Long kamon jongme ha khyndew kumba ha bneng".
Mathaios 6:10.
Kane ka khyndew kan sa long ka bneng.
Balei? ‘Namar ka pyrthei kan dap daka jingtip u Trai, kumba ki um kitap lin ia ka duriaw".
Isaiah 11:9.
Kumta, ka 1taiew kaba sah, kan long kaba khadduh tam, ban ioh long 70 taiew baroh, ka don hajan tam jong uwei u briew.
Kan long ka por kaba jynjar tam haka pyrthei, kapor ba u Mradkhlaw u synshar bad ba yn pynieng iaka Temple balai ha Jerusalem.
Ka lynti shata dei lyngba daka thma bah pyrthei.
Ka por jong ka kordit bah kaba ym pat julong na mynba long ka pyrthei.
Mathaios 24:21.
CHANDIGARH: U  Bhagwant Mann, myntri rangbah ka Punjab, mynta ka sngi, ula pynbna ban pyntreikam ia ka jingai ei bording, ia kito kiba bam ding hapoh 300 unit shibnai bad kiba thang ding ha ki iing shong iing sah jongki, kaba sdang naduh ka 1tarik Naitung 2022.
U Mann, u pynbna pat, ba kito kiba thang ding palat ia ka 600 unit ha ka ar bnai, kin lait noh, na katei ka jing aiei bor ding bad kin hap ban siew pura ia ka bai thang ding.
La ong shuh shuh ba ki kynhun  Scheduled Caste bad ki nongialeh laitluid, kiba ju ioh ei ia 200 unit ka bor ding, mynta kin ioh ei 300 unit bad yn khein dor, lada jia ba ki pyndonkam palat na katei kaba la mang.
U myntri rangbah, u pynshai ruh ba ka jing aiei bor ding ia ki nongrep, kan dang iai bteng ha ka jylla, ha kaba ka jing ai ding kaba duna dor, kan dang iai bteng ha ki karkhana.
U Mann, u ong  ba ka Punjab, ka dei ka jylla, kaba pynmih bor ding bad u ia nujor, ba ka Delhi, ka dei kaba shu thied bor ding na ki ar tylli ki kompeni jong ki riew shimet, hynrei, ka dang ai ei bor ding ia ki 73 percent ki nongshong shnong jong katei ka jylla rit.
U Man, u pynbna ruh, ban map bor ding noh, ia kito ki long iing, kiba khlem siew bor ding, haduh ka 31tarik Nohprah 2021, kiba bam ding, hapoh ka 2 kilowatt.
Ka sorkar AAP, ka la pynurlong ia ka jing kular jongka, ha shwa ka elekshon MLA, kaba la pynbna da U Arvind Kejriwal, nongialam ka seng AAP, ha ka 29tarik Jylliew, 2021.
Lyngba kane ka rai, ka sorkar AAP, ka la shim ia ka rai, kaba ym pat don sorkar satia, kaba la shim ia katei ka rai, kaba rad bah ha ka Ri India hi baroh kawei bad lyngba katei ka rai, kin don 80 percent ki nongshong shnong ka Punjab, ki ban ioh ei bor ding.
Ki don 73 lak ki iing ha Punjab, ha kaba na kitei kin don 62lak tylli ki longiing, ki ban ioh jingmyntoi na kane ka rai jong ka sorkar jylla.
Ka jinglut jong ka sorkar jylla, na ka jingai ei bor ding, kan long T.
1,300 shibnai.
Ka jingbam bor ding ha Punjab, ka long  8,000 MW bad ynda la dei ka por thung kba, kan kiew ka jingbam bor ding sha ka  15,000 MW.
Shillong: Myn hynnin ka miet, ha ka  por 6.
30 PM ha duh 7.
00 PM, ka jingther u lapbah lapsanbad u phria ka eriong ba jur ka wan syndet bad rah lut ia ki dieng bad tin soping jong ki ar tylli ki ing ha shnong Daistong East Jaintia Hills.
Ka jingkhlain ka eriong, ka la rong ia kitei ki tin sop iing, sha ka jingjngai kumba 100 meter ei ei.
Nalor shibun ki iing, kiba la shah pynjulor ki kynthup ia ka iing U Ma Old Dkhar bad U Ma Phien Sutnga, kiba dei ki iing dewbilat  bad sop da ki tin, ong ka kyrwoh  na ki nongkitkam shnong Daistong.
Shillong:Ka tnad Prison and Correctional Services jong ka sorkar jylla, myn sngi palei, ka la sdang ïa ka Skill Training for Inmates of Shillong District Prison and Correctional Services hapoh ka Skill Meghalaya ba la bei tyngeh da ka Meghalaya State Skill Development Society(MSSDS).
Kane ka prokram ai jinghikai na bynta ki koidi kumno ban trei ïa ki kam kiba ki lah ban ai kam bad kamai kajih ynda ki la mih na phatok bad wat ha ka por ba ki dang sah ha phatok ruh.
Ïa kane ka jingplie la wan plie da u Executive Director ka MSSDS u Shivansh Awasthi ha ryngkat ka jingïadon lang i Reverence Sr.
Judith Shadap, u Bah Ricky Rynthei, Addl Deputy Commissioner and District planning office, EKHD i Kong Rimaya S.
Manners, u Bah M Kharkrang IG Prison and Correctional Services.
Haba kren ha kane ka jingïalang na ka liang ka Sr Judith, ka la ïaroh shi katdei ïa kane ka sien jam bad ka la kyntu kynpham ïa ki koidi ba kin shim ïa kane ka kabu bad ruh ka la kyntu ïa ka MSSDS ba kan bud dien ba ki koidi kin ym kut tang ha ka jingïoh jinghikai hynrei ba kin ïarap ba kin bud dien ba kin lah ban ïeng ha la ki jong ki kjat ynda la kut ka por shong phatok jong ki.
Na ka liang u Executive Director ka MSSDS u la ong ba kane kan dei ka kabu ba ki koidi ki lah ban ïoh kamai bad ba kane ka jingïoh kamai ym tang ba kan ai kam ïa ki, hynrei kan kyntiew ruh ïa ka kamai ka jih jong ka jylla.
Na ka liang ka Aditional DC haba kren ka la ai jingïaroh bad ka la ai ka jingkular ban ai jingkyrshan haba ka donkam.
Shuh shuh ka la kyntu ba kin shim ïa kane ka kabu namar ha kane ka juk ym eh tang kiba la pass ki kyrdan hynrei wat kiba duna ruh ki lah ban ïoh ka kamai kaba biang lada ki ki pyndonkam hok ïa ki sap kiba ki don.
Haba u U Rupang u la kren bad u IG Prison and Correctional Services u Bah M Kharkrang u la ong ba ka jingshim ka tnad ïa kane ka sien jam khnang ba ki koidi kin ym ïap thngan ynda ki la kut ka jingshong phatok jong ki namar kiba bun na ki koidi ki poi shong arsien lai sien wat hadien ba ki la lait na ka daw ka jingbym banse ban leh kam sniew hadien ba ki la lait tang ban im ja.
Shuh shuh u la ïathuh ba kito ki koidi kiba la pyndep ïa ka jingshah hikai kin ïoh lad ban kamai hapoh phatok lada ki kwah ban trei bad ïa ka kamai jong ki yn sa phah beit ha ki bank account ne ki lah ban phah sha kiba ha ïing ha sem jong ki.
Ka jhad thma jongka Russia, kaba kyrteng ka Moskva, ka la ngam ha ka sngi palei, ha ryngkat bad 510ngut ki maji, kiba don ha katei ka jhad, ong ka khubor na Ukraine, hynnin ka sngi.
Ka dur lyngba u satellite, ka pyni shai, halor ka jingshah siat bad ngam katei ka jhad, ha katei ka sngi, kaba sniewbok shibun ia ka Russia.
U Anton Gerashchenko, u nongai jingmut jong ka tnat kam poh iing ka Kyiv, u kam ba katei ka jingbthei, ka jubor bha, ha kaba katei ka jhad, kaba dang iaid lynti ha ka duriaw baiong (Black sea), ka la ngam noh, tang ha ki minit.
U iathuh ruh ba ka sur jong ka jingbthei, ka sawa jam shikatdei, ha ka jaka, kaba la tip, kum ka  Sevastopol, kaba dei ka jaka treikam ba heh duh jong ka Russian Black Sea Fleet.
La iathuh ruh, ba ha katei ka jhad, ki don ki namding, kiba la tip kyrteng ki P-1000- Vulkan, kiba la bthei noh, ha ka jingbthei jong katei ka jhad bad la kam ba kito ki maji, kiba don ha katei ka jhad, ki la iap lut khoit.
U Anton, u ong ba ka Russia, ka buhrieh ia ka jingshisha, halor katei ka jingduh jingjulor, na ka jingbthei jong katei ka jhad; hynrei, u ong shuh shuh ba ka lieng jong ka Turkey, ioh sei tang ia 50ngut ki maji, na katei ka jaka bad sa 14ngut kiwei pat kiba la ioh sei na katei ka kad jhad ha Sevastopol.
Ka Ukraine, ka kam, ba u heh duh jong katei ka jhad, U Captain Anton Kuprin (44), ula ngam jyllop, ha ryngkat bad ka jhad, kaba u niah, ha kaba ka jhad, ka la shah siat ha ki namding kiba khlain bor bha, kiba ai kyrteng Neptune.
Shillong:U MP Rajya Sabha u ba la thung (nominated) da u President ka ri u Professor Rakesh Sinha uba la ting(adopt) ïa ka shnong Kongthong; ha ka sngi palei, u la pynlong ïa ka jingïalang ban ïakren bad ki nongpathai khubor halor kiba bun ki mat bad ki jingthmu ba u don ban kyntiew ïa ka shnong Kongthong kawei na ki shnong ba phylla namar ka Jingrwai Ïawbei kaba ki nongshong shnong kane ka shnong dang pyndonkam ban khot ïa ka kyrteng jong man uwei pa uwei u nongshong shnong kane ka shnong.
Na ka liang une u MP u la ïathuh ba u la ïa kynduh bad ki katto katne ki riew shemphang ban tih bniah shaphang ka jinglong kyrpang kane ka dustur jong ka shnong.
U la ïathuh ba na ka liang jong u u la ïakynduh bad u Vice Chancellor ka NEHU ba un ïarap ha kaban phah ïa ki stad wad bniah ban buh bad na ka liang u VC ka NEHU u la ai ka jingkular ban ban peit ïa kane ka bynta hadien ba u la ïa syllok bad kiwei pat ki heh ka NEHU.
Shuh shuh une u MP u la ïathuh ba na ka liang jong u ban sdang noh shen ïa ka Virtual Clinic kaba dei ka lad ai jingsumar ha kaba ki doktor ba kin lah ban ïa kren bad ki nongpang tang lyngba ki kor ki bor mynta.
Une u MP u la ong ruh ba na ka liang jong u un shimkhia ban pynthikna ba kane ka shnong ba ki nongshong shnong kane ka shnong khamtam eh ki khynnah ba kin biang ka koit ka khiah bad ka bam jong ki namar ka Malnutrition kadei kawei na ki jingeh kane ka shnong.
Shuh shuh u la ïathuh ba u la pyrshang ban wad ki lad ki lynti ban buh ïa ka Museum bad ka jaka wad bniah(Scientific Research Center) shaphang kane ka shnong.
Une u MP u la ïathuh ruh ba na ka liang jong u u la pyrshang ban khot ïa ki nongshna phlim Bollywood ba kin ring phlim khnang ba kane ka shnong kan paw sha ka pyrthei namar ka jingitynnad kane ka shnong bad ka jylla hi kaba u ong ba ka jingitynnad ka Meghalaya ka long kham palat ban ïa ka Kashmir.
Shuh shuh u la ïathuh ba na ka liang jong u u la shim khia halor ka jingbym biang ka skul bad ka jingbym don ki jaka lehkai kane ka shnong.
Hadien ba u la ting ïa ka shnong Kongthong u la ïathuh ba ki nongshong shnong jong lai tylli ki shnong ki la kyrpad ba un ting ïa ki bad u la ïathuh ba u la rai ban ting sa ïa ka shnong Sder, Mawmang bad ka Mawsohmad kiba don ha jan kane ka shnong.
Ha kaba ïadei bad ka ka jingshah shim kabu ki nongrep kane ka shnong u la ïathuh ba u la dep seng ïa ki Cooperative Society.
Ka jingsdang ka dei namar ka jingshim kabu ki mahajon ban thied ha ka dor kaba duna bha ïa ka dor u Synsar kaba wat ka dor jong u kaba poi 13,000 shi kwintal katba ha shnong Kongthong ki thied ym palat ïa ka 10,000.
Shillong:Ka seng Trinamool Congress, ha ka sngi palei ba ladep, ka la pynkha ïa ka tnad kyrpang ka ban peit beit thik ïa ka kam pule dangle bad ka jingeh kaba ki khynnah pule ki ïa kynduh.
Haba kren sha ki lad pathai khubor, u Samla Bansharailang Pyngrope u la ïathuh ba na ka liang ka seng ka la pynskhem ïa ki dkhot bad ki nongkit kam ha ka state level bad ki la thung ïa u kum u President ba pura nalor kiwei pat ki office bearers kiba kynthup ïa u Bansharailang Pyngrope President, Vice President Shri.
Changkam Sangma, bad ki General Secratary kiba kynthup ïa u Landingstar Nongbri, Shri.
Browline Sangma Shri.
Damiyo Lamare Shri.
Alian B Marak bad kiwei de ki secretary.
Shuh shuh na ka liang utei u nongïalam ka Trinamool Congress Students Union (Meghalaya) u la takraiñ tyngeh ïa ka sorkar bad ki jingbym ler jong ka.
Peit ha ka ïohkam ïohjam, ka jingkynrei ka jingpep skul shiteng por ki khynnah bad ha baroh ki liang ngi don ka jinghiar lut na ka daw ka jingbym ler ka sorkar bynrap u Bansharailang.
Shuh shuh u la ong ba naduh ba ngi ïoh ïa ka jylla dei kane ka sorkar ka bym ler tam na baroh.
Haba kren ha kaba ïadei bad ka kam pynbeit pud na ka liang utei u nongïalam u la ong ba ka jinglong ñiangkohnguh ka sorkar Meghalaya ïa ka sorkar Assam ka pynlong ba ka jylla kan duh ei ia ki jaka ha ki thaiñ khappud.
Shuh shuh u Bansharailang Pyngrope u la khot la wer ia baroh ki samla kiba don ka jingkit khlieh na bynta ka bit ka biang jong ka jylla ba kin wan pynïasoh bad ki.
U Conrad dei u khlein la thang jwat la bam.
Shillong: Mynta ka sngi, ym shym la don slap satia ha ka nongbah Shillong bad Umiam, hynrei ha Sohra, ka don ka jinghap slap kaba 10.
0mm.
Hynnin ka sngi, ka Sohra, ka hap slap haduh 121.
3mm.
Lashai ka sngi, ka jinghap slap kan long kaba kham jur, ha ka nongbah Shillong bad ha ki jaka ba marjan jongka.
Nangta, kan don ka jingkhie eriong, ha kaba ka jingstet jongka, kan long hapdeng ka 40 haduh 50 Kilometre bad kan don ka jinghap slap kaba jur bad kaba jur bha, ha ki katto katne ki bynta jong ka jylla.
Shillong: Hynnin ka 14tarik, ïaiong 2022 ka Khasi Students’ Union (KSU) South West Khasi Hills District hapoh ka jingialam u samla Jiedskhem Nongsiej, General Secretary bad u samla Evansroy Nongrem Education Secretary ki lah hiar syndon jraiñ ban maramot hi ia ki artylli ki Government Lower Primary School, kiba don ha ka shnong Nongshluid bad Kenshluid ha ka thaiñ Mawsynram, C&RD Block.
Shuh shuh ka ba pynlong ia ka KSU SWKH ban hiar maramot bad syrdep hi ia kitei ki artylli ki skul sorkar ka dei na ka daw ka jingjot jingpei kaba la long shaba palat u pud, kat haduh ba ki khynnah skul ki hap ban kup shatri haka por slap, nalor kata ha kitei ki skul ki don shibun ki jing duna ki tiar kiba hap pyndonkam man ka sngi kum ki Ben, ki miej, ki shuki, ki blackboard bad kiwei kiwei.
Kumta ka seng ha katei ka sngi ka lah iarap naduh tin, ki dieng sawdong, ki lyntang, ki miej ki ben, ki whiteboard bad kiwei kiwei ki jingdonkam lyngba ka jingtreilang ki dkhot ban synniang ratbah da ka bormet.
Halor ka jingshah iehbeiñ kitei ki artylli ki skul, mynta ki jingkylli bad ka jinglehraiñ ka phai beit sha ka sorkar jylla namar lehse yn tang kitei ki artylli ki skul hynrei ki don shuh shuh shibun tylli ki skul sorkar (Government Schools) haka thain Mawsynram bad ki bynta ka SWKH kiba la shah iehbeiñ khlem don ba phai khmat satia, la ka long naki nongmihkhmat ne ki bor badei peit jongka tnad pule puthi jongka jylla.
Kine ki jingshah iehbein kitei ki skul ki la paw pyrthei hadien ba na ka KSU South West Khasi Hills District ka la leit nyngkong ban jurip haka 15, rymphang 2022, bad ka 21, rymphang 2022 ha kaba kum ka seng ka la iohsngew ia ki jingud jingnam jongki nonghikai ia ki jingeh khamtam ki khynnah skul bad ki nongshong shnong namar watla ki don shibun ki khynnah kiba pule ha kitei ki skul sorkar hynrei ka tnat pule puthi bad na ka liang ki nongmihkhmat ki iehbeiñ khlem phai khmat satia.
Wat la kitei ki artylli ki skul ki dei kiba longtrai da ka sorkar, bad ka dei ka kamram ki bor sorkar ban peit bad sumar bha hynrei ka sorkar ka leh matlah ki khmat, kumta na ka liang ka KSU kum ka seng kaba ju iai tynrong ia ka khia ka shon ki paidbah ka jaitbynriew bad khamtam ka nongrim ba hakhmat eh ban ban rat dyngkhong ia ki jingeh ha ka pule puthi, haba ka iohi ia ki jingeh kum kitei ki jingeh jongki skul kam banse ban tynrong hi ha la ka jong ka tyrpeng ba lung khnang ban iarap weng katba lah ia ki shitom ka lanot jongki khynnah skul bad ki nonghikai.
Ban shu pynkynmaw, ba ha ki por ba ka seng ka leit jurip la lap ba bun ki kamra klas ki la pra lut bad ka kamra shet ruh ka lah jot lah pei lut, ki painkhana ki bym long satia ban pyndonkam, bad ym biang ki tiar ki tar kiba donkam eh manla sngi ha kitei ka skul hynrei na ka liang ka sorkar kam patiaw satia.
Shuh shuh ban shu tip, ba ia ka Nongshluid Government LP School la seng naduh u snem 1920, bad ia ka Kenshluid Government LP School ka dei ka skul kaba lah don palat 50 snem.
Kitei ki artylli k skul ki don ruh shaduh ka jaka kaba hap ban iaid kjat 2 haduh 3 kynta namar ym pat lait surok.
Shuh shuh ka jingleit hiar jngoh bad iarap ki dkhot ka seng, ka lah pynlung mynsiem shisha ia ki nonghikai bad ki paid nongshong shnong ha kaba ki la ong ba ka dei ka sien ba nyngkong eh ba yn don kiba wan ban jngoh ban ïakren bad ban iarap ïa ki jingeh ki paidbah jong katei thaiñ.
La pynpaw ki paidbah ba “Ym pat ju don mynno mynno lane mano mano ruh ban wan jngoh ïa kitei ki skul ha shnong jong ngi wat hadien shispah snem ki jingshakri kane ka skul.
Ka Seng jong phi ka dei kaba nyngkong eh ban wan ha ryngkat ka jingshahshitom jong phi ban shah ia u slap ha ka lynti iaidkjat ba 2/3 kynta ban bah ban kit ruh ia ki tiar ki tar kiba ka skul ka donkam eh".
Halor kane, ka seng ka pynpaw iaka jingsngewsih bad ka jingsngew kyndit namar dang shen la iohi shai ha ki lad pathai khubor ba ka don ka jingpynshai hapoh Assembly kaba lakam da u bah Lakmen Rymbui,Myntri ka tnat pule puthi ba ki skul sorkar ki bit ki biang lut haki thain nongkyndong, hynrei kaei kaba kum ka seng ngi lap pat ki long pynban markhongpong ha kaba kam shym la don satia ka jingkheiñ snep na ka liang sorkar ia ki skul ha ki thaiñ Nongkyndong.
Kumta mynnin ka sngi ka seng KSU SWKH hadien ba ka lah dep ban maramot ia kitei ki artylli ki skul, ka pynpaw ba ka kwah ban phah ia ka kyrwoh sha ka sorkar halor ka jingdawa ba ka dei ban Kyntiew ia ki jingnang jingstad ne ki skul sorkar haki thain nongkyndong da kaba bthah syndon ruh ia ki heh ophisar ka tnat pule puthi ba ki dei ban pynlong ia ka jing leit jurip kaba manla ka por sha ki thaiñ nongkyndong khnang ba ki khynnah skul kin lait na ka shitom ka lanot.
Shuh shuh na ka liang ka tnat Education Cell jongka KSU South West Khasi Hills District ka pynpaw ba kan sa lum sa lang lut ia ki jingeh haka pule puthi jongka thain nongkyndong bad shen ngin sa leit ban iakynduh iaki bor ba dei peit jongka tnad pule puthi ban pynsngew halor ki bynta jongka pule puthi haki thain nongkyndong, ong ka  kyrwoh na u samla Evansroy Nongrem, Education Secretary KSU South West Khasi Hills District.
Shillong: Ka jinghap slap ha ki 24 kynta ba ladep, ha ki bynta bapher jong ka Jylla, katba kum ka jing pyntip, ba la ai da ka Indian Meteorological Department (IMD) jong ka sorkar India, kaba la buh ha ka peij jongki, ha ka twitter.
Ki jaka kiba jur slap bha ha ki 24 kynta ba ladep, ki long ka Sohra da 121.
3mm, Sohra RKM 190.
4mm, Mawsynram da 202.
2 mm, Amlarem 278.
0mm, Khliehriat da 121.
0mm, Jowai 123.
8mm  nalor kiwei pat ki jaka.
Sohra 121.
3Sohra RKM 190.
4Mawsynram 202.
2Amlarem ARG 278.
0Khileriat 120.
8Mawkyrwat 42.
0Jowai 123.
8Williamnagar 5.
0Barapani 21.
4Mawphlan 4.
8Tikrikilla 1.
2Shillong 0.
6.
,,.
Ka jingklet noh ia kiei kiei ki bym myntoi bad wanrah jingtlot ia ngi ha ka jingim kaba kynja mynsiem ka long kaba donkam bha ha ka jingim Khristan.
Balei ngi donkam ban klet noh? Ka long kaba kongsan ia ngi kum ki nongbud jong U Jisu Khrist namar ba lada ngi dang iai kynmaw kan wanrah ka jingma bad U soitan u lah ban phrung ha ka jingmut jingpyrkhat ban pyntlot bad pynswai ia ngi ba ngin nym lah ban iaid shakhmat.
Dei na kata ka daw ba U Paul u kyntu ia kiba ngeit ha Philipi ba ki donkam ban klet ban iaid shakhmat khnang ba kin nangsan nangsan ha ka jingiaid pilgrim jong ki.
Haba ngi tip ba U Trai U la map ia ngi ne don ka por ba ngi la bakla, balei pat ngin dang khuslai ban pyrkhat ia kaba la dep.
Pynbeit noh wut wut bad bad U Trai bad wat ailad ba kane ka jingpyrkhat (negative) kan ioh jaka ban pyniaipyrkhat ia ngi man la ka por haduh ba kan da pynlong ia ngi ba ngim lah ban jam shakhmat.
Ka Ktien jong U Blei ka don shibun ban ai mynsiem ia ngi da kaba iehnoh shadien ia ki, peit shakhmat bad beh sha ka thong lyngba U Jisu Khrist Uba lah ban iarap ia ngi.
“Ko parabangeit, nga ngam niew ialade uba la lah ban bat; hynrei ia kane kawei nga leh, da kaba klet noh ia kita kiei kiei kiba shadien, bad da kaba kner noh sha kiei kiei kiba shakhmat, nga beh sha pyrshah ka dak ban ioh ia ka jingiathong kaba ka jingkhot shaneng ka jong U Blei ha U Khrist Jisu" (Phil 3:13).
Kane ka jingiaipyrkhat kan pynlwait ia ka jingiadei jong ngi bad U Blei bad kan wanrah ruh ia ka jingshakri batlot bad kan pynlong ha kaba wat tang ban pule ia ka Ktien jong U Blei ne ban duwai ruh ngim bang shuh.
Shisien ba la tlot lei ban pule ia ka Ktien jong U Blei bad ban duwai, hangta ngi ai jaka ia u soitian.
Wat ai jaka ia u soitan kumba ong ka Ktien U Blei ka kren.
Ialeh pyrshah ia u soitan khnang ba un phet bad ba un nym ioh jaka ban rung bad pynklumar ia ngi.
Lok baieid ha U Trai Jisu, to ngin iaid shakhmat da kaba peit sha U Jisu Uba la lah ban iarap ia ngi bad pan ruh ka bor na U Blei khnang ban ngin lah ban klet noh bad ban tur sha kiei kiei ki ban wanrah jingkyrkhu.
Na ka bynta ka burom jong U, Amen.
Kaei ka Good Friday? Ha ka ktien Khasi kamut, sngi Thohdieng Babha.
Te balei ka bha kane ka sngi ha ka Shisnem? Ha ka jingshisha ia ka ktien Good Friday ym shym lathoh ha ka Bible.
Hynrei ngi shem tang kata ka jingiap u Trai Jisu halor diengphna.
Ka jingshisha hi ka long ba ki bangeit baroh ki sngewdon kam ban rakhe ia kata ka sngi ba kyrpang dei namar ba u Jisu u khun u Blei u la wan shah iap namar jong ngi ki briew baroh ban pyllait ia u briew na ki bor jong ka pop, u Ksuid bad u Soitan.
Haba wad ia ka jingshisha na ka Bible bad na ki history jong ka pyrthei, ki riewstad bible ki shem ba u Jisu u la iap halor diengphna ha ka sngi Thohdieng (Friday).
Kumta la kyrteng noh ia kane ka sngi ba kyrpang kum ka Good Friday.
Na ka jingwad bniah ki riewstad bible, lashem ba u Jisu u la iap ha ka 11 tarik April 32 A.
D kata hadien 6 sngi ba u la rung sha Jerusalem lyngba ka khyrdop Ksiar (Golden gate), bad u la mih pat ha ka 13 tarik April 32 A.
D.
Te lada ia ki briew yn rakhe ia kata ka sngi iap, te katno tam ia u khun U Blei uba la iap bad mih pat.
Kumta kiba ngeit (Khristan) ha Satlak pyrthei ki rakhe ia kane ka sngi.
Balei? Namar lada ia u Khrist ym shym la pynmihpat, ka jingngeit jong phi ka long kaba thala bad phi dang sah ha ki pop jong phi.
1 Korinth 15:17.
Ka pyrthei ka rakhe ia kane ka sngi dei namar ba u Jisu u la iap bad u la mih pat kein.
Lada u Jisu u la iap bad khlem mihpat, te ka jingiap jongngi ka long kaba lehnohei bad ka jingngeit jong phi ruh kaba lehnohei.
1 korinth 15:13.
U Jisu u la iap, bad u la mihpat haka sngi; u Blei ne Sunday (sngi lah sabatton).
La sahnarphna bad la tep ia u Jisu ha ka Ri Israel ymdei ha kano kano ka Ri; La tep ha ka sngi thohdieng ka janmiet jong kata ka sngi kaba 14 jong u bnai ba Nyngkong jong ki Israel.
Namar ki Jiw ne Israel ki khein bnai kutsnem ia u bnai March bad bnai Nyngkong ia u April kata katkum ka calendar jong ki, ka ba mut ka 11 tarik sngi thohdieng April 32 AD katkum ka Calender ba ngi pyndonkam.
Ynnai da batai eh shaphang kine kiei kiei, hynrei ngin ia phai balei u Jisu u khun u Blei u hap ban shah haduh ka jingiap halor diengphna? Kadaw bah ka long ba un ioh kit noh ma u ia ki pop ki bynriew ka pyrthei, U Ioanis Nongpynbaptis u kdew sha u Jisu da kaba ong – “Ha khmih u khunlangbrot jong u Blei, u ba kit noh ia ki pop ka pyrthei! Ioanis 1:29.
Hangne ka la shai kdar pleng u Jisu udei tang u khunlangbrot jong u Blei u ban shah knia halor diengphna ban kit ba bah ia ki pop jong ka pyrthei.
U Jisu Khrist u la wan long u Rangbah lyngdoh (High Priest).
ym da ka snam ki blang bad ki khun masi, hynrei da ka snam jong u hi u la leit rung tang shisien hi sha kata ka jaka kyntang haba u la ioh ia ka jingsiewspah bymjukut….
U Khrist haba la knia ai nguh tang shisien ia u ban bah noh ia ki pop jong ki ba bun.
Hebru 9:11-28.
U la iap halor diengphna ban kit ia ka pop kiba bun (ki briew baroh shipyrthei).
“Namar ha kita ki jingknia don ka jingpynkynmaw ia ki pop hala ka snem.
Namar ka bymlah shuh ia ka snam ki masi kyrtong bad ki blang, ban kit noh ia ki pop.
Hebru 10:3.
“U pyndam noh ia kata kaba Nyngkong (daka snam ki mrad) khnang ba un ioh pynneh ia kata kaba Ar.
(Da ka snam jong u hi)".
Hebru 10:9.
Kumta ka jingiap u Jisu halor diengphna ha u April 32 AD ka long ba u la pynlwet ia ka khlieh jong u Soitan Lucifer kumba la kren ha ka Kitab Genesis 3:15.
Ka ktien u Blei ka ong – “Haba phi la lah iap noh ha ki pop jong phi bad ha ka jingbym otsher ia ka jinglong tynrai jong phi ha ka pop, U BLEI U LA PYNIM IA PHI HA U KHRIST.
U LA MAP NOH IA KI POP JONG PHI BAROH, haba la lah PYNDAM NOH IA KA AIN BALA THOH LEM BAD KI KYNDON JONG KA (having cancelled the written code, with its Regulations) kiba long pyrshah ia ngi bad kiba ieng pyrshah ia ngi (that was against us and stood opposed to us); u la shim noh ia ka (pop) he took it away bad sahprek ha ka Diengphna (nailing it to the Cross).
Bad haba u lalah sloit Iktiar noh (And having disarmed) ia ki Bor (powers) ki Badonbor (Authorities) u da pyllong ka jingpynpaw paidbah (He made a public spectacles of them) (halor diengphna) bad lehrisa jingjop halor jong ki da ka DIENGPHNA (Triumphing Overthem by the CROSS).
Kollossai 2:13-15.
Ka mut u Jisu u la jop ia u ksuid u soitan ki bor ka pop baroh halor Diengphna.
Nakata kadaw ka don ka Good Friday.
Amen.
Shillong:Ka Meghalaya & Greater Shillong Progressive Hawkers & Street Vendors Association(MGSPHSVA) mynta ka sngi ki la leit ban ai ïa ka dorkhas sha ka Chief Secretary ka jylla, ka Kong Rebecca Suchiang ban dawa na ka sorkar ban dawa pyntreikam noh ïa ka THE STREET VENDORS (PROTECTION OF LIVELIHOOD AND REGULATION OF STREET VENDING) ACT, 2014 namar kane ka aiñ jong ka sorkar pdeng na bynta ka bit ka biang jong kiba im ja, na ka kam die madan.
Haba kren sha ki lad pathai khubor, ka Kong Angela Rangad ka President ka Meghalaya & Greater Shillong Progressive Hawkers & Street Vendors Association(MGSPHSVA) ka la ïathuh ba kane ka mat jingdawa jong ka seng ki nongdie madan ka dei kaba ki la dawa naduh u 2016, hynrei kat haduh mynta ka sorkar jylla kam sngap satia ïa ki jingdawa jong ki hynrei mynta ka kynti ki nongdie madan ki kyrmen skhem ba ka sorkar kan pyntreikam noh hadien ba ka la ïoh hukum na ka sorkar pdeng.
Shuh shuh ka Kong Angela ka ïathuh ba ka Meghalaya Street Vendor Protection of Livelihood and Regulation of Street Vending) Act 2014 kaba dei ka aiñ ba la wanrah da ka sorkar jylla ka long pynban ka aiñ ka ban ïuhroit ïa ka hok jong ki nongdie madan bad ruh kane hi ka aiñ ka dei ban ïap namar ka jingïatyngkhuh bad ka aiñ ba la shna da ka sorkar pdeng.
Ka Kong Angela ka la ong shuh shuh ba na ka liang ki nongdie madan ki la tip shai ba katei ka aiñ kaba la wanrah da ka sorkar jylla ka long ka bym long hynrei ym don satia uwei ruh napdeng ki 60 ngut ki MLA ki ban sngewthuh ïa kane.
Naduh kitei ki snem ngi la sngewthuh ba kane ka aiñ ka sorkar jylla kam long bad ngi la phah bun ki shithi sha ka sorkar hynrei kim pei phang satia bad lah ban ong ba kham tbit bad sngewthuh pynban ki nongdie madan ïa ki aiñ bad ïa ki nongïalam bad ki MLA bynrap ka Kong Angela.
Ka jingïaleh jong ki nongdie madan ka la long kaba jop wat la lehse ka la kham slem ruh namar wat u muktiar ka sorkar jylla ruh u pdiang ba ka aiñ ka sorkar jylla kam ïahap bad jong ka sorkar pdeng ong shuh shuh ka Kong Angela.
Haba la kylli halor ka jingkhap ngiah ka sor ba la hato lah ban ong dei na ka jingbun ki nongdie madan na ka liang ka Kong Angela, ka la ong ba lada pyntreikam ïa ka aiñ ka sorkar pdeng kan weng pynban ïa kane namar kat kum ki kyndon kane ka aiñ la bthah ba dei ban da jurip ïa ki jaka kiba long ban shah ban die madan bad kane ka jingjurip kan pynthikna ruh ba tang kito kiba dei shisha ki nongdie madan kin ïoh licence namar kumba long mynta wat kito kiba don da kiwei pat ki lad kamai wat kiba wan na ka ïing kiba trei sorkar ki kam ïa lade kum ki nongdie madan bad da ka jingjurip ïa ki jaka lyngba kane ka aiñ la lah ban teh lakam pynpaw ka Kong Angela.
Shillong: Mynta ka sngi, ym don slap satia, ha ka nongbah Shillong, katba ha Sohra, ka jinghap slap, ka long 18.
4mm bad ha Umiam, 15.
6 mm,katba kum ka kyrwoh jong ka tnat Meteorological Department ka sorkar India.
Hynnin ka sngi, ka Sohra, ka ioh slap 169.
8mm.
Lashai ka sngi, kan don ka jinghap slap kaba kham jur, ha ka nongbah Shillong lem bad kiwei pat ki shnong ba marjan.
Nangta kan don ka jingtied pyrthat lem bad ka jingkhie eriong, ha kaba ka jingstet kan long kumba 30 haduh 40 kilometre ha ka shi kynta.
Kan don ruh ka jinghap slap kaba jur bad kaba jur bha, ha ki bynta jong ka jylla, ong ka khubor.
Shillong: Ka khubor, ba la phah da U Bah GK Iangrai, Assistant Inspector General of Police (A), mynta ka sngi, u iathuh ba  hynnin ka sngi, ki pulit, ki la ioh kem ia uwei u briew, uba ju phah ia ki email bapher, ban  byrngem pynbthei bom, ha kaba la phah ha ka kyrteng jong ka “Lawei ba phyrnai".
Ki pulit, ki la ioh kem ia utei u briew, na ka jaka trei jongu.
Ha katei ka kyrwoh, la iathuh ba la phah ia ka email ba nyngkong, ha ka 1tarik Iaiong 2022, nangta ha ka 7tarik Iaiong, nalor kiwei pat kiba la phah kham hadien.
La ioh kurup ia shibun ki kot ki sla bad ka mobile phone, kaba la ju pyndonkam ban phah ia ki email bapher, ong ka khubor.
Ym shym la iathuh satia ia ka jaka ba la ioh kem ia utei u briew bad ym shym la iathuh ruh ia ka kyrteng jongu, ha katei ka kyrwoh.
Shillong: Mynta ka sngi, kawei ka trok, ka la hap sha Wah Umngot.
Katei ka jingjia, ka dei ha ka por 10baje eiei mynstep.
La iathuh ba katei ka trok, ka la hap, katba ka dang kiar na ka kali jong ki shipai BSF, kaba iaid ha katei ka jaka kaba khim jong ka Wah, kaba don hajan Dawki.
Ki lad khubor, ki iathuh ba katei ka dei ka trok 709, kaba dang shu wan phai na Tamabil bad ka dei ka trok thylli.
Kat haduh ba thoh ia ka khubor, ki pulit, ki dang pyrshang ban sei ia u nongniah jong ka kali, uba la antad, ba ula sahkut hapoh kali.
Mumbai: Mynta ka sngi, U  Ranbir Kapoor bad ka Alia Bhatt, ki la ia long shi tnga.
Kitei ki ia poi kha, ha ka jing sakhi lang jong kiba ha iing ha sem, ba iajan eh jongki.
Katei ka jing ia poi kha, ka dei ha iing jong U Ranbir Kapoor, ha Vastu.
Kiba don lang ha katei ka jing ia poi kha, ki long ka Neetu Kapoor, ka kmie jong U Ranbir Kapoor, ka Riddhima Kapoor Sahni, Kareena Kapoor Khan, Karisma Kapoor, Mahesh Bhatt, Soni Razdan, Shaheen Bhatt nalor kiwei pat.
Mynta ka sngi, ha ka por 7baje janmiet, kitei ki shi tnga, kin shah shondur ha khmat ki nongshondur bad kin kren ruh ia ki nongthoh khubor.
Katei kan dei ha ka sien nyngkong, ba kin kren sha ki kotkhubor, kum ki shitnga.
Nongpoh: Mynta  ka sngi ha ka por 11:30 baje ei ei mynstep, ka la don ka jingjia khie Eriong bad hap Phria kaba jur bha ha ki thain Umsning, Kyrdemkulai, Umroi, Bhoirymbong lem bad ha kiwei de ki jaka bad ha katei ka jingjia, ka la wanrah ia ka jingjulor kaba khraw, ha kaba la iohi ba ki la don shibun ki iing ki sem, ki kali bad ki jingthung jingtep, ki la shah pynjulor shikatdei eh.
Ha kito ki jaka ba kham jur ka Eriong, la iohi ba ki dieng ki siej bad ki post ilektrik ki la khyllem, hadien ba ki la shah rat noh ha ka Eriong, kaba neh tang kumba katto katne por.
Na katei ka jingwan lynshop ka Eriong, ka la ktah ruh wat ia ki surok ha ki katto katne ki bynta ka thain Umsning.
Ka jingtip kaba la iohlum da u nongthohkhubor, la ong ba kito ki Shnong ba iaid lynti katei ka Eriong, ki la julor shaba palat, ha kaba ki diengbah ki la khyllem lut bad kiba la ban ia ki iing ki sem bad ia ki kali ruh kumjuh.
Ka jingshah ktah ki paidbah kam dei tang na ka Eriong, hynrei ha u Phria ruh kumjuh, ha kaba la ong ba ki don ki kali kiba la pait iit tang namar ba ther u Phria, nalorkata ka jongduhnong ka dei ia kito ki nongrep, ha kaba ki jingthoh jingtep ki la shah pynjulor noh ha u Phria.
Dang shen ha ka jingїapur khana ia ki por shong skul kiba la leit noh, I Rev.
Moody A W Lyngkhoi, u paralok ba jan tam bad uba nga їashong skul ryngkat ha Synod English School, u la pynkynmaw ba katno ka kyndeh ka mynsiem bad ka um lin ka dohnud haba I Ms Eilene Pariat, I nongtem piano jong ka Skul, i tem ia ka jingrwai, “Burdens Are Lifted at Calvary", kaba ngi ju rwai ha ka por long jingduwai step ha shuwa ban rung sha ki kamra klass.
Khyndiat shaphang ka jingrwai, la thoh bad shna sur ia kane ka jingrwai da u Rev John M Moore, uba long u minister jong ka Balang Baptist ha nongbah Glasgow.
Katkum ba la sot na ka jingthoh ha hymnstudiesblog “la kha ia u Rev John M Moore ha ka 1 September 1925 ha ka shnong Kirkintilloch kaba don ha Dunbartonshire ka Ri Scotland.
Hadien ba u la trei kum u draftsman u la rai ban rung noh sha ka kam sharai Balang bad u la pyntbit їalade ha ka Evangelical Baptist Fellowship Bible College ha Glasgow bad hadien ba u la pyndep ia ka jingpule u la trei kum u Assistant superintendent jong ka Seamen’s Chapel ha Glasgow bad u la їalap ia ka khubor ba bha hangta".
Ka jingrwai ka dei shaphang ka jingїashem hapdeng u nongthoh jingrwai bad u samla uba trei bylla ha ka kad lieng duriaw.
U Rev Moore uba trei kum u Pastor jong ka Seamen’s Chapel ha Glasgow u la leit jngoh ia une u samla uba la pang jur ha Hospital bad hadien kane ka jingїashem u la thaw ia kane ka jingrwai ha ka snem 1952.
Ha syndah ka jingthiah pang u la їasyllok bad uta u samla bad u la ai ha u ia ka kot lyngkdop kaba la sot na ka kot kaba pawnam ka Pilgrim’s Progress ne ka Jingїaid Lynti U Pilgrim.
U Pastor Moore u la pyni ha u samla ia ka dur jong u Pilgrim bad їathuhkhana ia ki jingeh kiba une u pilgrim u la mad bad u la ong ba ki jingeh jong u Pilgrim ki dei ruh ki jingeh jong u samla bad ki briew baroh.
U la phla ba ma u ruh u la mad ki juh ki jingeh bad dei tat haduh ba u shem ia ka diengphna ha Kalbari ba la weng ia kita jingeh bad jingkit bakhia.
U Pastor Moore, u la kylli ia uta u samla.
“Ko samla hato me kit ia ki jingkit kiba khia ha ka jingim? U samla u la kohnguh ka khlieh bad u la jubab hoid.
Kumta u Pastor Moore u la shim ia kane ka kabu ban їasyllok jylliew bad kdew ia u samla sha ka diengphna ha Kalbari.
Ňiuma, kane ka jingrwai ka dei shaphang ka jingim shimet jong une u samla bad ka dei ka jingїashem kaba mar met hapdeng jong u bad u Pastor Moore.
Hynrei ka jingїathuh khana shaphang ka diengphna ha Kalbari kam dei tang na ka bynta ka jingim marwei shimet jong u ne ka briew.
Ka diengphna halor Kalbari ka dei ka kam paidbah bad ka kam saiῆ hima sima ha ka por jong U Jisu.
U Jisu u la shah sah narphna haduh ban da їap namar ka nongrim ba u їeng.
Ha kajuh ka por pat, ka diengphna ka ai jingkyrmen ba ka jingїakhun ne jingїaleh na ka bynta ban tei thymmai ia ka imlang sahlang kaba khambha kam ju sepei.
Dei ban їai pynkynmaw ba ka jingїap u Jisu halor ka diengphna kam dei kaba kut, hynrei ka dei ka jingsdang ban tei thymmai ia ka imlang sahlang kaba khambha halor ki nongrim jong ka jingkyrmen, ka jingsuk, ka hok bad jingїalong mar ryngkat.
Naduh ba sdang ka ministry haduh u Lum Kalbari, u Jisu u kit ha lade ia baroh ki jingkit jong ki rangli ki juki, ki khunswet, ki riewkynthei, kiba pang, kiba shah ban beiῆ bad kiba shah kyntait.
Katkum u Markos, U Jisu u sdang ban їalap ia ka Gospel hadien ba u la shah thngan saw phew sngi ha Ri khlaw.
Ka Ri khlaw ka dei ka jaka kaba u Jisu u їakhun bad їaksaid ban shem ia ka jingshisha bad ka hok, nangta ban mad ia ka jingim ba laitluid bad ba pura, ban shem ia ka jingshai bad jingshemphang.
Kine kiba u Jisu u mad bad shem ha Ri khlaw ki kylla long ki nongrim ha ka jingїakhun jong ban wanrah ia ka imlang sahlang kaba hok bad ka bym lah shilliang.
Ka dur jong kata ka imlang sahlang kaba thymmai bad kaba khambha kaba u Jisu u kren ka shat phalang ha ka khubor babha ba u їalap shaphang ka jingwan ka Hima u Blei, hynrei hakhmat u Jisu ka Hima u Blei kam dei kum ki Hima ba paw ha pyrthei kiba don u pud u sam, ki kor ki bor synshar, pynban ka dei ka Hima kaba ki briew ki mad ia ka jingsuk, ka jingshngaiῆ bad ka jingim ba pura.
Ha kawei ka liang, ka Ri khlaw ka long ka jaka kaba u Jisu u la їohlad kyrpang ban pynkhreh їalade na ka bynta ka mission kaba khraw.
Hadien saw phew sngi jong ka jingїakhun kaba jur ha Ri khlaw u Jisu u mih paidbah ban їakhun bad ban kit ia ki jingeh, ki jingpang bad jingshitom jong ki briew bad ruh ban їalap ia ka Gospel jong ka jingshisha, ka jinglaitluid bad jingim ba dap kyrhai.
Katkum ka Gospel u Їoannis 10:10 u Jisu u їalap shaphang ka jingim kaba dap kyrhai, “Nga la wan ba phin їoh ka jingim bad ka jingim ba dap kyrhai".
Kane ka wan na ka kyntien tynrai Greek “perisson" kaba mut ka jingim ba dap kyrhai.
U phadar Sngi Lyngdoh u la batai janai ia ka jingmut jong kane ka kyntien bad ong kaba mut, “bapalat liam ia kaba ki briew ki lah ban mutdur, ban khmih lynti…" Lah ruh ban sngewthuh ba ka jingim ba dap kyrhai ka mut, “ban im ha ka imlang sahlang kaba ka mariang ka long kaba bha, ka lyer bad ka um ki long kiba khuid.
Ha kaba ki saw aїom ki bud ryngkhi khlem thut, ha kaba u slap u hap ryntih dei por.
Ha kaba ki nongrep ki thung bad ki ot kyrhai, ki nongshong shnong ki biang ka bam ka sa, ka kup ka sem, ka shong ka sah bad ki khiah krat.
Ha kaba ka їoh ka kot ka biang bad ki briew ki im ha ka jingshngaiῆ ban їohkam їohjam.
Ka imlang sahlang ka bym lah shilliang bad ki briew ki їa-im mar ryngkat bad ki mad ia ka jingsuk, jingkmen bad jinglaitluid.
" Kumta ka jingim kam dei tang ban shu im, hynrei ka dei ban їasam bynta lang bad pynneh pynsah pateng la pateng ia ka spah kaba u Blei u la kyrkhu.
Kano kano ka kam ne jingleh kaba ibeiῆ ia ka jingim ba dap kyrhai ka dei ka pop bad ka jingbeiῆ Blei.
Katkum ki jingthoh Gospel, ha ka jingїakhun jong u Jisu ban tei thymmai ia ka imlang sahlang, u la leh shibun ki kambah bad ki kam phylla.
Kine ki kambah ne kam phylla ki shat phalang ia ka jingthmu jong ka mission jong u Jisu ban weng ia ki jingkit jong ki riewpaidbah bad ban їeng ryngkat bad ki ha ka jingїakhun ban їoh ia ka jingim ba dap kyrhai.
Ym lah ban shim ia kine ki khana shaphang ki kambah tang kumba ki sawa, hynrei ngi dei ban pule ia ki bad sngewthuh shynna ia ka por bad juk ba la thaw ia kine ki khana.
Ha ka por jong u Jisu, ki briew kim їoh ia ki jingdonkam ba kongsan kum ka koit ka khiah bad ka sumar pang, kim їoh ia ka bam, ka їing ban shong bad ka jaiῆ ban kup.
Ki paidbah ki duk bad kyrduh tasam katba ki nongsynshar pat ki im sahuh bad la nang tynrong ha ki riewpaidbah da ki khajna, khamtam ka khajana ba siew sha ka temple.
Ka bamsap bad ki kam runar ki jyllei bad shyrkhei.
Ka kambah kaba khraw tam ba u Jisu u leh ka long ba u їeng ban їada ia ki kynthei nongsamaria ha ka juk bad ka imlang sahlang kaba kheiῆ poh dor ia ki kynthei.
Haba nga phai sha ka diengphna ha u Lum Kalbari bad puson halor u Jisu Khrist uba la kit bad bah ia ki jingeh jong ki riewpaidbah, ka wan ka jingpasiaw ba lada u Jisu un im mynta ha kane ka por un jin da la їeng їada ia ka samla na Meghalaya kaba shong mynta ha Nongbah Bengaluru bad kaba shah kren beiῆ, shah byrngem bad shah kynthoh da ki kyntien khlem akor kiba laiphew rukom.
Paralok bad sha kito kiba kynthoh khlem akor! Phi lah ban ym їahap bad kaei ba kane ka samla ka kren ne ka leh.
Phi lah ban pyrkhat ba ka jingkren ne jingleh jong ka, ka la pynmong ia phi ne “ia kiba bun".
Hynrei ngim don hok pat ban tim, ban tla, ban byrngem byrsit da ki rukom ba pher, ban thad rong lymne wat ban sneng ban kraw kaei ba ka dei ban leh ne kaei ba kam dei ban leh.
Їa kane ka samla lem bad kiwei de ki kynthei la thaw ia ki ha ka dur jong u Blei hi bad ki dei ban їoh ka burom bad ban im ka jingim kaba dap kyrhai.
Ngan pynkut ia kane ka khubor Good Friday da kaba nga pynwandur ia ka jingrwai jong u stad theology bakhraw jong ka Ri India, U S.
J Samartha kaba u la ai kyrteng, Saturday People, Ki Briew Kiba Im Ha ka Sngi Saitjaiῆ, “Hapdeng ka sngi Good Friday bad Easter Sunday ki don ki briew kiba im ha ka Sngi Saitjaiῆ kiba ngim tip, ngim ithuh bad ngim ju їakren shaphang jong ki.
Kita ki long ki samla bym їohkam, ki nonghikai ki bym їoh tulop bad kiba rit tulop.
Ki kmie ki kpa ki bym don pisa ban siew bai skul ia ki khun, ki nongtrei-nongbylla sngi, ki nongtrei casual bad contractual, ki nongbylla kiba wan na kiwei pat ki Jylla, ki nongdiemadan, ki ASHA, Anganwadi bad ki nongtrei їingbriew.
Ki paidbah ki bym їoh ka koit ka khiah bad ka sumar pang, ki bym don ka їing ban shong ban sah, ki kynthei kiba shah kynthoh, shah byrngem bad shah shoh.
Kine bad kiwei de kiba shah ban beiῆ ki shu їap ei, ki їapthngan, ki duk ki kyrduh, ki kordit bad ym don ba kynmaw ia ki.
Kine kim їohmad lymne їohi satia ia ka Jingmihpat.
" Nga khot lang ia phi ba ngin їakhun bad їa-їenglang ryngkat bad ki.
“To wan ha nga phi baroh kiba thait bad khia ka jingkit te ngan pynjem ia phi"Amen.
Shillong:Mynhynnin ka sngi ka Deputy commissioner, ka East Khasi Hills, ka Kong Rosette M Kurbah, ka la ong ba ka jingtohkit ka dang iaid ban wad ia ka jinglap ia ka dawai formalin ha ki dohkha, kumba la lap ka test.
Haba kren mynhynnin ka sngi, ka kong Rosette kala ong ba na ki 42 tylli ki dohkha ba la dep test, 30 tylli ki la don ka formalin ha ka met bad dang bun kiba dang don hapdeng ban test bad shen sa tip ha kine ki sngi.
“Ngi la ioh khubor kylleng, ba ka jinglap ba injek formalin kam dei ba sdang nangne, hynrei ha Assam ruh ki la khang", la ong ka DC.
Hadien kane, ki nongtrei na kane ka jylla bad hadien ba la lum ia ka nongmuna 42 tylli, la lap ba 30 tylli la shem ba ki don ka formalin bad khlem da pynslem ban ioh lut ia ka test, la pynjari noh wut wut ia ka hukum ban khang ban wanrah dohkha nabar namar ba kan long ka jingma ia ki paidbah nongbam.
“Ki nongkhaïi ki la wanrah ia ka syrnod ba kam don ka jingkhleh ne injek formalin ia ki dohkha.
Ki dohkha ba wan nabar ki wan beit sha Khliehiew bad kila song bha bad ynda la iaid sha ki nongdielang, sha ki nongdie khutia, ngi la leh test, la lap bad namarkata, ban ong haei ki buh iaka dawai, haei ki ai ia kata ka dawai, ym pat lah ban tip hynrei ngi lap katkum ka test ba ka don ka jingpyndonkam ia ka formalin ha ka met dohkha", la ong ka DC.
Ka la ong ba hadien ka 15 sngi ba la kut ka jingkhang ban wanrah nabar jylla, kan sa bishar kaei kaba dei ban leh namar ia mynta ki briew na ka tnad Food Safety ki dang lum nongmuna ia ki dohkha.
Ha ka 8 tarik Jylliew 2023, ka DC ka la pynjari ban khang pyrshah ban wanrah dohkha nabar hadien ba la lap ka test ia ka jingdon ka formalin.
Ha kajuh ka por, kal a kyrpad ia ki nongdie bad nongkhaii dohkha ban iai shah, namar ba wat la kan ktah ia ka kamai jongki, hynrei ki dei ban buh ia ka jingkoit jingkhiah ki paidbah hakhmat.
“Ngi kyrpad ia ki seng ba ngi sngewthuh ba kila duh ia ka kamai kajih hynrei kham kordor pat ka mynsiem briew, bad ma ki, ruh kila sngewthuh bad kam don kano kano ka jingdie beain", ka la ong.
Ka la ong ba hadien ka 15 sngi, yn sa leit ha Khliehiew, ban peit bad eksamin biang ia ki dohkha.
“Hadien 15 sngi ngin sa leit biang sha Khliehiewduh ban test ia ki dohkha ba la wanrah nabar mr synpoi bad lada ki don ka bih (formalin), ngim ym pat shah ban die", la ong ka DC.
Ha kajuh ka por, la iathuh ba ban pynneh ia ka jingim ka dohkha ban lait na ka jingpyut ka dei beit tang da u thah bad kam pat don da kiwei.
La iathuh ba don kiba pyndonkam ban shu injek, ban shu wieh ne ban shu pyndih ia ka dohkha da ka formalin.
La iathuh ba ka jingleh ia ka test, kan long ruh ia ki dohkha lajong kiba mih na kane ka jaka.
La iathuh ruh ba ka jingpang kaba mih na ka jingpyndonkam ia ka formalin ka long kaba bunjait bha, namar ba kan ktah ia ka met, ia ka jabieng, ia ki bynta bapher bapher jong u briew bad kane kam ktah tang ia kiba bam hynrei wat ia kiba die kiba ktah ia ka namar ba ka dawai kan pur sha ka met.
Shillong:Mynhynnin ka sngi ka Rev.
J.
J.
M Nichols Roy Memorial Commit tee hapoh ka jing ialam jong u Bah Ransom Sutnga, kum u shongknor ka committee, ki la rakhe kynmaw burom ïa ka sngi kha ba 139 snem jong u kpa ka Sixth Schedule u Rev J J M Nichols Roy ha ka jing ïalang ha Qualapaty.
Ha kane ka jingrakhe ïa kane ka sngi kha, na ka liang jong ka komiti ka la pynkup burom ïa ki samla pule, kiba la pass bha na ka skul kaba la seng da u tei u riew rangbah jong ka Jaitbynriew bala pyn sah nam da kaba pynïoh ïa ka Sixth Schedule ka riti synshar ka Ri India ban ïada kyrpang ïa ki riewlum.
U Bah Hoji Suting General Secretary ka komitti, u la ïathuh ba ïa u Rev J J M Nichols Roy la kha ha ka shnong Mawsawiat kaba hab hapoh jong ka Shella Confederation ha ka 12 tarik u Jylliew 1884 bad u dei khun ksiew jong u Syiem Tirot Sing ka Hima Nongkhlaw.
Ha u snem 1897 ba don u Jumai bah, ka ïing ka sem jong u J J M Nichols Roy kam shym la julor haduh katta katta ka dang long ban shong ban sah, hynrei na ka bynta ka jingshngaiñ kila kynriah noh sha ka shnong bad ha u snem 1889 la leit ban pule noh sha Kolkatta Scotties College.
Naduh katei ka por u la ïoh ïa ka nam ba u long shisha u riew saiñ pyrthei ba khraw tam ba kum ka jaitbynriew Khasi bad Jaiñtia kala sei ha kaba u la shah jied ban long u dkhot ka “Constituent Assembly" ka dorbar bah jong ka Ri India bad dei uwei na ki shiphew ngut na ka jylla Assam ban don ha ka kommitti ban pynïoh ïa ka Sixth Schedule.
Ha kane ka sngi la don lang ki dkhot jong ka Rev.
J.
J.
M Nichols Roy Memorial Committee, ki nongïalam na ka Balang u Blei, ban ïa donlang ha kane ka jingkynmaw burom ïa kane ka sngi kha ba 139 snem jong u tei u riew khraw jong ka Jaitbynriew Khasi bad Jaiñtia.
balei kat ia I bah JJ Nichols Roy, Syiem Tirot Singh,Thomas Jones bad kiwei2 ba khraw kum ka jaidbynriew khasi ngim ai ka nam bad burom kumba ki dei hok ban ioh.
Lyngngoh iaki Gandhi bad history kiwei ngi smat pule.
ko jaidbynriew khasi plie noh ki Kamat.
Shillong:U myntri ka tnad ri jingri ka jylla u bah AL Hek, mynhynnin ka sngi, u la ong ba ka jingkhang ia ka dohkha ne ia kano kano ka doh nabar jylla ka dei ban leh ka sorkar, ym da ka bor district, namar ba kane ka dei ka polisi ka sorkar.
Haba kren sha ki lad pathai khubor halor ka jingkhang wanrah dohkha nabar jylla, kumba la pynbna ka Commissio ner ka Food Safety, u bah AL Hek, u la ong ba kaba donkam ka long ba ka tnad Fishery ka dei ban ai jingtip shwa sha ka sorkar, halor ka jinglap ia ka formalin ha ki dohkha bad ka sorkar kan sa rai ban leh ia kaba donkam, la ka dei ban khang ne em ban wanrah ia ki dohkha nabar.
U la ong ba ym lah ban khang tang ia ka district ia kano kano ka marbam, hynrei kaba lah ban leh ka dei tang ka sorkar.
“Ka DC ka East Khasi Hills ka la leh ban khang ia ka jingwanrah dohkha nabar ka dei halor ka kaiphod ba la lap ka test na ka Commissioner ka Food & Safety.
Hynrei kata, ngi ong ia ka DC, ba haba khang ia kano kano ka bam, kam lah ban long tang ha shi district ne ar district bad ia kata ka rai, dei tang ka sorkar kaba lah ban leh ia baroh ka jylla", la ong u bah AL Hek.
Lah ban kdew ba ka Commissioner ka Food Safety, ka la khang ban wanrah dohkha haduh 15 sngi naduh ka 8 tarik mynta u bnai hadien ba ka test ka la lap ba ka la don ka jingkhleh dawai formalin ha ki dohkha, kaba la buh ka jingma ia ka jingkoit jingkhiah ki paidbah.
Ia ka hukum ba la pynmih ka DC, u la khot ia u Director ban iakren ia ka jingkhang wanrah dohkha nabar, namar ba lada kam long shuh ban wanrah marbam nabar, ka sorkar kan leh ia kane hynrei na ka liang ka DC ka la leh hadien ba la ioh ia ka kaiphod na ka Commissioner, ka Food Safety.
Nongpoh:Ki nongialam ka HANM, Ri Bhoi District, kaba la ialam da u Bah Ajit Makri, President ka HANM ha Ri Bhoi, mynhynnin ka sngi, ki la leit ujor sha u District Transport Officer (DTO) ka Nongpoh, kaba long kum ka jingpyntip sha u halor ka jingdon ki katto katne ngut ki briew, kiba la shim kabu palat na ki riew paidbah ha ka por ba ki thmu ban leh License thymmai bad kumjuh ruh ia kiwei ki kot kali.
Ka nongrim kaba la pynlong ia kitei ki nongialam ka HANM, ban ujor syndon sha u DTO, ka dei hadien ba ki la ioh ia shibun ki jingujor na ki paidbah paidbah, kiba la pynpaw hakhmat ka seng, ba ki don ki briew kiba don hapoh katei ka ophis, kiba la shim kabu eh ban pynioh ia ka License, ha kaba ki riew paidbah, ki hap ban siew haduh T.
5000 ne T.
6000 na ka bynta ban ioh ia ki License niah kali.
Haba iadei bad katei ka jingshim kabu da kitei ki briew kiba don ha katei ka ophis DTO, na ka liang ka seng, ka la kyntu ia u DTO ba u dei ban leh eiei, khnang ba ki riew paidbah kin lait na kaba shah shim kabu.
Shillong:Mynhynnin ka sngi ka Deputy Commi ssioner ka East Khasi Hills ka kong Rosette M Kurbah ka la ong ba kan sa sdang ban chek ia ki kali, ha kane ka taiew halor ka hukum ban pyntreikam ia u odd bad even number ha ka jaka ba la pyn bna mynshwa.
Kham myn shwa, ka DC ka la pynjari ban khang ia ki kali kamai ban iaid na Kashari, Khyndai Lad, bad Motphran shi bynta jong ka jing pyrshang ban pyn duna ia ka jingsahkut kali.
Hynrei na ka liang ki nongniah taksi kamai kila pyrshah bad kila ujor sha ka High Court.
Ka DC ka la ong ba ka jingbym cheking ia ki kali ha ka jingpynmih hukum mynshwa ka dei hadien ba ki nongniah taksi kila wanrah ka jingthoh sha ka.
Ka la ong ba ka la don bun ki hukum na ka Kashari ban pyniaid kali ha ka nongbah, ka bor district ka la shim khia ban bud ia ka jingbthah ka High Court kaba kdew ia ki ar tylli ki jaka bad kam mut ba khang lut ha baroh ki jaka ha ka nongbah.
Ki nongniah taksi kila ujor sha ka Kashari bad kane ka la pyni ba ki iakhun ia ka hukum ka Kashari bad ka dang ap ia kano kano ka jingmih hynrei mynta ka taiew yn pyntreikam noh ia ka hukum.
“Ngim shym la leh ia ka jingtalasi (checking) ha ka sngi ba pynjari ia ka hukum ha ka 6 tarik namar ba ngi shim ia ka jingthoh jong ki ha ka shithi hynrei namar ba ngi iohi ba ki kali ha ki ar tylli ki jaka ki la kham duna, bad ngin sa peitngor lashai ka sngi", ka la ong.
Shillong:Ka sorkar jylla kan kham kti tyngeh sbak ban iakhun pyrshah ia ka jingjyllei u drok ha ka jylla.
U myntri ka tnat social welfare ka jylla u bah Paul Lyngdoh, mynhynnin ka sngi, ula lum ia ka jingialang ia ki tnad bapher bapher ban iathir halor kumno ban tehlakam ia u drok.
“Ngi la iathir bha kumno ban kham tyngeh ia ki kti ban iakhun pyrshah ia u drok.
Na ki jingkhein ka kdew ba ka jingdonkam kiba pyndonkam drok ha ka jylla ka la nang kiew bad ka tnad ka dang lum jingkhein kaba thikna halor kane", la ong u bah Paul.
U la iathuh ba ki don 7 tylli ki District kiba dei ki ktem u drok ha kaba ki briew kiba pyndonkam ki jur bha bad kiba ngat ha u drok bad kine ki kynthup ia ka East Khasi Hills, East bad West Jaintia Hills, West Khasi Hills, Ri Bhoi District, West Garo Hills bad ka South Garo Hills District.
Ha kajuh ka por, u la iathuh ba ka sorkar kan sa pynkylla ia ki rule jong ka Narcotic Drugs and Psychotropic Substances Act, 1985, khamtam jong ka kyndon 64 (a) kaba ailad ia kiba khaïi drok ban lait suk na ka ain.
“Ngin thaw (draft) ia ki rules ban pyrkhing ban ioh jamin lada ioh kem tang 3gram u drok bad ngi kwah ba ka rule kam dei ban kren ia ka jingdon ne jingkhia", la ong u bah Paul.
U la ong ba watla ka Narcotic Drugs and Psychotropic Substances Act, 1985 ka dei ka ain jong ka sorkar pdeng hynrei ka la ailad ia ka sorkar jylla ba kan pynkylla ia ki rules jongka.
Ha kane ka jingialang, la wan iashim bynta ki briew na ka NIMHANS, Social Welfare, pulit.
U bah Paul u la ong ba ha ka Dream Project kaba la pynbna mynsnem snem bad ha kane ka DREAM (Drug-Reduction-Elimination-And Action Mission) Project kaba la mang T.
5 klur ka thong ka long ban iakhun pyrshah ia u drok.
Ha kane ka Mission, u don Mission Director bad ka kynhun jong u, kin iarap ia ka sorkar ban leh ia ki kam bapher bapher.
Ka don ruh ka ain kaba khlem pat pyntreikam haduh mynta ka dei ka Prevention of Illicit Traffick In Narcotic Drugs and Psychotropic Substances 1988 namar ba kam pat don ka Advisory Board hynrei mynta, u nongbishar ka High Court ba la shongthait u S Pandey, uba dei ruh u chairman ka State Consumer Council, u la mynjur ban long u Chairman ka Advisory Board bad kane ka ain kan lah ban pyntreikam.
“Ha kane ka ain, u briew ba donkti ha kam khaïi drok, lah ban pynngat ha kane ka ain, u hap ngat 3 bnai bad haduh shi snem ban shah set phatok", la ong u bah Paul.
U la ong ba yn pynkhlaiñ ruh ia ka Narcotic Cell ha baroh ki District ha ka jylla.
Ka jingdon kiba ngop drok ki la kot sha ka 2 lak shiteng ngut ha ki lai snem ba la leit bad mynta ka sorkar ka dang pynkhreh ban ioh ia ka jingkhein kaba thymmai ha kaba baroh ki de-addiction centre kin shna ban ym paw kijuh ki kyrteng.
Shillong:Ha ka jingialehkai semi final, kaba ar mynhynnin ka sngi, ka Synjuk Samla Laitlyting, Lyng kyrdem, ka la jop ia ka Iewduh SC, kaba na Lyngkyrdem hi.
Ka jingialehkai, kine ki artylli ki team na Lyngkyrdem, ka la long shisha ba itynnat bha bad shongshit da ka jingbun ki nongkyrshan baroh ar liang.
Ha ka kylla step ym don ba lah ban pyn khih jar.
Ha ka kylla miet ha ka minit ba 51 u jersey no 11, jong ka Laitlyting, u la ioh ban pynkhih jar kaba dei artad ka nam jop ia ka.
U goalkeeper ka Laitlyting, u la ioh red card ha shwa ban kut artad ka jingialehkai.
Da kane ka jing jop ka Laitlyting, ka la rung sha ka Final ka ban long ha ka 17tarik Jylliew, 2023 pyrshah ia ka Um phrup SC ha kaba u Dy CM ka jylla Meghalaya u bah P.
Tynsong un wan ban sakhi kum u kongsan ryngkat bad ki heh ki hain ka tnad sports Meghalaya.
Shillong:Ka Basa die dohkha ha iewduh Shillong kaba dei kawei ka basa ba khapngiah na ka jingiabeh ki paidbah ban wan thied ia ki dohkha dohum hynrei na ka jinglap ba la khleh da ka dawai “Formalin" la hap ban pynsangeh noh shwa ban die ia ki dohkha heh.
Hynrei ha kine ki ar sngi ba la iaid ban die noh tang ia ki dohkha napoh ka jylla (Local) bad na ka jylla Assam, la iohi ia kane ka iew ba ka la hiar bad duna bha ki nongwan thied dohkha ia kane la sakhi hadien ba u nongthoh khubor jong u Rupang, u la leit ban buddien ha kaba iadei bad kane.
Haba iakren bad ki nongdie dohkha mynta ka sngi, ka 12 tarik u Jylliew 2023 ki la iathuh ba ki don kiba wan thied tang katto katne, hynrei ka jinghiar ka iew die dohkha ka la long kaba la hiar shaba palat, kumba ka long baroh shi katta bad kane ka jinghiar ka dei namar ba ki paidbah ki dang khohñioh bad artatien, ban wan thied ia ki dohkha namar ba ki dang don ka jingsheptieng ba ka don ka jingpynbna ba khleh da ka dawai Formalin.
Ki la pynshai paidbah ruh ba kine ki dohkha shnong, ba die mynta kim don jingktah eiei ia ka koit ka khiah bad ka long kaba khuid ha kaba ia dei bad ka dor ruh ka dang long kumjuh kam pat kiew lane hiar.
Haba ba pyrshang ban ia kren bad ki katto katne ki nongthied, ki la ong ba na ka liang jong ki, kim don kata ka jingtieng bad kata ka shong ha ki nongdie, namar ki la dep ban pynshai ba mynta ki die beit tang ia ka dohkha ba napoh ka jylla bad kam don kano kano ka jingktah ia ki nongbam bad nongthied kumta na ka liang jong ki kim don shuh ka jingtieng ki la bynrap.
Ka administration kadei ban teh lakam ia ka jingshim advantage ki nongdie dohkha.
Shillong: Hynnin ka sngi, ka jinghap slap, ha Shillong, ka poi sha ka 52.
8mm, katba mynta ka sngi, pat ka long 5.
8mm.
Ha Sohra, ka jinghap slap, hynnin ka sngi, ka long 63.
3mm, katba mynta ka sngi, ka shu slap malu mala.
Ha Umiam, ka jinghap slap, ka long 28.
6mm, hynnin ka sngi bad mynta ka sngi, ka long 3.
0mm.
Ka tnat peit mariang ka sorkar India, ka pyntip, ba kan don ka jinghap slap kaba kham jur ha ka nongbah Shillong bad ki jaka ba marjan, ha ki 24 kynta ban sa wan.
Nangta la pyntip ruh, ba kan don ka jingkhie eriong bad tied pyrthat ha ki bynta jong ka jylla bad kan don ruh ka jinghap slap kaba jur bad kaba jur bha, ha ki bynta jong ka jylla.
Shillong: Ka ophis jong ka Deputy Commissioner, East Khasi hills District, ha ryngkat ka jing iatreilang bad ki Bank, ka pyntip sha baroh kito kiba shong ha East Khasi hills District, ba kin pynthymmai ia ki mobile number jongki, sha ki Aadhar Centre, kiba don ha ophis ka Deputy Commissioner, lane ha ki ophis jong ki Block, lada ki la kylliang, da u number uba thymmai.
Nga kyrpad iaphi da kaba sngewrit, sngewbha pyntip lem seh, ba jah u ksew husky najan Legislative assembly, Mawdiangdiang, new Shillong, u dei uba  khot Max lane Maxie, u jah kumba ha ka por 2baje eiei.
U Bah Mebanjop Lyngdoh Paliar, haba phah ia kane ka jingpyntip sha U Rupang, lyngba ka Facebook peij, ula tyrwa, ban ai buskit, ia kiba lap.
long phin ai number jong i trai jong une u ksew.
Ka sorkar Manipur, ha ka sngi saitjain ba ladep, ka la nang pynjlan por shuh ia ka jingkhang internet bad katei kan treikam haduh ka por 3baje janmiet jong ka 15tarik Jylliew 2023.
Katei ka dei ka hukum, ba la pynmih da U T Ranjit Singh, Commissioner (Home).
Haduh mynta, ka jingkhang internet ha Manipur, ka la tam ia ka shibnai pura.
Khyndiat sngi mynshwa, ka Supreme Court, ka la kyntait ban iakren noh mar mar, ia ka jingujor, ha kaba iadei bad ka jingkhang internet lynter taid ha katei ka jylla, ba la ujor, da ki arngut ki trai shnong jong ka jylla.
Ka jingkhang internet, ha Manipur, ka la sdang, naduh ka 3tarik Jymmang, hadien ba ka la mih ka jing iakynad hapdeng ki jaitbynriew Meitei bad ki Kuki, hadien ka jingiaid paidbah jong ka  ‘Tribal Solidarity March’ ha kaba la pynlong ha ki district rilum, ban pyrshah ia ka jingdawa jong ki Meitei, ban ithuh ia ki ruh, kum ki  Scheduled Tribe (ST).
Kat haduh mynta, ki don 50,000ngut ki briew, kiba dang sah ha ki jaka rieh tngen ba shipor, ba la buh da ka sorkar jylla, ha ki 349 tylli ki jaka sah ha kylleng ka jylla.
Haduh mynta, ki don 100ngut kiba la iap bad sa 310ngut kiba mynsaw, ha ka jing iakynad ha Manipur.
Shillong:U bah Bookstandwell Marbañiang, Mining Operator, ula pynmih ia ka jingpynshai, halor ka jingshim kabu bad ka jingialam bakla u President Ka Bri Hynñiew Trep Exporter & Importer Association Nik Nongrang, ryngkat bad kiwei ki kynhun paralok jong ki, ba la mih ha rynsan social media, ha ka 10tarik Jylliew 2023.
Kumba ka paw, ki jingpyrshah ki don sa kumwei shuh ha ryngkat bad ki paralok kynhun jong ki, sa ia ka rukom ai quarry slip, ai load na ki legal mining, kaba ki la iakren syndon haduh u khiew ja jong kawei pat ka kynhun kaba dei ruh ka tyllong jong kane ka kam, da kaba imat ki pyrkhat ban leit khat ja hi na u khiew ja jong ki Mining Lease License Holder.
“Ban kham shai katto katne ngan pynshai, (1) ba ha ka jingshisha ki Mining Lease License Holder ki leh mining na ka bynta ia lade ban export maw sha Bangladesh, kumba ka long mynta ia u limestone ka Hon’ble Supreme Court of India ka la pynmih ia ka order ban shalan maw sha Bangladesh dei tang kita kiba don ia ka mining license, (2) ba ka quarry slip ka dei kaba la issue na ka bynta ban ioh challan na forest, (3) ba ki miners ki la pyntip sha baroh ki exporter, ba yn ym lah ban ai quarry slip ia kino kino ki bymdei ki customer kaba mut ki bym kit maw na kata ka jaka legal mining jong ki kaba katkum ka quarry slip firm name, khnang ban teh lakam ia ka illegal mining, shuh shuh ha kane ka kam kaba dei ka business kaba yn ym don mano mano ba lah ban pynbor ia u trai mar ban die iano ban ieh iano namarba kane ka iadei bad ka kam pisa tyngka yn ymdon mano mano ba nud ban kit khlieh ba lada jia ba shah bam ei pisa lane ba lada jia ba duh nong ioh ba uta u trai mar u phah siew.
Jia aiu? (4) ba kumba la batai ha ka point (1) dei tang ka jingsngew synei ki trai mining da ka jingkyrpad ka Riwar Mihngi Exporter & Importer Association ha u snem 2018-2019 bym pat pun ia katei ka Association thymmai ha kapor ba ioh mining nyngkong u bah Edingson Khongnohbeh ba u la kongnguh ban iarap ban ai lad lem ia ki exporter ban ia khaii ha ryngkat ki kyndon (Undertaking)" ong ka kyrwoh, na u bah Bookstandwell.
La ong shuh shuh, ba ka order jong ka SDO (Civil) ban check ia ka triplicate quarry slip da ki volunteer ha Parking yard bad Wahkdait ka dei kaba shongnia, ban pynbiang ia ka jingkheiñ kaba iarap ban nymdon traffic jam ha ki bynta ba sharum Wahkdait haduh Dawki bad la ong, ba kumba long mynta ba ki truck, ki la kot da ki hajar tylli, pynban katei ka order ka la teh lakam jubor pynban wat ia ki illegal mining, ha ki jaka bapher bapher jong ka District bad ka State haduh ba kim ioh lad shuh ban tih maw be aiñ bad ban kit maw be aiñ kumba ka paw ha ka kyrwoh, jong ki kynhun ha rynsan social media ha ka 10-06-2023, ha kaba kane ka order ka iarap ruh ban ym lait ei ka revenue jong ka Sorkar, namarkata la pyrshang jubor, ban pynduh noh ia katei ka order da kaba wad daw wat ia ka quarry slip kaba shong aiñ ban ioh challan na forest.
U Bah Bookstand, kumta u buh jingkylli “Ka mut ki thmu ban kit maw khlem challan? Nangno yn ioh challan khlem quarry slip? Ka mut don ka jingthmu ban kit maw be-aiñ illegal mining? Ban pynduh noh ia ka quarry slip hato ka forest department kan pdiang? Kaei ka jingthmu ban pynduh noh ia ka Parking yard? Ban long ka jingsuk ban buhrieh ia kiei kiei kiba long be-aiñ? Khlem don shuh ka mynsiem jingiatip lem iaka imlang sahlang ia ki paidbah nongshong shnong jong ka thaiñ kiba pli kin bam jakhlia jakhlaid jong ki driver ki driver kin leit eit leit jung sha ki bri ki bsah, sha ki rud shnong rud thaw jong.
Kitei ki jingkylli nga ieh ha ka jingstad jong ka bor bahalor bad ki paidbah nongshong shnong jong ka thaiñ".
U Bah Bookstand, u ong shuh shuh, ba ka jingkhaii shalan maw sha Bangladesh da ki exporter lyngba ka Dawki LCS, kaba mynta la tip kum ka ICP ka don ka jingiapher bad kiwei kiwei pat ki kad khaii, namar ba la pyndonkam artylli ki District, ka Jaiñtia Hills bad ka Khasi Hills bad ka don ka jingiapynbeit na baroh arliang ki seng khaii, ban iasam mar 250-300 kali ha ka shi sngi bad kumba long mynta pat la iasam noh da ka por, ha kaba ha ka por mynstep bad janmiet kiba na Jaiñtia janmiet bad na Khasi mynstep, namar ba ka kad khaii, ynda la iakynduh lang ha Dawki, ka wanrah ia ka jingkhap ngiah kaba khraw bad kaba pynjynjar ia ki paidbah nongleit nongwan kiba na ka shnong Muktapur ter ter kaba teng teng ki bapli ki ju sahkut blok haduh 2sngi ruh, kaba la jia naduh ka snem 2014-15 bym pat kha ia kata ka Bri hynñiew trep exporter & importer association.
La ong shuh shuh, ba ha katei ka por namar ba ki truck, ki la kot shaduh ka 500tylli eiei na East Khasi, katba ban pyllait ia ki, pat dei ban shah katkum ka jingiakut na baroh arliang ki seng khaii, 250-300 bad ia kiba tam ki truck kiba na East Khasi la shu pynieng noh ha surok bah Pynursla-Dawki ha ki phang Wahkdait shaneng ter ter bad kane ka la iaid kumba katto katne snem haduh ba ki paidbah nongshong shnong, ki la ud ba ki driver truck ki ia pynjakhlia lut ia ka bri ka bsah ka shnong ka thaw bad kumta ha ka por ka jinglong SDO (Civil) u bah D.
Hynñiewta bad halor katei ka jingud ki paidbah jong ka thaiñ, la khot iasyllok ia ki nongkhaii ban thaw ki lad ki lynti kumno ban pyllait ia katei ka jingeh kaba ktah pynban ia kiwei pat na ka kam shalan maw bad la aijingmut khnang ban lait na kitei ki jingeh jong u paidbah jong ka thaiñ ban lait na ka jingsangeh ka kam khaii, dei satang ban shna noh da ka Parking yard ha kano kano ka jaka ba kylluid.
Phewse katba ka jingiakren ka dang iaid bad ka jingwad jaka ruh ka dang iaid la mih noh pynban ka jing jia ba sngewsih shityllup ka pyrthei ba wan ka khlam Covid-19 bad la lockdown noh.
Hadien, ba la kham jem ka khlam la sdang biang malu mala ban plie ia ki iew ki hat bad napdeng ki nongkhaii bar ri bad la ia sdang biang ka wad jaka kumba la iakut, ban pynbit pynbiang ia ki jingdonkam baroh jaka leit bar jaka sum dukan bam bad kiwei kiwei bad ban pynmih ia kata ka jinglut jingsep, ka jingpynbiang jong ki kaba man ka sngi bad ka bai wai jaka jong kita kiba shna Parking lah iakut ba kin lum da ka bai parking na ki truck.
La ong shuh shuh, ba hadien kumba katto katne bnai, la mih kynsan kawei ka kynhun ba pyrshah ia ka rukom pyniaid lyngba ka Parking yard bad bun ki daw ba ki pyni bymlong kane bymlong katai, bymbiang kane bymbiang katai, hynrei da kaba ai burom ia ki ophisar, ba hakhlieh duh hapoh jong ka Pynursla Civil Sub-Division ki pynbeit ia la ka jong ka kam ki pyniaid shakhmat khnang ban lait na kano kano ka jingeh jong ki paidbah nongshong shnong jong ka thaiñ bad kala iaid ka kam khlem jingeh.
La ong shuh, ba hadien ba u bah D.
Hynñiewta, ula mih noh na Pynursla Civil Sub-Division la wan shimti da uwei u heh Officer IAS kum u SDO (Civil) ha Pynursla bad la mih biang kata ka kynhun ban pyrshah ia kata ka rukom pyniaid lyngba ka Parking yard bad dei hangne ba la tip kyrteng ia kata ka kynhun kum Ka Bri U Hynñiew Trep Exporter & Importer Association bad hadien kata ka jingpyrshah, na ka liang uta u heh IAS u la khot lang ia boroh ki nongkhaii ban kylli ban pyrthew ia ka jinglong jingman jong ka kam lyngba ka Parking yard dei hangta ba uta u heh IAS, ula sngewthuh ba kita ki kynhun ki shu pyrshah beit da ki daw bym shongnia suda bad haba u kylli jingkylli kim lah satia ban jubab lane ban pynshai wat ia kata kaba ki pyrshah hi, ki la ia batai pynban ba ki ju kitmaw na ki bynta jong ka Ri-Bhoi bad Jaiñtia kaba ym lah ngeit shuh ba kin dang ioh nong ha ka khaii maw sha Bangladesh lyngba ka Pynursla ban ia nujor ha ka rukom ba iadie ia thied, te uta u heh IAS u sngewthuh ba ym poi shaei shaei bad u shu pynkut noh ia kata ka jingialang.
La ong shuh, ba ka kam ka la iaid biet iaid ryntih tad haduh ba uta u heh IAS u la mih noh ban leit shimti ia ka shuki kum u Deputy Commissioner jong ka District Ri-Bhoi la wan pat ban shimti ia ka Pynursla Civil Sub-Division da ka kong E.
L.
Warjri bad ki la mih biang kita ki kynhun ban batai ia ka kam shalan maw kumba ka paw ba imat kane ka kynhun kaba sngewtynnad beit ban ujor ha man ki SDO (Civil) ba wan thymmai.
Te kumno pat ki Kali ki heh kpoh kiba load na ilegal quary lane na rud surok ki ioh ia ka quary slip bad chalan,hato mano ba la ai iaki,.
Shillong:Ka jingtyrkhong ka pung Umiam, ka dei ka jingkordit ia ka tnad pynmih bording ka jylla ka Meghalaya Energy Corporation Limited (MeECL), bad kumjuh ia ka sorkar, kaba hap ban pynlip ding jan 10 kynta ha ka shi sngi.
Pynban ha kawei ka liang, kane ka long ka jingkyrkhu ia ka tnad Meghalaya Tourism Development Corporation (MTDC) namar ba ka la ioh kamai bun na ki nongwankai ban peitkai ia ka jingraikhoh ka pung Umiam bad ka jingpaw ka surok rim ka la khring kham bun ia ki nongwankai ban ia kaba ju long mynshwa.
Ka jingduna slap ka la pynlong ia ka pung Umiam kaba bsa bording bun tam ha ka jylla, ba kan ring sdot haduh ba la paw lun ki lum.
Ha ka jingiakren bad u nongniah lieng jong ka MTDC, u bah Leaderkus Nongsiej u la iathuh ba ha kine ki sngi, ka jingwan ki briew ka la kiew bha naduh ba la mih ka surok rim kaba ju tap ka um ba rben ha kine ki bnai ba la dep.
Da ki spah man ka sngi, ki briew kim dei eh ba ki wan ban shong lieng ban peit ia ka pung Umiam, hynrei kiba bun khamtam ki Khasi ki wan khnang ban wan peitkai ia ka jingpaw ka surok rim, kaba ju iaid kali ha ki hynriew phew snem mynshwa ha ka por bym pat don ka dam ka pung Umiam.
“Mynta bun bha kiba wan peitkai ia ka surok rim", la ong u bah Leaderkus, bad u la bynrap, “Ha kiwei ki snem ha kum kine ki bnai, la kiew bha ka pung na ka jingheh slap katba mynta u snem ka rit".
U la iathuh ba ha ka shi sngi, kumba 50-60 sien ka jingpyniaid ia ki lieng khamtam ha ka por ba rang bad ki duna ha ka por slap bad, kiba bun ki dei kiba wan nabar.
Ki don kumba 4 tylli ki boat ne ki lieng kiba dang treikam katba kiwei ki la sniew lut kynthup ba pyniaid bad shisien shong ka long 5 minit bad kawei kaba heh ka kit 11 ngut katba kiba kham rit ki kit 3 ngut.
Baroh ki don 7 ngut ki nongniah lieng kiba bunkam naduh dang step haduh janmiet.
Ka jinghap slap ha kine ki ar sngi, ka pung Umiam kala kham kiew khyndiat hynrei kam pat lah ban ai jingkyrmen ban pynmih bording bun bad ka donkam ban ioh slap bun ban kiew ka jingjylliew ka pung.
Shillong:Ka jingther u slap ha kine ki ar sngi, kala mih ruh ka jingtwa ha surokbah Shillong-Dawki, kaba dei ka surok kaba ju mad bha ia ka jingtwa man ka por.
Ha ka sngi u Blei, ka la don ka jingtwa hajan Lad Mawkhap, bad ha bynta ka Rngain.
Kane ka la wanrah ia ka jingsahkut kali hynrei la ioh jingtip ba ki briew ba dei peit kila pynsted ban pynkhuid ia ka twa da ka puhhilum ban pyllait ia ka leit ka wan.
Ha kawei pat, ka surokbah NH06 ha Sonapur, East Jaintia Hills ka la hap hakhmat ka surok thliew ne tunnel bad kane ka la wanrah ia ka jingsahkut kali, tangba la lah ban pynlait ia ki kali na ka jingsted ka puhshilum.
Ka jinghap u slap ha kine ki ar sngi, ka la ktah jur ia kiba bun ki bynta ha ka nongbah Shillong khamtam ha thain Nongmensong, Pynthorbah, ha kaba ki surok, ki lynti kila shlei um lut bad ka um ka la poi haduh ki khrum ki ïing briew bad ki don ki kali ba ieng ha surok kiba la per ha sla um.
Ka jingthut ka leit ka wan ha surok Pynursla ka dei ha ka bynta ba khot ka Khohyiar na ka jinghap u mawbah lngun ba heh bha hajan ka Lad Mawkhap kaba jngai katto katne kilometer na Rngain.
La iathuh ba lada dei ba hap ha ka por ba bunkam ka iaid ka ieng jong ki kali, kan long kaba mynsaw hynrei ka la jia ha ka por bym don ba iaid.
Ha ka jingshisha, ka surokbah NH-40 Shillong-Pynursla-Dawki ka dei kaba mad bha ia ka jingtwa bad mynta ka jingshna ban pynheh ruh ka dang sangeh hadien ba ki kompeni ba shna kila iehnoh shiteng bad ka surok ka la kylla sniew lut namar ba ki bynta ba la tih, la shu pynsah kumto, bad la mih ki thliew ki syar.
Ki nongleit nongwan ba leit ba wan kin hap ban husiar khamtam ha kine ki por ba jur slap.
Ha ka jingshisha, u myntri ka tnad Road and Transport ka sorkar pdeng u Nitin Gadkari ha ka por ba u ialap elekshon ha Ranikor ha bnai Rymphang, u la ong ba ia ka jingshna ia ka surok Shillong-Pynursla-Dawki yn pyndep ha u Iaiong 2024 hynrei kan long kam ne em kane namar ba haduh mynta baroh ka jingpyntrei ka dang sahngeh lut.
Shillong:Ka jingpang Lumpy Skin Disease (LDS) jong ki masi ka la ktah ha kiba bun ki jaka ha them Ri Bhoi bad sha kiwei ki jaka ruh ha ka jylla.
Kawei na kine, ka dei ka shnong Sumer kaba hap ha Ri-Bhoi, ha kaba kiba bun ki ri ia ki masi khem dud.
Ha ka jingiakynduh ban wad jingtip halor kane, la ioh ban iakren ia u Rangbah Shnong u bah Arkini Sumer uba la iathuh ba katkum ka jingtip kaba u la ioh na ki nongri masi khem dud, ki don kumba 5 tylli kiba khlad na kane ka jingpang bad ki don ruh kiba dang pang.
Kane ka jingpang LSD ka long kumba mih ksuid ha met jong ki masi baroh shi rynieng bad katkum ka jingtip, ym pat don dawai ban pynjem hynrei la pyndonkam da ka lad jingsumar.
“Hangne ha shnong Sumer ki don kumba 15 ïing eiei kiba ri masi khem dud, bad ngi la ioh jingtip ba ki la iap kumba 5 tylli bad ka jingpang ka la at ha ka met bad ki la iathuh ba ki doktor kila wan ban peit", la ong u bah Arkini.
U la iathuh ba haduh mynta ka shnong kam pat ioh kano kano ka jingbthah na ki doktor, hynrei la shu ioh jingtip na kiba ri masi bad kiba iap la tep.
Ha kajuh ka por, u Rangbah Shnong u la ong ba ia ka dud masi, ki iadih beit, kam don eiei ban ong ba kan ktah.
“Ia ka dud (ba khem na ki masi) haduh mynta baroh khoit ki ia dih, ki ong bym lei lei ban dih ia ka dud baroh shi shnong ki iadih ia ka dud, ki iadie ia ka dud, kam lei lei", la ong u bah Arkini.
U la iathuh ba katkum ka jingiathuh kiba ri masi, ki doktor ki wan peit man ka por ia ki masi ba pang, ban peit ki long kumno, ki don kiba la kham jem.
Na ka liang u Rangbah Shnong u la iathuh ba namar ba ki briew na ka sorkar, kim bthah eiei ia ka shnong, kumta, kam don kano kano ka jingtip jong ka shnong kumno ban bthah ia kiba ri masi, hynrei ki doktor kila shu leit beit sha kiba ri masi.
Ha kawei ka liang, ka sorkar jylla ka la pynmih ia ka jingpynbna ban hikai ia ki paidbah shaphang kane ka jingpang masi, ha kaba ka la ong ban ym dih dud, die ia ka dud watla kane ka jingpang kam lah ban saphriang sha ki briew.
Ka sorkar ka la pynmih ruh ia ki Helpline bad la kyntu ia ki nongri masi ban pyntip ha kine ki number ban ai jingsumar, ban ai dawai, injek bad kiwei ki jingtip ba iadei bad ka jingpang masi: Ri-Bhoi District: 6009328729, East Khasi Hills: – 9366825517, West Khasi Hills: – 9233849930, South west Khasi Hills: – 9366801413,West jaintia Hills: 6033416066 bad East Jaintia Hills: 8974465829.
Imphal:Ki nongthawaiñ jong ka parti BJP ha jylla Manipur, ki la wan da ka plan ba kham pher ban buh ia ki synduk ha ki ïing sah ki jong ki, khnang ba ki tiar ba la tuh na ki kynhun pahara, yn pynphai noh.
U MLA jong ka parti BJP na Imphal East constituency, u K Susindro Meitei, u la ioh ia kane ka jingmut ha kaba u la buh ruh ka jingkyrpad ia kito kiba la tuh ia kitei ki tiar siat ba kin pynphai noh.
Ka poster ba heh bha la wah ha ïingsah jong u tei u MLA ha ryngkat ka jingthoh ba la thoh “Sngewbha wanrah noh ia suloi jong phi hangne", ha ka ktien phareng bad Meitei.
Ha kaba la thoh ruh long laitluid ban leh ia kane, ha kaba yn ym kylli satia ruh kumne kine ki suloi ki.
Kum kane ka jing shimkhia jong u MLA ka jylla Manipur la sngew burom da baroh.
Palat 4000 thylli ki tiar siat bad san lak tylli ki kuli la tuh da ki briew bym lah ban ithuh na jaka buh tiar siat, ki police station jong ki kynhun pahara ba pher bapher ha jylla Manipur naduh ba sdang ka jing ia umsnam.
U MLA u la pynthikna ba un ym ïathuh paidbah ia kito kiba wanbuh ia ki tiar siat ha ïingsah jong u ne ha ki drop box.
Kumba 1000 tylli ki tiar siat la ioh ban kurup biang, ha ka sngi thohdieng 35 tylli ki tiar siat, la ioh kurup ha ka jingleit khynra da ki kynhun shipai.
Palat 100 ngut ki briew ki la duh ei, ia la ka jingim bad 310 ngut ki la mynsaw ha ka jingia umsnam pher jong jaitbynriew ha jylla Manipur kaba la sdang naduh ka 3 tarik jymmang.
Shillong:Namar ka jingshah khang ha ka sorkar ban wanrah dohkha nabar jylla ha kine ki 15 sngi, ka iew dohkha lajong kiba ioh na kane ka jylla, ka la thnem tangba kan ym lah ban pynbiang bun sngi.
La iohi ba ha ka mynta ka step 10 tarik Jylliew 2023, ki don katto katne ki dukan die dohkha ha Iewduh kiba die ia ki dohkha ba ioh na kane ka jylla hynrei kam yn lah ban pyndap ia ki jingdonkam jong ki paidbah namar ba ka jingpynmih dohkha ha  kane ka jylla kam pat long eiei haba ianujor bad ka jingdonkam jong ki nongbam dohkha.
Lah ban kdew ba ka sorkar jylla ka la khang ban wanrah dohkha nabar jylla hapoh 15 sngi hadien ba ka la test ba ki la injek da ka dawai formalin.
Ki paidbah mynta kila kulmar thlim hadien ba ka la don ka jingpang sniang African Swine Flu bad sa ka jingpang masi ka Lumpy Skin Disease (LSD) bad sa mynta ka la mih ka jingkhang na ka sorkar hadien ba ka la lap ba ka la don ka jingpyneh jubor ia ki dohkha ban lait na ka jingpyut da kaba injek da kawai formalin.
Ki nongbam doh kila kulmar bad sngew khohnioh hadien ba la iohi ia kine watla kam pat don kano kano ka jingkhang ne ka jingmana na ka sorkar ban ym shah bam doh ne khang shohdoh.
Kane ka jingjia ka la ktah ia ki nongdie, ia ki nongshong dukan ja, dukan sha, bad khamtam ia ki nongri jingri namar ba ki iakynduh jingeh, hynrei haduh mynta ka sorkar kam pat bna eiei ban iarap ia ki nongri jingri haba ki iakynduh jingeh.
Shillong:Ki ar ngut ki khynnahrit kiba la jah na nongbah Shillong, la lap noh ha ka sngi saitjaiñ na West Karbi Anglong district jong ka jylla Assam.
Ha ki artylli ki ejahar ba la ujor ha Pasteur Beat house ha ka 26 tarik jymmang, ba kawei ka khynnah kynthei na Golflink Khlieh shnong ba 13 snem karta bad kawei pat kaba 15 Snem karta na Pynthorbah ki la jah.
Baroh ar tylli ki ejahar la shimti da ka sardar Police station.
U SP jong ka East Khasi Hills, u Sylvester Nongtnger, u la ïathuh ba na ka jingtohkit ka lah ban long ba kine ki khynnah, ki ia leit lang sha katei ka jaka, namar ba ki ithuh, iwei ia iwei pat.
La pyrshang ban wad ia kine kiba jah hynrei ym shem la lap satia, kumta la phah ka notis ban wad ia kine ki khynnah ha baroh kawei ka ri.
Hynrei ka Helping desk na bynta ki briew ki ba jah jong ka East Khasi hills District ha ka jinglamkhmat jong u Havildar S Pandey bad u sub inspector Topoon Marak lyngba ka jingtrei shitom ki la lap ia kine ki khynnahrit ha Tumpreng West Karbi Anglong ha kawei na ka ïingsah jong kiba ha ïing, la iathuh u SP.
Na ka liang jong ki pulit kin pynlong ruh ia ka jingtohkit ia ka daw bad kaba pynlong ia ki, balei ki la phetwir na la ïing.
Nongpoh: Ha ka jingjia aksiden kaba la jia hynnin ka miet ha ka surok Killing, uwei u rangbah uba la tip kyrteng kum u Bah Killing Mukhim, 46 snem ka rta, u la khlad noh hashen, hadien ba ka Scooty kaba u niah, ka la iatynrah bad kawei ka Trok Dumper, kaba wan na liang pyrshah.
Katei ka jingjia, ka la jia ha ka por 7 baje eiei mynmiet bad kaba la jia hajan kawei ka Petrol Pump pyrshah bad ka USTM, ha kaba la ong ba katei ka Dumper kaba kit Maw, ka dei kaba thmu ban leit sha Guwahati bad kaba iatynrah bad katei ka Scooty kaba thmu ban leit sha Killing bad ba katei ka Dumper ka la hap syndon sha Nala.
Ki paidbah kiba la lum shibun ha katei ka jaka, ki la bitar eh halor katei ka jingjia aksiden bad kaba la wanrah ia ka jingkhlad noh utei u Rangbah, ha kaba ka jingbitar jong kitei ki paidbah, ki la thmu syndon ban thang ia katei ka Trok Dumper, hynrei donbok da ka jingdon ki Pulit bad ki CRPF, ka lah ban tehlakam noh ia katei ka jingbitar ki paidbah bad ba ki la beh noh na katei ka jaka.
La ong ruh ba ki la don ki katto katne ki briew, kiba la pyrshang ban kawang maw ia ki Pulit bad CRPF, hynrei da ka jingdon ki katto katne ki riew rangbah bad ki nongialam shnong, kiba la lah ban pynsngewthuh, tad haduh ba la lah ban pynpra noh ia kitei ki paidbah.
Ia katei ka Trok kaba la kylla la tan noh da ki Pulit bad ha kajuh ruh ka por, ki Pulit kin pynlong ia ka jingtohkit katkum ki kyndon Ain.
“Lydia ade dei kito ki nongshun jong ngi.
Mynta imat ki la shun sa ia ka iing jong phi ruh.
" La pasiaw u Hep“Kumta seh ani balei mo.
?" La phai ktien ka Lydia.
“Imat i Pa jong phi, kumno re kumno ki iadom tyngeh mynne bad u Bah Let" la pasiaw biang u HepKatba u Maheh bad ka Men Kmie ki dang ia shong ha dpei, ki la shu sngap la ka sngap man man.
Da ka jingdom u Maheh, u la pyrta da ka ktien ba jam“Lada phi pynjot ka iing te phin sa kynduh jingeh.
Nga la dep tip lut balei phin dang ia wan wad aiu pat na nga.
Khie leit noh da ka basuk sha la iing, ong ia uba phah ia phi, wan myn sngi myn shai ym mynmiet myniong kumne".
u sngap artat kin leh kumnoWan mih sa u Hep bad ka Lydia," Balei mo phi wan kumne por miet por iong, khie ia leit noh sa wan lashai i Pa i la ong phim iohsngew" la ong sa ka LydiaHadien kham shiphang kita ki briew ki jah jar bad u Hep u leit peit siar ia ki na jingkhang it.
U peit um iohi shuh bad ha kata ka por, ka la don artat 11 baje.
“Imat ki la ia phet krad.
Nga la ong te lada pynjot ia ka iing te nga ruh ngam ih.
" la ong u Maheh.
“Phi la ia dom bha ne Pa bad u Bah Let.
?" La kylli u Hep“Nga te ngam dom u kein imat u la dom bha.
Kumto u sa phah briew.
Nga la sngewthuh naduh na kyndar iing.
Ki dang biej ki ia wan kumto.
Mynta pat nga la sian kein.
Pyrsa phi ruh husiar ka leit ka wan, namar u Bah Let bad ka iing haduh mynta ki shun bha ia phi na ka daw kato ka jaka…" La ong u Kpa Lydia“Hooid to Pa, nga la sngewthuh lypa hi, namar nga iohi ki dei kito ki nongshun jong ngi kiba wan myntan.
Tangba ki leh kumto lashai ngan leit iathuh ha i Pa ba kin sngewthuh ka bor jong ngi ruh.
" La ong sa u Hep.
Ha kata ka miet hadien ba la leit ki nongwan pyndik thiah, baroh ki sa ia leit thiah noh.
U Hep uba la sngew dom sia ia ka iing u Bah Let u la kut jingmut ban leit iathuh ha la u Kpa ha ka sngi babud.
“Lydia lashai ngan leit iathuh sha i Pa ia kane kaba jia.
Kine pleng ki dang kwah leh kumne nga nang mut ki la thngad katto.
Sa shisien imat kin dei ban leit sah phatok biang" la pynsngew u Hep“Hooid, Hep ka dei ngin ia leit lang namar ban kumto te kan shngain ia phi ban iaid marwei.
Kine ki briew ki dang kwah ban iaknieh jaka bad phi imat" la mynjur ka LydiaKumta ki ia thiah noh baroh ar ngut.
Ha ka sngi babud kumba la puson baroh shimiet u Hep u mih na iing bran ban leit iathuh sha la u Kpa ia kaei ka ba jia, ha kata ka miet.
Ka Lydia ruh nadien u Hep ka la bud bad ki ia leit lang.
“Ngi lah leit ho…" Ong ka  Lydia.
“Shano khun?" Kylli ka Kmie“Sha iing i Hep " iathuh ka Lydia“To da wan kloi mo, namar ngim shngain…" La ong pat ka Kmie“To Mei…" La phai ktien ka LydiaKumta bran baroh ar ngut ki la pynbeit la ki kjat sha iing u Hep.
Haba la poi ha iing, u Hep um lah ap slem khlem da iathuh noh ia kaei kaba jia.
Kumta ha la u Kpa bad ka Kmie u la iathuh ia baroh kaba la jia ha kata ka miet.
Hadien ba la iohsngew baroh u Kpa u Hep u la shu kyrngah khlieh.
“Kumno kumta ki nud ban dang pynwit biang.
Tip mynta kato ka jaka ki la leh kumno.
Nga khlem leit peit shuh.
" La ong u Bah Shanbor“Lah dei Pa ban leit peit noh ioh lehse ki la kam trai biang.
" La phai ktien u Hep“Hooid lashai noh hi Kpa ngi la dei ban leit peit.
Ialam lang ia Kine ki khun ba kin iohi bad ithuh, ni sngew lamwir bad kito ki men khwan men lalot " la pynpaw sa i Kong Lumspah Kmie u Hep.
“Hooid Pa, nga sngew iahap ba ong i Mei, pynbeit noh phi lashai khot lang ia kito ki rangbah ba phi iajan bha…" La pynpaw sa u Hep.
“To khun ih ngan leh kumta.
" La pynkut ktien u KpaHadien ba la dep ia pynbeit kita kiei kiei u Hep u phah shet sha ha ka Lydia bad hadien ba ki la dep dihsha ja ki sa ia leit phai noh sha iing ka Lydia.
“Mei, Pa ngi ruh ngin leit noh namar ba i Mei mynne i lah ong lypa ban wan kham kloi namar kim sngew shngain.
" La ong ka LydiaKumta baroh ar ngut ki mih noh nangta ban leit phai pat sha la iing.
Shillong: Hynnin ka sngi, ka jinghap slap ha Shillong, ka long 30.
5mm, katba kum ka kyrwoh khubor jong ka tnat India Meteorological Department (IMD).
Ka  jinghap slap, ka jur tasam ha Sohra, ha kaba ha katei ka juh ka por, ka poi sha ka 106.
4 mm, katba ha Umiam, ka long 65.
6 mm.
Mynta ka sngi, ka Shillong, ka ioh slap, haduh 52.
5 mm, haba khein naduh ka por 8.
30 mynstep, haduh ka por 2.
30 nohsngi.
Ha katei kajuh ka por, ka Sohra, pat ka ioh tang 0.
5mm bad ka Umiam, ka ioh 28.
4mm.
Ka tnat peit mariang, ka maham, ba ha ki 24 kynta ban wan, kan don ka jingkhie eriong bad tied pyrthat, ha kaba kan don ruh ka jinghap slap, kaba jur bad kaba jur bha, ha ki bynta jong ka jylla.
Meghalaya rainfall during last 24 hrs1.
Pynursla 119 mm2.
Mawsynram 111 mm3.
Sohra 106 mmMeghalaya rainfall during last 24 hrs1.
Pynyrsla 119 mm2.
Mawsynram 111 mm3.
Sohra 106 mm.
Kin don shibun kiba sngew bitar shla, haba ki shah dait pyrjong; hynrei U Bill Gates, u da thaw khnang ia ka karkhana pynmih skain pyrjong ha Colombia bad ka dei ka jaka pynmih skain pyrjong, kaba heh tam ha ka pyrthei.
Ki don 30 million tylli kitei ki skain pyrjong, kiba la thaw kyrpang bad ia kitei la pyllait sha ki 11 tylli ki Ri, ha ka pyrthei.
Ym lah ban tip satia ia ka daw, ba balei U Bill Gates, u da thaw khnang ia kitei ki skain pyrjong bad ia kaei ka ban don jingktah ia ka mariang.
Da u bah Sphondar ThongniThiepdiengngan Kenïong Ka kyiad k long ka ktien kyllum hynrei ka don ïa ka jingmut ba ïar.
Ka kyiad ka don bunjait.
La shna ïa ka kyiad na u khaw,u krai,u kew,u kynja soh bad jhur.
Kumbalong ka kyiad phareng ka kyiad Khasi ruh ka don bunjait bad la shna ha kata ka rukom ban pynïapher kawei na kawei pat.
Ka kyiad ba kynrei ba u Khasi u pyndonkam ka long ka, ka ‘Ïadum,ka ïad-hiar,ka ïad phudka,ka ïad rot ne ïad thnam.
Ha kine ki sngi ki briew ki ïa kren tang ïa ka kyiad kaba khot ne bajem.
Ka kyiad kaba khor la shet la shet na bynta ka jingdonkam ba kyrpang.
Ïa ka kyiad kaba jem ruh lah ban pynkhor da kaba ber da u dumasla,u tutia bad kiwei pat ki jingber.
Ka kyiad ka kylla sniew namar ba ki nongshet bad ki nongdih ruh ki pyndonkam bakla ïa ka.
nalor kata ki nongdih ki dih apot haduh ban da lko ki thied ki jaw bad kieng ka jabieng.
Baroh ki nongdih kiba la kyrni bha ki kylla jot bad long mraw ha ka kyiad.
Khambun ki nongdih ki long kum ki sna īap.
Khamniar ban don kiba ong ba ka kyiad ka long kaba bha.
Ka kyiad ka long ka nongpynjot kaba khraw ïa ka jingim briew bad ki nongshet ne nongdie ki pyndonkam bakla tang na bynta ka jingmyntoi shimet jong ki.
Ka Bible ka ong,"Ka waiñ jong ki ka long ka bih ki ïakjakor,bad ka bih kaba sniew ki seiñ puh.
Ka kot Niam ki Hindu ka ong," Ka kyiad ka long ka pop ka ban ïap ka long ka Mahapataka, Ka Koran ka kot Niam ki Muslim ka ong ka kyiad ka long ka atiar u ksuid.
U Mahatma Gandhi u ong,"Ka kyiad ka pynsniew ïa u briew ha ka Liang ka met ka phat,ka jingmut jingpyrkhat,ka jinglong jingim ryntih bad ka jingīoh jingkot.
U Abraham Lincoln u ong,"Ka kyiad ka long ka jingpang bampong (cancer) ha ka imlang sahlang u khunbynriew kaba bampong ïa ka longbriew manbriew bad kaba phnieng ïa ki tyngam ban bam duh khoit ïa ka ruh.
Ka medical science ka ong," ka kyiad ka pynmynsaw ïa ka jingkoit jingkhiah,ka pynjulor ne pynsniew ïa u dohnud, ïa u khyllai, bad ka pyntlot ïa u klongsam bad ïa ki tiar ban pynhiar mynsiem.
Ka kyiad ka long ka nongpynïamai briew ka nongpynjot ïa ka longïing longsem khamtam ïa ka long rynïeng.
Paralok baieit sngewbha kiar raimaw raidieng na ka kyiad namar lada phi la mad phim lah shuh ban ih ïa ka.
Namar ba ka kyiad ka dei ka nong pynjot kaba khraw ïa ngi ki briew shimet bad ïa ka ïing ka sem bad ïa ka imlang sahlang ruh.
Imphal:Katkum ki tyllong khubor, kawei ka shnong jong ki jaitbynriew Kuki kaba don ha Kangpoki distrik jong ka jylla Manipur ka la shah thombor ha ki briew ki bym lah satia ban ithuh.
Kane ka jingjia ka la jia ha ka step phyrngap jong ka sngi Thohdieng ka 9 tarik Jylliew katba ki briew ki dang ioh thiah lyngngai.
Ki tyllong khubor ki la iathuh ba ki briew ki bym lah satia ban ïathuh bad kiba la kieng atiar bha ha ryngkat ki suloi automatic riffle, ki la synreit kuli ia ki paidbah nongshong shnong Kuki kiba khlem don satia kino kino ki tiar jingiada.
Kumba saw ngut ki briew ki la iap katba bun ngut kiwei pat ki la mynsaw bad bun ngut na ki nong shong shnong ki la jah rngai.
Kane ka jingjia kan kham long kaba ma lada ki kynhun bor pahara ki poi slem sha katei ka jaka.
Ki tyllong khubor ki la iathuh ba ki shipai jong ka indian army ki don ha ka jaka ba jan bha ha ka por ba ka la don ka jing siat.
Hadien ba la ioh sngew ia ka jingsawa jong ki ktang suloi ki shipai ki la beh sha katei ka jaka, ha kaba ka la don ruh ka jing iather kuli kaba jur bha.
Hadien ba ka la don ka jing kthong bad ka jing pynher kuli ba jur na ka kynhun shipai, kine ki briew ki bym lah ban tip ki la phet krad noh na katei ka jaka.
Hadien kane ka jingjia ki kynhun pahara, ki la pynlong ia ka jing pahara kaba jur bha ia kane ka shnong ha ryngkat ka jing syrtap jong ki shipai.
Kane ka jingwan hiar thma jong ki briew bym lah ban ithuh ka la wan jia biang hadien ar sngi ba ka la don ka shong suk shong sain hapoh ka jylla.
Ha ka sngi palei ka 8 tarik Jylliew, u Security advisor jong ka Manipur u Kuldeep Singh, u la pynpaw ba ka jylla Manipur ka la sdang ban wan phai biang ka jing shong shngaiñ.
Shillong:Ka tnat Directorate of Revenue Inteligence (DRI), ka la ioh kurup kumba 3.
99 Kilogram u Drok heroin u ba la wanrah lyngba ka khappud jong ka Indo- Myanmar la ioh ban kurup ha surokbah NH-44 ha Mawryngkneng, kaba don ha khap jong ka Nongbah Shillong ha ka sngi palei ka 8tarik Jylliew 2023.
Ha kane ka jingioh ban kurup ia u tei u drok la kem noh ruh ia uwei u briew bad la pynngat ruh ia u ha ki kyndon jong ka NDPS Act ,1985.
Ki ophisar jong ka DRI ki la bat noh ia kawei ka kali SUV kaba la suba jur ba ka lah ban dei kaba pyndonkam da ki nongkhaïi drok.
Haba la talasi ia katei ka kali la lap ba 307 tylli ki synduk sabon kiba khia 3.
99 kilo kaba don u kynja powder ba rong pink ba la bsut ha ki polythene.
Kine ki synduk sabon la thep ha ki jaka ba la sep ban shna kyrpang bha, hapoh ka jaka shong jong katei ka kali SUV.
Haba tohkit bniah la ioh jingtip ba u ne u Drok u wan poi na jylla Manipur lyngba ka Mizoram.
Ka dor jong u ne u Heroin ha ki iew jong ka pyrthei ka la poi kumba 27.
94 klur tyngka.
Ka jingwad bniah bad ka jingtohkit ka dang iaid shakhmat haba iadei bad kane ka jingjia.
Tang ha kine ki shisnem kata ha u Snem 2022-23 ka DRI ka la ioh ban kurup ia u Drok ba 6.
25 kilogram ka jing khia bad u ba shong dor kumba 43 klur tyngka ha ki iew.
Naduh u bnai iaiong jong u Snem 2022, ka DRI ka la kurup kumba 1358 kilogram u Drok heroin u ba lah ban shongdor kumba 6670 klur tyngka ha ki iew jong ka pyrthei, kynthup ruh ia u ba khia 23.
7 kilogram u ba shongdor 166 klur tyngka tang ha ki bynta jong ka thaiñ shatei lammihngi.
Shillong:Ki nongdie bad nongkhaïi dohkha hapoh ka lama ka Khasi Jaintia Fish Wholesaler and Retailer Association (KJFWRA), ka la pynpaw ia ka jingshaiong hadien ba la shah khang ban wanrah dohkha nabar jylla bad ki la dawa na ka Commissioner of Food Safety Kong Rosette M.
Kurbah ba kan pynshai mynno bad hangno ba ka Tnad ka phah leh Test ia ki dohkha bad kiba wanrah na kaei ka jaka.
Mynhynnin, ha ka por mynstep, kine ki nongdie dohkha, ki la ialum kyrkieh ha Iewduh, hadien ba ki la shah khang syndet ia ka jingdie bad shalan dohkha na shabar jylla.
Ha ka hukum, ka Commissioner ka Food Safety ka la ong ba na ki 40 tylli ki dohkha bala leh test, haduh 30 tylli ki dei kiba la test positive ba injek ia ka dawai formalin.
“Ngin leh shuh kumno, baroh ki dohkha ba la wanrah, ngi hap shu theh noh", la ong ki nongdie dohkha.
Tang ha Iewduh ki don kumba 200 tylli ki dukan die dohkha bad da ki spah kilo la die man ka sngi khlem da khein ia kiba shalan shabar ka nongbah bad kiwei ki jaka.
Ka ong ba kane ka long kat kum ka analysis report jong ka Assistant Food Analyst ka Sorkar Jylla kat kum ka Report No.
SFTL/FW/2023-24/283-312 ba 6 tarik Jylliew, ba ong baka jing injek Formalin ka dei kaba long bih kaba khlain bor bad ba ktah jur ia ka koit ka khiah.
Ka Commissioner ka la ong ba ka jingkhaii, jingbuh bad jingdie ia ki dohkha bala injek da ka formalin lane kino kino ki dawai ba iada ia ka jingpyut, ka dei ka bym shngain satia ia ka koit ka khiah kat kum ka kyndon 3(1)(zz)(v) jong ka Food Safety and Standard Act, 2006.
Halor kane, ka la khang ban shalan bad die ia ka dokha ba wanrah nabar ka Jylla haduh 15 sngi ha Jylla haba buh kyndon ruh ba kiba ialeh pyrshah kin ngat ha ka jingpynsajia ba 7 snem ha phatok bad ka kuna ba T.
10 lak.
Ka KJFWRA ka dawa ia ka Commission of Food Safety ba kan pynshai naei ba ki ioh ban test ia kita ki dohkha kiba lap formalin.
Kane ka seng ka la kdew ba ki dohkha kiba wan sha Jylla ki dei kiba wan na kylleng ki kompani na Andhra Pradesh bad ia kine ki dohkha la ioh syrnot ruh na ka Sorkar Andhra Pradesh ba pynshisha ba kim dei satia kiba la injek formalin.
Namar kane, kane ka Seng bad ki nongdie dohkha ki la rai ban leit iakynduh ia ka Commissioner of Food Safety mynta ka sngi ban ioh ia ka jingshai kaba bniah.
lah dei ban ia sngohkti bad ka association kein shwa ban shim sienjam kane rukom leh te ka dei beit ka jingleh donbor haba Kum ka association kim tip kim bna eieiphi pyrkhat tang ia ka pla la jong…ma ngi ki Paidbah pat,,lada ngi bam da ka bih ruh long seh??? ngi kyrshan ia ka jingkhang dohkha ka sorkar…ka dei ruh ban phah test man ka por kumne.
New Delhi:Ka kynhun jong ki MLA Naga na jylla Manipur ka la kynduh ia u myntri ki tnad kam pohïing ka ri, u Amit Shah ha ka sngi palei ha Nongbah New Delhi, haba iadei bad ka jingeh jong ka jylla Manipur.
La synranlang ia kine ki MLA da u M.
P jong ka Lok sabha na jylla Manipur,u Dr Lorho Pfoze jong ka Naga Peopl Front (NPF).
Kine ki MLA Naga ki kynthup sang ngut na ka seng National People front (NPF), ha ryngkat lang u myntri ka kit ka bah jong ka jylla manipur ha ka sorkar jong u Biren Singh, u Ram Muivah, Khashim Vashum,Awang Bow Newmai,Leishiyo Keishing bad Losii Dikho.
Katba ar ngut pat ki dei ki MLA jong ka BJP, kata u Dinganglung Ganmei bad u SS Olish, katba sa ar ngut pat ki dei na ka parti National People Party (NPP) jong u Conrad Kongkal Sangma, kata u N.
kayisii bad u Janhemlung Panmei lem bad u MLA shimet, u J kumo sha.
Haba iakren bad ki lad pathai khubor ha Nongbah Imphal, uwei na ki MLA, u la ïathuh ba ki la ioh ban kynduh ia u myntri ki tnad kam pohïing jong ka ri u Amit Shah, ha kaba ka jing ia kynduh jong ki ka long kaba seisoh, ha kaba ki la shah khot ha u Shah bad na ka liang jong ki MLA Naga ki la leit ban ia kynduh ia u Amit Shah.
Ki la ïathuh ruh ba ki sngew nguh shi kat dei ia u Amit Shah u ba la leh shitom ban wanrah ia ka suk ka saiñ bad kumjuh ruh ban pynlong ia ka jylla Manipur kum ba long ha ki por mynshwa.
Ki nongthawaiñ Naga ki pyrshang katba lah ban pynbeit noh ia ka jingeh jong kine ki ar kynhun ki jaitbynriew bad ban pynduh noh ia ka jingiapher ka jong ki.
Ki la pynpaw ruh sha u Shah, ba ha shwa ban shim kano kano ka rai khamtam haba iadei bad ka jing pynbeit ia ka synshar khadar ba la ka jong kaba nyngkong duh ka long ba kin iatai iathir sani bha bad kine ki MLA Naga.
“Ngi la kren shai ba ki jaka ba shong ba sah da ki jaitbynriew Naga kim dei satia ban shah ktah, namar ki don bun tylli ki mat ki jura ha ki bun phew snem kiba mynshwa" ki la ong bad ki la pynpaw ba kim don satia kano kano ka jingdawa, hynrei ka jaka ba sah da ki Naga kam dei satia ban shah ktah namar kan buh pynban ia ki jingeh.
U Amit Shah u la kular ban khot ia ki ban iatai iathir ha shwa ban shim ia kano kano ka rai.
Ka mat pynthymmai ia ka Reservation Policy(RP) ka la pynkhih ia ki paidbah jong kane ka rilum khasi ha kine ki sngi kiba la dep bad na kane ka jingjia ngi lah ban iohi ia ki jingmih kiba kham kongsan,kiba long ka jingmyntoi ia ki khun khasi-khara jong kane ka jaitbynriew jong ngi.
Kaba nyngkong ka long,ka jingsngewthuh ka jaitbynriew KHASI shaphang la ki jong ki hok kiba dei ban ioh bad ki la ia shimkhia da kaba ieh ia la ki kam ki jam ban iawan najan najngai ban ai ka jingkyrshan ia kane ka mat pynthymmmai ia ka ain thungkam thungjam (Job Reservation Policy 1972).
Ka jingsngewthuh jong ki paidbah halor kane ka mat kaba donkam, ka la pynlong ia ki lak ngut ki khun u hynniewtrep ban kyndit bynriew ia ka jingdonkam ban iatylli kawei khnang ban ioh ia la ki jingdawa bad ia la ki hok.
Kumba ka la long ngi iohi ia ka dak jong ka jingiatylli kum kawei ka jaidbynriew lyngba kane ka jingiakhih.
Lada ki paidbah ki sngewthuh shisha ia ka jingdonkam ban teh song ia la ka jaitbynriew khasi ban ialong kawei, DEI KANE KA POR KABA BIANG EH.
*Baroh ngi kwah ban iohi ia ka lawei jong ka jaitbynriew KHASI kaba im bad kaba kiew shaphrang ha ki liang baroh.
Kaba ar pat kaba la jia ka long kaba phylla bad kaba pynlyngngoh ban iohi ia kiba bun ki briew kiba wan tuid sha kane ka lympung na ki niam bapher bapher ym donkam ban da jer kyrteng ia ki jaitniam baroh, hynrei ki la iapoi lut ha ka kyrteng jong ka jaitbynriew KHASI bad kim sngewlehrain ban pyrta sha u Blei sha u Trai Nongbuh nongthaw,ki pynlong ia ki jingrwai kyrpang,ki jingrwai ieit ri,ki jingrwai niam,bad bun bah ki phai khmat sha u Blei Trai Kynrad ban dwai ban ainguh bad ban khot kyrpad ia ka jingiarap ka jong u ha kaba rieh bad ha kaba paw.
Hato kane ka dei tang kaba shu pynkhih ia ka jingsngew(emotion),ngim lah ban len ba don bun kiba kum kita,hynrei don kiwei pat ia kiba u Trai Nongbuh Nongthaw u la ktah ia ki mynsiem jong ki bad khamtam ka jingiatiplem ka la ktah ia ki jingmut jingpyrkhat jong ki.
*Hato kane ka lah ban dei ka dak jong ka jingbha kaba lah ban wan ha kane ka ri kaba ieit jong ngi, ban iohi pat sa shisien ia ka longbriew manbriew kaba bha bad kaba hok?.
Kaba lai ka long kaba kham kongsan,lada ngi hap ban pynshongdor ia ka jinglong jong u Nongialam, ngi iohi ia ka jinglong kaba skhem bad ka jinglong rangbah jong u Bah Ardent, ym tang katta ka jinglong kaba shlur kaba don ha u bad ka jingsngewthuh ba u ieng halor ka nongrim kaba shisha.
Lada ngi pyrshang ban ia nujor bad ki jingiakhih kiba la dep ha ki snem kiba mynshuwa, ym don kum kane, ha kaba ki paidbah baroh ki ngeit ia ka jingbthah ka jong une u Nongialam ban long kiba jai jai.
Naduh basdang haduh ban da kut ka jingiakhih, ym shym la don kano kano kaba pynkulmar ia ka shongsuk shnongsngain ha ka Jylla.
La kumno kumno ruh ngi iohi ba une u Nongialam u la aiti nyngkong ia lade ha u Blei bad u lah ban ieng skhem bad kut jingmut ban shah thngan khlem buh por naduh ka 23tarik u Jymmang haduh ka 1tarik u Jylliew 2023.
Ka long kaba phylla ban shah jingit ban shah thngan haduh 10sngi, khlem bam hynrei tang da ka um bad ba la pynshisha da ki doctor kiba la ai ia ka report.
U la shah thngan khlem khih u la ieng triang ryngkat lem bad ki paidbah jong ka ri ban ia khun ia kane ka mat.
*Ka jaitbynriew ka donkam ia ki Nongialam bad ia ki riewshynrang kiba shlur kum kine.
Bad kaba saw pat da long kumno kumno ruh baroh ki MLA Khasi ki la ia kyrshan lang ban pynthymmai noh ia ka Reservation Policy 1972, wat lada don kiwei pat ki bym sngewiahap ban kyrshan ia kane ka mat, ki ialeh ban buhrieh ia lade namar ki dang sngewkwah ban iaid da ka lynti kaba rim namar kane ka lynti kaba thymmai ka eh than ia ki,hynrei ha kaba kut ki la iarah kti lut ban ia mynjur ban don noh da ka Expert Committee.
Kane ka dei ka result kaba bha.
*Ka jaitbynriew ka khmih lynti ba ki party riewlum bad ki MLA khasi baroh kin ia tehsong kawei.
Bad kaba khatduh ka long, ka jubab kaba bha jong ka Sorkar kaba la pynkmen shikatdei eh ia ki paidbah kiba ap ia ka khubor kumba ki la angnud,bad kata ka long ba ka sorkar ka la mynjur ban ia kren halor ka jingdawa ka VPP bad pynthymmai ia ka RP,da kaba ka la shim ia ka rai ban thung da ka Expert Committee,bad haba ka sorkar ka la thung ia kane ka Committee kumba ngi iohi lyngba ki lad pathai khubor,baroh kiba la ia kyrshan ki la ia shad kmen ia kane ka jingjop kaba donburom bad ka 1tarik u Jylliew 2023 ka la long ka sngi basah jingkynmaw ia ka ri bad ka jaitbynriew khasi,namar ba ka sorkar ka la pynpoi ha u Bah Ardent Miller Basaiawmoit ia ka Notification kaba la pynmih da u Lat ka jylla ba la thung ia ka Expert Committee na ka bynta ban review ia ka Reservation Policy 1972.
*Ki paid nongshongshnong ka ri khasi ki dang ap ba ka sorkar kan bishar hok bad leh hok halor kane ka mat jingpynthymmai ia ka RP.
85% open category for Meghalaya tribe onlyKine kiei kiei ki dei ki sakhi ba U Blei u dang ieid ia ka Meghalaya bad kyrpang ia ka jait bynriew Khasi Jaintia jong ngi.
Shillong:Ha ka 3 tarik Jylliew ha ka por kumba 6.
20 mynmiet la ioh ia kawei ka phone call na u Secretary shnong jong ka shnong Risa colony, haba iadei bad ka jing shah leh sniew jong kawei ka khynnah kynthei ha poh khlaw.
Ka kynhun pulit jong ka Laitumkhrah police station ka la leit kyrkieh sha katei ka jaka ba jia katei ka jing jia ha kaba ka khynah ba dang rit karta bad uwei u khynnah ba dang 18 Snem ka karta, na bynta ban iaid kai janmiet bad ki la shah buddien ha ki lai ngut ki shynrang.
Kine ki riew shim kabu, ki la byrngem ia kitei ki khynnah ba iaid kai, ha kaba ki la dawa ruh ba ki dei ban siew ia ka kuna.
Ar ngut na kitei ki shynrang ki sdang ban ktah kti ia u khynnah shynrang, katba uwei pat ia katei ka khynnah kynthei.
U tei u khynnah shynrang, u la kyrpad ia kitei ki briew ba kin pyllait noh ia ka khynnah kynthei, ha kaba un ai ruh ia kaei kaba ki la dawa, hynrei la leh donbor ia ki bad ruh ia baroh ki jingdon jingem ki jong ki baroh.
Katba kitei ki ar ngut ki briew ki dang jrong kti u ne u khynnah shynrang u la ioh ban mareh sha ki bynta jong ka shnong Risa Colony na bynta ban pan ia ka jingiarap.
Kine ki lai ngut ki briew ki la jrong kti ia kane ka khynnah kynthei.
Haba ia dei bad kane ka mukotduma la register ha Laitumkhrah police station Katkum ka kyndon 52(6)2023U/S323IPCR/W section 7/8/9/10/11/12 jong ka POCSCO Act.
Ha ka 7tarik jylliew, la ithuh bad kem noh ia kine ki briew na Khlieh shnong Malki bad sa ia u wei pat ruh la lah ban ithuh bad ki pulit, ki la ioh kem ia utei ruh, hynnin ka miet na Malki hi.
Shillong: Hynnin ka sngi, u slap, ula ther jur, ha ki bynta jong ka Ribhoi District.
Kat kum ka jingkhein jong ka tnat peit mariang ka sorkar India, ka India Meteorological Department (IMD), ka jinghap slap, ka poi sha ka  63.
2mm hynnin ka sngi ha Umiam.
Hynnin ka sngi, ka Sohra pat ka tyrkhong hi raw, ha kaba ka jinghap slap, ka long tang 0.
2 mm bad ha Shillong, ha katei kajuh ka por, ka jinghap slap, ka long 71.
0mm.
Mynta ka sngi, ka jinghap slap, ha Shillong, ka long 10.
0mm, ha Sohra 0.
8mm bad ha Umiam, ka long 10.
2mm.
Ka tnat peit mariang, ka pyntip ruh, ba lashai ka sngi, kan don ka jingkhie eriong bad tied pyrthat, ha kaba ka jingstet jong ka lyer, kan long hapdeng ka 30 haduh 40 Kilometre ha ka shi kynta bad nangta, kan don ruh ka jinghap slap, kaba jur, ha ki bynta jong ka jylla.
Shillong:Ki Pulit jong ka jylla Manipur, ha ka sngi palei ki la ong ba ki ar ngut ki briew kiba wan da ki thuk thuk ki la kawang bom ia ka ïingsah jong u nongmihkhmat ia ka Noriyapakhanglapa Assembly Constituency Soraisamkebi ha Ningthengcha karong, kaba hap ha Singjamei police station ha Imphal West distrik jong ka jylla Manipur.
Ha kane ka jingjia kim shem la don satia kiba mynsaw lait noh tang ka jingpei thliew jong ki katto katne ki jaka.
Ka jing bthei kam shym la pynjulor satia, la ïathuh ki khubor pulit.
Kane ka jingjia,ka la jia tang hadien khyndiat kynta, ba u Security advisor jong ka jylla Manipur, u la iathuh ba ka shong suk shong shngaiñ ha ka jylla ka la wan phai biang bad ka long ka man hi la lah ban tehlakam ha kaba ha kine ki 48 kynta, kam don shuh kano kano ka jingiakulmar ha kane ka jylla jong ka thaiñ shatei lammihngi.
Na ka liang jong ka tnat Ministry of Home Affairs (MHA) ka sorkar pdeng ki la pyllait kyrkieh ia ka jingiarap pisa ba 101.
75 klur tyngka sha ki paidbah nong shong shnong jong ka jylla Manipur, kiba la mad ia ka jing iaumsnam.
U Kuldeep Singh, u la ïathuh ruh ba 896 tylli ki tiar siat bad 11,763 tylli ki kuli lem bad 200 tylli ki bom kiba bun jait, la ioh ban kurup biang noh haduh mynta mynne.
Shillong:Ha ki ar tylli ki semifinal jong ka Meghalaya State League 2023, ka Tura bad ka Jowai kin dei shuwa ki jaka ialehkai ki ban pdiang ia ki jinglehkai ha ka first leg jong kane tournament ka ban sdang naduh lashai ka sngi ha ka jingiatyngkhuh hapdeng ki saw tylli ki kynhun kiba sah na ki 25 tylli ki kynhun ha kaba sdang ia kane ka tournament ha une u snem.
Kane ka semi final kaba yn pynialeh ha la shnong bad shabar na ka shnong, kan don ruh ka second leg kaba yn sdang naduh ka 13 tarik Jylliew bad kaba bud pat sa ka final kaba yn pynialeh ha SSA Stadium First Ground Polo Shillong ha ka 17 tarik Jylliew.
Ka jingiadraw na ka bynta ka semi final lah ioh ban pynlong myn ha ka 5 tarik Jylliew, ha kaba ka Khliehmawlieh kaba dei ka kynhun kaba ha khlieh na ka Group D kan iakynduh bad ka Mawlai na ka Group A.
katba ka Rangdajied United na Group B kan iakynduh bad ka Shillong Lajong na ka Group C.
Ka kynhun na ka Group B kan ioh ban ialehkai ha Kiang Nangbah Stadium, Jowai kaba dei ruh ka jingialeh semi final kaba nyngkong hapdeng ka Rangdajied pyrshah ia ka Lajong ka ban sdang naduh ka por 1:30 nohphai sngi.
Ka semi final kaba ar pat kan long hapdeng ka Khliehmawlieh bad ka Mawlai ka ban pynialeh ha Tura naduh ka por 3:30 janmiet.
Baroh kitei ki ar tylli ki jingialehkai yn pyni live ha ka YouTube Channel jong ka Meghala ya State League ka (youtube.
com/@meghalayastateleague).
Ha katei ka semi final kaba ar ka jingialehkai yn pynialeh noh ha ka PA Sangma Stadium ha kaba ka kongsan kan dei ka MP jong ka Tura ka Smti Agatha K Sangma.
Shillong: Ka NE Zone BCCI ka la pynbna ia ki 15 ngut ki nongialehkai ki ban iashim bynta ha ka Duleep Trophy kaba dei ka tournament kaba heh duh jong ka BCCI kaba yn sdang naduh ka 28 Jylliew haduh ka 28 Jylliew 2023.
Myn ha ka 4 tarik Jylliew, ka NE Zonal selection committee ba lah iakynduh ha Guwahati ha ka jingialam jong u Naba Bhattacharjee, ka lah dep ban pynbna ia ki 15 ngut ki nongialehkai hadien ba la khmih bha ia ki nongialehkai na ki 6 tylli ki jylla.
Ka jingiarai lang ha katei ka jingialang ka la long ban ailad ia ki nongialehkai kiba na ki shnong rit jong kitei ki jylla kiba lah ialehkai bha ha ki samoi ialehkai ba la dep da ka jingkhmih lynti ban kyntiew ia ki ban poi shaduh ka kyrdan jong ka national arena.
Ha katei ka jingjied, ki support staff kiba kynthup ia ki coach lah ioh ban jied lang na ka bynta katei ka lympung.
Ki 15 ngut ki nongialehkai ha ryngkat bad ki support staff kiba lah shahjied ki long kum ne harum: R.
Jona than (Nagaland CA) Captain, Nilesh Lami chaney (Sik kim CA) V.
Captain, Ki shan Lyngdoh (Megha laya CA), Langlonyamba (Manipur CA), A.
R.
Ahla wat (Arunachal Pra desh CA), Joseph Lalthan khu ma (Mizoram CA), Prafulla mani (Manipur CA) – Wicket – Keeper, Dippu Sangma (Megha laya CA), Jotin Pheiroi jam(Manipur CA),Imliwati Lemtur (Nagaland CA), Palzor Tamang(Sikkim CA), Kishan Sinha (Manipur CA), Akash Kumar Chou dhary(Meghalaya CA), Rajkumar Rex Singh (Manipur CA), Nagaho Chishi(Nagaland CA), Coach – Sonam Palden Bhutia(Sikkim), Physio – Th.
Kamlesh(Manipur), Trainer – Vikash S.
Chau han(Meghalaya), Manager – Dister Marba niang (Meghalaya).
BCCI is being requested to nomi nate Performance Analyst & Masseur.
Nalor kitei, ka committee ka la jied shuh sa lai ngut ki nongialehkai kata u Lee Yong Lepcha (Sikkim CA), Na bam Abo (Aruna chal Pra desh CA), Dika Ralte (Mizoram CA).
Shillong:Ha ka jingialehkai semi final banyngkong jong ka IV UUP Invitation Football Tournament, 2023 mynta ka sngi, ka Umphrup SC ka la lah ban pynliem ia ka Nongkynrih SC da 1-0.
Ha ka kylla step ym don ba lah ban pynkhih jar bad ka jingialehkai ka la long para ba iabiang bor.
Dei hadien 20 minit jong ka kylla miet ba ka Umphrup ka la ioh ban pynkhih jar.
Kane ka jingjop jong ka Umphrup SC ka la pynpoi ia ka sha ka Final ka ban long ha ka 17tarik Jylliew 2023 ha kaba u Deputy chief minister bah P.
Tynsong un wan ban sakhi kum u kongsan bad ki heh ki hain ka tnad sports.
Shillong:U bah Toki Blah, uwei na ki khraw jabieng jong ka Ri Khasi, u dei uba la pass ia ka eksamin Indian Administrative Service (IAS), ha u snem 1972, ha kaba ula hap ha ka UP Cadre.
Ha ka jingiathuh jong U bah Blah, u ong “Kam da eh, ban pass ia ka eksamin IAS, hynrei donkam ar tylli kiei kiei kata ka jingminot bad donkam da ka por ban khreh bad hangne ha Shillong, ngi donkam ia ki training centre".
U Bah Blah, u iathuh ba ula trei ha Uttar Pradesh, haduh u snem 1986.
“Nga trei haduh u snem 1986 bad nga risain noh" la ong biang utei u rangbah.
Mynta la shiphew snem tam, ki samla Khasi jongngi, kim don shuh kiba pass IAS bad U bah Toki, ula ong “Ki daw ki bun phi, kawei ka long, ba ka IAS, ka dei ka competi tive eksam bad ha ka shi snem, 15, 16 lak kiba thep aplikeshon bad shilak tam, ki ban ioh ban ialeh bad na ka shilak tam, kin pass, kumba shi hajar, ar hajar ngut bad nangta kin sa jied ha ka personal interview bad kin sa jied kumba 100 ne 200ngut".
U bah Toki, u ong shuh shuh, ba ka jinglong ka pule puthi, ha kane ka jylla, ka hiar palat bad ula ong ba kham mynshwa ki kolej kum ka St Anthony’s, St Edmunds, St Mary’s, Sankardev, Lady Keane bad ka rukom hikai ka biang bha, hynrei u kren diaw, ba hadien ka jingioh ia ka hill state, ka pule puthi, ka la hiar shi katdei ha ka jylla.
Kawei pat ka mat, ka long ba ym don ki jaka hikai pyntbit kiba biang.
“Lah dei ban pynmih bun ki IAS" ong shuh utei u rangbah, haba pynpaw ia ka jingsngew jongu.
Halor ka reservation, lane ka bhah kam bhah jam ha ka jylla, U bah Toki, u ong “Ngi hangne ngi ioh ia ka reservation, na ka jinglong tribal jongngi.
Ha ki state hi, ki ai ia kawei ka jaitbynriew ha kylleng ka India, haduh 50 percent; hynrei ngi hangne, ia ki Garo, kum kawei ka tribe bad U Khasi, Jaintia, kum kawei ka tribe bad ki ioh 40 40 bad ka la iaid mynta 50 snem".
U bah Toki, u ong shuh “Mih ka jingiakhih puk, ban review biang ia ka reservation policy bad ka roster system.
Nga te nga sngewlehrain, ban dawa ia ka reservation, hadien 50 snem, ba la ioh state? Hadien 50 snem, ba la ioh state, dang ia kwah reservation? Ka jingkylli ka mut ba khlem trei eiei? La phlop ka education policy, ym ioh kam ioh jam" ong shuh utei u rangbah.
U bah Toki, u ong shuh shuh “Ngi ki Khasi, ngi long emotional palat" bad u ong shuh shuh, ba lada peit ia ka result jong ka matrik, kin don kumba 60 hajar ngut ki samla kiba pass bad lada peit na ki kam sorkar, kin don kumba 500 tylli ki kam bad kitei ki dei ki kam khalasi, kam peon, kam draibar kim don ki kam kiba kham heh" bad u ong shuh shuh, ba lada ki 500 ngut ki ioh kam, kumta kumno pat ia ki 55hajar.
“Ka focus jongngi kum ka state, kam dei eh ban ai kam sorkar" ong shuh shuh utei u rangbah bad u ong ba ka kam jong ka sorkar, ba dei ban ai ia ki kam.
U Bah Toki, u ong shuh shuh, ba ka sorkar mynta, ka ju pynshlur, da ki subsidy, hynrei, kitei kin nym lah ban iarap, namar ba lada pynmih ia kitei ki mar, ban die sha ki iew jong ka India, hynrei, ym lah satia ban die.
“Ka leh aiu, ka Planning Board?" kylli U bah Toki bad u ong shuh shuh ba ka sorkar jylla, ka dei ban plie ia ki iew ki hat sha Bangladesh.
“Pynmih ia u phlang ruh, lah ban die sha Bangladesh" bad u ong shuh, ban pynmih ia ki soh, pynmih ia u khaw bad die sha Bangladesh.
U Bah Toki Blah, u kren sngewkhia shuh shuh, ba wat haba ia wad kam ruh, ha ki ophis sorkar jylla; donkam ban da siew pisa.
Utei u ophisar IAS ba rangbah jong ka Ri Khasi, u khot ruh ia ki samla ka jylla, ba kin dawa ia la ki nongmihkhmat, ba kin thaw ia ki ain, ki ban pynmyntoi ia ka jylla, da kaba u ong “10 sngi, yn shong dorbar, ia kaei ban iakren"? ong utei u rangbah bad u ong shuh shuh, ba donkam ban dawa ia ki MLA, ba kin shong dorbar 30 sngi, 40 sngi, 50 sngi ha ka shisnem.
