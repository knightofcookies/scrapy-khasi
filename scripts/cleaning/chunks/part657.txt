Ha kane ka khubor la ong ba kawei ka jaka mane Muslim kaba la don kumba 300 snem mynta bad kaba don hapoh a nongbah Basra jong Iraq, ka la shah pynpra noh naka bynta ban pynheh bad pynïar ia ka surok ha katei ka thaiñ, ha kaba ki la mih ki jingpyrshah na ki kynhun bapher namar ka jingpynpra ia katei ka jaka mane ka long ruh kum ka jingpynrem bad jingleh ibeiñ ia katei ka jaka mane kaba long kum ka dak pynsah kynmaw na ki jingtei kiba la rim bah, ka ban long ruh ka jingai mynsiem ia ki paidbah nongshong shnong trai jong katei ka jaka.
La ong ba ka jing pynpra ia katei ka jaka mane kaba la slem bha la kumba 300 snem, kaba don ha ka thaiñ South jong ka nongbah Basra ha Iraq, ka long tang ban pynheh ia ka surok bah kaba dei iaid lyngba ia katei ka jaka ba don katei ka jaka mane.
Hynrei na ka liang jong ki nongialam niam bad kumjuh ruh ki bor pyniaid jong katei ka shnong, ki la pynrem jur halor katei ka jingleh jong ki bor pyniaid ka Iraq, khlem da pyrkhat shuh ia katei ka jingtei kaba ïeng kum ka dak jong ka jaitbynriew ha katei ka jaka.
Ia katei ka jaka mane la tei ha ka 1727, ka jingjrong jongka ka long kumba 11 Metre lane 36 phut bad ia katei ka jaka mane la leit pyntwa da ka kali puh shi-lum ‘bulldozer’ ha ka por shiteng miet jong katei ka Sngi Thohdieng.
Katba, la ong ba ka jingthmu jong u Lat ka Basra, ka long ban tehlakam ia ka jingdheng kali kaba jur ha katei ka nongbah.
Hynrei ha kane ka por, ka la wanrah ia ka jingpyrshah na ki bor pyniaid shnong bad ki nongialam niam kiba dei khmih ia katei ka jaka mane bad kiba la shimti ban peit bad pyniaid ia katei ka jaka mane da ki spah snem mynta.
Uwei na ki nongshong shnong ba la rim bha jong ka Basra, u Majed al Husseini, u la ong ba kitei ki heh bad ki bor pyniaid jong kane ka nongbah, kim pyrkhat shuh ia ka burom jong ki paidbah nongshong shnong bad ki leh lyndet ia ka hok bad ka mon jongki watla ki tip ba katei ka jaka mane ka long kawei na ki jingtei kiba pynsah nam bad kaba ïeng ruh naka bynta ki jaitbynriew kiba don ha katei ka nongbah.
U Myntri ka tnat Culture jong ka Basra, u Ahmed al-Badrani haba iakren bad ki lad pathai khubor u la iathuh ba um shym la ai jingbit eiei halor ka jingpynpra ia katei ka jaka mane Muslim ‘Siraji Mosque’ hynrei dei kiwei pat ki bor pyniaid kiba ai jingbit ban leh ia katei ka kam.
Hynrei na ka liang ka tnat Culture, u la ong ba kan ialeh katba lah ban pynneh bad pynsah khamtam ia ki jingtei kiba la neh slem bad kiba ïeng ruh naka bynta ka jait bynriew.
La ong ruh ba katei ka jingjia ha kane ka por, ka kumjuh kumba la jia ha u snem 2017 ha kaba ki lehnoh Islamic State (IS) ki la pynbthei bad pynpra ia ka jaka mane Al-Nuri jong ka Mosul.
Katba ka dor jong u ata ha ka distrik Karachi jong ka Pakistan ka la nang kiew, ki paidbah jong katei ka nongbah kim banse ban thied ia utei u mar bam ha ka dor kaba rem bha watla ka la ktah shibun ia ka ioh- ka kot jongki ha kane ka por.
Ka Pakistan Bureau of Statistics (PBS) ka la iathuh ba ka dor jong u ata ha Karachi ka la kiew sha ka 3,200 tyngka 20 Kilo, kaba mut 320 tyngka shi kilo bad la ong ba ka dor jong u ata hapoh Karachi ka la palat bun shah ia ka dor ba ju die bad pyniaid ha Islamabad bad ha Punjab.
Ka Karachi ka sakhi ruh ia ka jingkiew dor kaba 200 tyngka naka bynta 20 kilo, kaba la kiew shaduh ka 3,200 tyngka.
Hapoh Hyderabad pat, ia ka 20 kilo u ata la die ha ka dor 3,040 tyngka bad kane ruh ka long hadien ba la pynkiew dor biang da 140 tyngka na ka dor ba ju die baroh shi katta.
Kumjuh ruh ha Islamabad, Rawalpindi, Sialkot bad ha Khuzdar pat, ka dor jong 20 kilo u ata shi byrni, ka la kiew da T.
106, T.
133, T.
200 bad T.
300.
Shuh shuh ruh la ong ba ka dor jong shi byrni u ata ba 20 kilo ha Bahawalpur, Multan, Sukkur bad ha Quetta, ka la kiew da T.
146, T.
93, T.
120 bad T.
100.
Ha ki khyndiat por ba la leit, la ioh jingtip ruh ba ka dor jong ka shini ruh ka la kiew bha kumba 160 tyngka shi kilo ha ki iew jong katto katne ki bynta ka Pakistan.
Ki pulit ka New York ha ka Sng U Blei ki la pyntip ba uwei u briew u la shah dung tari ha ka jan miet Sngi Saitjaiñ ha ka jaka paidbah kaba bun briew bad heh iew bha hapoh Manhattan.
Ka tnat New York Police Department (NYPD) ka iathuh ruh ba utei u rangbah 51 snem, u la shah dung ha ka por kumba 8 baje, ka la jia ruh hapoh Time Square kaba don ha ka bynta jong ka W 40th Street & Seventh Avenue.
Ki pulit ki dang ialeh ruh ban bud dien bad thwet ia u runar uba la suba don kti ha katei ka kam bad la ong ruh ba utei u runar u la dung da ka tari ia utei u rangbah na ki bynta jong ka shadem ha katei ka jingjia.
Ia utei u rangbah la pynkit noh sha Bellevue Hospital naka bynta ki jingsumar ba bniah.
Katkum ka sngewthuh jong ki pulit, la suba ba utei u runar u dei uba shu iaid sakma bad u bym don iing- don sem.
Ha u bnai ba la lah, kumba 13 ngut ki la shah siat iap, ki la shah dung tari bad don ruh kiba iap shah tynrah kali ha ka jinglehkmen ha surok ‘Street Party’ bad kane ka la jia ha Syracuse jong ka New York ha kawei na ki step Sngi U Blei jong utei u bnai.
Ki pulit ka nongbah Sindh, ki la iathuh ba ka jaka mane Hindu kaba don ha ka thaiñ South jong katei ka nongbah, ka la shah thombor da ki ‘namding ha ki kynhun bym don jingithuh ha ka Sngi U Blei.
La ong ba kitei ki kynhun ki la thombor ia katei ka jaka mane kaba rit bad kaba dei jong ki katto katne ki paidbah Hindu kiba shong ha ka thaiñ Kashmore kaba don hapoh ka nongbah Sindh.
Ki pulit ka Kashmore bad Kandhkot ha katei ka sngi ki la leit her mar-mar tang mar ia ioh jingtip hi halor katei ka jingshah thombor jong ka jaka mane ki rit paid Hindu.
La shem ba kitei ki kynhun runar ki la siat da ki ‘namding ‘Rocket Launcher’ sha katei ka jaka mane kaba dang khang bad ka bym don briew ha ka por ba katei ka jingjia ka la jia.
Katei ka jaka mane ka ju plie shi sien shi snem naka bynta ki riew ngeit Hindu kiba ju leit ban mane bad leh niam ha katei ka jaka.
Ki la don kumba 31 ngut ki MLA na Manipur kiba la dep ban buh ka jingkyrpad ïa u Myntri ka tnat ki kam pohïing jong ka sorkar kmie u Amit Shah na ka bynta ban pynstet ha kaba ïadei bad ka jingpyntreikam na ka bynta ka jingker pud ha ki bynta jong ka khappud India-Myanmar ha ka jylla khnang ban khanglad ïa ka jingrung jong ki lehnoh bad kiwei pat ki nongshun kiba nabar.
Ki MLA ki la buh ka jingkyrpad jur ïa u Shah ba un shim ki lad ki lynti ban ïakhun tyngeh pyrshah ïa ki riewkiengatiar bad ban khanglad ïa ka jingrung jingmih jong ki lehnoh kiba lah ban buh jingeh ïa ka jylla Manipur.
Nalor kane, ki la buh ruh ka jingkyrpad na ka bynta ban pynïoh ka shongsuk-shongsaiñ ha ka jylla, la ong ka jingthoh ba la phah da ki heh ba dei khmih khlem da pynpaw ïa ka kyrteng jong ki lehnoh Kuki.
Ka jingtih beaiñ ïa ka khyndew na ka Reserve Forest hapoh ka Kakopathar Range jong ka Doomdooma Forest Division ha Tinsukia distrik kumba la kynnoh da u kontraktor jong ka PWD ka la pynbitar ïa ki nongshong shnong bad ki seng wat lada ïa ka shithi halor kane la dep ban phah sha ka jaka treikam u DFO ka Doomdooma shaphang ka jingtih beaiñ ïa u shyiap najan ki wah Na-Dihing bad Hahkati.
Kumba la ïathuh ka tyllong khubor, la ong ba ki dkhot jong ka seng Mottock Yuba Chatra Parishad bad ki nongshong shnong jong ka Dirak ki la ïohbat bad aiti ïa ar tylli ki trok kiba don ïa u Registration Number -AS 23BC 8688/ 3538 bad ka JCB AS 23CC 5945 sha ka jaka treikam kaba ha Kakopathar Range ha ka por ba kine ki kali ki dang pyrshang ban sdang tih ïa ka khyndew ha Dirak-Hahkati-Kumsang Reserve Forest.
Ki nongshong shnong ki la kynnoh ba ïa ka khyndew la thmu ban pyntreikam na ka bynta ka jingshna jong ka surok PWD ha Dirak bad ki la dawa ba la dei ban don da ka jingtohkit kaba bniah halor kane ka jingjia.
U Symbud Myntri Rangbah ka Jylla, Bah Prestone Tynsong ha ka Sngi Palei u la pyntip ba ka sorkar ka la lum ïa ka jingïalang bad ki CEM jong lai tylli ki Autonomous District Councils (ADC) halor ka jingai jingmut jong ka 15th Finance Commission na ka bynta ka jingpyntreikam ïa ki skhim bapher bapher jong ka Sorkar Kmie hapoh ka Jylla.
“Ngi la ïoh pdiang ïa ki kyndon treikam na ka Ministry jong ka Panchayati Raj ba ki lai tylli ki district council ki donkam ban don noh ïa la ki jong ki portal ne ki khyrdop rit, naba khlem kane yn nym lah ban pyllait ïa ka pisa," la ong u Bah Prestone.
U la ong ba ki district council kin hap ban pynbit pynbiang ïa ki kor ki bor lajong ha kaba ïadei bad ki projek bad ki skhim kiba la dep ban pyntrei bad kito kiba dang don ha ka jingpyntrei.
Shuh shuh u Bah Prestone u la ong ba ki dkhot na ka Ministry jong ka Panchayati Raj, bad ki ‘riewshemphang na ka tnat Community and Rural Development (C&RD) kin pynlut shisngi ha ki shlem treikam jong ki ADC ban ïarap ïa ki bad ka rukom pynbit pynbiang ïa ki portal.
“Kine ki ‘riewshemphang kin sa leit ban ïuhkjat sha ki ADC ha kane ka taïew ban wan ban ïarap ïa ki ha kaba ïadei bad ka portal kaba dei beit ban don kumba la bthah da ka Sorkar Kmie," u la ong.
U MDC ka BJP na Tura u Bernard N Marak u la ong ba ban pynlong ïa ka Tura kum ka nongbah jong ka Jylla ha ka por tlang ka dei kaba la kular naduh 50 snem mynshwa ha por ba ïoh ïa ka Jylla, bad kane ka mat ka la rung ruh ha ka soskular ïasuk (peace pact) kaba la ïasoi bad Sorkar Pdeng 12 snem mynshwa.
U Bernard u la pynpaw ïa kane haba kynmaw burom ïa ki nongtrei bylla na Rilum Garo kaba tip kum ka ‘Labour Corps Day’ ha kaba ki Garo ki la aiti ïa la ka jingim ha ka jingïakhun France.
Haba pynkynmaw ïa ka jingaiti ki rangbah Garo ïa la ka jingim, u Bernard u la ong ba mynta ki duna kiba kynmaw ïa kine ki rangbah hynrei kano kano ka jingïakhih bad jingaiti kaba la leh da ki riewshimet kan nym long lehnohei.
Ha kane ka sngi, u Bernard u la ban biang ba ka jingpynlong ïa ka Tura kum ka nongbah ha ka por tlang ka dei ka jingdawa kaba dei bad shisha.
U la ong ba hashwa ban soi ïa ka soskular ïasuk, ka Tura kum ka nongbah ha ka por tlang ka dei kawei na ki jingdawa kaba la rung ha ka thup jingdawa sha ka Sorkar Pdeng 12 snem mynshwa.
“Ka nongbah ha ka por tlang ka dei kaba la dep kular ïa ki paidbah Garo naduh 50 snem mynshwa ha ka por ba ïakhih ban ïoh Jylla hynrei la iehnoh shiteng da ki nongïalam barim bad la pynim bad buh biang ha ka thup jingdawa hashwa ban soi ïa ka soskular ïasuk," la kam u Bernard.
U la kynnoh ba ka Sorkar kam shym la pynlong jingïalang man ka por ban ïakren ïa kane da kaba ai daw ïa ka por khangdam bad shibun bah ki jingdawa ban kyntiew ïa ki kam pynroi la kam ei da ka Sorkar bad ka jingpyntreikam ïa ka soskular ïasuk (kaba la soi da ka Sorkar Jylla bad ka Sorkar Pdeng bad ANVC) kam shym la ïaid katkum ka jingkhmih lynti.
U la ong ba ki surok bad ki jingtei jingshna bad shibun ki kam pynroi kiba la wan jia ki dei na ka daw ka jingsoi ïa ka soskular ïasuk hynrei ka Sorkar Jylla kam shim burom shalade katba ki nongïalam kiba donbynta ban soi ïa ka soskular ïasuk ki shah ieh kumto.
Kumta u la ong ba ka jingdawa ban wanrah ïa ka nongbah ha ka por tlang ka dei ka jingdawa kaba dei eh bad u Myntri Rangbah u dei ban shimkhia.
U la ong ba shibun kiba la aiti ïa ka jingim na ka bynta ka jingbha ka lashai jong ki khun ki kti bad ban shngaiñ ka khyndew ka shyiap, ka lariti bad dustur bad ka ktien.
Une u MDC ka BJP u la ong ruh ba ka BJP ka la buh ha ka mat kular ilekshon ban buh ïa ka mini secretariat ha Tura bad ka kwah ïa ka Sorkar ban pyntreikam ïa ki jingkular kiba la ai sha ki paidbah.
Ka Butchers Association of Meghalaya (BAM) ka la pynshai ba ym don satia ka jingkiew dor ka dohmasi hynrei ka neh kumjuh kumba ju die, bad kane ka seng ki nongotdoh ka la mana ïa ki nongpathai YouTube (youtuber) kiba pynphriang khubor lamler ba kan leh da kaba tyngeh katkum ki kyndon jong ka aiñ.
Haba pynshai sha ki paidbah ba ym don satia ka jingpynkiew dor ïa ka dohmasi, u President ka BAM, u Bah Esron Marweiñ u la ong ba ki don kiba pynphriang ha YouTube ba ka dor ka dohmasi ka dei T.
800 shi kilo, hynrei kane ka dei ka hamsaïa kaba thmu ban pynhiar ïa ka ïew dohmasi khnang ba ki paidbah kin nym thied, katba ka jingshisha ka long ba ka dor ka dohmasi ka khlem kiew ne kylla bad ka neh beit kumjuh kumba ju long baroh shikatta.
“Ka jingdie doh ka dei ka dor kaba ju die man ka por, bad kam don kano kano ka jinghiar ne jingkiew dor," la pynshai u Bah Esron uba la kyntu ïa ki paidbah ban nym ngeit kum ïa kine ki khubor thok lyngba ki youtube ki bym dei ki nongpathai khubor kiba shisha.
U la ong ba na ka liang ka Sorkar ruh ka la pynshai ba ka long kaba shngaiñ ban bam dohmasi bad ym dei ban ngeit ïa kiba pyrshang ban pynkulmar jingmut ïa ki nongbam doh.
U Bah Esron u la ïathuh ba ka dor ka dei T.
500 shi kilo ka dohshyieng bad ka dohmet ka dei T.
600 shi kilo kumba long baroh shikatta khlem jingkylla.
“Lada don ka jingkylla ha ka dor, ka dei kaba wan na ka seng lyngba ki lad pathai khubor kiba dei hok, ym na kino kino ki briew ne ki nongpathai youtube (youtuber) kiba mih ban pathai thok," la ong u Bah Esron.
Kumta ka seng ki nongotdoh ka la buh ka jingmana ïa ki nongpathai kiba khlem jingtip ïa ka jingshisha hynrei kiba pyntieng kohtympan ïa ki nongbam bad kum ïa kine, na ka liang seng kan sa leh ïa kaba donkam katkum ka aiñ.
Halor ka jingdonkam masi ban shohdoh, u Bah Esron u la ïathuh ba kham mynshwa naduh ba mih ka aiñ ha Assam kaba pyrkhing ban wanrah masi, ka don ka jingduna ki masi, hynrei la lah ban pyndap ïa ka jingdonkam masi da kaba ïoh na ki nongri masi kiba na kane ka Jylla.
U la ong ba kham mynshwa ba dang biang ka ïew, ka jingdonkam masi ka long kumba 3000 tylli shi taïew, hynrei mynta ka jingdonkam ka long 1500 tylli bad hapoh 2000 tylli shi taïew.
Ka jingpynlip bording ilektrik ha ki jaka sor kan long sa tang 2 kynta katba ha kiwei pat ki jaka kan long sa 5 kynta.
Ïa kane la pyntip ha ka lah sngi U Blei da u Managing Director ka Meghalaya Energy Corporation Ltd (MeECL) u Sanjay Goyal.
Kane ka jingpynduna ïa ka por pynlip bording ilektrik ka dei hadien ba la kham kiew shuh shuh ka um ha pung Umïam kawei na ki projek pynmih bording ilektrik ha kane ka Jylla.
La ong ba da kane, ka jingpynlip bording ilektrik ha nongbah Shillong, bad kiwei ki jaka sor kum ha Tura bad Jowai kan don sa tang 2 kynta katba ha kiwei ki jaka, ka jingpynlip bording ilektrik kan long sa 5 kynta, kaba treikam naduh ka 18 tarik.
Shuh shuh la ïathuh ba ha ki taïew ba la leit, ka MeECL ka la pyrshang ban pynduna ïa ka por pynlip bording ilektrik bad la pynlip sa 5 kynta naduh ka 12.
07.
2023 bad hiar sha ka 4 kynta naduh ka 15.
07.
2023 ha ki jaka sor.
U Goyal u la ong ruh ba la nang weng suki suki ïa ka jingpynlip bording ilektrik da kaba buh jingmut ruh ïa ka jingkiew ka um ha pung Umïam bad pynneh ruh ïa ka jingdon ka um na ka bynta ka tlang ka ban wan bad ka layout ka ban wan.
U la ong ba ka Jylla kumba ka long mynta, ka dang pynphai ïa ka bording kumba 450 million unit kaba la pyndonkam da ka Jylla ha kane ka tlang kaba la dep bad ha ka aïom ba tyrkhong um.
Kumta u la ong ba ka MeECL ka pyntreikam ïa ka por pynlip bording ha kata ka rukom ban pynduna katba lah ïa ka jingmad jingeh ki paidbah.
U Bah Sanbor Shullai uba dei u MLA ka seng Bharatiya Janata Party (BJP) u la phah da ka shithi sha u Chairman jong ka Law Commission of India, u Justice Ritu Raj Awasthi ban dawa ba ym dei ban pyntreikam ïa ka Uniform Civil Code(UCC) ha ki Scheduled Area hapoh ka jylla lane ki jaka ha Meghalaya kiba don hapoh ka jingpeit bad jingsynshar ka Khyrnit Ba Hynriew (Sixth Schedule) jong ka Riti Synshar.
Katkum katei ka shithi ba u la phah, u Bah Sanbor u la ong ba kum u nongmihkhmat ka BJP napoh ka jylla Meghalaya na ka por sha ka por u la ju kren halor ki mat kiba ktah ïa ki nongshong shnong jong ka jylla bad u la ong ba ka UCC ka dei ka mat kaba hap ban pyrkhat bad kum ka aiñ kaba pyntreikam da ka Ri ka dei ban ai jingshngaiñ ïa ki rit paid bad ban ai jingïada ïa ki riti ki dustur jong ki rit paid kiba don ha ki jylla ka shatei lam mihngi ka ri.
U la ong ba ki jinglong ba kyrpang kaba ki jaitbynriew Ri lum Khasi, Jaiñtia bad Garo jong ka jylla ki don ki dei kiei kiei kiba pynlong ïa ka jingsynshar dalade ym da ka bor synshar kaba wan nabar kaba la don hapoh ka riti synshar ka ri.
U Bah Sanbor u la ong ba lada ka Sorkar Pdeng kan pyntreikam ïa ka UCC hapoh ka jylla, kan ktah ïa ki ñiam ki rukom, ki riti ki dustur bad ki jingngeit kiba la bud naduh hyndai hynthai kaba la pynlong ïa ki rit paid ka rilum ba kin long ki jaitbynriew kiba kyrpang jong ka jylla Meghalaya bad kiba kham pher na kiwei pat hapoh ka ri bad napdeng ki rit paid jong ka thaiñ, ki Khasi, Jaiñtia bad ki Garo jong ka jylla ki don ïa ka jinglong ba kyrpang kiba khmih bad  pynïaid ïa la ki jong ki rukom ngeit bad ki aiñ ka riti ki dustur kiba hap hapoh ka Sixth Schedule jong ka Riti Synshar ka ri.
U Bah Sanbor u la ong ba ka Law Commission ka la pan ïa ki jingpynsngew na ki kynhun bapher bapher ha kaba ïadei bad ka jingpyntreikam ïa ka UCC bad kiba bun ki la pyrshah ïa kane ka jingthmu ban pyntreikam ïa ka bad namar ba hap ban peit katkum ka jingpynsngew jong ki paidbah, kiba bun ki paid riewlum ka jylla Meghalaya ki don ka jingtieng ïoh ba kane ka aiñ jong ka Sorkar Pdeng ka long pyrshah ïa ki aiñ ka riti ka dustur bad ki jingngeit kiba la bat naduh hyndai.
Shuh shuh u Bah Sanbor u la ong ba lada pyntreikam ïa ka UCC hapoh ka jylla Meghalaya kan don ka jingktah ïa ka jinglong ba kyrpang jong ki kyndon ai jait kmie ha ka imlang ka sahlang hapoh ka Meghalaya bad u la ong ba sorkar pdeng ka long jynsur ha kaba ïadei bad ka jingthmu pyntreikam  ïa ka CAA ha kaba kiba bun ki jaka riewlum jong ki jylla shatei lam mihngi ka ri ki la lait na kane ka jingpyntreikam ia ka CAA, kumta u Bah Sanbor u la ong ba ïa kane ka rukom leh la  dei ban pyntreikam ban pynneh pynsah ïa ki riti ki dustur jong ka aiñ ai jait kmie jong ki paid riewlum ka jylla Meghalaya.
Kumta ban pynneh pynsah ïa ka jinglong kyrpang, ka riti ka dustur bad ka jingriewspah ka kolshor kaba la ïada da ka riti synshar ka ri, u Bah Sanbor u la kyrpad ba ka jingthmu ban pyntreikam ïa ka UCC ka dei ban ym pyntreikam ha ki Scheduled Area jong ka jylla Meghalaya.
Kawei ka ïing kaba don ha ka dong Nondeiñ jong ka shnong New Nongstoiñ, West Khasi Hills kala shah pied bad shah prong tuh ha ki runar ki bym pat shym la ithuh satia la ki dei kiei, ha kaba ki la ïoh ban rong tuh kumba ar lak ka pisa bad saw tylli ki jingdeng ksiar.
U Bah Fullness Mawlieh uba dei u trai ïing, u la ïathuh ba ïa katei ka jingjia la lap ha ka step sngi Nyngkong ha ka por kumba 9 baje eiei da ki nongtrei ïing ki jong u bad la suba jur ba katei ka jingjia ka la dep jia naduh ka miet jong ka 15 lane 16 tarik mynta u bnai.
U Bah Mawlieh u la ïathuh ba ki runar ki la ïoh ban rong tuh saw jur ki jingdeng ksiar ba shong dor haduh kumba lai lak tyngka bad ka pisa ba kumba 2 lak duna.
Shuh shuh u la ong ruh ba sa artylli kiwei pat ki jingdeng ksiar la lap napoh khrum jingthiah bad kine ki la hap na jingthiah hadien ba ki runar ki la khyllie ïa ka jingsiang thiah bad ïa ki tiar ki tar.
Halor katei ka jingjia, la ïathuh ruh ba ki trai jong katei ka ïing ki la leit ruh ban ujor sha ki pulit ka thanad Nongstoiñ bad na ka liang ki pulit ruh mar mar ki la leit sha katei ka jaka ban pynlong ïa ka jingtohkit bad ki pulit ki dang wad bniah ruh ban pynthikna katno baroh ka pisa bad ka ksiar baroh ba la shah tuh.
Shuh shuh ka khubor ka ïathuh ba na ka liang ki pulit ki dang pynlong ka jingtohkit ban lapdien ïa ki runar kiba la donkti ban leh ïa katei ka kam.
U ksiang ka Hynñiewtrep National Liberation Council (HNLC), Bah Sadon K.
Blah ha ka Lah sngi U Blei u la ong ba ka seng shen kan sa shong biang ïa ka jingïalang haba ïadei bad ka jingïakren ïasuk namar ki kam ki ïaid beit ha ka lynti kaba dei.
“Kan sa don biang ka jingïakren.
Ki kam ki ïaid beit ha ka lynti kaba dei bad kam don kano-kano ka bym i-long…baroh ka manbha.
Ngi la shong ïa bun ki jingïalang, kumba 6-7 tylli ki jingïalang," ong u Bah Blah haba kren sha ki lad pathai khubor.
U la ïathuh ruh ba ha kitei ki jingïakren kiba la urlong, kam shym la don kano-kano ka jingbym ïahap lait noh ki jingwit hangne-hangtai.
“Ngin peit kumno ban pynbeit ïa ki, iwei hadien iwei khnang ba ynda ka jingïakren ïasuk ka la ïaid shakhmat, yn ym don jingphai dien shuh," u la ong.
U la pyntikna ba shen kan sa don ka jingïakren ïasuk watla u ksiang ka Sorkar Pdeng uba don bynta ha kane ka kam – A.
K.
Mishra u kham bunkam.
“Wat hapdeng ka jingbunkam jong u, u la pyllait por ban wan, bad lyngba ka lad kaba biang kaba ngin ïoh, shen ngin sa shong ïa ka jingïalang," ong u Bah Blah.
Haba kylli la ka jingïakren ïasuk kan kut mynta u snem, u la ong, “Nga tharai…ym ka kam baroh kawei, hynrei ki bynta kiba kham kongsan jong ka jingïakren ïasuk.
"Shuh shuh haba jubab halor ka jingmap ïa ki mukotduma jong dkhot ka HNLC, u ksiang u la ong ba na ka liang ki 2 Sorkar ki dang khmih bniah ïa kane ka bynta watla um lah ban pynshai eiei ki jingsahteng.
U Chairman ka Khadi & Village Industries Commission (KVIC), jong ka tnad Micro, Small and Medium Enterprises, ka Sorkar India, u Manoj Kumar u la pynlong ïa ka jingwan jngoh ba 2 sngi ïa ka Jylla – 13 bad 14 tarik mynta u bnai ban kner ïa ka jingïalap ‘Atmanirbhar Bharat’ bad ka ‘Local to Global’ jong u Myntri Rangbahduh ka ri, u Narendra Modi sha ki jaka ba kyndong jong ki Jylla ka Thaiñ Shatei Lam Mih Ngi.
Ha katei ka jingwan jngoh jong u, u la sam 400 tylli ki synduk ngap bad ksing ngap sha 40 ngut ki nongri ngap ka Pynursla Block, East Khasi Hills District, bad Amlarem Block, West Jaiñtia Hills District.
Ha kajuh ka por, u la sam ruh ïa ki tiar shna bording sha 20 ngut ki nongïoh jingmyntoi ha Donbosco Technical School, Laitumkhrah, Shillong.
Ha ka 13 tarik, u Kumar u la ïakynduh ïa u Myntri Rangbah ka Jylla, u Conrad K.
Sangma, ha Secretariat, bad ki la ïamir jingmut bin-pa-bin halor kumno ban pynïar ïa ki kam ba ïadei bad ka Khadi & Village Industries hapoh ka Jylla.
Ha kine ki 2 sngi, u Chairman ka KVIC, u la ïashim bynta ruh ha ki prokram bapher-bapher ba kynthup ka jingai jingkren ha ka prokram ai jinghikai ba la pynlong hapoh ka Prime Minister’s Employment Generation Program (PMEGP) bad Gramodyog Vikas Yojana.
Ha ka 13 tarik haba ai jingkren ha ka prokram sam tiar shna bording ha Donbosco Technical School, Shillong, u Kumar u la ong ba hapoh ka jingïalam u Myntri Rangbahduh ka ri, u Narendra Modi, ka India ka la kiew sted ha ka liang ban long ka nonglamkhmat ha ka pyrthei.
Ha kajuh ka por, ha ka prokram sam synduk ngap ha Pynursla Block, East Khasi Hills District, u la kyrpad sha ki nongri ngap ban pynmih ïa ka um-ngap kaba paka khnang ba ka jingdawa na bynta ka um-ngap na ka Jylla kan nang jur ha ka pyrthei baroh kawei, kumta da kaba ïaid sha ka jingïohi jngai jong u Myntri Rangbahduh ka ri, u Narendra Modi – ‘Local to Global’.
Ha ka 13 tarik, ha ka shnong Nongthymmai, East Khasi Hills, u Chairman u la plie ïa ka jaka bam kaba la sdang da ka pisa ba la shim kum ka ram kaba T.
18 lak hapoh ka Service Sector jong ka PMEGP.
Ki nongïoh jingmyntoi jong kane ka tnad ki la ïoh pdiang ïa ka ‘subsidy’ kumba T.
6.
3 lak da ka KVIC.
Ha ka 13 tarik ha ka jingïakynduh kaba la long ha Secretariat, u Myntri Rangbah ka Jylla, u Conrad K.
Sangma bad u Chairman ka KVIC ki la ïamir jingmut halor ki skhim bapher-bapher jong ka Khadi & Village Industries Commission.
Ha katei ka jingïakynduh, ka la don ka jingïakren kaba seisoh haba ïadei bad ka jingtyrwa ban plie ïa ka ophis ba ïasnohlang (Joint Office) jong ka KVIC bad ka State Khadi Board ha Shillong, ryngkat ka jingïasnohktilang bad ka Khadi India na bynta ki tiar Khadi bad ka lad ai kam ai jam ha ka tnad kam jngoh kai pyrthei lyngba ka jingwanrah shuh-shuh ïa ki ‘Home Stay’ ha Meghalaya hapoh ka PMEGP.
Ha ka 14 tarik u Naitung, kum shi bynta jong ka ‘Honey Mission,’, u Chairman u la sam 200 tylli ki synduk ngap bad ksing nngap sha 20 ngut ki nongïoh jingmyntoi ha ka shnong Pdengkseh, Amlarem Block, West Jaintia Hills District.
Nalor kane, u la ïashim bynta ruh ha ka prokram ai jinghikai ba la pynlong hapoh ka PMEGP bad Gramodyog Vikas Yojana ha Mawlynnong, East Khasi Hills District, kum u kongsan ha kaba la ïadon lang bun ngut ki samla bad nongïoh jingmyntoi kiba la ïashim bynta.
Haba ai jingkren ha ka jingïalang, u Kumar u la ong ba u la wan sha ka Jylla ha ryngkat ka jingïoh jngai jong u Myntri Rangbahduh ka ri, u Narendra Modi, uba la kyrpad ïa ki samla ka ri ban long ki nongseng kam bad ym ki nongwad kam.
Shuh shuh u la leit jngoh ruh ïa kawei ka ‘Home Stay’ PMEGP Unit kaba la pynïeng ha Cherrapunjee hapoh jong ka PMEGP, kaba la ïoh pdiang ïa ka ram kaba T.
10 lak, ryngkat ka pisa ‘Margin Subsidy’ kaba T.
3.
5 lak, kaba long na bynta 35% jong ka ram ba la shim.
Na ka liang ki ophisar bad nongtrei ka Sorkar Jylla bad KVIC ki la ïadonlang ha baroh ki prokram.
Arngut ki samla ki la duh noh ïa la ka jingim ha ka Lah Sngi U Blei hadien ba ki la ngam jyllop ha ka Wah Umjapung kaba dang hap ha ka shnong Mawpdang, East Khasi Hills.
Katkum ka khubor ba la ïohlum na ki pulit, la ong ba la ïoh sei ïa ka met jong kitei ki arngut mynta ka miet hi.
Na kawei pat ka tyllong khubor, la ïathuh ba kitei ki arngut ki dei shi paralok bad ki trei ki ktah ha ka shlem treikam jong ka BSNL.
Uwei na kitei kiba khlad u dei uba la tip kyrteng kum u samla Jopborlang Lyngdoh Mawphlang, 29 snem ka rta, uba shong ba sah  ha ka dong Sngithiang ha Lower Mawprem, bad uwei pat u dei u samla Lewis Wahlang, 22 snem ka rta, na Nongmensong.
Ka tyllong khubor ka ïathuh ba ki la don kumba 8 ngut shi paralok kiba leit kai sha katei ka wah ha ka por mynsngi.
La ong ba u samla Jopborlang u la leit jngi ha katei ka wah, hynrei hadien katto katne por, u la sdang ban ngam jyllop.
Haba ïohi ba u paralok jong u, u la ngam jyllop, u samla Lewis u la leit mareh da ka jingthmu ban pyllait ïa u.
Hynrei baroh arngut ki la ngam jyllop lang.
Nyngkong, la ïoh sei shwa ïa ka met jong u samla Lewis ha ka por kumba 8:30 mynmiet bad hadien shiteng kynta, la ïoh sei sa ïa ka met jong u samla Jopborlang.
U Symbud Myntri ka Jylla u Bah Sniawbhalang Dhar ryngkat u Myntri ka sorkar Jylla u Bah Kyrmen Shylla uba dei ruh u MLA ka thaiñ, ki sahep sorkar bad ki hajar ngut ki paid ka Niamtre kila wan sakhi ïa ka sngi pynkut ïa ka lehniam Behdeiñkhlam kaba heh tam ka rilum Jaintia ba la pynlong da ka Seinraij Tuber ha Tuber Kmai Shnong, East Jaintia Hills District ha ka lah sngi U Blei.
Ha kane ka sngi, ki 30 tylli ki shnong kiba kynthup 19 shnong na East Jaintia bad 11 shnong na West Jaintia Hills District kila wanrah haduh 65 tylli ki rong ki rup kiba shna itynnad ha Aitnar ryngkat ka khubor sha u paidbah kynthup naduh ban pynduh jait u khñiang HIV, ban ïakhun pyrshah ïa u drok, ka jingpynneh pynsah ïa ka mariang, ka jingpyrshah lynti rel, ka jingbym ïoh kam ïohjam, ka jingthombor ïaki kynthei kynnah nalor kiwei kiwei ki khubor sha ki paidbah bad shaka sorkar.
U Bah Sniawbhalang Dhar ha ka jingkren u la ai khublei Behdeiñkhlam ïa baroh ki khun ka Seinraij Tuber.
U la ong kum u nongmihkhmat um poi pyrkhat ban ïohi ïa ki khubor ba la wanrah lyngba ki rong ki rup kiba ai ka jingsngeng jingkraw ïa ki paidbah bad ka imlang sahlang.
Ha kaba ïadei bad ka dorkhas kaba la aiti da u President ka Seinraij Tuber u Bah Harwis Phawa ha u Symbud Myntri halor ka jingdonkam ban pynbha pynmiat ïa ki sawdong sawkun ka Aitnar, ban pynïoh surok sha Khlooblai bad ban mang jingïarap man u snem sha ka Seinraij Tuber, na ka liang u Symbud Myntri u la ong ba na ka liang ka sorkar kan pyrshang katba lah ban theh ki jingïarap.
Ha shwa ban bret, ïa ki rong ki rup ka la don ka jingïatan ne boh ‘Bhang’ kaba long kum ka jingïalehkai hapdeng ki arkynhun, ka phangneiñ bad ka phangwah bad la don ruh ka jingïaslait ne ka jingïalympat ha kaba la jop da ka phangneiñ bad katkum ka jingngeit niam ha une u snem u khaw u kba un bha sha ka phangneiñ.
Ka Commission of Railway Safety (CRS), hadien ba ka la ithuh shaiba ki jingeh kiba mih na ka jingai ïa ki dak (Signal) ka la long kaba kongsan tam hadien ba la lap na ka jingjia bashyrkhei kaba dang jia shen ha Balasorekaba don ha Odisha, ka la wan ha ka bynta ban ai jingmut ïa ka Railway Board ha ka jingphah jong ka ïa ka kai phot halor ka jingjia.
Ka CRS ka la ong ba ka tnat Railways ka la dei ban pyntikna na ka bynta ban pynsted ïa ki rukom pyntreikam bad ban ai jubab kloi katba lah lada jia kum kine ki jingjia.
Ka la shah bthah ba ka la dei ban pynlong ïa ki jingpyntreikam ban khmih bniah ïa ki jingbuh ne ki jingai dak kiba dei ban pynmlien na ka bynta ban pyntyllun ïa ki rukom pyntreikam.
Ka Ministry of Railways ka la bthah ïa ka CRS, kaba dei ka kynhun kaba ïaid katkum ka aiñ jong ka sorkar, ba ka la dei ban pynlong ïa ka jingtohkit kaba bniah ha kaba ïadei bad ka jingjia kaba la jia ha Balasorena ka jingïatakhuh jong ki rel kaba la jia ha ka 2 tarik, Jylliew.
Ka kaiphot ba la phah da ka CRS, ïa kaba la phah dang shen sha ka tnatbadei khmih, kam shym la ong ne kren ba ka jingjia kaba la jia ha Balasore ym tang ba ka dei na ka jingbakla ban buh ki jingai dak hynrei ka la bthah ïa ka tnat Railways ba ka la dei ban pyntikna ha ka ban pynkylla ïa ki rukom pyntreikam ha ryngkat ka jingdonlang jong u heh badei khmih.
Katkum ka jingkhmih bniah kaba thymmai hapoh ka ri, la ong ba ha palat mar shiteng ki nongbah, ki nongshong shnong ki la shah ktah jur na ka daw jong ka jingshlei um ha ki lynti ki synkien.
Ki nongshong shnong ki la hap shu pynlut kai ïa ka por, ka bor bad ki mar ki mata.
Ka jingshlei um ha ki lynti ki synkien ki la pynduhnoh ïa ka por ha ka ban leit trei, ka jingpynjulor ïa ki jingdon-jingem, ka jingpynlut por ha ka ban shong kali bad ngat ruh ha ki jingjia ïatakhuh kali.
Ka jingwadbniah ka la pynpawshai ba ha ki thaiñ sor kiba don ha kylleng ka ri, la shem ba kiba bun ki la ïakynduh jingeh na ka daw ka jingdap um jong ki lynti ki synkien bad ka jingshlei um.
Shuh shuh la ong ba la sakhi ba kine ki jingjurjong ki jingshlei um ha ki lynti ki synkien ka ju long hadien ka jinghap jong u slap uba jur.
Ka jingkhmih bniah ba la leh da ka Community Social Media platform, Local Circles jong ka ri, ka la pyni ba ki la don kumba 94 per cent ki nongshongshnong kiba la don ha ki nongbah kiba la shah ktah ha ki jingshlei um ki lynti ki synkien ha kane ka aïom lyiur.
Kane ka kynhun kaba la pynlong ïa ka jingwad bniah, ka la ong ba ka la ïoh ban pdiang ïa palat 22,000 tylli ki jubab halor ki jingbuh jingkylli na ki nongshong shnongkiba don ha ki 293 tylli ki distrik.
Ka Khun Hynñiewtrep National Awakening Movement (KHNAM) ka la ong ba lada ka jingdawa ban pynlong ka ka Tura kum nongbah ha ka por tlang ka dei halor ka nongrim jong ka ki kam pynroi, ka dang donkam ban pynkylla nongbah shuh shuh bun tylli ki jaka khamtam kito ki thaiñ bad ki district kiba dang sahdien ki kam pynroi la ka dei ïa ka West Khasi Hills, Jaiñtia Hills ne Ri-Bhoi District bad kiwei kiwei.
“Ka jingdawa ka ACHIK ban pynlong ïa ka Tura kum ka nongbah por tlang jong ka Jylla ka dei khlem kano kano kaba shong nongrim, la ka Rilum Garo ka jngai eh na nongbah Shillong ne ki don ki jingeh kiba khang ïa ki briew ban wan na Tura sha Shillong," la pynpaw ka KHNAM ha u kyrwoh, lyngba u Working President, u Bah Thomas Passah.
U Bah Passah u la ong ba ha India, tang ka Himachal Pradesh ka don ar tylli ki nongbah – Shimla bad Dharamshala.
“Ka daw ba ki don ar tylli ki nongbah ha Himachal Pradesh ka dei namarba hap thah bad shah khang ki surok ha ka por tlang kaba buh jingeh ban poi sha nongbah Shimla.
Hynrei ha Meghalaya, ym don daw satia kaba ïahap ban don ar tylli ki nongbah," la ong u Bah Passah.
U Bah Passah u la ong ruh ba ka jingshisha ka long ba ka bhah ki kam pynroi ka la pynïaid sha Rilum Garo ha kine ki phew snem bad lada sdang ban lum thup ïa ka mang tyngka na ki tnat treikam bapher bapher kiba ka Sorkar ka la phah sha Rilum Garo, yn sa ïohi ba ka Tura ka dei ka bym donhok ban ïoh ïa ka kyrteng kum ka nongbah ha ka por tlang da kaba pynshong nongrim halor ki kam pynroi.
Une u nongïalam ka KHNAM u la ong ba ka nongbah Shillong ka neh tang maka kum ka nongbah naduh ka por bym pat phiah ïa ka Assam haduh ban thaw ïa ka Jylla Meghalaya ha ka 21 tarik Kyllalyngkot, 1972 ha kaba ka Shillong ka la neh kum ka nongbah.
“Namarkata, kum kine ki jingdawa kim donhok bad pynkhia ïa ka Jylla ha ka liang ka pisa tyngka namarba kin mih ki jinglut ki bym pat da donkam satia," la ong u Bah Passah.
Ka Mahua Municipality ha Bhavnagar, Gujarat, ka la pynlong ïa ka rukom pyntreikam ka ban pyllait ïa ka thaiñ na ka jingpyndonkam ïa ki plastik.
Kane ka jingpyntreikam ka long ba lada leit ban bret ne thep ïa ki pla plastik, ïa ki song babuh dud bad kiwei pat ha ki jaka ba la buh, ki nongshong shnong kin sa ïoh pisa bad ïoh nong.
Kin sa ïoh T.
10 na ka bynta shi kilo ka plastik kaba ki leit bret, bad T.
23 na ka bynta 1 kilo ki bitorplastik.
Shuh shuh la ong, ba shi kilo ka plastik ka lah ban pynïoh ïa ar kilo ka sboh thung jingthung.
Ka Municipality ka la pynmih ïa ki 14 rukom ki jait plastik lada ïohlum ha ki 9 tylli ki Ward, ha kaba ki nongshong shnong ki  lah ban bret ïa ki tiar plastik ba la dep ban pyndonkam.
Ka Municipality ka la pynmih ruh ïa ki rukom ban saiñ biang ïa ki plastik ba la dep ban pyndonkam da ka jingïarap jong ka karkhana ki riewshimet ha ka thaiñ.
U President ka Hynñiewtrep National Youth Front (HNYF), Bah Sadon K.
Blah u la ong ba ka jingdawa ban pynlong ïa ka Tura kum ka nongbah ha ka por tlang ka dei kaei-kaei ka bym lah pdiang namar ka Meghalaya ka dei ka Jylla kaba rit.
“Haba ïadei bad ka jingdawa ban pynlong ïa ka Tura kum ka nongbah ha ka por Tlang, nga sngew ba ym lah pdiang ïa kane namar ka Meghalaya ka dei ka Jylla kaba rit," ong u Bah Blah haba kren sha ki lad pathai khubor ha ka Lah Sngi U Blei.
U la ong ruh ba ïa baroh kawei ka Indian Union la pynïaid na Delhi khlem ka jingpynkynriah ïa kano-kano ka nongbah.
“Kumta ka jingdawa na bynta ban ïoh la ka jong ka shnat treikam Sorkar, na kawei ka distrik sha kawei pat kam dei kaei-kaei, hynrei ka jingthmu ban wanrah ka jingbym sngewthuh jingmut bad ka jingbym shaniah hapdeng ki trai-ri trai-muluk ka Jylla," u la ongHa kawei ka liang, haba kren halor ka jingdawa ban pyntreikam na shadien ïa ka ‘Roster System’, utei u nongïalam u la pynkynmaw ba hadien ka rai na ka ïingbshar halor ka jingpyntreikam ïa ka ‘Roster System’, kawei ka seng saiñ pyrthei ka la ïaid shakhmat bad ka jingïakhih ban dawa khmih bniah ïa ka bhah thung kam thung jam.
“Kumta ki ACHIK kiba dei ki nongshong shnong ka India ki don hok ban pyni ïa ki jingkam jong ki, la ka dei ka jingpyntreikam na shadien ïa ka ‘Roster System’ ne kiwei-kiwei," u la ong.
Shuh shuh u la bynrap ba um don eiei ban ong halor katei ka bynta, hynrei kum ki nongshong shnong ka India ki don hok ban pynsngew.
Kumban shu kdew hangne, ka Achik Conscious Holistically Integrated Krima (ACHIK) ha ka Sngi Saitjaiñ ka la pynlong da ka prokram ïasoi paidbah ha Ri-lum Garo halor ka jingdawa na bynta ka nongbah ha ka por tlang ïa ka sor Tura.
Ka seng dang shen ka la sdang ïa ka jingïakhih shah thngan ha Tura halor ka jingdawa ban pyntreikam na shadien ïa ka ‘Roster System’, kumjuh ka jingdawa ban pynlong ïa ka Tura, ka nongbah ha ka por tlang jong ka Jylla.
Ka Hynñiewtrep National Liberation Council (HNLC) ha ka sien banyngkong ka la ïoh ban wan leh burom ïa u khlawait ka jaidbynriew – u Tirot Sing Syiem ha ka lyngkhuh sngi ïap kaba 188 snem jong u.
Ki dkhot ka seng haba shit haba shai hapoh ka jingïalam u Vice-Chairman, Bah Manbhalang Jyrwa ha ka Lah Sngi U Blei ki la wan ïashim bynta ha ka jingïalang kynmaw burom ïa ka lyngkhuh sngi ïap utei u ‘riewkhraw ka jaidbynriew bad buh ruh ïa ki syntiew hakhmat u mot dur ba shi rynïeng jong u Tirot Sing uba ha Madan Ïewrynghep.
Hadien lai phew sngi ba u la jah na ka jingleit khwai ïa kaba la suba ba u la shah rong noh ha ka umsaw ryngkat ar ngut kiwei pat ha ka wah Blei ha ka thaiñ Maweit ha West Khasi Hills, ha ka 17 tarik u bnai Naitung 2023 la ong ba sa ïa ka met ïap jong u Hubert Marthong na ka shnong Maweit la lap noh da uwei na ki nongleit khwai doh na kajuh katei ka wah.
Ka tyllong khubor na ki pulit ka ïathuh ruh ba ïa ka met la pyntikna ruh da ki bahaïing ha sem ba ka dei ka jong u Hubert Marthong.
Lah ban kdew hangne ba ha ka 18 tarik u bnai Jylliew la ïoh ban tam bad lap noh ïa ka metïap ïap jong u Bah Shilingbest Langrin na kawei na ki jaka kumba 2 kilometer duna na katei jaka kaba ki jah bad kum ban shu pynkynmaw  hangne ba ïa katei ka jingjia la ïoh jingtip ha ka 17 tarik u bnai Jylliew 2023 ba ki lai ngut ïa kaba la tip kyrteng kum u Bah Shilingbest Langrin, Huberth Marthong bad u Bah Kmenlang Nonglang ba ki la jah rngai na ka jingleit khwai ka jong ki ha katei ka wah ïa kaba la suba ba ki la shah rong ha ka Umsaw jong ka Wah Blei namar ba ha ka por kumba 8 baje eiei kitei ki lai ngut ki dang ïa ïeng khwai ha uwei u mawsiang ba heh bha harud jong ka wah bad ha katei ka por la wan kynsan ka umsaw.
Kumta haduh mynta napdeng kitei ki lai ngut kiba jah rngai, ïa u Bah Kmenlang Nonglang ym pat shym la lap satia.
Ka jingïakren pynbeit pud hapdeng ka jylla Meghalaya bad Assam ha ka 15 tarik Naitung ha Umkiang ka long ka jinglyngngoh ïa kiba bun, wat tang ki lad pathai khubor jong ka jylla Meghalaya kim ïoh jingtip, la ong ka Khasi Student Union (KSU) Narpuh Circle.
Ka KSU ka la buh jingkylli, balei ka sorkar Meghalaya kam ïalam wat tang uwei u nongthoh khubor lada dei jong ka sorkar ne jong ki shimet.
Katba ka sorkar Assam pat ka wanrah shibun ki nongthoh khubor wat naduh Guwahati.
Kumno kin shaniah tang ha kita ki nongthoh khubor kiba na Assam kat ka kam jingïa pynbeit pud, hato ka Assam ka mutdur kumno, ba pleng ki nongmihkhmat bad ki nongthoh khubor ka jylla Meghalaya kim ïadei jingmut ban don ka jingïatreilang, la ong shuh shuh ka KSU.
Ka jingkylli ka long, shaei jah ki nongthoh khubor ka jylla Meghalaya ha ka por jingïakren pynbeit ha Umkiang ha ka 15/07/2023.
Balei tang kita ki nongthoh khubor Assam, hato kin dei ma ki bad ka Assam ba lah ban rai ïa ka khyndew ka shyiap jong ka jylla jong ngi? Kaei ka jingmut jong ka Meghalaya ba kan buhrieh ïa kane ka jingïakynduh khlem da pyntip ïaki nongthoh khubor, la ong ka KSU.
Shuh shuh la ïakren ruh halor ka wah Malidor kaba pynïakhlad ïa ka Assam bad Meghalaya, hangne la ïakren ba katei ka jaka kan dei kum ka Natural Boundary ba baroh ar jylla kin don bynta ban pynneh pynsah bad ri sumar ïa ki jingdon jingem ka mariang bad ki doh pnat namar ba ka shnong Ratachera ruh ka kwah ïa kata.
Lada peit ha ka jingpynbeit pud jong ka wat ba nongkong (Phase 1), ka wah Malidor kan hap shapoh Assam da kaba katei ka sorkar ka kular ban pynneh pynsah bad ia ka jingdon jingem ka mariang bad ki doh um, ban ym shah ruh ia ki nong Assam bad Meghalaya ban khlong maw.
Naba ka Mizoram ka dang ap ïa ki jingïarap ki ban wan na ka sorkar kmie, ka sorkar jong katei ka jylla ka la sdang na ka bynta ban pynmih pisa kum shi bynta ban ai jingïarap sha palat 12,200 ngut ki briew kiba la wan na ka jylla Manipur kaba la shah ktah jur na ki jingjia ïakynad bad ka jingïaumsnam, la ong u heh sorkar na ka tnat ki kampohïing.
U heh sorkar u la ong ba ka sorkar jylla ka la phah shithi na ka bynta ban ïoh ka jingnohsynñiang na ki Myntri, ki MLA, ki nongtrei jong ka sorkar kmie bad ki sorkar jylla, ki Corporator jong ka Aizawl Municipal Council bad ki nongtrei Bank naduh ka taïew ba la lah.
Ki shipai ïada ri kum ka tnat shipaiAssam Rifles, Indian Army bad Border Security Force (BSF) kin sa shah kyrpad ha kaba ïadei bad ka jingnoh synñiang na ka bynta ki briew kiba don ha ki jaka sah ba shipor, u la ong.
U la ong ruh ba ka sorkar kmie haduh mynta kam pat phah jingïarap eiei la shibnai hadien ba ka jylla ka la pan jingïarap na ka bynta ki briew kiba la wan na katei ka jylla Manipur hadien ba la mih ka jingïakynad kaba jur ha ka 3 tarik, Jymmang.
U Myntri ka sorkar kmie, u Kiren Rijiju ha kine ki khyndiat sngi jong ka taïew ba la dep, u la dep ban ïakren ha kaba ïadei bad ki rukom pyntreikam ban wanrah ïa ka roi ka par bad ki jingmyntoi kiba wan na ki skhim bapher bapher ïa kiba mynta dang pyntreikam ha West Kameng distrik jong ka Arunachal Pradesh.
Kum u nongpynïaid ïa ka jingïalang jong ka District Development Coordination and Monitoring Committee (DISHA) lyngba ka Video, u Myntri uba dei khmih ïa ka Earth Sciences Instructed the Nodal Scheme u la pyntreikam ïa ki kynhun ki ban lah ban pynbiang bad ban pynurlong ïa ki rukom treikam bad ban pynbiang ïa ki jingdonkam baroh, la ïathuh ka tyllong khubor.
U Rijiju u la ong ba ki jingmyntoi kiba wan na ki skhim bapher bapher ki la dei ban poi sha ki nongïoh myntoi.
U Myntri u la ong ruh ba ki nongïoh myntoi ki la dei ban ïoh ïa ki jingtip kiba bniah shaphang ki skhim.
Khnang ban lah ban pynïaid beit ïaid ryngtih ïa ki jingtreikam jong ki skhim, u Rijiju u la ong ba ki MLA jong ki thaiñ bad ki nongïalam jong ki Panchayat ki la dei ban khmih bniah halor kane.
U Myntri ba dei khmih ïa ka tnat pule puthi ha Manipur u Thounaojam Basantakumar Singh u la pyllait paidbah ïa ka “Chief Minister’s College Students’ Rehabilitation Scheme (CMCSRS) – 2023" ha ka sngi Thohdieng.
Ka skhim hapoh ka phang ‘Education Knows No Barrier’, la pyllait paidbah na ka bynta ki khynnah pule ki bym don jaka sah shuh kiba don ha ki kyrdan ba hapoh ka Graduate ba kin lah ban bteng ïa ki jingpule jong ki khlem kino kino ki jingshah pynthut.
Kane ka prokram ba la pynïaid da ka Department of University and Higher Education, la pynlong ha ka Auditorium of Directorate of Information and Public Relations, Nityaipat Chuthek ha Imphal.
U Myntri ka tnat pule puthi u Basantakumar Singh u la ong ba hapoh ka jingai jingkyrshan u Myntri rangbah u N Biren Singh, la lah ban pyllait thymmai ïa ka skhim CMCSRS halor ka jingthmu ban pynbiang ïa ki jingdonkam ha kaba ïadei bad ka pule puthi sha ki khynnah pule kiba ha ki kyrdan ba hapoh ka Graduate kiba ym don jaka sah shuh kiba pule ha ki kolej jong ka sorkar ne kiba la shah ithuh ha ka sorkar kiba don ha Manipur khnang ba kin ïohlad ban bteng ïa ki jingpule jong ki namar ki jinglong jingman ha ka jylla.
Ka Sorkar Jylla ka la rai ba shen kan sa buh noh ïa ka Climate Museum-cum-Centre ha Upper Shillong.
Haba pynbna ïa kane ha ka Sngi Palei, u Myntri Rangbah ka Jylla, Conrad K Sangma u la ïathuh ha ki lad pathai khubor ba ïa kane ka Centre yn sa pynïeng hapoh ka jaka jong ka tnat Khlaw kaba don markhap bad ka kshaid Elephant Falls.
“Kan dei ka Climate Museum-cum-Centre kaba ngin saiñdur ha ka ban pynlong kum ka jaka kaba ki samla pule ki lah ban wan bad ban lum jingtip bad khmih ïa ki rukom bapher bapher jong ka jingkylla ka suiñ bneng kiba jia hapoh ka thaiñ, ha ka Jylla, ha ka Ri bad kylleng ki Ri ka pyrthei," u la ong.
“Kan dei ka jaka kaba ngin ai jinghikai ïa ki khynnah bad ha kajuh ka por ban pynlong ïa ki jingïasyllok.
Kin don ki kamra shong jingïalang, ki jaka bapher bapher ban sah khnang ban lah pynlong ïa ki jingïalang kiba heh," la ong u Conrad.
U Conrad u la ïathuh ruh “Ngi la tyrwa ba man u snem kan don ka jingïalang jong ka Regional Level ka thaiñ shatei lam-mihngi ba ngin ïakren man la u snem halor ki mat ba kongsan jong ka suiñ bneng bad kumno ki jylla bapher bapher kin lah ban ïatreilang".
Ka jingwan tyllep jong ka jingshlei um ha ka sien kaba nyngkong ha ka jylla Assam ka la ktah jur ïa kiba bun ki nongshong shnong ha kane ka por.
Hadien ba ki la don da ki hajarngut ki briew kiba la duh ïa ki jaka shong jaka sah bad kiba bun ki jingthung jingtep ki la shah pynjulor lut na ka jingshlei um, ka jingtreikam jong ki rel ha kiba bun ki thaiñ ki la shah ktah jur.
Ka jingshlei jong ka um ka la poi haduh ka jingbuh dak ba don jingma ha Namsasujan, kaba don hajan LahingStation ha Mariani.
Kane ka jingnehjong ka jingshlei um ka la ktah ïa ka jingtreikam jong kiba bun ki rel ha Titabor and Aamguri Junctions jong ka jylla.
Ka kynhun Railway Protection Force bad ki heh badei khmih jong ka tnat Railway ki la leit sha ka jingkieng ba don ka lynti rel bad ki la khangnoh ïa ka hadien katto katne por.
Ha kaba ïadei bad kane, na ka liang ki nongshong shnong, ki la ong ba ka la donkam ha kane ka por ban pruid lynti na ka bynta ban pynïaid ïa ka um kaba la lang ha kiba bun ki jaka.
U Myntri Rangbah ka jylla u Himanta Biswa Sarma u la leit ban ïakynduh ïa u Myntri Rangbahduh u Narendra Modi ha New Delhi ha ki khyndiat sngi ba la leit na ka bynta ban batai bniah shaphang ki jinglong jingman kiba la mih na ka jingktah ka jingshlei um ha kylleng ki jaka jong ka jylla.
Ka rukom pyntreikam na ka bynta ban thung ïa ki nongkitkam kiba thymmai ha ka jaka treikam jong ka seng BJP ha Delhi ka dang ïai bteng bad ïa ki kyrteng jong kine ki nongkitkam shen yn sa pynbna hashwa ban kut une u bnai ba mynta, la ong ki nongïalam jong ka seng.
Ka jingthung ïa ki Vice President, ki General Secretary, ki Secretary bad kiwei pat ki nongkitkam ha ki kam bapher bapher jong ka seng kumjuh ki heh nongïalam jong ki Morcha bapher bapher ka la long naduh ba u Virendra Sachdeva u la shimti ïa ka kamba un long u President jong ka seng ha ka jylla ha u bnai Lber jong une u snem.
“Ka jingpyntreikam na ka bynta ban thaw ïa ka kynhun kaba thymmai ka la sdang ban sahteng namar ka jingdon jong ka jingïalap paidbah jong ka seng BJP ha Delhi ha u bnai Jylliew.
Mynta, ka la poi ka por.
Ïa ka kynhun kaba thymmai yn sa pynbna ha lane haba ku tjong u bnai Naitung," la ong u heh nongïalam jong ka seng.
Hashwa ban thungkam ïa ki nongkitkam, yn sa pynbna ïa ki kyrteng jong ki President ha ki 14 tylli ki distrik, u la ong shuh shuh.
Ka Jaiñtia Students’ Union (JSU) ka dap da ka jinglyngngoh ha kaba ïadei bad ka jingshna ïa ki surok ha kylleng ki jaka hapoh ka jylla khamtam bad ka surok NH 40 E ba dang shu dep shna naduh na Nongtalang sha Dawki ba la ïoh jingïarap ym duna ïa ka 43 klur 70 lak ba la bei pisa da ka sorkar India.
Kane ka surok ka la long biang kumjuh kumba ju long ha ka por ba sniew ha u snem ba la dep, la ong ka JSU bad bynrap ba kane ka surok kam biang satia ki nala um narud surok bad ka rukom pyntrei kam da biang.
Kumta ka JSU ka dawa na ka tnat PWD ban pynbor ïa ka kompeni ba trei ïa kane ka surok ba ki dei ban pyntrei biang bad ban pynbiang ruh ïa ki nala um khnang ba ka um ha ka por slap kan ym tuid sha surok namar kane kan khlong lut ïa ka rong surok.
Nalor kata, ka JSU ka pyrshah jur lada ka kompeni kan siang surok ha ka por slap bad dei ban siang ha ka por ba shit ka suiñ bneng ban lait na ka jingsniew khah-khah ka surok.
U Myntri Rangbah ka jylla u Conrad K Sangma ha ka sngi Saitjaiñ u la plie paidbah ïa ka Annex Building jong ka ïingbishar Meghalaya High Courts ha nongbah Shillong.
Ha kane ka sngi plie ïa kane ka building ba thymmai la ïadon lang ryngkat u Chief Justice ka Meghalaya High Court u Sanjib Banerjee, u Myntri ka tnat pule puthi u Rakkam Sangma bad ka Myntri ka tnat aiñ ka Kong Ampareen Lyngdoh.
Kane ka building kaba thymmai ka dei shi bynta jong ka jingpynïar ïa ka jingtreikam jong ka kashari bad la tei ïa katei ka building kaba thymmai ha ka jinglut jingsep kaba kot T.
45 klur kaba don ïa ka auditorium, ki kamra na ka bynta ki nongïasaid aiñ bad kiwei ki kamra trei.
Kane ka jingtei kaba thymmai ka long kaba donkam bha bad kan ai jingkyrshan ïa ka rukom treikam jong ka High Court.
Haba kren ha ka jingïalang plie, u Myntri Rangbah u Conrad K Sangma u la ai jingïaroh ïa ka jingshimkhia ban tei ïa ka kane ka building kaba thymmai bad u la ban jur ïa ka jingdonkam ban don ïa ki kashari kiba don ïa baroh ki jingdonkam katkum ka juk kaba mynta ban pynthikna ba yn lah ban ai ïa ka jingbishar hok kaba sted.
U la ïaroh ïa ka Meghalaya High Court ïa ka jingbat skhem ïa ka nongrim ha kaba ïadei bad ka jingbym shah liang, ka jingkhuid jingsuba bad ka jingai ka jingbishar kaba hok ïa baroh.
U la pynpaw ruh ïa ki jingthmu jong ka sorkar na ka bynta ban kyntiew bad pynbiang ïa ki jingdonkam ha ka jylla baroh kawei bad kaba bun eh ka jingbhah tyngka ha kine ki snem kiba la leit ka dei ha ka liang ka pule puthi ban kyntiew bad pynbha ïa ki Lower Primary bad Upper Primary School jong ka sorkar bad kumjuh ban pynbiang ïa ki jingdonkam ha ki jingpule ha ki kyrdan kiba heh.
U la ïathuh ba ka sorkar jylla kala pynïaid shakhmat na ka bynta ban maramot, shna pynbha bad ban tei ïa palat 2500 tylli ki LP & UP School ha ki snem ban wan.
Ka jingthmu jong katei ka sienjam ka long ban kyntiew ïa ka pule puthi bad ban pynbiang ïa ki tiar ki tar katkum ka jingdonkam ki samla pule ha kylleng ka jylla Meghalaya.
Ka sorkar ka don ïa ka thong ban pynthikna ba man la ki khynnah pule kin ïoh ïa ka lad ban pule ha ki jaka pule kiba paka kiba don ïa ki jingdonkam baroh.
U Chief Justice ka Meghalaya High Court, u Sanjib Banerjee, u la pynpaw ba kane ka Annex Building ka dei ka lynti kaba bha na ka bynta ban kyntiew ïa ka rukom treikam ka kashari ha baroh ki liang.
U la pynpaw ruh ba ka long kaba kongsan ban don ïa ka jinglong jingman kaba biang na ka bynta ki nongbishar, ki nongïasaid aiñ bad ki nongujor mukotduma ban pynthikna ba kan don ka jingsted ha ka ban ai ïa ka jingbishar kaba hok.
Da ka jingdep tei ïa ka annex building, ka Meghalaya High Court ka thmu ban pynkhlaiñ ïa ka jingkular ka jongka ban batskhem ïa ka hok jong ki paidbah.
Ka sorkar kala dep ban ai ïa ka jingbhah kum shi bynta ban kyrshan ïa ka jingtei ïa ka annex building, kaba pyni ïa ka jingkular ban don ka jingkhlaiñ ha ka kam bishar synshar.
U Myntri Rangbah u la ai khublei ïa baroh kiba don bynta ha ka ban pyndep ïa ka jingtei ïa ka projek, kiba kynthup ïa ki architect, engineer bad ka kynhun kaba tei ïa ka building.
Ïa ka kyntien ‘Secularism’, ngi lah ban batai kumne: “Government shall not favour or restrict any Religion.
" Kaba mut ba ka Sorkar kam dei ban ïashah ne pyrshah ïa kano kano ka Niam.
Ka bud nangta ba ka Sorkar kam dei ban thaw aiñ ka ban ïashah shiliang ne pyrshah ïa kano kano ka kynhun Niam.
Ïa ka kyntien ‘Secular’ la bsut ha ka Preamble lane ‘tien sdang jong ka Constitution jong ka Ri India lyngba ka 42nd Amendment Act, 1976.
Mynta, baroh baroh ki pyrshah UCC namar ki sngew ba ka UCC ka dei ka atiar jong ka kynhun heh paid ban thombor ïa ki kynhun rit paid, la ha ka Niam ne ha ka dustur.
Hato kane ka dei pat ka jingmut kaba shisha jong ka UCC ha ka Constitution? Bad lada don kum kata ka jingthmu ruh, hato ka UCC ka dei shisha mo ka iktiar na bynta kata? Ban sngewthuh ïa ka jingshisha halor ka UCC, ngim dei ban peit sha ki khubor ne sha ka jingkren saiñ pyrthei, hynrei sha ka histori bad ka nongrim jong ka UCC.
Ka UCC ka la rung ha ka Constitution jong ka Ri India lyngba ka Sub Committee on Fundamental Rights.
Kane ka Sub Committee ka dei kaba la thung da ka Advisory Committee jong ka Constituent Assembly ban jer ïa kita ki Fundamental Rights ne ki hok longbriew.
Kaba mih na kata ka Sub Committee ka long ka jingjer kaba rew (draft list) jong kita ki Fundamental Rights, bad la pynïapher hapdeng ki justiciable Fundamental Rights, lane ki hok longbriew kiba lah ban pynjubor da ka Ïingkashari, bad ki non-justiciable Fundamental Rights, ki bym lah ban pynjubor halor ki State, la ki long ka Sorkar Pdeng, ka Sorkar Jylla ne kino-kino ki bor thaw aiñ.
Ka Advisory Committee pat, ha ka draft Constitution, ka la shim ïa ki justiciable Fundamental  Rights ha ka jingjer ïa ki Fundamental Rights bad ïa ki non-justiciable Rights pat, ka Advisory Committee ka la buh kum ki ‘Directive Principles of State Policy’, kaba mut kita ki nongrim ki ban long ka jinglam khmat ha ka synshar bad ka jingthaw aiñ, hynrei kiba ka ïingkashari kan ym pynjubor ïa ki.
Ka UCC ka la wan rung ha ka Sub Committee kum kawei na ki non-justiciable Fundamental Rights, bad hadien pat, ha ka draft Constitution jong ka Advisory Committee, kum kawei na ki ‘Directive Principles of State Policy.
’ Ka Constituent Assembly ka la ïatai halor ka UCC ha u 23 tarik u Naiwieng, 1948, bad ïa ka UCC la bsut ha ka Article 44, hapoh ka bynta kaba saw jong ka Constitution, kata ka Directive Principles of State Policy, da kine ki kyntien: “The State shall endeavour to secure for the citizens a uniform civil code throughout the territory of India.
"Hapdeng kane ka nia saiñ pyrthei ha Ri India mynta, kaba don ïa ka jingpharia hapdeng ki kynhun Niam lane ki heh paid bad rit paid, ka jingïakren halor ka UCC ruh ka long beit kaba pharia ïa ka Ri.
Kane ka nia halor ka UCC kaba pynïapher kynhun ka long pynban kum ka jingïohnong ïa ki katto katne ki seng saiñ pyrthei, da kaba pynïatylli ïa ki nongthep vote jong ki da kane ka nia pharia Ri.
Bad ngi dei ban shai ka jingmut halor ka nongrim ba shisha jong ka UCC khnang ban ngin lait na ka jingshah pynthame ha ka nia saiñ pyrthei.
Nyngkong, ka nongrim jong ka UCC ka shong tynrai ha ki hok shimet lane Fundamental Rights.
Ka nongrim jong ki Fundamental Rights ka dei ban pynthikna ïa ka jinglaitluid u nongshong shnong na ka jingthombor ka sorkar bad ka nongrim jong ki Directive Principles of State Policy pat ka dei ban pynthikna ïa ka jinglaitluid u nongshong shnong ha ka liang ka imlang sahlang bad ka kamai kajih.
Te kumta, ka UCC, kum kaba la hiar pateng na ki non-justiciable Fundamental Rights bad kum kawei na ki Directive Principles, ka don ïa ka nongrim ban ïada ïa ki nongshong shnong na ka jingshah thombor jong ka jinglaitluid shimet jong ki ha ka imlang sahlang bad ka kamai kajih (social & economic freedom).
Kaba ar, ka UCC, kum kawei na ki non-justiciable Fundamental Rights bad hadien kum kawei na ki Directive Principles, ka dei ka nongrim ban lamkhmat ïa ka Sorkar bad bor thawaiñ, hynrei kam dei kaba lah ban pynjubor.
Ka Article 37 jong ka bynta Directive Principles, ka batai: “The provisions contained in this Part shall not be enforceable by any court, but the principles laid down are nevertheless fundamental in the governance of the country and it shall be the duty of the State to apply these principles in making laws.
" Kaba mut, ba ka Ïingkashari kam lah ban pynbor ïa ka State ban pyntreikam ïa kine ki Directive Principles, kynthup ka UCC.
Bad ka jingmut jong ka kyntien State, katkum ki Article 36 bad 12, ka mut ka Sorkar Pdeng bad ki sorkar jylla, ka Parliament bad ki ïingdorbar thawaiñ jylla, bad kino kino ki bor thawaiñ, kynthup ïa ki Autonomous District Council.
Te wat lada ka Parliament ka pynlong aiñ ïa ka UCC ruh, bad lada ïa kata ka UCC la thmu pynlong atiar ban thombor ïa ki jylla ne kynhun rit paid ruh, ki sorkar jylla bad kiwei ki bor thawaiñ ki lah ban kyntait mardor ïa ka.
Kaba lai, ka UCC kam shym la shah kyntiew ha ka Constitution kum ka jingpyrshah ïa kino kino ki Fundamental Rights, kynthup ïa ka Right to Freedom of Religion.
Kane ka dei namar ka UCC ka la hiar pateng hi na kata ka jingjer rew jong ki Fundamental Rights, kaba mut ba kam lah ban long pyrshah ïa kino kino ki hok shimet lane Fundamental Rights.
Bad ki Fundamental Rights jong ka Constitution ki dei kita ki justiciable Rights, kiba ka Ïingkashari ka lah ban pynjubor.
Te wat lada la thmu pynlong ïa ka UCC kum ka atiar ban thombor ïa ki kynhun Niam, kata kan ym lah ban ïeng ha ka Ïingkashari namar ka Constitution kam shah ban pynjubor ïa ka UCC, katba ïa ka jinglaitluid jong ki kynhun Niam pat, ka Ïingkashari ka lah ban pynjubor ïa ka Sorkar ban kohnguh.
Kaba saw, wat lada pynlong aiñ ïa ka UCC ruh, ki jylla kim donkam ban bret sharud ïa ki aiñ kiba ki don ha kaba ïadei bad ka shongkha shongman lane ka jingïoh pateng, namar kine ki dei ki phang kiba ki jylla ki don bor ban thaw aiñ, namar ki don ha ka mat ba san jong ka Concurrent List, ha ka khyrnit ba hynñiew/Seventh Schedule jong ka Constitution.
Kaba san, kum shi bynta jong ka Constitution, ka UCC kan hap ïaid ryntih lem bad kiwei ki kyndon jong ka Constitution, kynthup ïa ka khyrnit ba hynriew/Sixth Schedule.
Te kumta, ka UCC kan hap ïaid ryntih lang bad ka jingïada kaba ki jaka ri lum ki ïoh lyngba ki Autonomous District Council ha ki mat 3(h) bad 3(i) jong ka Sixth Schedule ha kaba ïadei bad ka jingthaw aiñ jong ki halor ka shongkha shongman bad ka jingïoh pateng, lem bad ka jingïada kaba ki ïoh ha ka mat 12A(b) ha kaba ïadei bad ka jingtreikam jong kino kino ki aiñ jong ka Parliament.
Kaba hynriew, kaei kaba ngi klet ban ïohi hapdeng kine ki nia saiñ pyrthei halor ka UCC kiba pynïapher Niam bad kynhun, ka long ba kam pat don hi ruh kata ka aiñ rew jong ka UCC ne kino kino ki mat rew jong ka UCC.
Te kumta, kine ki nia jong ki seng saiñ pyrthei ki long tang shaphang ka jingmut jong ka UCC, hynrei ym ïa ka met jong ka UCC, namar kam pat don met eiei haduh mynta.
Te hynrei ki nia saiñ pyrthei halor ka jingmut jong ka UCC ki long ïa mynta hi tang na ka bynta ka jingïohnong saiñ pyrthei, la ki don ha kano kano ka liang ruh.
Kim kren ïa ka histori bad ka nongrim kaba shisha jong ka UCC, kaba dei hi shaphang ka hok shimet ha ka imlang sahlang bad ka kamai ka kajih.
Kaba hynñiew bad khatduh, kaei kaba ngi klet ban ïohi hapdeng kine ki nia saiñ pyrthei halor ka UCC, ka long ka hok kaba ka UCC ka lah ban wanrah shisha halor ka jingshah thombor jong ka hok shimet kaba ki briew ki mad.
Kum ka nuksa, ka jingbymhok kaba ki kynthei ha ka Niam Islam ki mad, haba ki shah pynbor ban shongkurim bad u lok uba ïoh bun ngut ki lok, ka long kaei kaei kaba ka UCC ka lah ban ai jingpynbeit lem na bynta ka hok jong ki.
Kumba ngi la ïohi haneng, ka kyntien ‘Secularism’ ka mut ba ka Sorkar kam dei ban ïashah ne pyrshah ïa kano kano ka Niam.
Te lada kano kano ka seng saiñ pyrthei ka thmu ban wanrah ïa ka jingryntih ha ka Ri, da kaba pyrkhing ïa ki kynhun Niam, kane kan long pyrshah ïa ka nongrim jong ka ‘Secularism’.
Te hynrei lada kano kano ka Niam pat ka thombor ïa ka hok shimet jong kino kino ki briew, bad ka Sorkar ka peit matlah ïa kata ka jingbymhok, kata ruh ka long pyrshah ïa ka ‘Secularism’ namar ka Sorkar ka ïashah shiliang ïa ka kynhun Niam ha shwa jong ka hok shimet ki briew.
Te kumta, ka nongrim ba shisha jong ka Article 44 lane ka UCC, kam dei kaba thmu ban pynryntih Niam, ban pyrkhing Niam ne ban ïashah Niam, hynrei ka dei beit ban ïada ïa ka hok shimet jong ki nongshong shnong ha ka imlang sahlang bad ka kamai kajih.
Kiwei kiwei pat ki nia halor Ka UCC ki bym ïadei bad kane ka nongrim ki dei tang ki jingpynthame jong ka saiñ pyrthei na bynta ka jingïohnong jong ki.
Halor kine ki jingpuson haneng, hato ka UCC ka long ka jingbha ne ka jingsniew? Ka UCC ka long kaba bha ha ka jingthmu bad nongrim jong ka, ban wanrah ïa ka jingryntih ha ka jingïada ïa ki hok shimet satlak ka Ri India, kaba ngin ym lah ban ïada lada ngi ïashah ïa ka kynhun Niam ha shwa ka hok ki briew.
Ka jingthombor ïa ka hok ka wan ha ki dur bapher, bad ka wan ruh ha ka rukom jong ki kyndon Niam.
Kumba ai nuksa haneng, ka jingshongkurim jubor jong ki kynthei Muslim bad u shynrang uba bun lok, kadei kawei ka jingbymhok kaba dei ban don ka jingpynbeit.
Ka Prohibition of Child Marriage Act, 2006, ka dei kawei ka aiñ kaba la wanrah ïa ka jingïada ïa ka hok ki khynnah, kaba lah ban shah thombor ha ka dustur jong ki Hindu.
Haba ngi khmih pat sha ka Jaitbynriew Khasi, ngi ïohi ka jingbymhok ha kaba ïadei bad ka jinghiar pateng.
Lada ka kynthei Khasi ka ïashong bad u bym dei Khasi, ki khun ki dei beit ki Khasi.
Hynrei, katkum ka Khasi Social Custom of Lineage Act pat, lada u shynrang Khasi u ïashong bad ka kynthei Khasi ruh, ki khun kin shah kyntait na ka jinglong Khasi tang namar ba ki shim ïa ka jait u kpa.
Kum kane ka jingthombor ïa ka hok shimet jong ki para Jaitbynriew, ka long kaba donkam ban pynbeit.
Lada phi pule ïa ka Article 44, ka dei ka kamram jong ka State ban wanrah ïa ka UCC.
Te kumba ngi ïohi haneng, ka State ka thew ïa baroh ki bor thaw aiñ, kynthup ïa ki Autonomous District Council ruh.
Ka KHADC ka dei ban shimkhia hi ban pynbeit ïa kane ka jingbymhok pyrshah ïa ki shynrang Khasi, khlem da ap ïa kata ka UCC jong ka Sorkar Pdeng.
Ka dei ban shimkhia hi ïa ka nongrim jong ka Article 44.
Ka jingsniew jong ka UCC pat kan long lada pyndonkam ïa ka kum ka atiar ban shu pyrkhing ïa ki kynhun Niam tang na bynta ka jingryntih, ym na bynta ka hok ki briew.
Na ka liang jong ka jingngeit Khristan, ka jingtyngkhuh jong ka UCC bad ka jingngeit ka lah ban long ha kaba ïadei bad ka kam shongkha shongman bad jingpynkyntiew kurim.
Ha ka jingngeit Khristan, ka shongkha shongman ka dei hapdeng uwei u shynrang briew bad kawei ka kynthei briew.
Ka UCC kan long jingpynthut lada ka ïaleh ban wanrah ïa ka jingbatai shaphang ka shongkha shongman ka bym dei hapdeng uwei u shynrang briew bad kawei ka kynthei briew.
Kane ka kham ma ïa ki Khristan namar lada synshar ka BJP ne ka Congress ruh, ka UCC kan sa wan hi, bad kane ka mat kam long pyrshah ïa baroh ar ki seng saiñ pyrthei.
Hynrei, nga ngeit kum kane ka jingthmu ka long pyrshah ïa ka nongrim jong ka Article 44.
Hadien ba kawei ka karkhana thang dewïong be-aiñ ha ka thaiñ Shallang ka la shah pynkhyllem ha ka Sngi Saitjaiñ ha ki bor distrik ka West Khasi Hills da kaba shu pyndonkam da ka tiar pynbthei, ki 46 tylli kiwei pat kiba kum kine kijuh ki karkhana ki lah ban ngat ha kaba kum kane hi ka apot.
Ka tyllong khubor na ka sorkar ka ïathuh ba ki don sa kumba 46 tylli ki karkhana thang dewïong be-aiñ kiba trei bad kin sa shah pynkhyllem ha kine ki sngi hashwa jong ka 20 tarik Naitung.
“Ki don 57 tylli ki karkhana thang dewïong ha Shallang, bad na kine, 47 tylli ki dei kiba treikam be-aiñ namar ki khlem ïoh satia ïa kino-kino ki jingbit ba kin treikam bad ym don satia ka kyrteng jong ki trai jong kita ki karkhana," la ong ka tyllong khubor na ka sorkar.
Ïa ka rai ban pynkhyllem ïa ki karkhana thang dewïong be-aiñ la shim ha ka jingïalang kaba la long dang shen ha nongbah Shillong.
Ïa kane ka jingïalang la pynlong da u Myntri Rangbah, u Conrad K.
Sangma, ha ka jingdonlang kiwei pat ki heh sorkar.
Ha ka jingshisha, u Conrad u la kwah ba ki bor sorkar kin pynkhyllem lem ïa kiba kum kine ki karkhana hashwa ka 10 tarik Naitung.
Hynrei na ka daw jong ka jingkhim palat ka por, la buh ïaka 20 tarik Naitung kum ka sngi khatduh ban pynkhyllem lut ïa kiba kum kine ki karkhana be-aiñ.
“Ngin sa sdang biang ha ka taïew ban wan bad ngin pynkhyllem lut katba ngi lah hashwa ban kut ka sngi ba la buh," la bynrap ka tyllong khubor.
Shuh shuh ka tyllong khubor ka ïathuh ba kiba bun na kitei ki 47 tylli ki karkhana thang dewïong be-aiñ, kiba long trai ki dei ki briew kiba shong ha Assam bad ha kiwei pat ki bynta jong ka India.
Hynrei ki don ruh na kine ki karkhana kiba la long trai da ki briew kiba shong ba sah ha Rilum Garo, la ong ka tyllong khubor.
Nalorkata, ka tyllong khubor ka ïathuh ba ha ka shi sngi, kumba 200 tylli ki trok kiba kit ïa u dewïong ba la thang (Coke) ki ju ïaid ban leit sha kiba bun ki bynta jong ka Assam lyngba ki surok na Khasi Hills bad Garo Hills.
“Ka long shisha kaba lyngngoh ba ym shym la don satia kiba la pynsangeh ïa kitei ki karkhana be-aiñ ha ka por ba ki la sdang ban treikam," la ong ka tyllong khubor.
Ka jingmih jong kitei ki karkhana ka la sdang nyngkong ha u snem 2017 ha ka thaiñ Shallang.
Kiba la treikam nyngkong ki dei kiba la ïoh jingbit bad ki don ïa kit ki sla kiba biang.
Hynrei kham hadien, ki la wan sa kiwei pat kiba la shu pynïeng bad pyntreikam kumto ïa kiba kum kine kijuh ki karkhana khlem da ïoh jingbit nango-nango, la bynrap ka tyllong khubor.
Ka Trinamool Congress (TMC) ha Ri-lum Garo ha ka Sngi U Blei ka la ther tyngeh ïa u Myntri Rangbah ka Jylla, Conrad K.
Sangma uba la kam na ka por sha ka por ba ka pule-puthi ka dei ka mat kaba hakhmat eh jong ka Sorkar watla ka kyrdan jong ka Jylla ka ïai bteng ban hiar sha trai katkum ka Performance Grade Index (PGI) jong ka tnad pule-puthi ka Sorkar Pdeng.
“Ka long ka bym lah pdiang ba u Myntri Rangbah ka Jylla, u Conrad K.
Sangma ban kam na ka por sha ka por ba ka pule-puthi ka dei ka mat kaba hakhmat eh jong ka Sorkar watla ka kyrdan jong ka Jylla ka ïai bteng ban hiar sha trai katkum ka Performance Grade Index (PGI) jong ka tnad pule-puthi ka Sorkar Pdeng.
Kane ka kdew shai ba ka Sorkar MDA hapoh ka jingïalam ka NPP ka la pulom ban pynurlong ïa ki jingkular ban buh hakhmat eh ïa ka pule-puthi," la ong u nongïalam ka seng samla ka TMC, u Richard Marak.
U Marak u la bynrap ba ka Sorkar MDA ka dei ban shim ka jingkitkhlieh halor ka jingbym leh eiei bad ka jingbym don mon ha ka ban pynbha ïa ka tnad pule-puthi – ha kajuh ka por ka bym lah pdiang ba ki khynnah pule hapoh ka Jylla ki mad jingeh namar ka jingbym kitkhia bad jingbym larkam ban pynbiang ïa ki lad jingpule kiba paka.
“Ngi dawa ba ka Sorkar ka dei ban leh eiei mardor ban khmih bniah ïa ki jingtynjuh ba mad da ka tnad pule-puthi.
Kane ka kynthup ïa ka jingkyntiew pisa, ban pynbha ka jingai jinghikai bad jingkyrshan sha ki nonghikai, bad ban plie lad ïa ka jingïadon bynta lang jong ka imlang-shalang ha ka liang ka pule-puthi.
Ka lawei ka Jylla jong ngi ka shong ha ka pule-puthi kaba paka kaba ngi pynbiang sha ki khynnah bad ka Sorkar ka dei ban pynurlong ïa ka kular ban pynlong ïa ka pule-puthi ka mat kaba hakhmat eh hapoh Meghalaya," la bynrap u Marak.
U MDC ka Mawphlang-Diengiei konstitwensi, Bah Lamphrang Blah uba dei ruh u Shongknor ka ïingdorbar Khasi Hills Autonomous District Council (KHADC) u la dep kyrpad ïa u Chief Executive Member (CEM) ba thymmai, Bah Pynïaid Syiem ba un pynbha biang ïa ka Khasi Heritage Village kaba don ha Mawphlang.
Kum ban shu pynkynmaw ïa ka Monolith Festival la pynlong khatduh ha u snem 2013 ha Khasi Heritage Village kaba don ha Mawphlang kum shi bynta ban khring ïa ki nongjngohkai pyrthei namar sha shiliang jong kane ka tamasa ka don ka ’law kyntang jong ka Hima Mawphlang.
Hynrei haduh mynta ka KHADC kam shym lah shuh ban pynlong biang ïa kane ka tamasa pyni ïa ki riam bad shad tynrai Khasi.
Haba ïakren bad u Bah Lamphrang Blah u la ïathuh ba naduh ba long CEM u Bah Titos Chyne u la dep kyrpad bad mynta haba la long sa u Bah Pynïaid Syiem ruh u la dep kyrpad ban pynbha noh ïa ki ïing trep kiba la jot ha Khasi Heritage Village kaba don ha Mawphlang.
U la ong ruh ba dei ban pynlong biang ïa ka Monolith Festival kaba long shi bynta ban khring ïa ka kam jngohkai pyrthei ïa ka ’law kyntang bad ban pyni ïa ki riam bad shad tynrai na kylleng ki Hima Khasi.
Ha ka jingleit jurip u nonglum khubor ha kine ki sngi, ka Khasi Heritage Village ka la sdang ban kynjah namar ki la duna bha ki briew kiba wan kai pyngngad la ki dei na jylla ne nabar ka jylla.
La sakhi ruh ba ki ïing trep ha kane ka jaka ki la sniew lut bad ym long shuh ban rung shapoh.
Nangta ki ïing ba la tei da ka dewbilat ruh ki la kynjah bha naduh ba khlem pynlong shuh ïa ka Monolith Festival.
Kum ban shu pynkynmaw ïa kane ka Monolith Festival la mait lynti nyngkong da u CEM barim, Bah Pynshngaiñ N Syiem.
Te mynta haba u la shimti kum u Deputy CEM ka KHADC kan don biang ka jingkyrmen ba kin pynlong ïa kane ka tamasa kaba la pynsangeh mynta la palat shiphew snem.
Ki nongrep phan ne sohlah, bad ki nongrep kubi ki la pynpaw ka jingthrang ban pynduh jait noh ïa ka jingot kilo haba ki nongrep ki die ïa ki mar rep kumba la rai da ki bor ba dei khmih ïa ki ïew ki hat kynthup ha Ïewduh kaba dei ka ïew kaba heh tam ha nongbah Shillong kaba ki nongrep na kylleng ki ju leit rah ïa ki mar rep ban die sha ki nongthied.
Katkum ka jingïathuh ki nongrep, kiba na thaiñ Mawkynrew, ki la ong ba haduh mynta, ka jingot kilo ïa ki mar rep ka dang don bad kane ka ktah ïa ki nongrep kiba rep ïa u kubi, phan, sohsaw, motor bad kiwei kiwei.
Ki la ong ba lada kam don ka jingot kilo, kan long ka jingmyntoi namar ki mar rep ba la shah ot kilo kin long pynban ka jingïarap ïa ki ha ka bai kali, bad ka bai pynlut ha ka por ba thung ba tep.
Ki nongrep ki la ïathuh ba na ka shi byrni u kubi, ka jingot kilo ka long 2 kilo bad na ka shi byrni u phan, ka jingot kilo ka long 3 kilo.
Kumta ki nongrep ki la kyrpad ïa ka tnat rep ka Sorkar Jylla bad Hima Mylliem bad District Council ban peit ïa kane ka jingot kilo.
Ha kajuh ka por, ki nongrep ki la kyntu ruh ïa ka tnat rep ba kan pynpoi bun ïa ki symbai sha ki nongrep khnang ba kan long ka jingmyntoi ïa ki paid nongrep jong ka thaiñ Mawkynrew.
Nalorkata, ki la ai nuksa ruh ba ka thaiñ Mawlali, Thynroit, Mawber, Mawpyrshong ki dei kiba khlaiñ bha ban rep bad pynmih ïa u kubi, phan, sohsaw, bad kiwei kiwei ki mar rep.
Ka Khun Hynñiewtrep National Awakening Movement (KHNAM) ka dei tang maka kaba la phah jingthoh haba ïadei bad ka jingpynkylla ïa ka Reservation Policy bad kane ka seng ka la pynpaw ka jinglyngngoh ïa ka jingkren ka Myntri Sorkar ka Kong Ampareen Lyngdoh kaba la ong ba ym pat don ki seng saiñ pyrthei kiba phah jingthoh haduh mynta.
Ha ka kyrwoh ka KHNAM lyngba u Working President u Bah Thomas Passah u la ong ba ka jingïalang jong ki seng saiñ pyrthei halor ka Reservation Policy kaba la long ha ka 31 tarik Jymmang, 2023 ha Main Secretariat la shim ïa ka rai baroh ki seng saiñ pyrthei ki dei ban phah jingthoh ha ryngkat ki jingpynshong nongrim hapoh ka 15 sngi.
Kumta na ka liang ka KHNAM ka la dep phah da ka jingthoh ha ryngkat ki jingbatai ban pynshong nongrim ïa ki bynta kiba ïadei bad ka Reservation Policy ha ka 31 tarik Jymmang, 2023.
Ka KHNAM ka la ong ba ka jingbym phah jong ki seng saiñ pyrthei ka long kum ka jingpynkheiñ ïa ka rai kaba la shim ha ka 31 tarik Jymmang.
Ka la ong ba ki seng saiñ pyrthei naduh ka KHNAM, UDP, HSPDP, VPP bad INC ki la pynpaw haba ïadei bad ka jingdonkam ban peit biang ïa ka Reservation Policy jong u snem 1972, hynrei kaei kaba paw ka long ba lehse, namar ba kane ka mat kam don ha surok, baroh ki la shim shuti noh na kane ka mat kaba kongsan bad kaba wanrah ka jingkylli la ka don shisha ka jingsngewkhia halor kane ka mat.
U Bah Thomas u la ong ba ha ka jingïalang jong baroh ki seng saiñ pyrthei, la dep ban pynpaw ba ka Expert Committee kan long tang ka buit ban pynslem ban leh ïa ka jingpynbeit halor ka Reservation Policy.
Kane ka paw ba ka jingartatien ka long kaba shisha namar haduh mynta naduh ka 31 tarik Jymmang ki kam ki dang ïaid suki kum ka mattah.
Ka KHNAM ka la ong ba na ka por sha ka por la pynpaw ba ka jingpyntreikam ka la roster system ka dei da kaba sdang na shadien bad ka Sorkar ka la pyrshang ban ïalam bakla ïa ki seng saiñ pyrthei bad ki paidbah.
Ka KHNAM ka la ong ba ka jingmih ka jingpynbna ha ka jingthungkam pulit la ïohi ba 41.
63% (420) dei ki Khasi-Jaiñtia kiba shahjied bad 46.
18% (466) dei ki Garo kiba shahjied kaba pyni ba kane ruh ka ïaid na shadien ha jingpyntreikam ïa ka Roster System, bad ka OM jong ka 14 tarik Jylliew 2023 ka dei ka roster system kaba don bad ki kam kiba sahteng namarba ïa ki jingkheiñ la lum naduh u snem 1972.
Ka KHNAM ka la pynpaw ka jinglyngngoh ba katkum jubab ha ka RTI, kaba ïohpdiang na ka tnat Personnel ka Sorkar Meghalaya ha ka 5 tarik Naitung, 2023 la pyntip ba ym don ki tnat treikam kiba don jingkheiñ lyngba ka roster register.
“Kumno ka tnat treikam ka Sorkar kan wanrah ïa ka rukom treikam halor ka Roster System khlem da buh ïa ka roster register.
Ka Sorkar kam jubab haba kylli naduh uno u bnai bad snem ka OM jong ka 14 tarik Jylliew 2023 kan sdang.
Ka paw ba ki paidbah ka Jylla Meghalaya ki shah bud ha ki seng saiñ pyrthei haba ïadei bad ka jingpynkylla ïa ka RP 1972 bad ïa ka Roster System.
Ngin tih bniah naduh tynrai ban wad ïa ki buit and jingleh buit tuh ka Sorkar tang ban pynbeit ïa baroh," la ong u Bah Thomas Passah.
Ka Megin Law Associates (MLA) ka la phah dorkhas sha u Chairman bad ki dkhot jong ka Law Commission ba 22 ka India ban pynpaw ka jingpyrshah halor ka jingtyrwa ban pynlong aiñ ïa ka Uniform Civil Code (UCC) haba ïadei bad ki hok ka Riti Synshar ka ri jong ki Khasi-Jaiñtia bad Garo lem bad kiwei-kiwei ki jaidbynriew rit paid kiba shong ba sah ha ka Jylla kiba shim jait na ka kmie.
“Kum u muktiar uba la shakri mynta la 30 snem (bad dang bteng) ka la dei ka hok jong nga ban ïada, pynïar, pynneh bad batai ïa ka jinglong-jingman jong ki aiñ ba ïadei bad ki riti-dustur, ki bor synshar shnong bad ka jingshim jait kmie jong ki briew jong nga – ki Khasi-Jaiñtia bad kumjuh jong ki Garo, kiba long ki jaidbynriew trai-ri heh paid jong ka Jylla.
Ïa ka jinglong trai-ri, ka imlang-sahlang, ïoh ka kot bad ka jingbun paid la ïada da ka Riti Synshar ka ri India," la ong Bah Erwin K.
Syiem Sutnga ha ka kyrwoh sha ka Law Commission.
U la ong ruh ba ka jingtyrwa ban pynlong aiñ jong ka ‘Article’ 44 jong ka Riti Synshar ka Ri ïa kaba la tip kum ka UCC ka la wanrah ïa ka jingkhuslai ba sa kawei ka rukom long jong ka Riti Synshar ka Ri khamtam ki hok jong ki trai-ri bad ki rit paid kiba la shon ha ka ‘Part III’ jong ki ‘Fundamental Right’ yn sa pyndam noh bad kaei ka ban neh, kan dei ka bynta kaba tlot na kaei kaba ju long.
“Kane ka dei namar ka jingpyntreikam ïa ka UCC ha kaba la shon kum kawei na ki ‘Directive Principles of State Policy’ ka ïapher bak-ly-bak bad ki jingdon-jingem jong ka Riti Synshar ka India – ban ïada ïa ki hok jong ki trai-ri bad ki rit paid bad lada pyntreikam ha ngi, kan long tang ka atiar jong ka jingïuh-roit bad jingleh donbor jong ki bun paid ki bym dei trai-ri pyrshah ïa ki trai-ri bad ki rit paid ha India," u la ong.
U Bah Sutnga u la ong ruh ba ki aiñ shimet kum ka jingïoh pateng, shongkha-shongman, jingngeit niam, ktien ka thylliej, riti-dustur kumjuh ka jinglong trai shimet halor ka jaka kaba dei jong ki paidbah bad ym jong ka Sorkar, ki dei ki jinglong kyrpang kum ka jaidbynriew ba shim jait na ka kmie, bad ïa kine yn sa shah kyntait noh ha ka jingkdup bym ïahap jong ka jingai jait kpa, ha kawei ka liang ka ban pynpaw ïalade ha ka dur jong ka UCC.
“Kane ka UCC lada ka long aiñ kan ktah shi kat dei ïa ka rukom im jong ngi bad ka jinglong kyrpang kaba baroh shi katta la pynneh-pynsah da ka Riti Synshar ka India," u la ong.
Ha kajuh ka por, ka jingpyntreikam ïa ka UCC kan wanrah ruh ïa ka jingkylla ha ka jinglong-jingman ka Riti Synshar ka India.
U la pynpaw ruh ka jingsngew ba ha ka jaka ban wanrah ka jingïatylli hapdeng ki nongshong shnong ka India, ka UCC kan ïalam pynban sha ka jingkulmar jingmut bad ka jingïapait ïapra.
Shuh shuh u la bynrap, “Kumta kumba la kdew haneng, kan long kaba biang ïa ka jingtyrwa haba ïadei bad ka UCC ban ym pyntreikam hapoh Meghalaya bad ha ki jaidbynriew shim jait kmie jong ki Khasi-Jaiñtia bad Garo la ki shong ki sah ha kano-kano ka bynta jong ka India.
".
Ka Sohra District Demand Forum (SDDF) ha ka Sngi Saitjaiñ ka la rai ban pynbor ïa ka Sorkar ban kyntiew kyrdan noh ïa ka Sohra Civil Sub-Division sha ka distrik.
Ka jingïalang kaba la long ha shlem treikam u Syiem ka Hima Sohra ha katei ka sngi, ka la shim ïa ka rai ban pynkynmaw biang ïa u Myntri Rangbah ka Jylla, u Conrad K.
Sangma haba ïadei bad ka jingkular kaba u la khlei ha ka 5 tarik u Kyllalyngkot mynta u snem ba shen katei ka jingangnud kan sa urlong bad ka nongbah (headquarter) jong ka distrik kan dei ha Sohra.
Hadien ka jingïalang, ka rai kaba mih ka long ba ka SDDF kan dawa na ka Sorkar ban kyntiew kyrdan noh ïa ka Sohra Civil Sub-Division ne ka Sohra bad Shella konstitwensi sha ka distrik.
Nalor ki nongshong shnong bad ki khlieh nongïalam shnong ka Sohra bad Shella, kiwei-kiwei kiba la don lang ha katei ka sngi ki kynthup ïa u MLA ka Sohra, Bah Gavin Miguel Mylliem, MLA ka Shella, Bah Balajied Synrem bad MDC ka Sohra, Bah Titosstarwell Chyne.
Ka jingïalang ka la rai ruh ba ka SDDF kan buddien halor ka jingkular jong u Myntri Rangbah ka Jylla kaba u la khlei ha ka 5 tarik u Kyllalyngkot.
Haba kren ha ka jingïalang, u MLA ka Sohra u la ban jur halor ka jingdonkam ban phiah noh ïa ka East Khasi Hills District namar yn ym lah ban khmih na kawei ka bor pynïaid naba ka jingbun paid ka la nang kiew na ka por sha ka por.
U la ïathuh ruh ba ha ka por ba ki dkhot jong ka SDDF ki la wan ïakynduh ïa u, u la ong sha ki ba kum u nongmihkhmat u don ha ka kyrdan kaba kham pher namar ïa ka Sohra konstitwensi la phiah ha ki 3 tylli ki bor pynïaid – don katto-katne kiba hap hapoh ka Sohra Civil Sub-Division, katto-katne hapoh ka Pynursla Civil Sub-Division bad kawei pat hapoh East Khasi District.
U MLA u la ong ruh ba ïa mynta, ki don 18 tylli ki shnong kiba hap hapoh Pynursla Civil Sub-Division bad kawei pat shnong hapoh ka East Khasi Hills District.
Ha kajuh ka por, u la ong ba hapoh ka Sohra Civil Sub-Division ki don 211 tylli ki shnong kiba hap hapoh Sohra bad Shella konstitwensi.
Na ka liang u Bah Mylliem u la ong ba ha shuwa ban leit sha ka Sorkar ban dawa ïa ka Sohra District, ka long kaba donkam ban wanrah ka jingïamynjur lang hapdeng ki khlieh nongsynshar shnong jong ka thaiñ.
U la maham ruh ïa ki nongshong shnong ba kim dei ban don ïa ka jingmut ba ynda la pynbna ban ai distrik ïa ka Sohra, yn don ki lad ai kam ai jam na bynta ki samla.
Utei u nongmihkhmat u la ong ba ka thong kaba hakhmat eh ban thaw distrik thymmai ka long ban pynïajan ïa ka synshar-khadar sha ki paidbah.
Ha kawei ka liang, u MLA ka Shella, u la ong ba lada kyntiew kyrdan distrik ïa ka Sohra, kiba bun na ki tnad treikam ki la don lypa.
Kumjuh u MDC ka Sohra, u la ong ba dei ha ka por jong ka Sorkar MDA – 1.
0, ha ka por ba u Dr.
Donkupar Roy (Bam Kwai ha Dwar U Blei) u dang long MLA (Shella) ba ka Sohra ka la jan kiew kyrdan sha ka distrik.
U la ong ruh ba hadien ka jingkhlad noh jong u Dr.
Roy, ym shym la buddien shuh halor katei ka mat.
U la pynsngew ruh ba ha ka por ba la kyntiew kyrdan distrik ïa ka Mairang ha u 2021, ma u lem bad u Bah Synrem ki la ïakynduh ïa u Myntri Rangbah uba la ong ba ki don ki jingeh ha ka liang ka jinglong-jingman jong ka jaka.
U Bah Chyne u la kdew ba nalor ka jingthaw ïa ka Sohra distrik, ki nongshong shnong ki dei ban phai khmat ruh sha ka mat halor ka ïoh ka kot jong ka thaiñ bad ki lad ki lynti ha ka liang ïoh kam ïoh jam.
U la ong ruh ba ki briew hapoh ka thaiñ ki sngewkhia halor ka jinglong-jingman ka Mawmluh Cherra Cement Company (MCCL).
Kumta u la kyntu ïa ka SDDF ban shimkhia halor mat haba ïadei bad ban kyntiew ïa ka ïoh ka kot jong ka thaiñ.
Dang shen, ka SDDF ka la ïoh ïa ki nongkitkam thymmai ha kaba u Syiem ka Hima Sohra, Pa’iem Freeman Sing Syiem u la shah thung kum u Chairman, katba u Bah Banlam Lyngdoh kum u Secretary.
Shuh shuh u Bah Atiar Syiemlieh bad Bah Alan West Kharkongor ki la shah jied kum ki nongaibuit jong ka SDDF.
Ka tnat ïalehkai jong ka skulbah North Eastern Hill University (NEHU) ka la pynbeit ban pynlong ïa ka lympung ïalehkai Inter College Badminton Men & Women and Table Tennis (Men & Women) Tournament naduh 18 haduh 20 tarik mynta u bnai.
Kane ka lympung ka long tang na ka bynta ki kolej bad ki skulbah kiba la pynïasoh sha ka NEHU.
Ka tarik khatduh ban pdiang ïa kiba thmu ban ïashim bynta kan long ha ka 13 tarik mynta u bnai haduh ka por 4 baje janmiet.
Ïa ki jingtip kiba bniah ki lah ban leit sha ka Website jong ka NEHU.
Ka Meghalaya Boxing Association (MBA) ka la jied 9 ngut ki nongïakura ki ban mihkhmat ïa ka Jylla sha ka 5th Junior Boys National Boxing Championships ka ban long Itanagar, Arunachal Pradesh naduh 9 haduh 14 tarik mynta u bnai.
Kine ki kynthup ïa u Dabetmiki Dhar (44-46kg), Ricky Rynjah (46-48kg), Kibanroi Syngkli (48-50kg), Meshwa Ripnar (50-52kg), Jordan L.
Nongrang (52-54kg), Bashanlang Sylliang (54-57kg), Rang I Man Lamin (60-63kg), Sunny Thakuri (71-75kg) bad u Krishna Prasad Gupta (75-80kg).
Ïa kane ka kynhun la ïalam da ar ngut ki coach- Bah Jimy B.
Shadap bad u  Bah Noyontho Marak lem bad u Manager u Bah Daniel W.
Marbaniang.
Ki bor distrik ka West Khasi Hills ha ka Sngi Saitjaiñ ki la pynpra noh phom ïa kawei ka karkhana thang dewïong beaiñ da kaba shu pynbthei ïa ka.
Kane ka karkhana ka dei kaba la treikam beaiñ ha kawei na ki jaka ha ka thaiñ Shallang khlem ki kot ki sla kiba biang.
Ka tyllong khubor na ki pulit ka ïathuh ba ha u Nohprah 2022 na ka liang ki bor distrik jong ka West Khasi Hills ki la dep ban pynpra malu-mala ïa katei ka karkhana thang dewïong, bad mynta pat ka dei ka jingpynpra phom da ki tiar bthei ïa ki jaka thang dewïong.
Shuh shuh la ïathuh la ïathuh ruh ba katei ka jingpynpra ïa kiba kum kitei ki karkhana thang dewïong be-aiñ kan dang ïai bteng ha kine ki sngi.
Lah ban kdew ba ha ka 26 tarik Jylliew, 2023 ki pulit ka West Khasi Hills ki la ïoh ban kem noh ïa ki saw ngut ki briew ïa kiba la suba jur ba ki dei ki trai ban pynïaid be-aiñ ïa ki karkhana thang dewïong ha thaiñ Shallang.
Kitei ki saw ngut kiba la shah kem ki dei kiba la tip kyrteng kum u Ashish Arya (32 snem) uba na Basisthapur Bye-Lane No 3, Guwahati, Kamrup, Assam, u Khrawbok Rongrin, na Sohbar A, Shallang, u Hopeful Nongtdu, uba na ka shnong Rymbai Synrang Shahkhain, East Jaiñtia Hills, bad u Yaman Bansal (28 snem), uba na Beltola Tiniali, Guwahati, Assam.
Ki Saw sngi Lai ïa, ka lehniam Behdeiñkhlam – kaba ju pynlong man la u snem da ka Seiñraij Jowai ban kyrpad kyrpon ïa U Nongthaw U Nongbuh ba Un ai ka kyrkhu ka kyrdoh ban lait na ka khlam ka ngoh bad ban ïoh ïa u khaw u kba, ban dap biang u thiar bad ban beh ïa ka sniew ka smeh ha ka imlang ka sahlang ka la poi noh sha kaba kut ha ka Sngi U Blei ha Aitnar.
Da ki hajar ngut ki riewngeit Niamtre bad ki paidbah na kylleng ki la wan ban sakhi ïa kane ka jinglehniam.
Ki kynrem ki lyndan kiba la wan ban sakhi ki kynthup ïa u Lat ka jylla, u Phagu Chauhan, u Chief Justice ka Meghalaya High Court, u Justice Sanjib Banerjee, u Myntri Sorkar, u Bah Kyrmen Shylla bad u MLA ka VPP u Bah Adelbert Nongrum nalor u Deputy Commissioner, Superintendent of Police ka West Jaiñtia Hills District bad ki heh sorkar na ki tnad bapher bapher ka distrik.
Kane ka Behdeiñkhlam ba saw sngi lynter ka la ïaid beit ïaid ryntih hapoh ka jingpynïaid ki nongïalam kiba kynthup ïa u President, u Bah OR Shallam, General Secretary, u Bah Arwotki Sumer bad ki shakri niam naduh u Dolloi Elaka Jowai u Bah Puramon Kynjing, u khlieh jong ka niam, Sangot, Langdoh, bad kiwei kiwei kiba don bynta ban pyndep ïa ka niam ka rukom.
Ïa ka lehniam Behdeiñkhlam ha ka sngi pynkut la sdang da ka lehniam ‘Kynting Khnong’ ha ïing sah ka Langdoh bud pat sa ka ‘Bam Tyngkong’.
Hadien pat la pyndep sa ïa ka lehniam ‘Shoh Thyndai’ ban shoh ban dat ha man ki tnum ïing da ki Deiñkhlam katkum ka jingngeit ban beh ïa ki ksuid ki khrei, ka pang ka shitom bad ka sniew ka smeh baroh na ki ïing ki sem.
Ïa kine ki jinglehniam la pyndep da ki rangbah niam ka Seiñraij kiba kynthup ïa u Dolloi, Sangot, u Chutia, nalor u Pator, u Langdoh bad ki ’riew rangbah ka Raij.
Katba ha ka nohphai sngi la pyndep ïa ka bynta ba kongsan jong ka Behdeiñkhlam ha Aitnar ha ka pung ba kyntang, ha kaba hangne ki ’riew rangbah hapoh ka jingïalam u Pator ki la pynlong ïa ka nguh ka dem ha ka Syiem Aitnar.
Hadien nangta la bud pat sa ka jingwan poi ka ‘Khnong Blai’ ha kaba ki khun ka Niamtre ki la hiar ban shad ha kane ka pung kyntang.
Ki dong bapher bapher kynthup ïa ka dong Panaliar, Chilliangraij, Dulong, Loomkyrwiang, Loomïongkjam, Ïongpiah kynthup ruh ka Seng Khasi Kmie, Seiñ Raij Shillong, Seiñ Tylli Niamtre Ladthadlaboh, Seiñ Ummulong ki la wanrah ïa ki rong ki rup jong ki ha ryngkat ka khubor sha ki paidbah.
Mynta u snem ki don haduh 13 tylli ki rong ki rup kiba la wanrah sha Aitnar, bad hadien ba la wan poi lut ki rong ki rup, la wanrah sa ïa ka ‘Khnong Blai’.
Ha ka janmiet pat la pyndep ïa ka lehniam Datlawakor hapdeng u Langdoh uba ïeng na Pynthor Wah pyrshah ïa u Sangot Paswet uba ïeng na Pynthor Neng ha kaba la jop da u Langdoh bad katkum ka jingngeit niam ha une u snem u khaw u kba un bha sha ka Pynthor Wah.
Lai ngut ki ’thei ïalehkai Muay Thai na Mawkynrew kiba dang hapoh 15 snem ka rta ki la shah jied ban mihkhmat ïa ka ri India sha ka IFMA Youth World Championship 2023 ka ban long ha Turkey ha u Nailur mynta u snem.
Kine ki kynthup ïa ka Jennifer Mukhim bad ka Dañiewkor Mynsong kiba dei na ka shnong Pingwait bad ka Evakordor Nongrum na Mawkynrew.
Kine ki khynnah ki dei kiba hap hapoh ka jingkhmih jong ka Mawkynrew Block Muay Thai Association, kaba la pynïasoh sha ka Muay Thai Association of Meghalaya.
Ki pulit ki la ïoh ban kem noh ïa 5 ngut ki briew kiba la shah kynnoh donkti ha ka jingïakajia kaba la jia ha ka miet shiteng synñia jong ka 7 tarik mynta u bnai.
Kane ka jingjia ka la ïalam shaduh u pud ban shah thang kawei ka kali kaba la pynïeng ha thanat Laitumkhrah.
“Ki arliang mamla kiba ïakajia para ma ki, ki la shah kem," la ong u S.
P.
(City), Bah Vivek Syiem ha ka Sngi Saitjaiñ.
Ha kajuh ka por, u la ïathuh ba ki don 5 ngut kiba la shah kem haba ïadei bad katei ka jingjia.
Ïa kitei 5 ngut la leit rah sha Shillong Civil Hospital na bynta ban phah peit bniah bad hadien kata sha ïingbishar.
Kum ban shu kdew hangne, ha ka miet shiteng synñia jong ka 7 tarik mynta u bnai ka la don kawei ka jingjia shah thang kali ha thanat Laitumkhrah hadien ba ka la don ka jingkynnoh ïashoh hapdeng ki ar kynhun ha ka thaiñ Laitumkhrah.
Na ka liang ka tnad pulit ka la pynshai ba ka jingjia kaba la jia ha ka miet shiteng synñia jong ka 7 tarik mynta u bnai ka dei namar ka jingïakajia hapdeng ki 2 kynhun kiba la shongshit.
Ka United Democratic Party (UDP) ka lah ban sei da u General Secretary barim ka Khasi Students’ Union (KSU), Bah Auguster Jyrwa ban ïakhun ïa ka ilekshon MDC ka ban long ha u snem 2024 na Jaïaw constituency ha jaka u Bah Paul Lyngdoh hadien ba u la shah jied biang kum u MLA ka West Shillong ha kane ka ilekshon ba dang shu dep.
Katkum ki khubor ba la ïoh lum la ïathuh ba ki nongkyrshan ka UDP na West Shillong kiba la pynjop biang ïa u Bah Paul Lyngdoh ha kane ka ilekshon MLA ki pdiang ïa ka kyrteng u Bah Auguster Jyrwa ban ïakhun na ka tiket UDP na Jaïaw konstitwensi namar u la wan ban kyrshan ïa u Bah Paul shwa ka ilekshon MLA.
Kum ban shu pynkynmaw, u Bah Auguster Jyrwa u la ïakhun teng ïa ka ilekshon MDC na Jaïaw konstitwensi na ka tiket Congress ha u snem 2019, hynrei u khlem ïoh jingjop.
Hadien ba u MLA barim, Bah M.
Rapsang u la mih na Congress u leit ban pynïasoh sha ka NPP.
Kumta ka kynhun u Bah Auguster ki khlem leit sha ka NPP, hynrei ki leit ai jingkyrshan ïa u Bah Paul Lyngdoh uba ïakhun na ka seng UDP bad rah syndon ïa ka jingjop.
Kane ka jingmih ka kyrteng u Bah Auguster Jyrwa ban ïakhun ïa ka ilekshon MDC ka dei hadien ba u Bah Paul Lyngdoh u la shah jied ban long kum u Myntri ha ka Sorkar Jylla hapoh ka jingïalam u Conrad K Sangma kum u Myntri Rangbah.
Kat haduh mynta ym pat don ki seng saiñ pyrthei kiba pynpaw ban sei kyrtong na Jaïaw konstitwensi, hynrei kiba la pynkhreh ban pynïeng kyrtong ki long tang ka Voice of the People Party (VPP) kaba la dep pynkhlaiñ ïa ki shnong.
Ki khun ki hajar na Ri-lum Jaiñtia ki la ud ki la nam ïa la ka jingsngewdiaw jong ki halor ka jingbym biang ka ‘Roster System’ bad ka ‘Reservation Policy’ lyngba ka rong ka rup kaba la shna kyrpang ha Behdeiñkhlam.
Ïa kane ka rong ka rup la shna kyrpang da ki khun ka Niamtre Ïawmusiang, Jowai kaba la pynshon khmat lut ïa baroh mar syn wanrah ha Aitnar kaba long ka jaka kyntang ban pynkut ïa ka lehniam Behdeiñkhlam.
Nalor katei ka rong ka rup ba la shna da ki khun ka Niamtre Ïawmusiang, la don sa kiwei ki rong ki rup kiba la shna kyrpang ryngkat bad ka khubor sha ka pyrthei.
Ki khubor ba la pynsaphriang lyngba ki rong ki rup ki long ka thma pyrshah ïa u drok, jingdonkam ban pynneh pynsah ïa ki khlaw ki btap, ban pynneh pynsah ïa ka riti dustur, jingkynrei ka jingpang HIV, jingkyrni ha ki Mobile Phone bad kiwei kiwei.
Ki khun ka Niamtre Ïawmusiang ki la jied ïa ka mat ‘Roster System’ bad ka Reservation Policy kum ka khubor sha ka sorkar jylla bad ki khun ki hajar na Ri-lum Jaiñtia ruh ki kwah ka jingkylla bad jingpynbha ïa kine ki mat.
Ka rot jong ka Ïawmusiang ka la don ki khubor ha ka ktien nongwei kiba ong kumne, “I was born intelligent but the present Roster ruined me.
Many deserving, candidates have been deprived their jobs by the existing policy.
Rectify the roster anomalies or revamp the 1972 resolution.
A non-discriminatory formula is acceptable to all categories in Meghalaya.
"Ha ka Khasi kine ki kyntien ki long kumne: ïa nga la kha kum u briew uba stad, hynrei kane ka Roster System kaba mynta ka la pynjot ïa nga.
Kiba bun ki samla kiba dei hok ki la duh noh ïa ka kam ka jam namar jong ka Reservation Policy kaba mynta.
Pynkylla ïa ki jingduna bad jingbymbiang ha ka Roster System lane pynkylla ïa ka Resolution halor ka Reservation Policy jong u snem 1972.
Baroh kin pdiang lada don da ka jingbhah kam ka bym shah liang ïano-ïano.
Ka Lumkhangdong Kyndongtuber, Nangbah Khloopano, Madanthad Thadmuthlong bad ka Mulang Ïalong ki la khur ïa ka jingjop ha ka 3rd Division Football Tournament (3rd Adelbert Laloo Memorial Trophy) ba la pynïaid da ka West Jaiñtia District Sports Association (WJDSA) ha ka Lah Sngi U Blei ha Kiang Nangbah Stadium kaba ha Ladthadlaboh, Jowai.
Ha ka jingïakhun kaba nyngkong, ka Lumkhangdong Kyndongtuber ka la pynliem ïa ka Luti Tuber Ïalong da 2-1 kol.
U Damepaia Shylla u la ïoh ban thep ar kol ha ka minit kaba 24 & 56, katba ka Luti Tuber Ïalong ka la pynphai kylla shi kol lyngba u Leader Mulieh (42).
Ha ka jingïakhun ba ar, ka Nangbah Khloopano ka la pynliem ïa ka Lumpyrtuh Mihmyntdu da 2-1 kol.
U Teibor Lamare u la ïoh ban thep ar kol ha ka minit kaba 23 & 43.
Katba ïa ka shi kol jong ka Lumpyrtuh Mihmyntdu la thep da u Telme Rymbai (33).
Ha ka jingïakhun kaba bud, ka Madanthad Thadmuthlong ka la pynliem ïa ka Samaro da 4-0 kol.
U Precious Tang u la khur ïa ka hat-trick (9,11 & 13) bad ïa kawei pat la thep da u Manhok Suchiang (40).
Haba phai sha ka jingïakhun kaba khatduh, ka Mulang Ïalong ka la pynliem ïa ka Royal Pole Mihmyntdu da 2-0.
Ïa kine kol la thep da u Poisuk Dhar (58) bad u Dangaitlang Mulieh (67).
Ka Blue Bumbar FC ka la khur ïa ka jingjop ha ka lympung ïalehkai Knockout Football Tournament ba la pynïaid da ka Ri Khasi Social & Cultural Sports Club.
Kane ka jingjop ka wan urlong hadien ba ka lah ban pynliem noh ïa ka Pdeng Shnong Mawryngkneng da 1-0 kol ha ka Lah Sngi U Blei ha madan Kurkalang kaba ha Bhoi Rymbong.
Kane ka nam jop ka la wan urlong lyngba u Ieitlang Syiemïong na ka bynta ban khur ïa ki lai point.
Wat la kine ki kynhun ki la pyrshang ban ïakhun tyngeh naduh kaba sdang, hynrei kim shym lah ban thep kol haduh kaba kut jong ka kylla step.
Dei ha ka kylla miet ba ka Blue Bumbar ka la ïoh ban pynkhih jar lyngba u Ieitlang Syiemiong ha ka minit kaba 62 bad ban khur syndon ïa ka jingjop.
Haba phai sha ka jingïakhun kaba la long ha ka sngi Saitjaiñ, ka Tyrsad Combine ka la pynliem noh ïa ka Ïatylli S&C Co-Operative Society lyngba ka tie-breaker da 5-2 kol hadien ba ïakhaid mar shi kol.
Ka Achik Holistically Integrated Krima (ACHIK) ka la nang ïoh jingkyrshan shuh-shuh halor ka jingdawa jong ka hadien ba kiba bun ki kynhun seng bad nongshong shnong ka Ri-lum Garo ha ka Lah Sngi U Blei ki la wan ban ïashim bynta lang ha ka jingïa-khih shah thngan kaba la long hakhmat ka ïingmala ka SMELC ha Tura.
Ka ACHIK ka la dawa ban pyntreikam na shadien ïa ka ‘Roster System’ ha kajuh ka por ban pynlong ïa ka Tura kum ka nongbah ha ka por tlang jong ka Jylla kaba la ïohi jngai naduh ka por ïakhih ban ïoh Jylla lajong, palat 50 snem mynshuwa.
Ka ACHIK bad ka Garoland State Movement Committee (GSMC) ha ryngkat ka United Garo People’s Forum (UGPF) ki la sdang ïa ka jingaïakhih shah thngan naduh ka 11 tarik Naitung – la wan ïasoh sa ka AAYF, NIKSAMSO, ASWA, TGCSU kumjuh ki ‘riew rangbah lyngba ka New Tura Development Forum (NTDF).
Sa kawei ka bynta jong katei ka jingïakhih ka long ba ka BJP Mahila Morcha ka la wan ban ïashim bynta lang ha katei ka rynsan naduh hynnin ka sngi.
“Kane kam dei ka mat politik hynrei ka don jingïadei bad ka jaidbyniew.
Ka jingpynlong ïa ka Tura kum ka nongbah ha ka por tlang kam dei tang ka jingdawa hynrei ka kular jong ki longshuwa-manshuwa kaba la shu ieh noh kumto.
Donkam ban pynbeit ïa kane ka jingbakla bad kumta ngi la wan ban ai jingkyrshan ïa ki hymmen ki para jong ngi.
Ngi la shah pynduh noh la bun pateng mynta bad donkam ban pynbeit ïa kane da kaba phai na shadien," ong ka President ka Morcha, ka Rakkhi Sangma.
U MDC barim ka Garo National Council (GNC), u Augustine Marak, uba la don lang ha kane ka sngi u la ong ba u la wan ban kyrshan ïa ka jingdawa na bynta ban pynlong ïa ka Tura kum ka nongbah ha ka por Tlang namar ka long kaba shong nongrim bad ka khana kaba jrong.
Halor ka bhah thung kam thung jam, u la ong ba ka Sorkar ka long kaba biang eh ban sngewthuh ïa ki jingsngew bad ban khmih bniah ïa kane.
Ha kane ka sngi la wan ïashim bynta lang da u MDC ka BJP na Tura, Bernard Marak, uba hashuwa, u la pynpaw ïa ka jingkyrshan jong u ïa katei ka jingïakhih.
“Ki ïakhun ïa ka jingdawa kaba shong nongrim bad nga ïeng ha syndah bad ki.
Ngi kyrpad ïa ka Sorkar ban wan shakhmat bad ïakren bad ki khnang ban poi sha ka jingïabeit," ong u Bernard.
Ka General Secretary ka ACHIK, ka Bernita Marak ka la ong ba kim pyrshah ïano-ïano hynrei ki kwah ïa kaei kaba ki la ap khmih lynti.
“Ngi kwah ban pyntreikam na shadien ïa ka ‘Roster System’ naba ngi la shah pynduh noh ha kine ki 50 snem ba la dep.
Lada ki nongïalam kiba dei ban pyntreikam ki la leh la ka kamram, ngin ym shong hangne ban ïakhun na bynta kane ka daw.
Haba phai sha ka nongbah ha ka por tlang, ki mynbarim jong ngi ki la ïohi ïa ka Tura kum ka nongbah bad ngi kwah ba kane kan urlong," ong  ka Bernita.
Ha kajuh ka por ka la buh jingkylli halor ka jingbym don briew na ka liang ki bor distrik kumjuh na ka Sorkar naba ym shym la don ba wan kren ïa ki ha kine ki 7 sngi ba la dep wat hapdeng ka jingïakhih shah thngan.
Na ka liang u Deputy Commissioner ka WGH, u Jagdish Chelani u la wan mih ha katei ka jaka ban kyrpad pynsangeh noh ïa ka jingïakhih.
U DC u la ong ba u mihkhmat ïa ka Sorkar bad kyrpad ban pynkut noh ïa ka jingïakhih, hynrei wat hapdeng ki jingkular, ki nongïakhih kim shym la khih bad kular ban bteng ïa ka jingïakhih katba kim pat ïoh ka jingkular na u Myntri Rangbah halor katei ka bynta.
Haba kylli, u Chelani u la ong ba la buh ïa ki majistor ha katei ka jaka man la ka sngi.
Ka jingsdang jong ka sorkar jylla lyngba ki bor distrik ka West Khasi Hills ban pynkhyllem ïa ki karkhana thang dewïong be-aiñ ha ka thaiñ Shallang naduh ka sngi Saitjaiñ ka long hadien ba ka jingshah tangon kaba na ka por sha ka por ha ka Meghalaya High Court.
Ha kane ka thaiñ ki don kumba 57 tylli ki karkhana thang dewïong (Coke Factory), bad kumba 47 tylli ki long kiba be-aiñ namar ki la treikam khlem kino-kino ki jingbit na ki tnat sorkar.
Ka High Court, ha u Nohprah 2022, hadien ba ka la ïoh pdiang ïa ka mukotduma (Public Interest Litigation), ka la hukum ïa ka sorkar ba kan khang tala ïa kine ki karkhana kiba treikam be-aiñ bad ban kem ruh ïa kito kiba donkti.
Ka High Court haduh mynta ka dang shong bishar ïa kane ka mukotduma bad ïa kiwei pat kiba don jingïadei bad ka jingtih bad jingkit dewïong be-aiñ.
Ha ka 13 Naitung, ka High Court kan sa shong bishar biang halor kine ki mukotduma.
Ka long kaba lyngngoh ba ka sorkar jylla kam shym la don jingtip ba haduh palat 40 tylli ki karkhana thang dewïong ki la treikam be-aiñ baroh shi katta.
Ka jingwan jong kiba kum kine ki karkhana ka la sdang ha u snem 2017 ter-ter.
Dang nyngkong, ki karkhana kiba la pynïeng ki long kiba ïaid katkum ki aiñ.
Hynrei ynda la hadien, ki la shu mih kumba mih ki tit ha khlaw haduh ba la itriem ban peit.
Ka jingdon jong kine ki karkhana ka la pynjaboh ïa ki sawdong sawkun jong ka thaiñ Shallang.
Hynrei ym don ba phikir lane ym shym la don kiba ujor.
Tangba dei tad haduh ba ka High Court ka la shim ïa katei ka mukotduma ba ka jyrsieh ka la paw na ka sngi sha ka sngi.
Bad ynda ka High Court ka la pynpaw ba kam sngewlah shuh ban shaniah ha ki pulit jong ka jylla ban teh lakam ïa ka jingtih bad jingkit dewïong be-aiñ ba imat ka sorkar ka sa leh smat leh sting ban pynkhyllem ïa kiba kum kitei ki karkhana be-aiñ kum ka dak ban pyni sha ka ïingbishar ba ka leh eiei ban rat dyngkhong ïa kine ki jait kam.
Lada ym dei na ka jingshimkhia jong ka High Court, ngim tharai ba ka sorkar Meghalaya kan leh eiei kumba ka pynpaw mynta.
Ngim dei ban pyrkhat biej bad ïaroh khlem jingsngewthuh ïa ka sorkar haba ka la pynpra ïa ki karkhana thang dewïong be-aiñ namar ngim ngeit ba kat ka sorkar bad ki bor distrik ka West Khasi Hills ki khlem ïoh jingtip halor ka jingdon jong kita ki karkhana.
Dei na ka jingleh kyllut, matlah bad jingbamsap bamngem kaba la ïalam ïa kane ka kam shaduh une u pud.
Lada dei ba ka sorkar bad ki bor distrik ki la pyrkhing naduh nyngkong, kam donkam ban ïa pynlut por bad pisa ban leit pynkhyllem mynta ïa kitei ki karkhana.
Hato ka sorkar hadien ba ka la pynkhyllem kan daiñ ne em sa da ka kuna na ki trai jong kitei ki karkhana na ka daw jong ka jingpynkheiñ aiñ kaba im-im peit-peit? Ha ka jingshisha ki dei ban shah daiñ kuna da ki phew klur tyngka na ka daw jong ka jingleh bym suidñiew ïa ki aiñ bad ka jingpynjaboh ïa ka mariang.
Tang ban shu pynkhyllem kam pat biang namar kitei ki karkhana ha kine ki snem ba ki la ïoh ban treikam sahuh, ki la kamai pisa na ka jingdie ïa uto u dewïong ba la thang.
Ngim tharai hi ruh ba ki la siew ïa ka khajna namar ka dei ka kam be-aiñ ne ka kam ar nombor.
Mynta ngin ïa peitkai aïu ka sorkar kan leh la kan nud ne em ban daiñ kuna ha ka dor kaba heh bha.
Ïa kane ka pisa dei ban pyndonkam ban shna surok, skul, pynpoi bording ilektrik, hospital ha ka thaiñ Shallang hi.
Ha kajuh ka por, ka sorkar kam dei ban phai khmat tang sha West Khasi Hills, hynrei ka dei ban peit ruh sha East Jaiñtia Hills bad South West Khasi Hills kiba ki karkhana thang dewïong ki treikam.
Ha kine ki jaka ruh, dei ban pynlong da ka jingtohkit kaba bniah ban lap kiei kiba trei katkum ki aiñ bad kiei kiba la pyntrei khlem da ïoh jingbit nangno-nangno.
Ka sorkar ka dei ban leh kumjuh pyrshah ïa ki karkhana thang dewïong kiba don ha East Jaiñtia Hills bad South West Khasi Hills bad sha kiwei ruh ki jaka la dang don.
Ym dei ban leh shiliang khmat namar ka kam be-aiñ ka sah hi ka kam be-aiñ lada ka jia ha West Khasi Hills lane ha East Jaiñtia Hills lane South West Khasi Hills lane sha Ri-lum Garo kumjuh.
Ïa kane ka bynta ruh, ngin ïa peitkai aïu ka sorkar kan leh ha kine ki sngi.
Ka bynta kaba khatduh ka long ban aiti sha ka Central Bureau of Investigation (CBI) ïa ka jingtohkit pyrshah ïa kito baroh kiba donkti ban ïarap ban pynheh pynsan ïa kitei ki karkhana be-aiñ.
Ngi tip ba ka sorkar Meghalaya ka la weng noh ïa kata ka ‘General Consent’ ba ka la ai sha ka CBI kaba mut ba hashwa ban wan tohkit shane, ka CBI kan hap ïoh jingbit shwa na ka sorkar jylla.
Ngin peitkai la ka sorkar jylla kan nud ban khot da ka jingïalang ka Kynhun Myntri (Cabinet) ban shim beit tang ïa kawei ka rai bad kata ka long ban aiti sha ka CBI ïa ka jingtohkit halor ka jingtreikam ki karkhana thang dewïong be-aiñ bad kumjuh ruh ka jingtih bad jingkit dewïong be-aiñ kaba la pynriewspah tang ïa ki katto katne katba ka sorkar bad ki paidbah ki la shah shukor da ka jingbymsiew hok ïa ki khajna.
Ka jingkylli ka mih mano na kita ki arliang mamla, kiba pynmih ne kiba sdang ia kaba kum kata ka huri huri lane ka jingkulmar, hangta ha Laitumkhrah.
Ka jingkylli kaba bud ka long, kumba katno por ka sdang bad haduh katno por ka neh kata ka huri ka hura ne ka jingiakynnad ka jong ki.
Te halor kata ka jingjia mano lane kaba kumno na kita ki arliang mamla kaba leit ban ‘file’ syndon beit noh da ka ‘FIR’, ha ka Laitumkhrah Police Station? Mano kata kawei pat ka kynhun kaba khang lad ne kaba sngew pyrshah ia kata ka jingleit ‘file FIR’ da kata kawei pat ka liang mamla.
Mano ruh na kita ki arliang mamla kiba poi syndon katba kin ïa wiang ding ïa kata ka kali pulit bad pynjulor ruh ia kata kawei pat ka kali lem bad ïa kata kawei ka arshaka, ïa kiba la pynieng hangta hapoh ka Laitumkhrah Police Station ?Ka mih namar kata sa ka jingkylli, uba kumno pat ruh uta u paid, uba don kumba 40-50 ngut.
Udei ruh u paid u jong kano na kita ki arliang mamla bad uba wan poi nangno? Te hato u dei uta u paid, uba kumba 40-50 ngut, uba wiang ding bad pynjulor ïa kata ka kali pulit bad uba pynjulor ruh de ïa kata kawei pat ka kali lem bad ïa kata ka arshaka ? Lada u dei uta u paid uba wiang diang kumta ïa ka kali jong ki pulut bad pynjulor ruh ïa kata kawei pat ka kali lem bad ïa kata ka arshaka ba ym lah khlem da kylli da kumno ne da kano ka rukom uta u paid u wiang ding ïa kata ka kali bad pynjulor ruh ïa kata ka arshaka.
Hato ka dei ba u pyndonkam da u ‘petrol bomb’ ban wiang ding ïa kita ki ar ki kali, kata, kat kum ba ki pulit ki suba ? Te hato ka dei ka kynhun ka jong uta u paid kaba shim pynban ïa ka aiñ halade ha ka jaka ba kin ailad ïa ki ‘pulit’ ba kin tohkit laitluid kumba dei ka rukom halor kata ka jingïakynad ?Ka mih ruh ka jingkylli hato u dei ne em uta hi u juh u paid uba pyrshang ban knieh kumta ïa kita ki atiar jong uta/kita ki CRPF, uba/kiba ha ka jingïaid lynti ka jong u/ki sha la ka ‘CRPF camp’ ka jong u/ki,hadien ba  u/ki la dep la ka kamram ? Ka mih ruh ka jingkylli u dei uei eh uta uba nud kat ban byrngem byrsit kumta ïa kat u Rangbah Pulit lane u Police Officer, kata ruh hapoh ka Police Station.
Uta u dei u jong kano na kita ki arliang mamla?U riewshai u ong to da tip shai ha kano ka por ban dih (kyiad) bad ba dei ban da jied shiah bha ruh bad kiba kumno ban ia dih lang.
Ym tang kumta hynrei wat hangno ne ha kaba kum kano ka jaka ban ïa shong dih lang bad ki bad ruh haduh katno ban ïa dih.
U Khawiang unlynshop tyngeh ïa uba dang lung than eh ka bor pyrkhat pyrdain kaba katno tam ia uba dang tlot ruh shaba palat ka bor halor lade ne ka ‘self-control’.
Uba kum uta u dei ban kiar raimaw raidieng ia ka Kyiad, kaba katno tam lada ïa u dang ioh lad ban shong khet sa ka jingsarong biej ne ka ‘arrogance’.
Ym dei ban tyrwa kyiad ïa kiba kum kita wei ba ki dei kiba kum kita (kiba imsngi ha kaba shu apthap ïa ka ioh dih ei) kiba mlien ruh ban dih shongshit, ban dih sarong bad ruh ban kob sarong.
Ka dei na ka jingiadihlang bad kiba kum kita ba bunsien bunsien ju mihpat de ki jinghuri huri ne ki jingkulmar ne ki jngïashoh ki jingiadat.
Kat ban kynrup ne kat ban thmu ban knieh ïa ka atiar ka jong u CRPF te kam dei ka jingshlur ne ka jingshynrang mynsiem hynrei ka jingleh shlur biej lane ka jingsarong biej kaba namar ka jingshah lynshop pynban ialade ha u Khawiang.
Ka dei ka jingshlur biej lem bad ka jingsarong biej kaba namar ba ïa don lang ruh shi kynhun.
Ki shlur ki nud ruh tang ynda haba ki ïa don lang shi kynhunne kum ka kynhun bad ruh tad ynda ki la ïa dih ki la ïa bam katba kim iapher na u ksew pyndem tdongynda haba ki pynngad bad ki don tang weibriew.
Ynda haba ki pyngngad bad ki don tang weibriew ba u tduh jong u tdong u jong ki uba ki pyndem ruh u da poi syndonshakmat bad tdiap tad haduh u sohpet u jong ki.
Isynnei shisha ïa ka jinglyngkot ka jingmut ka jingpyrkhat ka jong kito ki kobpia kiba ju mlien ban thaw jingkulmar ynda haba don bad la ka kynhun.
Kiba pyrkhat ba ki dei ki “somebody’s special" ne ba kat ma ki bad kum ki te ym don shuh hangne ha sla pyrthei.
Kiba pyrkhat ba ki long haloria ka aiñ.
Kiba pyrkhat ba kampher wat lada kin pynkheiñ ia ka aiñ namar ba ki don ïa la ki ‘special ones’ ki jong ki.
Ki ‘special ones’ kiba ym tang ba kin pynksan ne ‘bail out’ ia ki hynrei ki ban ïada (protect) kyrpang ruh ïa ki.
Kiba kum pyrkhat ba long katba long ki te kin nym mynsaw bad kin nym ïap.
Hynrei bunsien kam ju long kumta bad ki poi pynban kat ban shu khlad  ei kha-ma-kha kumjuh kumba khlad lem noh kita kiwei pat ki bym don mano mano ruh ban iasaid bad ban ïada kyrpang ia ki.
Ki da khlad noh ruh kum kita kiba ym don mano mano ba tip shaphang jong ki.
Ym tang kumta hynrei shen shen ynda la tep ne la thang ia ki ba ka pyrthei ruh kam kynmaw shuh hi ruh ïa ki.
Wieh, kumba ong u Louis L’amour, ia la ka jong ka shympriah-kti ka jong phi ha ka um kaba ha ka khuri bad sa sei biang noh ruh ia ka.
Te tang katto katba ka thiew kato ka um kaba ha kato ka khuri ba tang katto bad tang kumto hi ruh kata ka jingshongdor ka jong phi ynda haba phi la khlad lehnohei noh nangne na sla pyrthei.
Kumta to da ïa husiar phi kiba sarong biej bad kiba shlur biej ia ka Kyiad ne ïa u Khawiang.
Ynnai shongshit biej bad ynnai shlur biej wei ba ialade phi dang shah lyngshop pynban ha u Khawiang lane ha ka Kyiad, kaba katno tam lada kan pynjah burom syndon ruh plak ïa phi.
Haduh 15 ngut ki briew kiba shah kynnoh ba ki leh ïa kam awria ki la shah kem noh ha ki pulit jong ka East Khasi Hills bad ïa kine la pynngat hapoh ki kyndon jong ka Immoral Trafficking Prevention Act.
U Superintendent of Police ka East Khasi Hills, u Bah Sylvester Nong-tnger, ha ka Lah Sngi U Blei u la ïathuh ba ka la don ka jingïaid pahara jong ki pulit ha ki thaiñ Khyndailad  ban leh pyrshah ïa ki nongdie met kiba ha kaba bun ki khep kam long tang ba ki die met sha ki briew, hynrei ki wanrah ruh ïa kiba bun ki jingkulmar bad huri hura.
Shuh shuh u Bah Nongtnger u la pyntip ba ki la pynlong ruh ïa ka jingkhynra kyiad bad pynjur ïa ka jingïaid pahara ha kylleng ka nongbah Shillong na ka bynta ka jingshngaiñ ki paidbah bad ban tehlakam ïa kino kino ki huri hura.
Ha kane ka jingkhynra, ki pulit kila ïoh ban kurup ïa palat 1,12,097 ML ka kyiad phareng lane Indian Made Foreign Liquor (IMFL) bad 7,74,000 ML ka kyiad pyrsi.
Ïa kane ka jingkhynra la pynlong ha ka thaiñ Motphran, Paltan Bazar, Mawblei, Nongrim Hills, ïew Laitumkhrah, ïew Mawlong, Urkaliar, Upper Shillong, Polo, Mawbah, Jhalupara bad Upper Mawprem da ka jingïarap lang ki pulit Commando kynthei ba la tip kum ki Meghashakti.
Ha kajuh ka por, ki pulit kila bat haduh 277 tylli ki kali bad ïoh daiñ kuna haduh T.
2,36,500 na ka jingpynkheiñ ïa ki kyndon ïaid kali ha ka jingtalasi kali bad miet bad step da ka Shillong Traffic Police ha kylleng ki jaka.
Kine ki briew ba ngat ha ka kuna ki dei kiba ñiah kali ha ka jingbuaid kyiad, ñiah thuk-thuk khlem helmet, pynkylla ïa ki ‘silencer’, tah ïit ïong bad kiwei.
Ka lyngkhuh sngi ïap kaba 188 jong u Syiem Tirot Sing Syiem, Syiem ka Hima Nongkhlaw sa shisien pat kala long biang ka sngi sah kynmaw ïa kiba bun balang khamtam ïa ki khun ki hajar ka Hima Nongkhlaw ba kin kynmaw biang ïa ki matti jong une u riew Khraw.
Kum ka dak ban kynmaw burom ïa ka lyngkhuh sngi ïap jong u Tirot Sing Syiemlieh, na ka liang u Syiem bad ka dorbar jong ka Hima Nongkhlaw ka la pynlong ïa ka jingïalang ha madan mot Tirot jong ka shnong Mairang Mission ha kaba u Myntri Rangbah ka jylla u Conrad K Sangma u la wan ban sakhi lang  kum u kongsan bad leit buh syntiew ruh ha u mot jong u Tirot Sing, ha ryngkat ka jingïasynran lang u CEM ka KHADC Bah Pyniaid Sing Syiem, u Chairman ka State Planning Board u Bah Metbah Lyngdoh, u MDC ka Mairang Bah Batskhem Ryntathiang, ki ophisar na ki tnat treikam bapher bapher, ki myntri ka hima Nongkhlaw, ki khynnah skul, ki nonghikai bad kiwei kiwei.
Haba kren kum u kongsan, u Myntri Rangbah u la ong, “Haba ngi rakhe ïa kane ka lyngkhuh dap 188 snem ka jingkhlad noh u Tirot Sing, kaei kaba ngi donkam ban kynmaw ka long ba ym ba ngi kynmaw burom tang ïa kane ka 188 snem ka jingkhlad u Tirot Sing hynrei kaba kham kongsan ka long ba ngi rakhe ïa ka jingim jong u.
"“Ha kum kane ka jingïalang ba kongsan, nga kwah ban ïathuh ïa baroh kiba don hangne khamtam ïa ki khynnah skul kiba la ïadon lang ba kum ki nongshong shnong ka jylla, ngi dei ban tip ïa kaei ba u Tirot Sing u la leh, ki jinglong ki jong u, ki jingngeit ki jong u, ka jinglong ban ieid ïa la ka ri bad ka jingshlur jong u bad kane ka sngi kan long kaba lehnohei lada ki paidbah kim tip shuh bad kynmaw ïa kine ki jinglong ba u Tirot Sing kiba u ju don," ong u Myntri Rangbah.
Shuh shuh u la ong, kaei kaei kaba kongsan ba dei ban kynmaw haba rakhe ïa kane ka sngi, “Ngi kynmaw ïa ka jingïap donburom jong u hynrei ngi rakhe ïa ka jingim jong u, kumno u la aiti ïa la ka jingim na ka bynta la u paidbah.
Kane ka dei ka phang kaba kongsan ïa kaba nga kwah ban sam khamtam ki samla mynta ka sngi ba lada ngi bud tang khyndiat ruh ïa ki dienjat jong une u nongïalam nga tharai ngin lah ban leh shibun kiei kiei na ka bynta ka jaidbynriew bad kumjuh ruh ka jylla.
"U Myntri Rangbah u la ong, ba u dang ïakren bad u Chief Executive Member jong ka KHADC, bad la ïakren ruh shaphang ka documentation.
Kumba  shipew  sngi mynshwa ne shitaiew eiei, ka KHADC ka la shim ïa ka rai bad ka la wan ban ïakynduh ba ka sorkar kan kyrshan ïa ki ban leh bniah ha ka ban wad ïa ki jingtip bapher bapher shaphang ki riti ki dustur bad ki riewkhraw kiba la khlad noh.
“Nga la ïohi mynta ba ïa kine kiei kiei baroh ngim shim la don kita ki jingthoh ba tikna kumba ka dei ban long.
Nga la ju ïakren shaphang ka jingthoh ai report kaba dei naduh ki 1800, kaba kyrteng ka Herbert Report bad ngi dang don ïa kane ha jingthoh bad ngi haduh kine ki sngi bad kumta ka jingthoh naduh ki por jong ki phareng ka dang don bad ngi haduh kine ki sngi namar ba ki la sumar bha hynrei bun na ki jingkyntiew shaphang ki riti ki dustur, ki nongïalam ba khraw bad kiwei ki jingtip shaphang ki mynnor kim don bad ngi.
Kumta ka wanrah ka jingjynjar ba khraw lada ngi kwah jingtip kumjuh ruh kumno ki pynïaid ïa ki kam ki jam lada ngi kwah ban ïa nujor haba ngi kwah ban kham pynbha ïa ki," ong u Myntri Rangbah.
Shuh shuh u la ong, “Namarkata nga dap da ka jingkmen ba kum ha kane ka sngi kaba kyrpang, nga kyrpad ïa u CEM ba ynda ki la sdang ban trei kam ïa kane ka jingthmu ban kyntiew noh ïa ki jingtip bapher bapher jong ka mynnor shaphang ka dustur Khasi, nga kyrpad ïa kiba kin wad ruh ïa ki jingtip bniah shaphang u Tirot Sing ba ngin ïoh tip shuh shuh ban ïa kaei kaba ngi la tip lypa mynta bad kan ïarap shibun ruh ïa ki pateng ban sa wan".
U la ong ruh, “Ngi kwah ba ngin ym kyntiew tang shaphang ki nongïalam ba pawnam kum u Tirot Sing bad u Patogan Sangma bad kiwei ki nongïalam hynrei ngin buh jingthoh kumjuh ruh shaphang ki riti ki dustur, ki jingtip shaphang ka mynnor jong ki bynriew ka Jylla bad nga pyntip ba ka Sorkar Jylla mynta ka kyrshan lem ïa ka KHADC bad kiwei ki District Council ha ka jingkwah jong ki ba ïa kine ki jingtip kin buh jingthoh noh bad artad ban wad bniah shuh shuh.
Halor ka dorkhas ban pynbha ïa ka ophis jong ka Hima Nongkhlaw bad ban pynitynnad shuh shuh, u la ong ba ka dei kaei kaei kaba kmen eh ban leh bad ba yn sa ïakren ban pynbha ïa kane ka ophis jong ka Hima.
Ka tnat Social Justice and Empowerment, hapoh ka jingïalam jong u Myntri Rangbah Duh, u Narendra Modi ka ïeng skhem na ka bynta ka jingkyntiew bad ka jingpynkupbor ïa ki bynta kiba shah iehbeiñ bad kiba shem jingeh jong ka imlang sahlang kum ki SC, OBC, EBC, DNT, ki Transgender, ki tymmen ki kro, ki Safai Karmchari bad kiwei kiwei.
Ha kine ki khyndai snem ba la dep, ngi la iohi ïa ka jingbha kaba la wan na ka bynta kine ki briew ha ki kam bapher bapher ha kaba ïadei bad ka imlang sahlang, ka pule puthi bad ka ioh ka kot.
Katto katne ki skhim ki dei kiba pyntreikam da ka tnat Social Justice and Empowerment jong ka Sorkar India ha kine ki khyndai snem ba la dep.
Ka “Post-Matric Scholarships to the students belonging to Scheduled Castes for studies in India" ka thmu ban kyntiew ia ka jingrung ki khynnah SC ha ki jingpule ba kham halor watla ki wan na ki longing kiba shem jingeh bha.
Ka jingrung ki khynnah SC ha ki jingpule klas11-12 ka ju long 52.
9% ha u snem 2019-20; 56.
1% ha u snem 2020-21 bad 61.
5% ha u snem 2021-22.
Palat 4.
87 klur ki khynnah pule SC ki la ioh jingiarap na ka Sorkar Pdeng kaba kot sha T.
29828.
80 klur naduh u snem 2014-15.
Ka “Pre-Matric Scholarships Scheme for SC and Others" ka dei ïa ki khynnah pule SC kiba don ki kmie ki kpa kiba don ka jingkamai ka bym tam ia ka T.
2.
5 lak ha ka shi snem.
Ka jingrung ki khynnah SC ha ki jingpule klas 9-10 ka ju long 83% ha u snem 2019-20; 84.
8% ha u snem 2020-21 bad 84.
9% ha u snem 2021-22.
Palat 2.
31 klut ki khynnah pule SC ki la ioh jingïarap pisa na ka Sorkar Pdeng kaba kot sha ka T.
3528.
17 klur naduh u snem 2014-15.
Naduh u snem 2014-15, la pyllait ia ka jingïarap pisa ka Sorkar Pdeng kaba kot sha ka T.
109.
79 klur sha palat 19995 ngut ki khynnah pule SC bad OBC hapoh ka “Scholarship for Higher Education for Young Achievers Scheme (SHREYAS), Free Coaching for SC & OBC students (FCS)".
Naduh u 2014-15, la pyllait ka jingïarap pisa ka Sorkar Pdeng kaba kot sha ka T.
399.
15 klur sha palat 21988 ngut ki khynnah pule SC hapoh ka “Top Class Scholarship scheme for SCs (TCS)".
Naduh u snem 2014-15, la pyllait ia ka jingïarap pisa ka Sorkar Pdeng kaba kot sha ka T.
222.
24 klur sha palat 950 ngut ki khynnah kiba la shah jied na ki thup SC, Denotified, Nomadic & Semi-Nomadic Tribes; ki nongrep bym don jaka lajong bad ki nongshna jingshna tynrai hapoh ka “National Overseas Scholarship Scheme for SC students (NOS)".
Naduh u snem 2014 -15, la pyllait ïa ka jingiarap pisa ka Sorkar Pdeng kaba kot sha ka T.
1628.
89 klur sha palat 21066 ngutr ki khynnah pule hapoh ka “National Fellowship for SC students (NFSC)".
Naduh u snem 2014-15, la pyllait ïa ka jing-ïarap pisa ka Sorkar Pdeng kaba kot sha ka T.
457.
22 klur sha palat 3.
18 lak ki khynnah pule hapoh ka “Scheme for Residential Education for SC Students in High Schools in Targeted Areas (SHRESHTA)"Ka Pradhan Mantri Anusuchit Jaati Abhyuday Yojana (PM-AJAY) ka thmu ban plié shuh shuh ki lad ioh kam lyngba ka jingkyntiew ïa ki sap, ki skhim kiba pynmih lad kamai, bad kiwei kiwei ki sienjam.
Ka PM-AJAY ka dei ka skhim kaba bei tyngka da ka Sorkar Pdeng bad kaba pynkynthup lang ïa lai tylli ki skhim Sorkar Pdeng ba rim kiba long ka – (i) Bynta Adarsh Gram jong ka Pradhan Mantri Adarsh Gram Yojana; 11500 shuh shuh ki shnong ki la rung hapoh kane ha u snem 2022-23; La ithuh ïa 4351 tylli ki shnong kum ki Adarsh Gram (ii) Special Central Assistance to Scheduled Castes Sub Plan (SCA to SCSP); ka jingai jingiarap ka long T.
50,000 lane 50% jong ka jinglut jingsep katba kham duna, na ka bynta man ki nongioh jingmyntoi ne longiing (iii) Ka bynta Hostel {Ka sskhim Babu Jagjivan Ram Chhatrawas Yojana (BJRCY) ba rim}; ka jingmang tyngka na ka bynta ka skhim PM-AJAY ha u snem 2023-24 ka long T.
2050.
00 klur.
Ka “National Action for Mechanized Sanitation Ecosystem (NAMASTE)" ka thmu ia ka jingpyndonkam ia ki kor na ka bynta ka jingpynkhuid ia ki nala bad ki septic tank bad ïada ia ka jingim jong kito kiba trei ia kine ki kam.
La pynbiang ia ka capital subsidy kaba haduh T.
5.
00 lak bad ka subsidy ha ka sut na ka bynta ki projek ba bei tyngka da ki bank.
Kum shi bynta ka “Self-Employment Scheme for Rehabilitation of Manual Scavengers (SRMS)", 22,294 ngut ki nongpynkhuid ïa ki jaboh jabain ki dei kiba la rung ha ki prokram ban pyntbit ha kiwei kiwei ki kam baduh u snem 2014-15.
508 tylli ki distrik ki dei ki bym pyndonkam shuh da ki briew ban pynkhuid ïa kine ki jaboh jabain.
Ka “Atal Vayo Abhyuday Yojana (AVYAY)" ka pynbiang ïa ki jingdonkam jong ki tymmen ki kro naduh ka jaka sah, ka jingshngain ha ka pisa pilain, ka bam ka dih, ka jingioh jingsumar bad ka jingïakren bad kiwei kiwei ki briew lane ka jingdon burom ha ka jingim.
Haduh u snem 2014-15, la sam T.
511.
81 klur sha 6,67,330 ngut ki briew kiba dei ban ioh jingymtoi.
La pyllait T.
43.
13 klur hapoh ka skhim"State Action Plan for Senior Citizens (SAPSrC)" naduh u 2019-20 haduh u 2022-23.
Naduh u snem 2017-18, la dep sam haduh 12,24,645 tylli ki tiar kiba kot sha ka T.
24,649.
98 lak sha 2,99,942 ngut ki briew kiba dei ban ioh jingmyntoi lyngba 265 tylli ki jingialang ba la pynlong hapoh ka RVY.
Ia ka “Nasha Mukt Bharat Abhiyaan (NMBA)" la saindur bad plié paidbah ha ka 15 tarik u Nailar 2020 ha ki 272 tylli ki distrik kiba don ha 32 tylli ki Jylla /Union Territory.
Palat 3.
08 klur ngut ki samla, palat 4,000 tylli ki YuvaMandal, ki dkhot NYKS & NSS bad ki kynhun jong ki samla ki la iashim bynta ha ki prokram jong ka Abhiyaan.
La iakren bad palat 13lak ki khynnah ha palat 6000 tylli ki skhul ha kylleng ka ri.
Ka “Pradhan Mantri Dakshta Aur Kushalta Sampann Hitgrahi(PM-DAKSH)" ka thmu ban pynbiang ia ki sap khnang ban ioh kam ne seng kam lajong.
Kito kiba ioh jingmyntoi ha u snem mang tyngka 2020-21 ki long kumba 32097 ngut bad ha u snem 2022-23 ki long kumba 35484 ngut.
Hapoh ka jingïalam jong u Myntri Rangbah Duh, u Narendra ModiJi, ka tnat Social Justice and Empowerment ka la bteng ïa ki kam ha kine ki khyndai snem ba la dep na ka bynta ka burom, ka jingiaid shaphrang bad ki skhim kiba wanrah ïa ka bha ka miat jong ki briew ha ka imlang sahlang kiba shah iehbein bad ka tnat ka la ioh.
Ki heh ka sorkar Brazil ha ka Lah Sngi U Blei ki iathuh ba 14 ngut ki briew ki la duh ei la ka jingim na ka jingkhyllem ka ïing mala ba sah briew ha ka thaiñ Shatei Lam Mihngi jong katei ka ri ha ka Sngi Thohdieng.
Katei ka jingkhyllem ka la jia ha ka Sngi Thohdieng ha ka thaiñ Janga kaba don ha markhap bad ka Recife, kaba long ka nongbah jong ka Pernambuco.
Ka jingkhyllem jong katei ka ïingmala ka long hadien u slap uba jur uba la ther ia katei ka thaiñ khlem sangeh bad ka la jia ruh ha ka por shiteng miet ba baroh ki nongshong wai ha katei ka ïingmala ki dang iohthiah lyngngai.
Katkum ka kaiphod na ka tnat iarap, la ong ba 3 ngut ki briew ki lait na katei ka jingkhyllem hynrei ym pat shym la ioh jingtip pat shaei ki don bad kumno ki long hadien ka jingkhyllem jong katei ka iing mala.
Ha ka Sngi Thohdieng, ki heh jong katei ka nongbah ki la pyntip lypa ba 8 ngut ki briew ki la khlad hashen hapdeng ka jingkhyllem jong katei ka iing.
Ka Lat jong ka Pernambuco, ka Raquel Lyra, ha ka Sngi U Blei ka la phah ia ka kyrwoh sngewlem sha ki bahaiing- hasem jong kitei kiba khlad baroh bad kumjuh ruh ia kito kiba la ngat bad mynsaw ha katei ka jingjia ba sngewsih ha katei ka miet.
Ka Recife, ka long ka nongbah rud duriaw, kaba do ia kumba 1.
5 Million ngut ki paidbah nongshong shnong bad kane ka thaiñ ka la ioh mad ia u slap uba jur bad ba khlem sangeh ha kine ki sngi jong ka taiew ba la lah.
Ki bor pyniaid jong ka Mexico ki la pyntip ba la lap ia ka met jong u nongthoh khubor ka La Jornada, uba la jah ha ka thaiñ sepngi jong ka Nayarit naduh ki katto katne sngi ba la leit.
Ia utei u nongthoh khubor la ithuh kum u Luis Martin Sanchez Iniguez, uba la don 59 snem ka rta bad ia ka met jong u la shem na ka shnong Huachines hapoh ka thaiñ municipal jong ka Tepic.
Ka kurim jong u, ka Cecilia Lopez, haba iakren bad ki lad pathai khubor ka la iathuh ba ka la khuslai jingmut bha shaphang ka jingjah iing jong u naduh ka Sngi Balang jong ka taiew ba la leit, naduh ka sngi ba ka leit sha kawei pat ka shnong ba marjan ban leit jngoh ia ki bahaiing hasem jongka.
Ia ka met jong u Sanchez la lap ha ka Sngi Saitjaiñ na ki bynta ba kyndong jong ka Tepic, kaba long ka nongbah jong ka Nayarit.
Don ruh ki katto katne ki lad pathai khubor na katei ka thaiñ kiba iathuh ba la shem ia u hapoh ka song plastik bad u don ruh ia ka jingthoh ba la pyndait bad tah ha ka shadem jong u.
ka Lopez ka la iathuh ba u Sanchez u don ha iing ha ka por ba u phone ia ka, ha katei ka miet Sngi Balang katba ka dang leit sah kai sha iing jong ki bahaiing.
Hadien ka jingleit phai jongka sha iing, ka shem ia ki jaiñ kiba u ju phong man ka sngi bad ha ka wallet jong u, ka shem ia ki kot ki sla bad ki pisa jong u, lait noh tang ia ki kot ki sla jong ka ophis jong u.
Nalor jong kitei ki tiar, la shem ba ka Computer, ka phone, u hard drive bad kiwei de ki tiar ba donkam jong u, ki la jah rngai lut na ka kamra ba u buh.
Na ka liang jong ka kot khubor La Jornada, la ong ba ki nongtrei jong katei ka shlem pathai khubor ki ju shah bud dien bad shah thmu pyniap teng ha ki por ba la leit, kynthup ia ka jingshah pyniap u Miroslava Breach ha u Lber jong u snem 2017 hapoh Chihuahua bad kumjuh ruh u Javier Valdez uba long u dkhot jong ka AFP bad uba la shah pyniap noh ha u Jymmang jong utei hi u snem hapoh Sinaloa.
Ka Mexico ka long kawei na ki ri kiba don jingma bha ha ka pyrthei bad ki kam sniew bad kam thombor ki long kiba jur ban ianujor bad kiwei pat ki ri.
Naduh u snem 2000, ki don palat 150 ngut ki nongthoh khubor kiba la shah pyniap hapoh ka ri, kane ka long katkum ka kaiphod na ka Reporters Without Borders (RSF).
Kumjuh ruh ka sorkar Mexico ka la pyntip ba hapoh jong u snem 2022, ki don kumba 13 ngut ki nongthoh khubor jong ka ri kiba la shah pyniap.
Tad haduh kine ki sngi, ia kito ki runar kiba don kti ha ka jingpyniap ia kitei ki nongthoh khubor, ym pat lah satia ban shim rai ne ban pynngat kyndon pynkheiñ aiñ namar ka long kaba eh ban leh kumta hapoh kane ka ri.
Ka United Nations (UN) ha kane ka kynti, ka la pynrem jur ia ka jingleit thombor dusmon jong ka Russia pyrshah ia ka Ukraine kaba la dap 500 sngi kynthih ha katei ka sngi.
Kumta, ka UN ka la pynpaw ka jingsngew khia halor ka jingduh ei ia palat 9,000 ngut ki paidbah nongshong shnong ka Ukraine, kiba kynthup ia kumba 500 ngut ki khyllung- khynnah, kiba la shu duh ei noh la ka jingim hapdeng ka jingther ‘namding bad jingsiat jong ki shipai ka Russia naduh ba sdang ka thma ha ka 24 tarik u Rymphang jong u snem 2022.
Ka seng Trinamool Congress (TMC) hynnin ka sngi ka la pynbna ïa ka kyrteng jong u nongaiktien jong ka seng ha ka ri u Saket Gokhale lem bad  san ngut kiwei pat ba kin long ki kyrtong ka seng na ka bynta ka jingïakhun ïa ka ilekshon Rajya Sabha.
Shuh shuh nalor u Gokhale, u MP jong ka seng TMC ha Rajya Sabha u Derek O’Brien, ki MP kiba kynthup ïa u Dola Sen bad u Sukhendu Sekhar Ray, bad ki dkhot jong ka seng TMC u Samirul Islam bad u Prakash Chik Baraik ki la shah pynpaw kyrteng ha ka seng ba la lamkhmat da ka Mamata Banerjee.
Katba na ka bynta u  O’Brien, u Sen bad u Ray ki la dei ban bteng ïa ka samoi treikam, ka la long ka sien kaba nyngkong na ka bynta u Gokhale ha kaba u la shah pynmih kyrteng na ka bynta ban long u kyrtong ka ilekshon Rajya Sabha.
Ha ryngkat u Gokhale, sa arngut kiwei pat ki kyrtong kiba dang thmmai ki kynthup ïa u Islam, uba long u President ka Bangla Sanskriti Mancha bad u Baraik, uba long u President jong ka seng ha Alipurduar distrik.
Ar sngi hadien ka ilekshon Panchayat ha West Bengal ka la mih ka jingïakynad ha kaba mynta sa kawei pat ka jingïakynad ka la mih ha Cooch Behar hashwa ban pynlong biang ïa ka ilekshon ha ki 696 tylli ki jaka thep vote kiba don ha kylleng ki 19 tylli ki distrik jong ka jylla kaba la long hynnin ka sngi.
Ha kaba ïadei bad kane ka jingjia, na ka liang ka seng Congress ka la pynshisha ba ki nongbud jong ka seng kaba bat ïa ka jingsynshar ka Trinamool Congress ki la leit ban pynjulor ïa ka ïingsah jong uwei u nongbud jong ka seng.
Ki runar ki bym shym la lah ban ithuh ki la leit ban thombor ïa ka ïingsah jong u kyrtong ka seng Congress u Noornahar Bibi, ha kaba ka la don ka jingkawang bom bad ïasiat ha ka miet jong ka sngi U Blei.
Kane ka jingjia ka la pynkhie bitar ïa ki nongkyrshan jong u kyrtong bad nangne ka jingïakynad ka la nang jur bad ïai bteng sa sha kiwei pat ki bynta ha kaba na ka liang ki bor pahara ki la pynjur ki jingpyrkhing.
Ïa ka jingpynlong biang ïa ka jingthep vote la hukum ban pynlong biang ha ki 53 tylli ki jaka thep vote jong ka Cooch Behar distrik hadien ka jingmih jong ka jingïakynad kaba jur bad ka jingpynïap briew ha ka por ba don ka ilekshon Panchayat.
Ka jingpynlong biang ïa ka jingthep vote ka la long ha ki 89 tylli ki jaka thep vote kiba don ha Nadia, North 24 Parganas (46), Uttar Dinajpur (42), South 24 Parganas (36), Purba Medinipur (31) bad Hooghly (29), la ïathuh ki heh ba dei khmih.
Ïa ka jingpynlong biang ïa ka ilekshon la pynlong da ka State Election Commission (SEC), kaba la sdang naduh ka por 7 baje mynstep haduh ka por 5 baje ha ryngkat ka jingpynkhlaiñ ïa ki bor pahara ha kylleng ki jaka.
U Myntri ka sorkar kmie u Rajkumar Ranjan Singh uba ka ïingsah jong u ha Imphal ka la shah pynjulor bad shah thang da ka ding ha ki paidbah ha ka jingjia kaba la jia ha ka 16 tarik, Jylliew, u la ong ba ka seng Congress ka la dei ban shim ka jingkitkhlieh ha kaba ïadei bad ka jingmih jong ki jingïakynad ki bym shym la sangeh ha Manipur kaba la synshar da ka seng Congress naduh basdang u snem 2017 bad man ki jingbakla ba la leh da ki ki la long ka daw ba la wanrah ïa ka jingïakynad kaba jur ha ka jylla.
“Ka kam bamsap, ka jingbym lah ban synshar, ka jingduna ha ki rukom pyntreikam ban wanrah ïa ka roi ka par bad ka jingbym lah ban pyntreikam ïa ki jingdonkam ha ka pule-puthi ka la pynlong ïa ka Manipur ka jylla kaba dang sahdien," la ong u Myntri sorkar ha ka jingïakren bad ki nongthoh khubor ha Thrissur.
U Singh, uba la mihkhmat ïa ka Inner Manipur Parliamentary konstitwensi, u la ong ba hadien ba la wan ha ka bor synshar, ka sorkar BJP ka la shim ïa ki sienjam na ka bynta ban kyntiew ïa ka Manipur ha kiba bun ki bynta.
“Ïa ki rukom pyntreikam thymmai ha kaba ïadei bad ka pule-puthi la pyntreikam na ka bynta ka jingthmu ban pynbiang ïa ki jingdonkam jong ki samla.
Ka sorkar BJP ka la pyrshang ban kyntiew ha baroh ar, kata ha ki jaka lum bad ki jaka them jong ka jylla," la ong shuh shuh u Singh uba long ruh u Myntri khynnah jong ka sorkar kmie uba dei khmih ïa ka External Affairs and Education.
Kum shi bynta ban pyrshah jur halor ka jingpynjari ïa ka Curfew ha ka miet jong ka 16 tarik, Jylliew, ka kynhun jong ki riewpaidbah kaba don ïa kumba 500 ngut ki shynrang bad ki kynthei ka la thombor ïa ka jaka sah jong u Myntri ka sorkar kmie ha Imphal bad thang ïa ki bynta kiba bun jong ka ïing jong u katba ki shipai pahara bad ki pulit pyllip ding ki dang tehlakam ïa ka jingpur sted jong ka ding.
Ha kane ka por, u Singh bad ki bahaïing jong u kim don hapoh ïing.
Ka Supreme Court hynnin ka sngi ka la pynjlan shuh shuh haduh ka 24 tarik, Naitung ban pyllait jamin shipor ïa u Myntri barim jong ka Delhi u Satyendar Jain na ka bynta ki jingphah sumar jong u ha kaba ïadei bad ka jingshahkem halor ka jingshah kynnoh kamai ïa ka spah bymhok, ïa kaba la tohkit da ka kynhun Enforcement Directorate.
Ka kynhun nongbishar jong u Justice A S Bopanna bad u Justice M M Sundresh ka la hukum ïa u Senior Advocate u Abhishek Singhvi, uba la mihkhmat na ka bynta u Jain, ba un phah ïa ka kaiphot ha kaba ïadei bad ki jingsumar sha u Additional Solicitor General S V Raju.
Ha ka por ba la pynlong ïa ka jingbishar kaba bniah, u Singhvi u la ong ba lai tylli ki Hospital ki la ong ba la dei ban leh Surgery ïa u Jain.
Ka ïingbishar bahakhlieh ruh ha ka 26 tarik, Jymmang ka la pyllait jamin shipor ïa u Jain da kumba 6 taïew ha kaba ïadei bad ki jingphah sumar ïa u, ha kaba la ong ba u nongshong shnong jong kane ka ri u la don ka hok ban ïoh ïa ki jingsumar katkum ka jingkwah jong u ha ki jaka ai jingsumar jong ki riewshimet ha kaba un hap ban pynlut hi.
Ka kynhun ED ka la kem ïa u Jain ha ka 30 tarik, Jymmang jong u snem ba la lah halor ka jingkynnoh ba u la donkti ban kamai ïa ka spah bymhok lyngba ki saw tylli ki kompeni kiba don ka jingïadei bad u.
Ka kynhun tohkit, ka la kem ïa u Jain hadien ka jingmudui ejahar jong ka kynhun CBI pyrshah ïa u ha u snem 2017 hapoh ka jingtreikam jong ka Prevention of Corruption Act.
Ka kynhun Special Task Force (STF) jong ki pulit ka Assam ki la nangpynkhlaiñ shuh shuh ïa ka jingtohkit jong ki na ka bynta ban ithuh bad ban lap ïa ki runar kiba la donkti ha ka ban khaïi ïa u drok hapoh ka jylla.
Na ka jingïoh jingtip ba ki la don ki nongkhaïi drok ha Guwahati kiba la khaïi ïa u drok ha baroh kawei ka jylla, ka kynhunba dei khmih ka la pynlong ïa ka jingpyntreikam ban pynlong ïa ka jingleit khynra sha kylleng ki jaka ha ka 25 tarik, Jylliew ha kaba ha kane ka jingpyntreikam la ïatreilang ka kynhun STF hapoh ka jingkhmih u DIG (STF), Assam, u Partha Sarathi Mahanta.
Ha ka por ba la pynlong ïa kane ka jingpyntreikam kaba la long ha Hajo kaba don ha Kamrup, ka kynhun pulit ka la buddien ïa kawei ka kali kaba don ïa u Registration Number AS 01/DT 2876, ha kaba kane ka kali ka la pyrshang ban phet na ki pulit da kaba pynher sted ha ka surok ban poi sha Poa Mecca.
Na ka jingbym lah ban tehlakam, kane ka kali ka la hap noh sha ka riat kaba jylliew 100-150 phut.
Ka kynhun STF ka la lap ïa kane kali kaba la pynher sted na trai riat bad ka la pynlong ïa ka jingkhmih bniah.
Ha ka jingkhmih bniah, la lap ïa 100 tylli ki song sabon kiba don ïa u Heroin, uba don ka jingkhia kaba1.
280 kilo.
Ha kane ka por, la ïohruh ban kem ïa uwei u nongkhaïi drok na ka jakaba la hap ka kali ïa uba la tip kyrteng kum u Md Dilwar Hussain.
Hadien kane ka jing-leit khynra bad ka jingleit thwet ïa kiba donkti sha kylleng ki jaka ka la ïai bteng.
U Governor Lt Gen u K T Parnaik jong ka Arunachal Pradesh u la ai jingmut ïa ki heh shipai ba ki la dei ban ai mynsiem ïa ki samla jong ka jylla ba kin leit ban pynïasoh bad ka kynhun jong ki shipai, ha kaba la ong ba ki khun shynrang jong ka thaiñ ki la dei ban ïoh jingmyntoi na ka bynta ka kam shipai.
Ha ka jingïakren bad ki heh shipai bad kumjuh bad ki shipai jong ka tnat ha Lumdung ha East Kameng distrik dang shen, u Lat u la ïai ban da kaba ong ba ka la dei ban don ka jingïasnohkti, ka jingïadei bad ka jingïatreilang jong ki shipai bad ki pulit jong ka jylla bad kumjuh ki heh ba dei khmih ha ka jylla.
U la wanrah da ka Vibrant Villages Programme jong ka sorkar kmie bad bthah ïa ki shipai ïada ri ba kin ai jingïarap ïa ki heh sorkar ka thaiñ bad ïa ki briew ha kaba ïadei bad ka jingpyntreikam ïa ka.
Ka Tripura Pradesh Congress Committee (TPCC) ka la rai ban pynlong ïa ka jingïakhih kaba jar jar kaba la tip kum ka Maun Satyagraha kaba 7 kynta ha Gandhighat ha ka sngi Balang, kum shi bynta ban ïakhih halor ka jingleh jong ka sorkar kmie kum shi bynta ban ai jingkyrshan ïa u Rahul Gandhi, la ong u President jong ka TPCC u Asish Kumar Saha hynnin ka sngi.
U Asish Kumar Saha, u la ong ba katkum ka jingrai, jong ka All India Congress Committee (AICC), ka seng kan sa pynlong ïa ka jingïakhih ban phah sangeh ha kaba ïadei bad ka jingleh donbor bad thom da ka bor pyrshah ïa u Rahul Gandhi.
U Gandhi u la ïai shah kylli jingkylli hadien ka jingpynpaw pyrthei jong u halor ka jingïadei ka bym khuid hapdeng u Myntri Rangbahduh bad ka kompeni Adani ha kiba bun ki bynta, la ong u Saha hynnin ka sngi.
Ki shipai Assam Rifles ha ka sngi Saitjaiñ  ki la ïoh ban kurup ïa u Marijuana uba don 498 kilo bad uba la kot sha ka dor kaba T.
2 klur na uwei u briew ha Dhalai distrik jong ka Tripura.
Ki shipai Assam Rifles ki la ong ba ïa une uba la shah kynnoh la kem na ka thaiñ Ambassa jong ka Dhalai hadien ba la ïoh ban kurup ïa u Marijuana.
“Ki shipai jong kane ka tnat ha Radhanagar Battalion jong ka Agartala ha ryngkat ka jingïatreilang jong u Inspector General Assam Rifles (East) ha kane ka sngi ki la ïohkem ïa uwei u briew na Ambassa, kaba don ha Dhalai distrik jong ka Tripura bad ïoh ban kurup ruh ïa u Marijuana uba 498 kilo uba la kot sha ka T.
2 na une uba la shah kynnoh," la ong ka jingthoh ba la pyntip halor ka jingjia.
Hashwa kane, ha ka 30 tarik, Jylliew, ki pulit jong ka Tripura ki la kem ïa arngut ki briew ha ryngkat u Heroin ba palat 3 kilo uba la kot sha ka T.
13.
8 klur ha ka ïew bar ri na ka thaiñ Ambassa kaba don ha Dhalai distrik.
U Myntri Rangbah jong ka Tripura u Manik Saha u la ai ka jingïaroh ïa ki pulit halor kane ka jingïoh kurup, ha kaba la ong ba kane ka long ka dak ban pyni ba ka jingpyntreikam jong ki kan sa lah ban pynduhnoh ïa ki kam sniew kiba la mih na u drok ha ka jylla.
Ka ‘Block Convention’ kaba nyngkong eh halor ka Meghalaya Early Childhood Development (ECD) Mission ka la long ha South West Garo Hills – u mawjam uba kongsan ha ka ban pynbha ïa ka bit ka biang jong ka imlang-sahlang.
Katei ka jingïalang ka la pynleit jingmut ban khmih bniah ïa ki mat ba kongsan kum ka jingïap jong ki khyllung ba dang shu kha bad ban pynkhlaiñ ïa ka jingïadei bad kiwei-kiwei ki tnad treikam, ban pyntikna ïa ka jingïashim bynta jong ka imlang-sahlang, ka jingïatreilang bad ki tnad trekam ha ka ban pyntreikam ïa kane.
Ïa katei ka jingïalang la pynlong da ka ophis Deputy Commissioner, South West Garo Hills Deputy Commissioner lem bad ka ophis BDO, Betasing C&RD Block, ka kynhun ka Jylla jong ka ECDM, ki ‘riew shemphang bad ki nongai jinghikai na ki tnad treikam bapher-bapher ha Ampati ha ka Sngi Saitjaiñ.
Ka ECD Mission jong ka Sorkar Jylla ka thmu ban shimkhia ïa ki mat haba ïadei bad ki jingkylla ha ka roi ka par da kaba pynbiang ïa ka lad ka lynti lyngba ki sienjam haba ïadei bad ka roi ka par ha ka jingmut jingpyrkhat ki khynnah naduh dang kha haduh 8 snem ka rta.
Ka ADB ka la pynbiang ïa ka jingkyrshan pisa na bynta ka Mission kaba la pynithuh ïa 15 tylli ki Block lyngba ka jingpynbeit ban pyntikna ïa ka jingsam ba mar katjuh ïa ki jingdon-jingem bad jingmyntoi ha kylleng ka Jylla.
U Deputy Commissioner, u R.
P.
Marak haba sdang ïa ka jingïalang u la ïathuh ba ki don 6 ngut ki khyllung ba dang shu kha kiba la khlad ha kine ki 6 bnai ba la leit.
Watla kane ka long ka mat ka ban hap shimkhia, ha kawei ka liang u la ong pat ba ym shym la don kano-kano ka longkmie armet kaba la khlad noh ha kitei ki 6 bnai.
U Marak u la ong ba kane ka jingkynjoh ka kdew ïa ka jingseisoh jong ka jingïatreilang.
U la ban jur halor ka jingdonkam jong ka jingïatreilang hapdeng ki tnad treikam bapher-bapher da kaba kdew ba ka jingïatreilang bad ka ophis C&RD, Social Welfare, tnad pule-puthi bad ka koit ka khiah lem bad ki nongshong shnong ba don ka jingsngewkhia ka long kaba donkam ban pyndonkam hok ïa ki jingdon-jingem, ka jingïakylliang ha ka jingnang-jingtip bad ban pyntikna ïa ka sienjam ka ban khmih bniah ïa ki jingtynjuh kiba ka imlang-sahlang ka ïakynduh.
Katei ka jingïalang ka la sakhi ïa ka jingïashim bynta jong palat 200 ngut ki nongïashim bynta na 32 tylli ki shnong hapoh Betasing Block, ba kynthup ïa ki khlieh nongsynshar shnong, VHC, VEC, ASHA, Anganwadi, SHG bad VO lem bad kiwei-kiwei.
Na ka liang jong ki, ki la sam ïa ki jingshem bad pynpaw ïa ki jingsngew jong ki ha katei ka jingïalang.
La buh jingmut ruh ba ki dang don ki shnong ki bym pat biang ïa ki Anganwadi Centre bad la ïakren kumno ban shim ïa ki lad ki lynti ban khmih bniah ïa katei ka mat.
Kum shi bynta jong katei ka jingïalang, la ïadon bynta lang ruh ki nongai jinghikai kiba la wan na ki tnad treikam Sorkar bapher-bapher ba kynthup na MSRLS, NHM, ICDS, SRES bad kiwei-kiwei ban ïarap pynïaid ïa ki prokram ïamir jingmut, da ka jingthmu ban wanrah ïa ka jinglong-jingman ka ban ai mynsiem ïa ka imlang-shalang bad ban sngewthuh halor ka jingdonkam jong ki bynta ba shakhmat jong ka jinglong khyllung, kata naduh ba dang kha haduh 8 snem ka rta.
Kum shi bynta jong ka jingrakhe ïa ka sngi kyrpang jong ki nongri dohkha kaba la tip kum ka ‘National Fish Farmers Day’, ka tnat Fisheries jong ka Sorkar Pdeng, ka la pynlong ïa ka Virtual prokram ha ka Lah Sngi U Blei na ka bynta ki jylla bapher bapher jong ka Ri India ha kaba la ïoh ban plie da u Myntri ka Sorkar Pdeng ka tnat Fisheries, Animal Husbandry bad Dairying u Parshottam Rupala ïa ki projek bapher bapher kiba ïadei bad ka kam ri dohkha.
Ha kane ka prokram, ha Mairang la ïoh ban plie ïa kawei na ki Fish Processing Unit jong ka seng treilang Y Kharsyntiew SHG ha Umwiehsup, Mairang kaba la bei pisa na ka skhim Pradhan Mantri Matsya Sampada Yojana (PMMSY) na ka bynta u snem 2021-2022 bad ïa kaba la pyntreikam da ka ophis jong u Superintendent of Fisheries, West Khasi Hills District.
Ha ka prokram ha Mairang, la sakhi ïa ka jingïashim bynta jong u Superintendent of Fisheries ka West Khasi Hills District, Nongstoiñ, u Bah A Laloo lem bad kiwei ki nongtrei ka tnat Fishery, u Syiem Khynnah jong ka Hima Nongkhlaw, u Pa’iem KM Syiemlieh, ki nongïalam shnong lem bad ki paidbah ka thaiñ.
Ha kane ka Fish Processing Unit lyngba ki kor ki bor katkum kane ka juk kaba mynta yn lah ban pynmih tungtap ki ban pynïaid ha ki ïew ki hat bapher bapher ha ka jylla hi baroh kawei.
Ka jingplie ïa kane ka shlem pynmih tungtap ka long shi bynta na ka jingpyrshang jong ka sorkar ban kyntiew shuh shuh ïa ka ïoh ka kot jong ki nongshong shnong kiba ïa don bynta bad ka kam ri bad die dohkha ne kino kino ki mar bam ba lah ban pynnih na ka dohkha.
Nangta la kyrmen ruh kiba kum kine ki jait skhim kin ïarap shuh shuh ban ai kam ai jam ïa ki nongshong shnong kiba don ïa ka bynta kaba khraw ban kyntiew ïa ka ïoh ka kot jong ka ri bad ka jylla.
U Symbud Myntri Rangbah ka Jylla, Bah Sniawbhalang Dhar u la ong ba ka tnat Pynroi Sor bad ka Home Jail ki la dep ban ïasoi ïa ka soskular na ka bynta ban pynkynriah noh ïa ka Shillong District Jail sha New Shillong Township ha ka jaka kaba don 25 akar.
“Ngi la dep ban ïasoi ïa ka jingïateh kular ban pynkynriah noh ïa ka patok sha Mawkhanu, New Shillong Township.
Ngin tei noh ïa ka patok kaba thymmai ha ka jaka kaba 25 akar," la ong u Bah Sniawbhalang Dhar haba ïakren bad ki nongthoh khubor ha ka Sngi Palei.
U la ong ba ïa mynta ym pat lah ban tip katno kan poi ka jinglut jingsep ban tei ïa ka patok kaba thymmai namar ym pat dep ban pynkhreh ïa ka Detail Project Report (DPR) haduh mynta.
“Ïa ka jaka jong ka patok kaba don ha Jail Road ngin sa pyndonkam noh da kaba tei ïa ka Commercial Complex ka ban don ïa ka Mall bad ïa ka jaka pynïeng kali," la ong u Bah Sniawbhalang.
Ki nongtrei ASHA kiba don hapoh ka shatri jong ka Meghalaya Asha Workers Union (MAWU) ha ka Lah Sngi U Blei ki la leit ban ïakynduh ïa ka Myntri ka tnad ka koit ka khiah ka Sorkar Jylla, ka Dr Mazel Ampareen Lyngdoh ban dawa ba ka sorkar ka dei ban khmih halor ka jingdawa ka kynhun kata ban siew noh da ka dor bylla sngi khnang ba kan long ka lad jingïarap ïa ki ba kin lah ban pyndap pynbiang ïa la ka ïing ka sem.
Haba kren sha ki lad pathai khubor, ka nongaiktien jong ka kynhun, ka Kong Soni Kharjana ka la ong ba ka kynhun ka la dawa kumba lai tylli ki jingdawa kaba kynthup ïa ka jingdawa ba dei ban kheiñ noh ïa ki Asha kum ki ‘Mininmum Wages’ lane ban siew dor sngi noh ïa ki ym shuh T.
2,000 shi bnai kumba ju long.
Ka ba-ar ka long ba ki dei ban ïoh ïa ka jingsumar kaba pura na ka MHIS bad kaba lai ka dei na ka bynta ban ïarap lane ban ai ka kynja jingpynskhem ïa ki nongtrei Asha na ka jingshah beh kam ha ki rangbah shnong.
Ka Kong Kharjana ka la ïathuh ba hadien ba ka la ïakynduh ïa katei ka Myntri, katei ka Myntri ka la ai ka jingpyntikna ba ki nongtrei Asha kin ïoh ka jingsumar ei kaba 100% na ka MHIS bad ka Myntri ka la ong ruh ba ka tnad kan sa buh noh da ka Grievances Community ka ban khmih bad peitngor ïa ka jingshah weng kam jong ki nongtrei Asha.
Ha kaba ïadei bad ka jingdawa jong ka kynhun ban shah siew noh da ka dor bai sngi, ka Kong Kharjana ka la ong ba ka jingïoh kaba tang T.
2,000 ka long ka jingduhnong kaba khraw ïa ki Asha.
Kum ki nongtrei Asha ban im tang T.
2,000 kim lah satia ban im khamtam lei lei kiba bun na ki nongtrei Asha ki dei kiba bsa hi ïa la ka jong ka ïing ka sem.
“Ngi dawa na ka sorkar ba kan ïarap ïa ki Asha bad ba kan kheiñ ïa ki kum ki Minmum Wages ba kin im bai sngi noh", la ong ka Kong Kharjana.
Na ka liang ka Myntri ka la ong ba kan sa shong ïa ka jingïalang bad u Myntri Rangbah ka jylla, u Conrad K Sangma ban ïakren sani bha halor kane ka jingdawa jong ki Asha.
Ka Myntri ka la buh por ruh ïa ki nongtrei Asha ba kin sa wan mih biang hadien 10 sngi ba kan ai ïa jingrai halor kane la ka sorkar ka pdiang ne kam pdiang ïa ka jingdawa jong ki ban shah pynrung ha kata ka Minimum Wage ba kin shah siew noh ha ka dor sngi.
U MP ka Congress na Shillong, Bah Vincent H Pala u la thoh sha u Myntri Rangbahduh ka Ri Narendra Modi bad kyrpad ba un tuklar na ka bynta ban pyllait noh ïa ka Meghalaya bad kiwei ki jylla kiba hap hapoh ka Khyrnit Hynriew (Sixth Schedule) na ki kyndon jong ka Uniform Civil Code (UCC).
Ha ka shithi ba la thoh sha u Modi, u Bah Pala u la ong ba ka jingpyllait noh kan pyni ïa ka dak jong ka jingïai ban jong u, ban ïada ïa ki lariti bad ruh ban ïada ïa ka hok jong ki paid riewlum.
“Nga don ka jingshaniah kaba pura ba phin shim khia bad sngap ïa kane ka jingkyrpad kaba kyrkieh, da kaba shim bad buh hakhmat ïa ka jingsngew bad jingthmu jong ki paidbah ki ban shah ktah na ka UCC," u la ong.
U la ong ba katkum ka Khyrnit Hynriew, la don bad buh ki kyndon ba kyrpang sha ki katto katne ki jaka jong ki trai riewlum kum ha Assam, Meghalaya, Tripura bad Mizoram.
Kine ki kyndon ki la buh ban ïada ïa ka jinglong kyrpang bad ka jinglong laitluid jong ki trai riewlum kiba shong bas ah ha kine ki thaiñ, u la ong.
U Bah Pala u la kdew ruh halor ka jingdonkam ban ïasyllok bad pan jingmut na ki riewlum na kiwei pat ki jylla shwa ban pyntreikam ïa katei ka aiñ.
Ka Jaiñtia Hills Autonomous District Council (JHADC) ka la mynjur ïa ka resolution ban pyrshah ïa ka jingthmu jong ka Sorkar India ban pyntreikam ïa ka Uniform Civil Code (UCC) hapoh ka Ri India.
Ïa kane ka resolution la mynjur ha ka Dorbar Lyiur ba shisngi jong ka JHADC kaba la long ha ka Lah Sngi U Blei mynta ka taïew.
U Chief Executive Member ka JHADC, Bah Thombor Shiwat haba wanrah ïa kane ka resolution ha ka Dorbar Lyiur, u la ong, “Ngim tip haduh katno ka jingthmu jong ka sorkar pdeng ban wanrah ïa kane ka UCC bad hadien ba ngi la tip ïa kata ka bor jong ka UCC, ngi tieng ïoh ba kin pynlong aiñ ïa ka.
Kumta ngi wanrah da ka resolution ban pyni ka jingpyrshah namar ngim kwah ba ka JHADC bad ka jaidbynriew kin shah ktah ki riti ka dustur bad duh noh ïa ka hok.
"Lada pyntreikam ïa ka UCC, ka JHADC baroh ki riti dustur, ka jingïoh pateng jong ki riewlum kin shah ktah bad khamtam ka hok tynrai ne ka fundamental rights kaba la pynkhamti ha ka Article 19 jong ka riti synshar ka ri kaba ai laitluid ka jingmane blei, la ong u CEM.
Nalor kane, u la kyrpad ïa ka Sorkar pdeng ban kan nym pyntreikam ïa ka UCC hapoh u pud u sam ka JHADC khnang ba ka hok bad ki jingmyntoi jong u nongshong shnong ha rilum Jaiñtia kim nym shah ktah.
Baroh ki dkhot kynthup ka liang pyrshah ki la ai ka jngmynjur ban pyrshah ïa ka UCC.
Uwei u rangbah u la khlad noh shen katba kawei ka longkmie pat ka la mynsaw jur bad mynta ka dang ïakhun ïa la ka jingim hadien ka jingshah lympat bording ha ka thaiñ Purakhasia, West Garo Hills.
Kane ka jingjia ka la jia ha ka Sngi U Blei ha ka shnong Chengrapara kaba hap hapoh ka Dalu Civil Sub-Division.
Une u rangbah uba la khlad noh u dei uba la tip kyrteng kum u Bryan Donseng M Marak bad kane ka longkmie ka kyrteng ka Epsil N Marak.
La ong ba kine ki ar ngut ki la ‘charge’ ïa la ki mobile phone ha la ki jong ki ïing bad dei ha ka por ba ki la leit ban ktah ïa la ki phone ba ki la shah lympat ha ka bording.
La ïathuh ruh ba ha kane ka por ka la don ka jingpom pyrkhat bad jingtied ’leilieh.
La ong ba u Bryan u la khlad noh na kane ka jingjia, katba kane ka longkmie kaba la armet bad don 8 bnai, ka la kyllon ha madan bad ïapler.
