I la long i paralok iba ia jan bha.
I la long i Nongsumar i shakri iba ai jingiarap ha la i bor ia ki hajar ngut ki paidbah ha kylleng ka Ri Khasi Jaintia.
I la long ruh iwei na ki nongiatrei lang ba shitrhem ha ka kynhun ki nongsumar kynbat khasi ha ka Seng Society for Promotion of Indigenous Knowledge and Practice (SPIKAP), i la long iwei na ki nongsumar kynbat khasi ba la paw ha kane ka Ri bad i la long iwei na ki longkmie kiba la ia leit lang bad ngi na ka kynhun SPIKAP sha Delhi ha ka jingshah khot ban ia kynduh bad ia syllok bad u President Abdul Kalam, ha ka 20 tarik June 2003 hapoh iing sah Rashtrapati Bhavan, New Delhi.
Ngi dang iai kynmaw ba ha katei ka jingiakynduh kaban sah nam ha rynkat kiwei 18ngut, i kong Dr Plosimai Mawkhiew, i la ioh ban ai ha kti u President ia ka dawai kyllan jong i ba un pyrshang haba dap lyer bad haba kthah ka met bad ha kano kano ka por ba sngew donkam.
Ki la ioh ia ka burom ha kaba kat u President Ri India u la ong nangne shakhmat phi dei kiba ithuh da u President Ri India.
Ka jingkhlad noh jong i ka long ka jingduh kaba khraw ia ka jaidbynriew Khasi.
Wat la ngim lah ban poi namar ki kyndon ain ban ia don lang ha kum kane ka por hynrei ngi phah kane ka khubor sngewlem sha phi baroh kawei ka iing.
Na ka liang ki dkhot kiba bun na Seng SPIKAP (ka Seng ki nongsumar kynbat khasi) ha ka jingbym lah ban ia don lang namar ki kyndon ain ki phah ka khubor sngewlem sha ka iing baroh kawei.
Ngi buh jingduwai ba u trai nongbuh nongthaw un ai bor ia phi ka iing baroh kawei.
Khublei.
Shillong: U Bah Vincent H Pala u ba dei u MP ka Shillong jong ka Lok Sabha u la phah shithi sha u Myntri Rangbah duh ka Ri, u Narendra Modi ban dawa thung kam noh da u wei u Vice Chancellor bathymmai hapoh North Eastern Hills University(NEHU) bad ban weng noh pat ia u Prof.
SK Srivastava u ba long u Vice Chancellor mynta.
Ha ka shithi ba la phah sha u Myntri Rangbah duh ka Ri u Narendra Modi, u Bah Vincent H Pala u la ong ba dang shen u la phah shithi sha u Myntri ka pule puthi jong ka Sorkar Pdeng ha kaba u la dawa ban thungkam noh da uwei u Vice Chancellor ha katei ka jaka pule kaba pawnam jong ka jylla Meghalaya.
Hynrei yn sa dang shim ia ka rai, u la ong bad da kaba u la ong shuh shuh, “Ia kaba mynta ka jinglong jingman jong katei ka jaka pule ka dang iai bteng ban dang hiar shapoh".
U Vincent H Pala u la ong ka jingdon jong ka university ha ka kyrdan ka la nang hiar nang hiar katba dang mih ki snem.
“Ka kaiphod jong ka NACC ha u snem 2017 ka la batai ba ka jingdkoh ka rukom pyntreikam bad ka rukom pyniaid ka long kawei na ki daw kaba kongsan tam ba katei ka jaka pule ka hiar kyrdan," la thoh ha ka shithi.
Kaba dang shu jia shen bad kaba la pynpeit mat bha ka long ka jinghap kyrdan jong katei ka University ha ka NIRF, 2020, ka NEHU ka don ha ka kyrdan kaba 49 kaba long ka jinghap kaba shiphew shah ban ianujor ha ki snem kiba la leit noh, la ong u Bah Vincent Pala.
“Ha ki san snem kiba la leit noh, ka rukom treikam jong katei ka jaka pule ka long kaba dkoh bha bad ka jinglehbha jong ka NEHU ruh ka dkoh kumjuh hi," la ong shuh shuh u Bah Vincent.
Ka jingthylli ki post nonghikai ha ki tnad bapher bapher jong katei ka unibersiti ki dang iai thylli sah haduh kine ki sngi kiba mynta.
Namar ba dang iai thylli kitei ki post nonghikai, ki khynnah pule ki long kiwei kiba mad jingeh bha, la thoh ha katei ka shithi.
“Na ka bynta ka jingbha na ka bynta ki phew hajar ngut ki khynnah pule," une u MP u la kyrpad ia u Myntri Rangbahduh ka Ri, u Narendra Modi ba un khmih bad peit bniah bha dalade bad ban thung noh da uwei u Vice Chancellor bathymmai kham kloi bad ba yn nym pynslem shuh.
New Delhi: Kiba pang covid ha ki 24 kynta ba ladep ha India, ki don tang  86,498 ngut bad kaba dei ka jingkhein kaba duna tam ha ki 66 sngi ba ladep.
Baroh kiba ioh pang mynta, ki la poi sha ka  2,89,96,473 bad kiba iap, ha ki 24 kynta ba ladep, ki long 2,123 ngut bad baroh kiba iap, ki la poi sha ka  3,51,309ngut bad ka jingiap mynta ka sngi, ka hiar tam haba ia nujor ha ki 47 sngi ba ladep.
Ha ka 2tarik Iaiong 2021, kiba ioh pang, ki long 81,466 ngut.
Shillong:U myntri u ba dei peit ia ka tnad ka koit ka khiah, u bah Alexander L Hek u la ong ba ka rai ban bteng ne ban weng ia ka jingkhangdam kan shong ha ka jinglong jingman jong ka jingpang Covid ha ki 10 haduh 15 sngi.
Haba ia kren bad ki lad pathai khubor, u bah Hek u la ong ba ban shim ia ka rai ban weng noh lane ban dang bteng ia ka jingkhang dam kan shong ha ka jinglong jingman jong ka jingpang Covid ha ki 10 haduh 15 sngi ym tang ha ka shisngi lane ka arsngi.
U myntri u la pynshai ba ha kine ki khyndiat sngi ka la don ka jinghiar ha kiba iohpang, kiba khlad ki la hiar bad ka la don ka jingkiew ha kiba ioh jingkoit pura, hynrei wat la ka jinglong jingman ka la kham bha hynrei ym pat long ban shim sting.
“Ban ia mynta hi wat la ka don ka jinghiar kiba khlad bad ki ba ioh pang ha ka jylla, hynrei ngin ym pat lah ban kam ba ka jylla ka la long ka ba shngain ha ka ba iadei bad ka khlam"u la ong.
Na ka liang u bah Hek, u la kyntu ia ki nongshong shnong ba kin snoh kti lang bad ka sorkar “Lada ki nongshong shnong, kim treh ban snoh kti lang bad ka sorkar kan wanrah biang ia ka jingeh namar ba tang ka sorkar kan ym lah ban tehlakam ia kane ka khlam"u la bynrap.
Phi ki nongthoh khubor ruh phi shu ia long kum ki maw phim ia lah ban buh tang kawei ka jing kylli ruh, da ei ki paidbah kin ia thied mar bam haba ka pisa kam don bym ioh jing bylla.
Nongpoh:Ki Pulit ka Ri Bhoi, ki la ioh ban pyllait ia kawei ka Heprit ba dang 14 snem ka rta, kaba shong ha kawei na shnong ha Ri Bhoi, kata hadien ba ka la shah rahbor ha uwei u briew uba la tip kum u Ajay Patar (21) snem ka rta na ka jylla Assam.
Ka jingtip kaba la ioh lum la ong ba dei ha ka janmiet Sngi Saitjain ba katei ka Heprit ka la shah shah rahbor, ha kaba utei u runar na jylla Assam, u la rah beit ia ka sha sha ki thain Marigoan ka jylla Assam, pynban ha ka jingbudien ki pulit, ki la ioh ban pyllait noh ia katei ka Heprit ha ka step sngi u Blei, ia kaba ki la lap na kawei ka iing kaba don ha katei ka thain.
Hadien ba la lap ia katei ka Heprit, ki Pulit ki la aiti noh sha kiba ha iing, katba ia utei u Ajay Patar, uba la shah suba jur ba u donkti ha katei ka kam rahbor, ki Pulit ki la kem noh ia u bad la dep ruh ban register case bad ka jingtohkit halor katei ka jingjia kan dang iaid shakhmat.
Shillong:U myntri ba dei peit ia ka tnad pule puthi ha ka sorkar jylla u bah Lahkmen Rymbui u la ong ba ka sorkar, kan sa shong ia ka jingialang ba kyrpang ha ki taiew ban wan ban shim ia ka rai ha kaba iadei bad ki bai kolej.
Kumba long mynta ki don na ki khynnah pule, kiba la pynpaw ba ki don na ki jaka pule kiba la phah ban siew ia ki bai kolej, wat la ka dang trei kam ka jingkhangdam ha ka jylla.
Haba iakren halor kane ka bynta u myntri u la ong ba mynta ka tnad pule puthi ha ka jylla kam pat shong ia ka jingialang ban iakren halor kane ka bynta hynrei ha ki taiew ban wan ynda la thikna ban weng noh ia ka jingkhangdam kin sa pynlong ia kane ka jingialang kyrpang ban ia kren halor kane ka bynta".
“Ban ia mynta hi ngim pat lah ban iakren ne ia syllok eiei halor kane ka bynta namar ba ngim pat tip lano yn weng ia kane ka jingkhangdam"u la bynrap.
Ha kaba ia dei bad ki examin Klass XII, kaba la pynsangeh shuwa na ka daw ba la pynjari ia ka jingkhangdam u bah Lahkmen u la ong ba ka sorkar kan sa shim ia la rai tad haduh da la weng ia ka jingpynjari ia ka jingkhangdam.
Shillong:Ka long kaei kaei kaba sngew tynnad bha ha kaba myn hynnin ka sngi ka 7 tarik u Jylliew 2021, kawei na ki seng bhalang ka jylla kata ka Hynniewtrep Youth Council Shil long City, ka la lum kyrkieh ia ki para dkhot jong ka ban mih shakhmat ban ai lem ka kti kamon ka kti kadiang da kaba leit ai jingiarap lem sha ki para nongdie madan hadien ba katei ka seng ka la ioh jingtip ba kitei ki nongdie madan ki la wan tuid naduh ka thaiñ Anjalee, Motphran bad Stand Bhoi kiba don palat 1 hajar ngut eiei.
Ka Seng ka la ai jingiarap sha kitei ki nongdie madan da ki marbam kiba kynthup ia u khaw, u phan bad u piat.
Ka seng ka la ai jingiarap ia kine ki nongdie madan hadien ba ka la iohi ia ka jingkyrduh bad ka jingjynjar jong kine ki para nongdie madan ha kaba la kumba shibnai tam eiei kine ki nongdie madan ki khlem shym lah ioh shong dukan shuh naduh ba ki bor synshar district ki la nang pynjari ia ka jingkhangdam.
Kiba bun na kiba shem jingeh na kine ki dei ki nongshong die madan, ki nong kit nong, kiba shong die jaiñ sekond han bad kiwei kiwei kiba shu shong kamai jakpoh ha ki thaiñ Motphran, Anjalee bad ha Iewduh, ha kaba na ka liang ka Sorkar Jylla ruh ka khlem shym la noh jingiarap eiei ruh em ia ki.
Shillong:Ka Federation of Khasi Jaiñtia and Garo People (FKJGP) Central Body, myn hynnin ka sngi, ka 7tarik Jylliew 2021, ka la leit ban ai jingiarap da ki marbam bad tyndong shet sha ki nongtrei field staff ka 108 kum shi bynta ban tynrong lem ia ki jingeh kiba ki nongtrei ki ia kynduh na kawei ka por sha kawei pat.
Ha kane ka jingleit ai jingiarap la aiti da u Asst.
General Secretary, Seng Kmie Bah Elton C Warjri ryngkat ka jingiadon lang U Information Secretary, Sengkmie Bah Reginald Thabah.
Ki nongtrei field staff ka 108, ki dei kiba hakhmat duh kiba iakhun ia kane ka khlam covid 19 bad ngi sngewdei ban ai ka jingiarap bad ka jingiaroh ia ki namar khlem ka jingdon ka jong ki kan long kaba lehnohei bad kaba dkoh ia ka rukom treikam ha ka liang ka koit ka khiah kaba ki paidbah ki iakynduh.
Kyntang iawai ka FKJGP Sengkmie ka kitbok ka kit rwiang ia baroh ki nongtrei ka 108 ba kin ioh ia ka met kaba shait kaba khlain khnang ba kin nang lah ban bteng ban ai ia ka jingshakri kaba bha tam sha ki paidbah nong shong shnong jong ka jylla hi baroh kawei.
Ha kawei pat ka khubor, la iathuh ba myn hynnin ka sngi, ka FKJGP Mawprem Circle, ka la ioh ban sam bad aiti da ki marbam sha ki longing kiba don ha ka thain jong ka Mawprem Circle kum shi bynta ban tynrong lem ia ka khia ka shon jong u paidbah nong shong shnong ka thain kaba la ktah shibun ia ki namar ka jingbym ioh ban leit bylla bad jingtrei ka jong ki.
Kumta ka seng kam lah khlem da noh synniang ban iarap ia kito ki longiing kiba la sha ktah na kane ka jingkhang dam na ka daw ka khlam COVID 19.
Ha kane ka jingaiti la sam da U General Secretary, FKJGP Mawprem Circle, Bah Iban Sutnga ha ka jingiadon lang u Asst.
General Secretary, Tobinial Lyngkhoi bad ki dkhot jong ka bad ka seng ka kyrmen ba kan dang ioh lad shuh shuh ban theh ki jingiarap ha ki por ki ban dang wan.
Shillong:Ki briew kiba ju im jakpoh, da kaba shu die jingdie madan na kylleng ka nongbah Shillong, myn hynnin ka sngi, ki la mih madan ban dawa na ka sorkar ban pynpoi marbam ha man la ki thliewg ing, lada kam pat shah iaki ban shong die jing die ha Khyndai Lad, GS Road ter ter shaduh Motphran bad Iewduh.
Myn hynnin ka sngi naduh ka por 10 baje mynstep, da ki spah ngut ki nongdie madan, ki la wan poi shapoh Khyndai Lad bad Motphran na ka bynta ban kyntu ia ka sorkar ban shah ia ki ban pynlong iew, na ka bynta ban pyndap bam ha la ki ing ki sem.
“Naduh ba ka sorkar kam shah shuh ia ngi ban shong die jing die bun napdeng jong ngi, ngi la shah beh ing namar ngim lah ban siew iaka bai wai ing bad dei namar kane ngi kyntu iaka sorkar ban thaw lad ban shah ia ngi ban pynlong iew kam pher lada dei tang 2 ne 3 sien shitaiew" la ong ka kong Diolin Pyrtuh.
Ka kong Diolin, ka la kyntu ia ka sorkar, ba ka dei ban pynbeit da u odd bad u even number na ka bynta ki nongdie Madan na ka bynta ban pyrkhing ia ki kyndon ka tnad ka koit ka khiah bad kane kan ailad ia ki nongdie madan ban ioh kamai malu mala na ka bynta ban pyndap ha ing hasem.
Hapdeng ka jing iakren bad ki bor district, ki nongdie madan, ki la dawa ba lada ka sorkar kam lah ban shah ia ki ban pynlong iew, ka sorkar ka dei ban bah khlieh bad ban pynthikna ba ki marbam ki dei ban poi beit ha man la ki thliew ing.
Kawei na ki jingeh kaba kine ki nongdie madan, ki la pynpaw ka long ba ka jingsam khaw ka sorkar ka long tang ia kito kiba don kard ration, ia ki bym don kot ration pat kim juh ai khaw, bun na ki long iing kim don card ration.
Ha kane ka sngi na ka liang jong ki Magistrate, ryngkat ki pulit ki la ia kynduh ia ki nongdie madan ha jaka ieng Taxi Jaiaw bad ha kane ka jingiakren, na ka liang jong ki Magistrate, ki la kular ban rah ia kane ka jingeh kaba ki la pynsngew sha ka Deputy Commissioner ban ia kren bad ka sorkar.
Nongstoiñ:Ka Seng Khasi Student Union (KSU) West Khasi Hills District, hapoh ka jingialam jong u President u bah John Fisher Nongsiang, ka la mih shakhmat ban pyrshah jur ia ka jingthmu jong ka sorkar Jylla ban lilam ia ki 56 tyllli ki substation sha ka kompani BECIL kaba na Noida.
Haba iakren sha ki lad pathai khubor, u bah John Fisher Nongsiang President ka Seng u la ong ba kane ka jingthmu jong ka sorkar, lyngba u Myntri ka tnad bording ka pynsuba jur ia kiba bun balang baka lah ban don kaei re kaei sha lyndet halor kane ka jingthmu lilam ia kitei ki substation.
U bah Nongsiang, u la ong ruh ba kane ka jingthmu jong ka sorkar ban lilam ia kitei ki 56 tylli substation sha ka kompani shimet kan wanrah jingeh shibun ia ki paidbah kumba kala jia bad pawshai ia ki nongtrei ka 108 bala pyniaid da ka GVK EMRI bad kumjuh ia ki nongtrei ka koit ka khiah ha ki hospital ha nongkyndong, ba la pyniaid da ka NGO kum ka Karuna Trust.
Shuh shuh u la ong ruh ba lyngba ka jingwan jong ki kompani na bar Jylla, kan sa wanrah jingeh ruh ia ki paidbah ha ka ioh kam ioh jam namar ba kitei ki kompani kin sa aidaw ba ki trai Jylla kin nymlah bn trei ia ki kam namar ki donkam da kita ki skilled labour.
Ha kaba iadei pat bad ka jingsiew bai bording u bah Nongsiang u la ong ruh ba watla kadon ka jingduna hangne bad hangtai ha kaba iadei bad ka jingsiew hynrei kiba bun hi ki paidbah ki ju siew dep ia bai bording man u bnai.
“Kumba ngi ioh jingtip ka jingduna jong kiba siew ia ka bai bording kadei na ki thain Garo Hills bad kaba lyngngoh ka long ba balei u Myntri ka tnad bording u thmu ban lilam tang ia ki jaka kiba hapoh ka Ri Khasai bad Jaintia katba i aka Garo Hills pat kam paw eiei bad kane ka pyni i aka jingle shilliang u Myntri" ong u bah Nongsiang.
Ym tang kata u la ong ruh ba ka Jylla Meghalaya kadon ia shibun ki MLA kiba stad bad kiba proh jabieng hynrei ha kaba iadei bad kane ka bynta kim shymla kren ne patiaw eiei kumta n aka liang jong ka Seng ka kyntu ia ki MLA kiba stad ba kin mih ban kren halor kane ka bynta n aka bynta ka bit ka biang jong ki paidbah ka Jylla.
Ka kong Rikynti Marwein, Editor Highland Post, kaba dei ka kotkhubor phareng, ba pynmih na Shillong, ka la thoh ha ka peij jongka, ha ka facebook, ban iathuh, ba kumno, ka iakhun ia ka jingpang corona virus.
U Rupang, u pynmih ia kane ka jingthoh harum, kumba ka long, na bynta ka jingtip jong uba bun balang.
Ngam tip nga ioh naei, u bit naei.
To kam pher, imat ha jinglong briew ym lah lait ne bakla hangno hangno wat la nga lah bud ryntih ia ki jingbthah, u Coronavirus u la ioh rung ha iing jong ngi mynshem bnai lyngba jong nga.
Nga la sdang kynnoh ba nga dih umsoh pjah na fridge ynda nga ioh jingset ryndang.
Ka shitmet ba 101.
Namar ka jingpur stet u Covid-19 bad ba kwah bad ioh vaccine nga la shu antad ba dei ban ioh jingpynshai la ka long ne em ban ai haba don kum kita ki dak… Khublei kyrpang ia I Dr Teibor Rymbai ba batai shai ba kam long.
Ka mynsiem kam shah hadien ka “baïongkhlieh".
Kwah ban test namar tang ban suk mynsiem ioh shu kumno kumno.
Hadien ba la lap ba nga kit ia u Coronavirus kaei ba nga shem hapoh iing?* Ki asymptomatic ne kita kiba kit ia u Covid khlem kano kano ka dak ka shin.
Ki trei ki ktah kim don jingthut khyndiat ruh.
Ia kine ka sorkar ka buh ha ka kyrdan lane Category A.
Nga pyrkhat…lada ki briew kiba kum kine ki mih bad khleh lang, ka jingma ka ap ia kiba tlot ha ka bor met.
* Nga pat nga hap ha ka category B ha kaba ki dak ki shin ki paw.
Ha kum kane ka por, wat lada phim bang bam (kawei na ki dak u Coronavirus ba phim don jingmad ne jingsma) hap thynnian jubor.
Khlem ka bam ba tei, ki dawai bad ka kilan ring mynsiem ban khlaiñ ki tor, nga tharai ngan nym jin da koit.
* Jin lada ngam test, ngan pynpur ia u sha kiwei pat ha iing….
lada ngam test, nga tharai ngan ym sumar haka rukom ba dei bad khlem artatien ngan hap hapoh ka kyrdan C lane D.
Ki kyrdan ba ka jingim jong nga kan hap ha ki kti jong ki kor ban pynim.
Hadien 10 sngi kaei ba nga lap?* Kam pat khuid wat lada nga test ha ka sngi ba 17.
La test positive biang ia baroh.
Lada nga bud kat kum ki kyndon ba hadien 10 sngi ba la shong kyrpang ym donkam test shuh nga dang long ka nongpynsaphriang, namar nga dei ka nongthoh khubor, nga lah ban mih kylleng.
Hadien 24 sngi ka test ba lai nga la kmen namar lah test negative.
Kam kut katne.
Ka jingktah u Covid hadien ba lah jah?Nga dang donkam ia ka kilan ring mynsiem.
Bam bha bad dih shibun ka um.
Ngam lah ban pynleit jingmut haba pule ia ki jingthoh bad ha khep ka wan ka jingtied shadem kumba tieng.
Tangba ngeit kine kin jah shen.
Jingpashat jingmut*Ynnai tieng ban test lada phi don ki dak ki shin.
Ban lait ban pynsaphriang ban lait ka poi hospital.
Nyngkong phin ong ka baïong khlieh.
Nga ong em.
Ka baïong khlieh ka dei tang ka jingsdang.
Lada phi koit nangta, ki shipai met jongphi ki khlaiñ ki ialeh.
*Test na ka bynta ki khun, ki baieid bathoiñ jongphi, na ka bynta kiba iajan bad phi ioh lehse kim khlaiñ kum maphi.
Ngin husiar ngin jop! Dawai ryngkat bad Ka Duwai.
Shillong: Ka sengsain pyrthei ka People Democratic Front (PDF) kawei na ki party ki ba synrop lang ha ka sorkar ka Meghalaya Democratic Alliance (MDA) ba la ialam da u Conrad K Sangma, mynta ka sngi ka la pynpaw shai ba ka pyrshah jur ia ka jing thmu ban aiti ia ka tnad sam bording jong ka Meghalaya Energy Corporation Limited (MeECL) sha ka Rural Electrification Corporation (REC).
Haba kren bad ki lad pathai khubor, na ka kiang jong u myntri ka tnad rep ka riang ha ka jylla u bah Banteidor Lyngdoh u ba dei ruh u President jong ka seng PDF, u la ong ba ka seng ka ieng ban pyrshah, namar ka shim khia iaka jing bit jing biang jong ki nongshong shnong ha ka jylla baroh kawei, khamtam eh ia ka MeECL ne ki nongtrei hapoh kane ka tnad sam bording ka jylla.
“Na ka liang ka PDF ka ieng beit ban pyrshah ia ka jing thmu ban aiti sha ka REC, na ka bynta ban pyntrei ia ki katto katne ki bynta jong ka MeECL, namar ka PDF ka ieng naka bynta ka jing myntoi ki paidbah ka jylla khamtam ki nongtrei ka MeECL kiba la trei da ki bun bun snem bad lada ka sorkar ka iaid lait iaka mon u paidbah ka PDF kan shim iaki sienjam ka ba tyngeh" u la ong.
U bah Lyngdoh u la ong ba ha ka jing ialang jong ki kynhun myntri, ba dang shu dep long dang shen ki la don bun ki myntri kiba la pynpaw ka jing pyrshah halor kane ka rai bad kane kan long kumjuh ruh ha ka jing ialang ka ban sa long ha ka sngi balang mynta ka taiew.
Haba buh jingkylli hato ka PDF kan weng ia ka jing kyrshan ia ka sorkar MDA lada ka sorkar ka iaid beit halor kane, u bah Banteidor u la ong ba lada ka sorkar ka iaid beit ban aiti sha ka REC, ia ki tnad treikam ka MeECL, na ka liang ka PDF kan shong ka jing ialang ba kyrkieh na ka bynta ban shim ia ka sienjam ba tyngeh.
“Ka jing weng noh ia ka jing kyrshan ia ka sorkar MDA ka shong haka rai jong ka party (PDF), hynrei nga kum u myntri bad shimet nga pyrshah ia kane ka jingthmu jong ka sorkar jylla" u la bynrap.
Shillong: Mynta ka sngi, kiba ioh pang covid ki don 438ngut.
Ka West Jaintia hills, ka kiew bha da 115ngut bad ka East Khasi hills, ka don 206ngut.
Kiba jem na ka jingpang, ki long 689ngut bad kiba iap, ki long 5ngut bad kitei ki kynthup ia 2ngut na East Khasi hills, 2ngut na West Khasi hills bad iwei na Ribhoi District.
Kiba dang don ha ka jingpang, ki long 5,327 bad kiba iap baroh ki la kot sha ka 669ngut.
Na ki 438ngut ki kynthup ia 6ngut ha East Garo hills, 16ngut ha East Jaintia hills, 206ngut ha East Khasi hills.
Na kitei ki 206ngut, ka kynthup ia 8ngut ha Bishnupur, 6ngut ha Golflink, 5ngut ha Happy Valley, 6ngut ha Jhalupara, 8ngut ha Mawbah, 26ngut ha Mawlai, 25ngut ha Mimhans, 8ngut ha Nongmynsong, 7ngut ha Nongthymmai, 13ngut ha Pynursla, 5ngut ha Rynjah.
Ha Ribhoi, ki don 60ngut bad kitei ki kynthup ia 16ngut ha NEPA, 8ngut ha Nongjri, 7ngut ha Umsning.
Ha South West Khasi hills, ki don 5ngut bad ha West Jaintia hills, ki don 115ngut bad kitei ki kynthup ia 9ngut ha Khimusniang, 16ngut ha Mihmyntdu, 5ngut ha Nongmulieh, 37ngut ha Nongtalang, 18ngut ha Salini.
Shillong: Kiba iap corona mynta ka sngi, ki long,ka kong Bilinda Marwein, 54 na Pomkhrep, Bhoirymbong, Ri BhoiKa leit shah sumar ha ka 26-05-2021 in Civil Hospital, ShillongBad ka khlad noh ha ka 07-06-2021Cause of death: Covid Pneumonia with co-morbiditiesU bah Khlain Kupar Wanniang, 32,na Nonglang, WK Hillsu leit shah sumar ha ka 05-06-2021 ha Civil Hospital, NongstoinU khlad noh ha ka 05-06-2021Cause of death: Covid-19 Positive with co-morbiditiesKa Koushila Rai, 83 na Nongmensong, EK HillsKa leit shah sumar ha ka 1-06-2021in NEIGRIHMS Hospital, ShillongKa khlad ha ka 06-06-2021Cause of death: Covid-19 Positive with co-morbiditiesU Bah Armstrong Lyngdoh, 70, na Steplanglur, Mawlieh, WK HillsU leit shah sumar ha ka 25-05-2021 ha Supercare Hospital, ShillongU khlad noh ha ka 06-06-2021Cause of death: Covid PneumoniaKa Bislin Sankli, 54, na Mawiong, EK HillsKa leit shah sumar ha ka 20-05-2021 ha Dr.
H.
G.
Roberts Hospital,ShillongKa khlad noh ha ka 07-06-2021Cause of death: Covid-19 Pneumonia with co-morbidities.
Wat la ki langiong ki heh kyrdan (elites intellectuals) ki bein ki khoh bad pyrshang ban tan shapoh ia kino kino ki kynhun kiba trei sngewbha ban pynkyntiew ia la ka jaidbynriew, ka long pynban kumba iuh mawjam ban kiew shuh shuh sha khliar u lumbah bad ban pyni ba ki seng treimon sngewbha ruh ki lah ban leh lada kiwei ki lah.
Ka long ruh kum ka jingtangon ‘nembah ia ki nongwoh daw khamtam ki langiong heh kyrdan.
Ha ka jingshim sting bad leh lut phut pathar, leh klumar, leh bymsuidniew, ka sorkar ka la kyllon ha shiteng madan jong ka thma Covid-19 bad bun na ngi ki paidbah ngi la khohnioh bad syier sa ia ka thma bam (iap thngan).
Hapdeng ka jingkyrmen, ka long kumba shat phyrnai ki kjat sngi bad ka long ka jingkyrkhu kaba khraw ia ki duk ki rangli, ki kyndoi ja kpoh naba mih pli shibun ki kynhun ia khun bad ki kynhun shimet kiba beh thong ban rap ia ka sorkar jylla.
Ki don kiba bud nadien ka sorkar ban iakhun ryngkat, ki don kiba khun na shiliang madan ban tehlakam ia ka thma iap thngan bad ki don ruh kiba iakhun ha baroh ar.
Bad ka jingkhublei ka iaid sha ki baroh.
Halor kane, kawei na ki kynhun kaba ngi la sakhi kadei ka seng kaba peit ia ka khia ka shon ka jaidbynriew ka seng KSU.
Kum u dkhot shimet ka imlang sahlang, ngam lah khlem da iaroh ia ki kam ba bha bad ba radbah ka seng ka jaidbynriew (KSU) naduh ki kam im kam iap ka jaidbynriew haduh ki kam leh isynei, la iba rit ne iba khraw, kane ka seng ngam ju iohi ba ka kyntait ban tur shaphrang.
Kum ka kyntien pyrto MAITSHAPHRANG, ngi iohi shisha ia ka jingshynrang mynsiem ki dkhot bad kiba kloi ban mait ia ka saw ka sain bad ban jam shalor.
Bad ban bynrap shuh shuh, kumba ngi la sakhi ba ka khlam covid-19 kam pat kut bad wat hapdeng jong ka khlam, ka seng jong ka jaidbynriew kam ju shong thait.
Katba nangiaid ki sngi, ka jingthehsei ki kam ba bha ruh ki iai kyrsoi, bad kane hi ka pyni baka seng ka don kaba bynta kaba khraw naka bynta ka jaidbynriew bad lada ngi long kiba shemphang ban pyrkhat, kan ym eh ia ngi ban lap haei ngi lah ban shaniah.
na ka bynta ka lawei jong ka jaidbynriew.
Khatduh, kumba bun ki khlieh, ka jingmut jingpyrkhat ruh kyrhai sahuh bad ki nongwoh daw kiba ialeh ban tan shapoh ruh ki bun.
Hynrei wat la kata ruh, ngan pynkut da i kyntien jong u babu Soso Tham, “Phi lah ban bein, hynrei kumno phin rat!" Na ka bynta ka bha ka miat, wat kynran dien bad maitshaphrang sha baroh ki riewshlur kiba nud ban mih madan khamtam ha kum kane ka por bad phikir bha ia la ka met ka phad.
Khublei Shibun.
Ka shnong Ladmawphlang, East Khasi Hills, kaba dei kawei na ki shnong ba ia treilang bad ka NESFAS, ka don kumba 88 tylli ki longiing.
Ha ka por ka jingwanlyngshop jong ka bynta ba ar jong u COVID-19 ka la sdang ban pur ha ka ri, kane ka shnong ka la kloi ban pynkhreh ia ka Committee COVID-19 bad la buh ia ka jaka pynkyrpang ha Ramakrishna Mission, ka skul kaba don ha kato hi ka shnong.
Ha ka por ba ka jylla Meghalaya bad kiwei pat ki bynta jong ka Ri ki la shem ia ka jingkiew stet jong ki nongioh bit ia une u khniang jingpang, bun na ki khynnah samla ki la wanphai sha la ki iing ki sem bad ki shnong ban iada ialade na ka jingma hadien habud.
Ha ka 27 Jymmang, 2021 la don uwei u khynnah samla ba wanphai na Assam sha Ladmawphlang.
Ha shuwa ka jingwan jong u, ka Committee bad ki bahaing ha sem jong u ki la shim ia ka rai ban pynshongkyrpang ia u ha la iing.
La pyntip ruh sha ka NESFAS shaphang kane ka sienjam, bad ka kynhun jongka NESFAS ka la shim khia ban khmih ba yn ym don ka jingsaphriang ba lah ban buh ha ka jingma.
Ka kynhun jong ka NESFAS kaba kynthup ia i Bah Pius Ranee, Executive Director, Badarishisha Nongkynrih, Lead Associate Public Health Services bad I Kong Ruth Sohtun, Field Coordinator, ha ryngkat U Rangbah Shnong bad u Secretary jongka Ladmawphlang ki la ia kynduh lang lyngba ki kor technology ka juk mynta.
Ka kynhun jongka NESFAS ka la bthah ba baroh kiba wanphai ki dei ban shong pynkyrpang ialade ha ki jaka ba la dep ban pynkhreh haduh ban da kut ka por ba lah buh.
Ki la iathuh ruh ia ka jingjia ba na kiwei ki shnong ba ka NESFAS ka treiha kaba ka daw bah jong ka jingpur stet une u khniang jingpang ka long na ka ka jingbymphikir.
Hadien katto-katne ka jingiamirjingmut lang, ka committee Covid-19 jong ka shnong Ladmawphlang ka la pdiang ia ka jingkyntu jong ka NESFAS, bad ka la pyntreikam ia ki jaka pynkyrpang ba la buh khnang na bynta ka Covid-19.
Watla une u khynnah samla u la ioh ia ka report negative, ka committee ka la shim khia.
Ka NESFAS bad ki nongkyrshan jongka ki iatrei lang bad ki 130 tylli ki shnong na kylleng, bad ka jingtynjuh kaba khraw tam ba ka shem ka long kumno ban pynkylla ia ka rukom pyrkhat.
Ka Ladmawphlang ka la jop, kam don wat tang iwei ruh i case haduh mynta.
Lyngba kane ka nuksa ba ka shnong Ladmawphlang ka pyni, kumta ngi kyntu ruh ia kiwei ki shnong ba kin leh ia kabe donkam na ka bynta ka bha ka miat jong barohlang.
Shillong: Ka Meghalaya Human Rights Commission (MHRC), ka la rai ban tohkit, halor ka jingiap jong ka nos, ka kong Manisha Turnia, kaba la ar met la 24 taiew.
Ka Commission, ka shim ia ka jingtohkit, hadien ka jing ujor jong ka Meghalaya Pradesh Mahila Congress, ha kaba la kynnoh ba ka don ka jing leh bym salia bad khanglad, ba kan shong shuti, na ka jing ar met jongka bad kaba la ialam sha ka jingiap noh jong ka nos, kaba trei ha Ganesh Das Hospital.
Ka komishon, ka la pdiang ruh ia ka jing ujor jong U Yeahyea Hussain, uba dei u marjan iing jong  uwei na ki nongtrei dewiong, uba la hap ha katei ka krem dewiong ha East Jaintia hills.
La phah ia baroh ar tylli ki jing ujor sha U Chief Secretary ka sorkar jylla, ha kaba la ai por shiphew sngi, ba un ai jingtip.
Shillong: Ka  shnong Mawlong, West Jaintia Hills District, Amlarem Sub-Division, ka pyntip paidbah, ba kam shah ia kino kino ki briew ban rung hapoh shnong khlem da ioh jingbit na u Waheh Shnong jong ka shnong naduh kiba wan donkam, kiba wan shah sumar, kiba wan shim dawai (kymbat) ha ki kobiraij kiba don hapoh shnong Mawlong.
Kino kino kiba kwah ne donkam ban wan sha ka Shnong Mawlong ki dei ban ioh ia ka jingpynshisha  na u Waheh Shnong jong ka shnong kaba ki don ba ki long ki bym don ia ki dak ki shin jong u Covid-19 bad ki bym don ka primary ne secondary contact bad ki briew kiba long positive lane ki lah ban wanrah bad ka Report Covid kaba ki la dep test ialade bad ruh ki dei ban bud ryntih ia ki aiñ ki kyndon jong ka tnat ka koit ka khiah ka sorkar Meghalaya.
,,.
Ka jingkynrei ki jingkynthoh bad ki jingpyntip bym dei ha social media lane ha ki lad pathai khubor bapher bapher ha ka Jylla pyrshah ia ki jingpyrshang ban wanrah ia ki jingpynkylla babha ha ka Meghalaya Energy Corporation Limited (MeECL) ka long kaba pynkhuslai bad kaba donkam ban khmih bniah.
Ki jingkren pnah thylliej jong ki katto katne ki riewsain pyrthei bad ki nongmihkhmat na ka liang pyrshah da ki ktien jail jaum jong ki tang ban pynthame ia u paidbah u bym don ka jingshai ba bniah, ka long kaei kaei kaba bynniaw ha kane ka rukom synshar da ki paidbah (Democracy).
Kumban shu kdew, kine ki nongmihkhmat ki don ka jingtip kaba shai kdar shaphang kine ki jingeh, ki jyrwit jyrwat ha ka Corporation.
Kane ka jingpynsaphriang ia ki khubor shaphang ka MeECL ka la long jubor haduh katta katta ba ka la pynlymwir jingmut ia u paidbah hapdeng ka khlam bad ka long ka bym sngew lah ngeit ba kine baroh ki dei ka jingkyrtoh lyndet jong ki briew.
Lehse ka kham kdew kti sha ka jingleh buittuh jong ki briew ha ka Seng sainpyrthei ban myntoi shimet ki riewkhwan ha ka kam sain pyrthei jong ki da kaba lehkai bad la ka Ri bad Jaitbynriew khamtam eh mynta ba ka Election, 2023 ka la sdang tied jingkhang.
Ka long kaba sngewsih ban iohi ba wat da ki Sengbhalang bad ki NGO kiba don ki nongialam ba shemphang ki long laplah bad bam ja khluit ha ka ban shu ngeit ia kine ki jingpyntip bakla kiba long ki buit sian jong ki katto katne ban pynpulom ia kine ki jingpynkylla ban pynkhie im ia ka MeECL ha ka liang ban pynlong biang ia ka ban ieng ha la ki kjat ban lait na ka jingshah nion bein bad jingshah khyrwait kti ha ki kompeni pynmih bording jong ka Sorkar pdeng kum ka NEEPCO, NTPC.
Pynban kine ki nongialam ki mih pyrthei ban kyrshan ia kum kine ki jingkynthoh.
Kum u nongshong shnong ba don ka jingkitkhlieh na ka bynta ka bha ka miat jong ka Jylla, nga ngeit skhem ba baroh u briew u donhok ban buh jingkylli ia ka Sorkar shaphang kine ki jingthmu ban shim ia ki sienjam, la jar katta ruh ki dei hok ban pashat jingmut lem da kaba khmih thuh ia ki lad ki lynti ba lah ju shim bad pyntreikam da kiwei pat ki Sorkar Jylla ha ka Ri ha ka liang jong ka Tnad Bording ha kaban pynmih lane ban sam bording ha ka Jylla.
Kam shong nia ban shu byrngem khlem nongrim ia ka Sorkar tang namar ba kam long jingmyntoi ia ki riewshimet kiba don ha ka sain pyrthei bad ruh ba kim sngewtynnad ia kine ki buit ki sian pyniaid (policy) watla kan wanrah ia ka bha ka miat ha ka Corporation ha ki sngi ki snem ban wan.
Lashai lashisngi kan sa pyniap shilliang ia ki policy bad ka jingshim ia ki rai khlem da pyrkhat kan sa nang pyndkoh ia ka Corporation kaban sa ktah jur ia ki nongshong shnong ka Meghalaya hadien habud.
Kumban pynshai, nga lah ju kdew kti ruh ia ki policy kibym larkam jong ka Sorkar MDA la bunsien bad ngam ju kubur kulmar bad ki jingthmu jong ki.
Ia ka Meghalaya State Electricity Board (MeSEB) lah pynkylla Corporation ia ha u snem 2010, ha ki saw tylli kata ka MeECL kum kompeni kmie lem ruh ka jingiasoh jong ka MePDCL, MePGCL bad MePTCL ban wanrah ia ka jingtrei kam ba iaid beit iaid ryntih, ba biang jingkhein, bym don jingbuhrieh, ba don ka mynsiem ban ialeh ban wanrah jingbha bad ban duna ki jingduhnong (AT&C losses).
Haba ngi khmih thuh ia ki jingthoh jingtar ba lah ban ioh ki paidbah, ngi shem ba ka baibam ia kito kiba lah shongthait ka dei ka jingkit kaba khia tam ia ka MeECL bad kine ki jingsiew baroh ki kot shaduh ka 840 klur tyngka.
Naduh u snem 2010 ter ter ka MeECL ka la dei ban siew ia kane ka pisa khlem kano kano ka jingiarap na ka Sorkar watla ha bun ki teng ka Sorkar Congress kaba don ha ka bor ha kito ki snem ka la kular ban iarap.
Mynta ba kine ki nongialam na ka seng Congress kin mih shakhmat bad wan kynthoh ia kine ki jingshim lad shim lynti ban pynbha ia ka MeECL, ka kylla long noh ka jingbiria pynban.
Na ka bynta ba u riewpaidbah riewmadan un sngewthuh, to ngin peit khyndiat ia kata ka jingkhein jingdiah jong ka ioh ka kot ka MeECL (income statement), ba ngin sngewthuh ia ka jingioh bad ka jingpynlut jong ka Corporation.
Lada khein kyllum lang, ngi iohi ia ka jingmih kaba 75 klur tyngka shi bnai pynban ka jingpynlut pynsep ka kot sha ka 120 klur tyngka ha ka shi bnai kaba pyni shynna ba ka MeECL ka duhnong man la u bnai kumba 45 klur tyngka.
Watla, lah shim ia ka rai ban pynkylla Corporation ia ka naduh 2010, phewse ngi dang iohi ba ki nongtrei ki dang duna bha ha ka rukom trei kam, ki buhteng lane leh bym suidniew; haba ka jingpyndonkam bording ka la nang kiew palat liam la ka long ha ki iing ki sem lane ki karkhana (domestic and industrial consumers) ha kine ki 10 snem.
Ki dkhot jong ka CCORMAU kiba kam ialade kum kita kiba peit ia ka bha ka miat jong ki nongtrei ki mih pyrthei tang ha ka por ba lum ki lad pathai khubor (Press conference) haba don ka jingiakren halor kine ki jingpynkylla.
Ki len beit ba ym donkam ban wanrah ia kine kiei kiei namar ba ka MeECL ka bit ka biang bha.
Haba kumta, balei pat ka Bor peit ia ka Tnad Bording (Ministry of Power) ha ka State Distribution Utilities 2019 Report, ka kdew ba ka MeECL ka wan ha ka kyrdan kaba khatduh ha ka list kaba don 41 tylli kita ki jaka sam bording ha ka Ri (distribution utilities)? Balei ba ka AT&C losses lane ki jingduhnong jong ka MeECL ka long haduh 34% kaba duna tam ha ka Ri India bad ka bor ban lum ia ki bai thang bording (billing efficiency rate) kaba 72%? Balei ba ka MeECL ka hap ha ki 5 tylli ki Corporation kiba leh sniew tam (5th worst performer) ha India ha ka liang jong ki jingduhnong ba kynduh ha ka rukom pynmih bad sam bording katkum ka kaiphod jong ka RBI ha u snem 2018?La don ruh ka jingsngewthuh bakla hapdeng ki paidbah shaphang ka ADB grant ba ka Jylla Meghalaya ka lah ioh pdiang ha u snem 2020 khnang ba kan lah ban wanrah jingpynbha ia ki substation, ban kylliang ia ki wire ba la rim bad ban pyndait noh da ki smart meter.
Na ka bynta kito ki bym pat peiphang, uei une u smart meter? U smart meter un pynduh pyndam noh ia ka jingtuh bording bad ia ka jingduhnong (AT&C losses).
La pyndonkam ia une ha kylleng ka pyrthei, ki Ri kum ka US, Canada, Japan, South Korea bad kumta ter ter.
To ngin phai biang sha ka ADB grant, kane kam dei kata ka jingshim ram (loan) bad ia ka jingpynshai bniah shaphang kane lah ban shem ha ka website jong ka Asian Development Bank.
Ha u snem 2020, ka ADB ka la ai ia ka grant sha ka Jylla Uttar Pradesh, kaba 4 shah tam ia kaba ka Jylla jong ngi ka ioh pdiang ban wanrah ia ka jingbha ha ka Tnad bording ha kane ka Jylla.
Kaei kaba pynlong ia kine ki heh ki hain ha MeECL ban kyntait ia kane ka grant kaba ka Jylla ka kloi ban siew hynrei ki kwah ba ka Corporation kan shim da ka ram na ki bank ha ka sut kaba 10-12% bad ban siew hadien lem bad ka bai trai.
Ka lah dei ka ia ba ngin ring ia kum kine ki Agency kiba na shabar kiba la niew (reputed international agencies) kum ka ADB khnang ban lah ban khyllie bad pyndap ia ki jingdonkam ha ka Jylla.
Ngi iohi ruh ba dei lyngba ka jingiarap jong ka ADB ha ka Tnad ka Pule Puthi bad la sdang ia ka prokram ‘Supporting Human Capital Development’ kaba la wanrah jingmyntoi ia shibun ki khun samla.
Lada ngin dang iai shah shkor bad shah khyrwait shabi ha ki katto katne ki nongshim kabu kiba dei ki riewsain pyrthei tang ba kin myntoi ma ki shimet, kan long ka jingduhnong kaba khraw bad ngin duh ruh ia kum kine ki jingiarap na ki agency kiba heh ba na shabar.
Ka jingtan bording kaba shu tan tuh ha Byrnihat 33/11 KV kaba la paw pen ryngkew ha u bnai Iaiong mynta u snem 2021 kaba wanrah ia ka jingduhnong kaba 1 klur tyngka ha ka shi bnai, ka dei ka bym sngewlah ngeit ba kan jia khlem ka jingtip ki heh ki hain ha MeECL.
Nangta shuh shuh, lehse bun na ngi ngim tip shaphang ki kali ba shu wai da ka MeECL ban kit ia ki nongtrei bad ha ka jingiakren ka jong nga bad kine ki draibar, nga ioh jingtip ba bun na kine ki kali ki dei jong kine ki nongtrei ha ka Corporation hi tangba ki leh buittuh da kaba ki thied ha ka kyrteng jong kiwei pat ki briew bad don ruh ha ki kyrteng jong ki.
Ha ka shi bnai, ka MeECL ka siew ia kine ki trai kali kumba 70 hajar haduh 1 lak.
Balei kein ka MeECL kan shu siew kai haduh katta na ka bynta ki kali kum ka Maruti Swift kaba shongdor kumba 6 lak shiteng eiei ha ka jaka ba kan shu thied shisien thied da ka Corporation ban ioh pyndonkam? Kane kan paw ei kum ka asset ha ka balance sheet jong ka.
Ngi la iohi ruh ha ki kotkhubor shaphang ki kam bamsap jong u bah PK Chullet, uba dei u President ba la hiar shuki jong ka CCORMAU, une la donkti ha ki kam tuh kam thiem ba bun jait kum ka jingai kontrak ia la ka kurim kaba paw shynna ia ka jingleh shilliang bad ki buit bamsap kaba nang pynngam jyllop shuh shuh ia ka MeECL.
Khatduh khatwai, ka ban shu kynnoh ia ka Sorkar ba don ha ka bor bad ia u Myntri ka Tnad Bording kam don jingmyntoi eiei namar ba ka Sorkar ka lah ban khyllem ruh ha kano kano ka por, hynrei kaei kaban neh ka dei ka MeECL.
Ka por ka lah ih bha lane la dei bha ka aiom ba baroh ki nongtrei jong kane ka Corporation kin trei hok da kaba shim jingkitkhlieh ia la ka jong ka kamram bad pyndep janai ia ki; ym ba kin pynlut por ha ka ban ia snoh kti bad ki riewsain pyrthei lane ki riewkhwan myntoi shimet ha ki kam lali bad ialeh ban pynjlan ia kine ki jingkylla kiba donkam kiban iarap ia ka Jylla bad ia ka MeECL.
Lah dei ka ia ban pynduh pyndam noh ia kine ki kam bamsap bad wanrah ia ka jingtrei kam ba iaid beit iaid ryntih, ba biang jingkhein jingdiah, bym don jingbuhrieh, ba don ka mynsiem ban ialeh ban wanrah jingbha bad ban pynduna ia ki jingduhnong (AT&C losses) namar kine ki long kita ki maw byrsiew jong ka Corporation.
Ka jingbha jingmiat ia ka Jylla bad ia ki nongshong shnong jong ka, ka long kaba kongsan tam bad ka dei ban long halor ki jingjlawnguid lane ka jingrakot ka jong uwei u ar.
Nongstoiñ: Ki nongkhaïi jong ka West Khasi ki lah ban leit thied ia ki mar bam mar dih na ïew Shillong ha ka 9 bad 12 tarik mynta u bnai naduh ka por 9 baje mynstep haduh ka 5 baje janmiet.
Na ka bynta ki transit pass ia kiba na Nongstoin lah ban applai na u DC (Supply) ka West Khasi Hills.
Katba kiba na Mairang bad Mawshynrut pat na ki SDO (Civil) jong ki.
Nongstoiñ: Hadien ba u District Magistrate ka West Khasi Hills District, u bah T.
Lyngwa u la pynbna ba yn pyllait ia ka sngi Nyngkong jong ka taiew ka 7 tarik u Jylliew na ka lockdown ka sor Nongstoiñ, ka la thnem hi puk namar ka jingiatuid jong ki paidbah na kylleng ki jaka ban wan siew wan tda.
La sakhi ruh ba ki surok hapoh ka sor Nongstoiñ ki la khapngiah bad dap smam da ki kali bad kumjuh la sakhi ruh ia ki paidbah kiba la ia ieng lain ha ki dukan bad kumjuh ha Bank na ka bynta ban ioh thied jingthied bad ban ioh pyndep iala ki jong ki jongdonkam.
Katkum ka hukum ba la pynmih da u District Magistrate ka West Khasi Hills District, ka lockdown kan sdang ban treikam biang naduh ka 5 baje janmiet jong ka 7 tarik u Jylliew haduh ka 5 baje mynstep jong ka 14 tarik u Jylliew tad haduh ban da pynbna da kumwei.
New Delhi: U Narendra Modi, myntri rangbahduh a Ri, ula pynbna mynta ka sngi, ba ia ki dawai injek iada covid, yn thied lut hi noh, da ka sorkar India bad yn sa shu ai ei sha ki jylla.
25 percent na kitei, yn sa ai sha ki hospital jong ki riew shimet, ha kaba yn khein dor T.
150 kawei ka injek bad ka bhah, kaba 25 percent jong ki jylla, kan leit noh sha ka sorkar India.
Kito kiba 18 snem shaneng, kin ioh ei ia ki dawai injek jongki, ha ki hospital sorkar naduh ka 21tarik Jylliew, ula ong ha ka jingkren ha ki telebishon.
La pynbna ruh ba ki 80 klur ngut ki nong India, kin ioh khaw ei, haduh ban da wan ka lehkmen Diwali bad kane kan dei na ka skhim jong ka  Pradhan Mantri Garib Kalyan Yojana.
Shillong: Ka Deputy Commissioner (Supply), East Khasi Hills District, ka pyntip ba u khaw ioh ei, uba dei ha ka skhim  PMGKAY lane NFSA ban sam sha ki long iing (AAY and PHH), ba dei ban ioh 5 kilo shi khlieh, na bynta u Jylliew 2021, la pyllait lyngba ki dukan reshon.
La bthah ia ki nongdie reshon, ba kin sam noh mar mar sha kito kiba dei ban ioh bad ba kin da wah ruh ia ki kyrteng jong ki nong ioh khaw.
Lada don ka jing bym sam ia u khaw lane kaba sam da u khaw uba sniew, dei ban pyntip mar mar sha ka  Deputy Commissioner (Supply), East Khasi Hills, Shillong.
Shillong: U Ma Niwal Challam, Chairman bad U Ma Yoshida Nongspung Waheh Shnong, ki la thoh sha U Deputy Commissioner, West Jaintia hills District, ha kaba ki la pyntip, halor ka jingleit jngoh jong U MLA ka Assam, U Rupsing Teron, ha ka 30tarik Jymmang 2021 sha Khanduli, ha kaba ki la pynbna ban tei ia ka University, ha Khanduli.
Ka jingheh jong ka jaka, ban tei ia ka University, ka long haduh 5000 acre bad la ong, ba katei kan kynthup ruh ia ka shnong Khanduli.
La iathuh, ba la pynlong ia ka jing jurip, da ki bor shnong lem bad ki pulit ka Saitsama bad la thikna, ba ka jaka ban tei ia katei ka University, ka dei ha Pdeinsalait, kaba hap ha u pud u sam ka Khanduli.
La dawa namarkata, ban pyn sangeh shi syndon ia katei ka jingthmu.
Ha ka shithi, la pyntip ruh sha U MLA ka Nartiang Constituency.
Shillong:Ha kaba kum kane ka khlam, ki don ki jingeh, kiba ktah ia u paidlang ka jylla, ha bun bah ki liang bad kitei ki kynthup naduh ka bam ka dih, ka dawai dashin, ka pisa pilain bad sa shibun kiwei ki jingeh ba ki ia kynduh shimet shimet.
Ka Ram Krishna Mission, kawei na ki seng, kaba la ju iarap ia ki rangli ki juki, ha ka pule puthi, ha ka jing sumar, bym juh shim pisa eiei, ka la pyni, ia la ka jong ka bynta ba khraw, ha kane ka shisnem tam, jong kane ka khlam, da ki jing iarap, kiba pher sha ki nongshong shnong ka Ri Khasi Jaintia.
Ban ioh jing shai, halor ki kam radbah, jong ka RKM, U bah RM Sha bong Editor Rupang, ula buh jingkylli, da kaba shu phah da ka email sha U Swami Anura gananda, Secretary ka Mission bad kine ki long ki jingtip, ba ngi pynmih harum –Rupang:Ka Ram Krishna Mission, ka la ju don bynta, ha kaba iarap ia ki shem lanot, kumta, ha kaba kum kane ka por jong ka khlam, kiei ki jingiarap, kiba ka Mission, ka ai jing iarap ia ki briew kiba donkam?Swami Anuragananda (SA): Ha une u snem ngi ai jingiarap ha kane ka rukom ha ka por ka jingkhie kane ka khlam: 1.
Da kaba leit shaw ia ki nongpang na ki shnong nongkyndong bad ialam ia ki sha ki jaka sumar (Covid Care Center.
2.
Da kaba iarap da u Khaw 25 kilo bad u Dai 5 kilo sha : (a) Ki tnum iing ba ioh positive (b) Ki tnum iing ba shong quarantine bad (c) sha ki long-iing baduk eh ha kane ka por lockdown.
3.
Da kaba sam ia ki PPE Kits sha : (a) Ki Volunteer shnong lada ki donkam ha ka por ba pyndep ia kiba iap da kaba ki thang ne tep noh tang shu pyndep ia ka jinglehniam leh rukom.
(b) Ki volunteer kiba trei mon sngewbha ha kane ka por khlam lyngba ki shnong bad ki dorbar shnong.
4.
Da kaba pynioh ia kine ki tyndong oxygen ha dispensary jongngi ha Sohra na ka bynta ki nongpang COVID da kaba pynbiang ia kine ki tyndong oxygen (Ngi la ioh jingiarap 4 tylli ki tyndong oxygen hadien ba la paw ha ki kot khubor ia ka jingtreikam jingiarap jong ka Mission na bynta ka jingdonkam ia kine; 2 tylli kin wanpoi mynta ka sngi.
) 5.
Da kaba iarap ei da ka ambulance ba la teh ia kine ki tyndong oxygen sha : a.
Kaba leit shaw ia ki nongpang ba ioh ia kitei ki jingpang na ki thain Border kum na Shella, Bholaganj, bad kiwei sha ki COVID Centre bajan tam kum ha IIM Shillong, Super Care Hospital Shilong,etc.
b.
Ban leit kit ia ki nongpang COVID positive lada don sha Shillong khnang ban ioh jingsumar khambha.
c.
Ban iarap ambulance na bynta ki jingsumar bakyrkieh.
6.
Ban kit ei da ka bus na ki shnong ban : a.
Ioh test ia ki nongpang shaphang ki dak ki shin u COVID.
b.
Ban wan kit sha CHC, RKM Dispensary khnang ban ioh jingsumar bad jingiarap dawai.
7.
Da kaba iarap ei lyngba ka Online Portal HIKAI jong ka pule-puthi ba la pynbit-pynbiang kat kum ka MBOSE ia uno uno u khynnah skul ha Meghalaya Que.
Rupang: Kiei ki shnong kiba kynthup hapoh kine ki jingiarap da ki marbam ne ki dawai?SA: Ka jingiarap da ki marbam: Kane ka jingiarap ka kynthup ia kito ki long-iing kiba ioh ia une u COVID ha kino kino ki shnong kiba hap ha Khasi bad Jaintia Hills.
Nyngkong te ngi ioh jingkyrpad na ki trai shnong lyngba ki Rangbahshnong ne ki riew rangbah ha shnong.
Ia ki jingkyrpad la pynbit pynbiang ban shem ia kiba dei shisha lyngba ki nongiarap bathikna bad sa pynbeit sngi na ka bynta ban leit ai jingiarap.
Mynshem snem te ngi la leit sam marbam wat haduh Garo Hills bad katto katne ki khappud Assam mar syndah bad ka Garo Hills.
Ha une u snem te ngi don jingthmu ban aijingiarap marbam sha Khasi bad Jaintia Hills.
Hynrei ngim lah ban tip haduh katno kane ka kam jingiarap kan ktah.
Ka shong baroh ha ka jinglong bashisha jong ka jingdawa ka kam.
Rupang: Ngi iohi, ba ki Ambulance jong ka Mission, ki iaid ban ai dawai, kumta phi ju shim pisa ne ai ei dawai bad kiei ki shnong, kiba phi shait leit ai dawai?SA: Em.
Ngim shim jingsiew ei ei da kaba ai kali ambulance ne ki dawai la ka long ha ka por ai jingiarap COVID ne wat ha ka por bymdon kane ka khlam ruh.
Ngi la pynkylla ia ki 4 tylli ki kali jongngi ban ai jingiarap ia ki paidbah da kaba pynbiang ia ki jingthiah bad ki tyndong oxygen na bynta ki nongpang.
Ka JIngleit ai jingiarap ha ka por bymdon ka pang khlam: Ka jingleit ai jingiarap dawai kumba ju leh sha ki jaka bapher: 1.
Ka RKM Dispensary Sohra ka ai jingiarap ia ka Sohra pyllun bad sawdong ki thain jong ka.
Ngi pyniaid 2-3 tylli ki skul bus, khlem donkam siew ei ei ban wan kit ia ki nongpang sha Dispensary bad ai jingsumar dawai ia ki.
Ia ki dawai la ai khlem jingsiew ei ei, hynrei na ka bynta ban leh test te ngi shim duna katta katta.
Ki jingtest ba ngi leh ha Lab ki long: a.
Pathological test ia u lever, kidney, lipid profile, blood sugar, total hemogram, blood count, sputum test, urine and blood routine exams, Hba1c, TSA, bad kiwei.
b.
X-ray; whole body and dental, etc.
c.
USG whole abdomen, lower and upper abdomen, KUB, etc.
d.
Eye: Testing eye pressure, glaucoma, power test, etc.
e.
Physio; Ultra Sound, IFT, TENS, Paraffin Wax bath, Laser therapy, bad kiwei pat kiba bun rukom.
2.
Ka Mobile Service: Ngi pyniaid 2 tylli ki kali ai dawai ban ai jingiarap ia kiba pang khamtam ha ki C&RD Block ha East Khasi Hills kum ha Shella Bholaganj, Laitkroh 12-shnong Block bad Pynursla Block.
Ngi ai khlem jingsiew ia ki dawai ha baroh kine ki jaka.
3.
Ngin sa sdang ai shen ia ka jingai jingiarap ai dawai ha i rukom barit ha Jaintia Hills jong ka Nangbah Elaka.
Ngi kyrmen ba phi la ioh jingmut ia ka rukom ai jingiarap jong ka Mission.
Ki don shibun kiwei pat ki rukom ai jingiarap na ka por sha ka por kat kum ka jingkyrpad na ki shnong bad nongshong-shnong kum kaba ai jingiarap ki jain syaid ha ka por tlang, ka jingiarap ia ki long-iing kiba shem lanot na kino kino ki jingktah jong ka mariang, bad kiwei.
Khublei shibun.
Ka RKM (Sohra) ka dei ka wei naki mission ba paw bha hapoh ka Ri India jong ngi bad ka dei ruh ka mission kaba kloi bha ban iarap ia juk u rangli haka por ba don kam eh ka jingiarap laka dei ha kano kano ka rukom.
Nga dei u wei na jaintia nga la iohi dala ki jong ki khmat baka RKM kala iarap shibun sha ngi ki nong jaintia, khamtam ha kum kane ka por badon kam ka jing iarap ba kyrkieh.
mynshem snem kala iarp sha ngi kum u khaw,u dai,ki jain ki nep bad ki wei ki wei.
ngam don kyntien shuh ban ong eiei,ngan ong khublei shibun RMK sohra(im slemRKM haRi khasi jaintia jongngi ban shakri ia u juk u rangli).
Ha shwa ban wan ka 1000 snem, ka don ka jingpynkhreh shwa hapoh 45 sngi, ia kaba u Daniel u ong – Suk uta u ba iai ap bad uba kot haduh shihajar laispah laiphew sngi (1335) sngi.
Kaba mut 1290 sngi por jingsynshar u soitan + 45 sngi por jing pynkhreh =1335 sngi.
Daniel 12:12.
Kumta mar ia kut ki 1335 sngi, kan sdang noh ka 1000 snem, (Millenium).
Mar ia sdang ka 1000 snem, yn kem shwa ia u soitan Lucifer ne uta u Iakjakor.
Ka ktien u Blei ka ong kumne: “Bad nga la iohi ia u angel ba u wan hiar na bneng uba don u shabi kata ka Liew long khlem trai bad u kynjri bakhraw ha ka kti jong u.
u la kem ia uta u Iakjakor (Lucifer) bad u la khum ia u 1000 snem bad u la bret ia  u sha ka Liew long khlemtrai bad u la set ia ka bad u la shonshap  ia ka halor jong u khnang ba un ym ioh shukor  ia ki kynja bynriew tad ynda la pyndep ia kata ka 1000 snem, Hadien kata, yn pyllait ia u shipor.
Jingpynpaw 20:1-3"Haba la kem bad set byndi ia u Soitan (kum u Boss) ka pyrthei hangta kan long kaba suk kaba hok, namar ymdon bymman shuh, namar ka pyrthei ka dap daka jingtip ia u Trai.
Ha kata ka por, u suri un shong lem bad u khun langbrot, Labasa un shong bad u khun blang u khun masi bad u sing samla u khynnah rit un ialam ia ki.
Ka masi bad ka dngiem kin iabam phlang, ki khun jong ki kin dem lang, u sing un bam phlang kum u masi dab, I khynnah kin ialeh kai ha thliew u seinpuh, I khynnah ba la iehnoh buin in buh iaka kti ha thliew u seiniong, kin ym pynmynsaw ne pynjot ha u Lum bakyntang jong Nga, namar ka pyrthei kan dap DA KA JINGTIP IA U TRAI.
Isaiah 11:6-11.
Hakata ka por,  u  suri bad u khun langbrot kin ia bam lang, u sing un bam  phlang kum u masi dab, ka dewmet kan long ka jingbam u  bsein kin ym ia pynmynsaw iwei Ia iwei.
Isaiah 65:25.
Ka 1000 snem (millennium) kadei kata kaba u Blei u pyllong thymmai ia kiei kiei baroh.
U ong – “Ha khmih Ngan pyllong ki bneng ba thymmai bad ka khyndew ba thymmai kiei kiei kiba mynshwa yn ym kynmaw shuh lymne kin ymwan ha ka jingmut u briew.
Isaiah 65:17.
Kaba kum kano kata ka pyrthei ha ka 1000 snem (millennium)? Ka khyndew ba  nyngkong (ba mynta) ka la leit noh, ka  duriaw kam don shuh.
Jingpynpaw 21:11.
Te kiei ki jaid bynriew ki ban ioh bynta ha kata ka 1000 snem? Ka ktien u Blei ka ong – “Suk kita ia kiba la khot sha kata ka jingkhawai miet, ka jingshong kurim u khun langbrot.
Jingpynpaw 19:9.
(kaba mut ia kita kiba la mih pat bad ba shah rongnoh) kin ia shem ha suin bneng, kiba dei ki Riewkhiud ia kiba ka ktien u Blei ka ong – “Hato ki dei kiei kine bad nangno ki wan? Te u la ong hanga – kine ki long kita kein kiba wan na kata ka jynjar bakhraw, bad ki la sait ia ki jain kup jong ki bad ki la pynkhuid lieh ia ki HA KA SNAM U KHUN LANGBROT.
Jingpynpaw 7: 13-14.
Kiba shahkhot kidei ki 1, 44,000 (shilakh sanphew hajar) ngut ki khun Israel.
Nalor ki Riewkhuid, ki 1, 44,000 hajar ki Israel ki long kita kiba shah khot bad kin ioh bynta ha kata ka jingsynshar u Khrsit 1000 snem.
Ka long kaba sngewtynnad eh ha kata ka 1000 snem, namar u Jisu u la dep ong lypa – “ba phi kiba ia bud ia nga ha ka jingpynthymmai, ynda u khun u briew un shong ha ka khet ka Burom jong u (ha ka 1000 snem), phi ruh phin shong ha ki 12, ki khet ban bishar ia ki 12 jaid ki Israel.
Mathaios 19:28.
(Kaba mut ngin bishar ma ngi ia ki 12 Jaid ki khun Israel) ha kata ka por ka jingsynshar bad bishar u Jisu 1000 snem).
Kiba la mih pat ha shwa ka 1000 snem bad kiba la shah rong noh sha suin (rapture) ki long kita ki ba ioh bynta ha kata ka Jingmih pat kaba nyngkong, namar ka ktien u Blei ka iathuhshai da kaba ong – “uba suk bad u ba khuid long uta uba don ka bynta ha kata ka JINGMIHPAT KABA NYNGKONG… kin long ki Lyngdoh (priest) jong u Blei bad u jong u Khrist bad kin ia SYNSHAR LEM BAD U 1000 snem.
Jingpynpaw 20:4-6.
Ki Israel kin ioh  ban rung sha kata ka 1000 snem, ymdei  da ka jingkhapat (born again) ia ki hynrei  tang  daka Jingaiei jong u Blei ha kaba u Blei un pyndep ia ka jingkular ha u Abraham.
Genesis 12:2-3.
Namar ba u Blei umdei kum u briew ba un lamler.
Ki Jingkhein 23:19.
Ka  Jingsynshar bad jingbishar u Trai Jisu 1000 snem, U David un wan long biang u syiem halor ki Israel – “U David" u  shakri  jong nga un long u syiem halor jong ki (Israel)….
U David u shakri jong nga un long u Nongialam jong ki junom …… ka Tabernakel  jong nga kan long ryngkat bad ki Te Ngan long u Blei jong ki bad kin long ki briew jong nga.
Esekiel 37: 24-28.
Ha ka 1000 snem, u Blei un pyllong ka jingshad kmen ha Jerusalem ……  kan jia haba kim pat khot, ngan phai ktien, katba ki dang kren, Ngan sngew".
Isaiah 65:18-24.
’           Ka 1000 snem kan long ka por ba u Blei u jubab ia ka Jingduwai ba kiba ngeit ki duwai baroh shi katto – “Wan ka Hima jongme long ka mon jongme ha khyndew kumba ha bneng THY KINGDOM COME, THY WILL BE DONE ON EARTH AND HEAVEN.
Mathaios 6:10.
Ka Hima u Blei kan wan hiar na bneng ha pyrthei ha ka 1000 snem.
Ngin sa ia peit pat jia aiu hadien ka 1000 snem.
Amen.
Ki jingmih barit kum u phan, sohniamtra, sohkwit, sohmanir, shynrai bad kiwei kiwei de la shu pynsepei da kaba die tad dor ha u dkhar.
Baroh ki ia bam chip, hynrei kim ju pyrkhat ba tang uwei u phan la die T5 tyngka ne T10 tyngka.
Jin da dei ba thaw noh da ka karkhana rit ban shna hi ka la long ka jingkyrkhu ia ngi.
Peit shuh shuh ia kito ki kha-lyer kiba die uto u dkhar ha ka dor T30 ne T50 tyngka.
Tang shu ai tiak da u pin la shu sep ei ka lut T30 ne T50.
Ha kaba pynkut, ngi dei ban long kum ki dkhiew – ka jingiatreilang ka wanrah ka jingjop.
Khublei shibun.
La ieng sa u nongkren uba saw bad uba khadduh.
U dei uba rangbah tam na kita baroh.
Une um da kren jrong naba ka por ka la iaid.
U la kren kumne- “Nga ai khublei ia u shongknor bad ia phi baroh ki longkmie, longkpa ki khun samla kiba la wan khnang bad pyllait ia ka por ba kordor jong phi.
Ngan poi beit sha ka phang ban kren.
Phi la iohsngew ia ka jingkren jong kine laingut sha khmat.
Ha kaba iadei bad ka jingseng kam lajong ka donkam ka jingtrei shitom bad ka jingiadei bajan bad ki nong donkam (customer).
Lada seng pat da ki kynja sosaiti (society) dei ban buh jingkhein thik pa thik.
Ka jingiatreilang ka dei ban long kaba khuid bad kaba shai.
Shisien ba khuid ha ka pisa ioh ia ka jingshaniah.
Kan long ka burom na ka thain lada don mano-re-mano ba ong lada phi donkam kane ne katai leit sha shnong A hangta don ka karkhana umsoh, karkhana shynrai bad kumta ter ter.
Sa pyrkhat bad pynshongnia bha na kaei kaba phi la iohsngew.
Shwa ban pynkut nga shu buh kane ka jingpyrkhat ha phi kumne – Teng teng ka dei ka jingrai kaba rit eh ne barit tam ka lah ban pynkylla ia ka jingim jong phi junom la junom".
Hadien ba ki la dep kren lut baroh, u shongknor u la ieng ban ai khublei ia ki nongkren baroh.
La pynwai ia ka jingialang da ka jingiadihsha pynum shyntur baroh.
Ka jingialang ka la wai kumba ha ka por shi baje ei ei.
Tang shu dep dihsha u Bhalang bad la u Kni ki leit noh sha iing.
Lynter lynti u Bhalang u pynpaw ba u sngewtynnad ban ioh kum kato ka kynja jingialang.
Kumjuh ruh u Kni u pynpaw ba biang palat ka jingpynshai hynrei u bynniaw pat ba ka jylla kam stet ka rukom treikam kum sha kiwei ki jylla.
“Kumno ka bun briew ka jingialang?" la kylli kwah tip ka menkmie.
“Hooid, smam dap ka Community Hall bad ki nongkren ruh kiba la da nang sat ban pynshai bad ki jingai nuksa kiba da dei sbiak" la jubab u menkpa.
“Sha sor te ka da pher shisha phi Nia.
Sha shnong jong ngi pat ym ju don ei ei kum kane ka prokram lait noh tang haba wan ai injek ne shon dur Epic.
Ka dei hok ba ngin sah biej ha ki liang baroh.
Shu im beit kumto shi-sur shi-dur.
Ban da ki wan kum kito sha shnong jong ngi, nga tharai kan don hi ka jingkylla.
Bun ki briew kiba la nang la stad khamtam na sor ki peit ibein ia ki nongkyndong bapli hynrei kim tip ba ki n ongkyndong ka buit shi kpoh ki song" la ong u Bhalang.
“Ma ngi ruh shu ong ba ngi la sah sha sor hynrei yn iapher shaei.
Tharai na kata ka daw, ba ka jylla jong ngi kam kiew stet ba la leh klet ia ki shnong kyndong.
Haba shu khein pat bun ki briew kiba sah sha nongkyndong.
Lada uba bun um niew kan myntoi aiu ban riewspah tang ha sor" la ong ka Nia.
“Kata ruh kaba dei phi tymmen" la mynjur u menkpa.
“To khie leit tiew sha ba la sngew thngan" u la bthah ia la ka menkmie.
Uwei u briew, ula khluit hi lain ia ka tnga lajong, ba ka shu kha shi kha, da ki khun kynthei.
Katei ka dei ka jingjia ha Chhatarpur jong ka  Madhya Pradesh bad ha ka jing bitar,  ula bret ia la ka tnga bad kitei ki khun kynthei sha kawei ka pung kaba jylliew, ha ka sngi U Blei ba ladep.
Kawei ka khun kynthei, ka la ngam jyllop, ha katei ka jingjia, hynrei ka lok bad kawei pat ka khun rit, kaba dang lai bnai, ki la lait da ka said, na katei ka pung kaba jylliew.
Katei ka jingjia, ka long hadien ba kitei ki ia wan phai, na iing ki hynmen jongu, hynrei ha ka jaka ban leit phai sha la iing, ula leit ialam ia ki sha kawei ka pung kaba don hajan bad u pynieng ia ka thuk thuk jongu, hadien jng ka pung bad mar kumta, ula khynniat ia ka tnga jongu lem bad ki khun rit sha katei ka pung bad mar kumta, ula phet bak ialade na katei ka jaka.
Katei ka lok jongu, kaba bat halade ia itei i khun, iba dang lai bnai, ka la ioh ban jngi sharud jong ka pung, hynrei ka khun heh jongka, ka la ngam jyllop.
Shillong: Kum shi bynta ban ia snoh kti lang bad ka pyrthei baroh kawei ha kane ka sngi kyrpang ka mariang kaba la tip ha ka ktien nongwei ka “World Environment Day " kumta ka seng KSU Lumshnong Unit ryngkat lang bad ki khun samla ka shnong Lumshnong ki la thung kumta 250 tylli ki dieng, myn hynnin ka sngi 5 tarik u Jylliew, 50 tylli ki dieng na ka liang ka KSU bad 200 tylli na ki khun samla ka shnong bad lah thung kum shi bynta ban pynneh pynsah ia ka mei mariang ban long ruh kum ka jinghikai ia kiwei ba donkam shisha ban pynbha ia ka mariang.
“Ngi donkam ia ka lyer kaba khuid, ka um bam um dih kaba khuid.
Lada syllen ki khlaw ki btab ngin duh noh ia ka um bad ka lyer ba khuid ban ring mynsiem.
Wat nga u bymtip ia ka pule ka puthi ruh nga tip ia kata, katno tam iaphi ki samla ba la nang la stad nga tharai phi tip khambha ban ia nga," ong u President ka KSU Lumshnong Unit, u Olenbet Pdang.
Na ka liang jong ki samla ki lah pynpaw ba ki la don ka mynsiem ban iada iaka mei mariang naduh mynshwa bad mynta ka sngi ki lah pynii ruh.
Ki nongialam jong ki khun samla ka shnong Lumshnong ki la ong ba kim ailad iano iano ban pynjot iaka mariang bad iaki um ki wah hapoh shnong poh thaw.
“Ngi hap ban iada iaka mariang, kaba duna tam ngi lah ban leh ka dei da kaba thung dieng, u dieng u ai oxygen ia ngi, lada ngi ot pathar ia ki dieng yn sa poi ka por ba iaka oxygen ruh ngin hap ban thied" ong ki samla, ong ka kyrwoh ba la phah na u Education Secretary, Lumshnong Unit.
Shillong: Kum shi bynta ban rakhe ia ka World Environment Day ha ka 5tarik Jylliew, 2021; ka Mawrusyiar Youth and Cultural Club lyngba ka Social and Welfare Committee, ki la mih sha khmat ban pynkhuid ia ki tyllong um bad ki jaka sait jain ha baroh ki dong jong ka shnong Mawrusyiar.
La lah ban pyndep ia kane ka kam da ka jingiashim khia lang jong baroh ki long iing ha la ki jong ki jong ki dong ki ba don hapoh shn ong.
La lamkmat ia kane ka programme da ka jingtrei shitom ka kong Maxilyne.
K.
Musulman Secretary Social and Welfare Committee, kaba la pynbit pynbiang bad phah ka jingpyntip ha baroh ki long iing ba kin long ki ba la kloi ban ia trei lang bad ka seng samla shnong haba ka ba ia dei ban sumar khuid ia la ka jong ka shnong bad ruh ban nang ban sumar ia ka mei Mariang.
Na ka liang jong u General Secretary Bah Lambor F.
Wanniang u phah ia ka kyrwoh ba ka long ka ba donkam bha haduh katta katta ha baroh ki dong ba ki dei ban sumar bha ia ki tyllong um bad ki jaka sait jain hala ki jong ki dong khnang ba kane kan iarap shibun ia kaban pynneh pynsah ia ki tyllong um ki ba don hapoh shnong.
U la ong ruh ba kane kan ia rap shibun ban ioh um kaba biang lada jia ba kyrduh um khamtam ha ki por tlang.
Ki don ruh ki tyllong um ba la pyntrei lyngba ka Scheme MGNREGS, kumta dei ban pyndonkam hok bad ban da sumar khuid ia kine ki jaka.
Shillong:Ka FKJGP East Jaintia Hills District lyngba ka FKJGP SEBA Circle ryngkat ka jing iadonlang ka FKJGP Lama Unit, ka la sam mar bam sha ki long iing ba duk kumba 31 iing ha ka 05tarik Jylliew 2021 kiba shah ktah ha kum kane ka por ba wan lynshop ka khlam.
La pynlong ia ka jing ialang, kaba lyngkot ba pyniaid da u President ka FKJGP Lama Unit, Bah Heibormi Suchen.
La ioh ka jingkren na u Waheh Shnong Lama Tellme Dong bad u la ai ka jingiaroh ia ka jingnoh synniang jong ka Seng sha ki nongshong Shnong kiba shem shitom ha kum kane ka por ba wan ka khlam.
La ioh ruh ki jingkren lyngkot na u President ka FKJGP SEBA Circle, Bah Mathew Pajat ha ryngkat ka jingdon lang jong u Secretary SEBA Circle Bah Eladmi Suchen.
La don lang ruh u Secretary Shnong Charling Syrti bad ki dkhot committee jong ka Shnong ha ka por ba ka dang sam marbam sha ki longiing ba duk.
Shillong: Kiba khlad myn hynnin ka sngi 06 tarik Jylliew 2021 ki long u Bhagot Mukhim 55 snem na Malki, ka Queentina Shabong 67 snem na Laitlyngkot, u Wankupar Syiemlieh 43 snem na Nong spung Lumkhyllem, u Phodarson Kharshandi 77 snem na Mawsynram, u Enithson Marak 63 snem na New Kench’s Trace, ka Nelinda Wahlang 53 snem na Umpling, ka Dioris Marbaniang 59 snem na Lower Mawprem, ka Prilis Kharkongor 35 snem na 7th Mile Upper Shillong, ka Sumitra Kaur 57 snem na Bara Bazar, u Sianshon Rynjah 82 snem na Smit Laitkyrhong Pdengshnong, u Ferdinald Ryntathiang 30 snem na Laban, u Klanti Rymbai 42 snem na Khliehtyrshi Moopyllaitsyiar.
Shillong:U Bah Metbah Lyngdoh, President jong ka United Democratic Party (UDP), u ba long ruh u lamphang jong dorbar jylla, u la ong ba ka seng, kan ym shong kli kti, lada ka lap ba ka sorkar Meghalaya Democratic Alliance (MDA) kam trei ha ka lynti kaba dei.
“Ngin ym shong kli kti, hynrei ngin trei shitom na ka bynta ka jingbha jong ki nongshong shnong ha ka jylla,haba ngi lap kano kano ka jingtrei ka bym hok na ka liang jong ka MDA" ong u bah Lyngdoh ha ka sngi saitjain.
Kane ka jingkren na u lamphang, ka long hadien ba mih ki jingpyrshah na kiba bun halor ka khubor ba ka sorkar ba la ialam da u Conrad K Sangma, ki mut ban aiti ia ka Meghalaya Energy Corporation Limited (MeECL) sha ki riewshimet.
“Namar ba ngi dei ka party ka ba iasynrop lang ngin sa iakren lang hapoh jong ka MDA bad kum u nongialam jong ka team, u dei u myntri rangbah kumta ngi donkam ban iakren ia kane ka mat bad u myntri rangbah haba kum kine ki mat ki mih na ka por sha ka por"u la ong.
U nongialam ka UDP u la ong ruh ba ka sorkar jylla ka dei ban da bishar bniah bha ha kaba iadei bad kano kano ka rai ka ba kin shim halor ka MeECL distribution franchisees (DFs) ia ki Rural Electrification Corporation Power Distribution Company (REC PDCL) namar ki dei ki mat ki ba donkam.
“Kane ka mat ka long ka ba donkam, ka sorkar ka dei ban bishar bniah biang.
Nga la dep ban ia kynduh bad u myntri rangbah bad ngi la dep ban ia kren halor kane ka bynta.
Nga la dep ban ia kynduh bad shibun ki group bad ki seng bapher, na ka por sha ka por halor kane ka phang.
Kumta kano kano ka jingai jingmut ka dei ban pdiang, khnang ban lah ban wanrah jingshai ha ka ba iadei ban pynbha ia ka MeECL namar kane ka dei ka mat kaba la sah slem," u la bynrap.
U bah Lyngdoh u la ai jingmut ba ka sorkar ka dei ban pyrkhat ruh ia ka jingmyntoi  jong ka MeECL, bad ka jingmyntoi jong ki nongtrei bad kumjuh ruh ka jingmyntoi  jong ki nongshong shnong bad ka jylla ha ba shim kano kano ka rai.
Shillong: Ka KSU South central East Circle (S.
C.
E.
C) bad ka FKJGP Riwar mihngi circle, nangta ki driver Association tourist kumjuh ki local taxi ha ryngkat kiba bun ki Rangbah shnong ki la thoh da ka shithi sha u Symbud myntri rangbah ka jylla u bah Prestone Tynsong bad ia ia u Deputy Commissioner ban pyrshah hakor ka rai jong ka sorkar kaba la shah ia ka khaii khappud (international trade border).
Kum ki kynhun ki pynpaw ia ka jingpyrshah halor ka khaii khappud (international trade border) ha kaba ka sorkar ka la ai bor noh sha ka Deputy Commissioner ban plie bad ban peitngor.
Kum ki Seng, ki pynpaw ia ka jingsngew diaw bad jingsngew lyngngoh kaba haduh katta katta ba ka sorkar ka shu leh khohreh ban shu plie noh ia ka international border trade, katba ka jinglong jingman jong kane ka khlam covid ka dang don ha ka jingshyrkhei ba wat tang ia ka iarung ia mih hapoh ka jylla (inter district movement) ruh ka dang pyrkhing ia ka iaid ka ieng ki paitbah ka bri u hynñiew trep.
Ka seng ka la pynpaw ruh ba wat ha ki shnong ki thaw ruh ki dang pyrkhing ha kum kane ka por, kum ki Rangbah Shnong ki hap ban kit khlieh ia la ka jong ka shnong lada jia ba kane ka jingpang kan pur sha ki shnong ki thaw jong ki.
Kaba pynlyngngoh ngain ka long ba ka sorkar ka nud ban plie ia ka iew bah iew san katba ia ki iew rit iew ria ka pyrshah ban plie.
Ki seng ki la buh ruh ia ka jingkylli ba lada ki protocol ki khlain ha ka international trade, balei pat ki protocols tang ban plie ia ki iew rit hapoh shnong poh thaw ruh kim khlain bad kane ka pyni shynna ia ka jing peit shiliang khmat bad ka jingnoh shiliang ka tarajur hapdeng kiba ioh ba kot bad ki duk ki suk.
Kumta, na ka liang ki sengbhalang bad ki rangbah shnong, ki sordar shnong hapoh ka thain, kin dang pyrshah hi lada plie khohreh ia kane ka iew.
Shillong:Ka Dong Moolari Jalyiah bad ka Seiñ Raij Shnong Khliehmyntriang, East Jaintia Hills District, ka pynpaw iaka jingsngewnguh kaba khraw haduh katta katta ia ka Ramakrishna Mission, Sohra Shillong, kaba la kloi ban kner ka kti ka diang ka mon jong ka ban ai ka jingiarap da u khaw bad u dai sha ki katto katne ki long ïing baduk, khamtam kum ha kane ka por jong ka jinglynshop jong ka khlam Covid-19 hapoh ka Ri bad ka pyrthei hi baroh kawei ba bun ki longing baduk kiba ia kynduh shibun ki jingeh khamtam ha kaba ia dei ka bam ka dih.
“Ngi pynpaw ruh ka jingsngewnguh iaki teams jong ka Mission naduh ka Madam G Majaw, ia u Maharaj bad khamtam ia u Waheh Manbha Langdoh u ba peit sha kane ka thain jong ngi, ba lyngba jong u ba ki paidbah jong ka thian jong ngi ki la ioh iaka jingiarap" ong ka kyrwoh, ba la phah da u waheh R.
Harvis Phawa, Assistat Secretary Dong (Club) Moolari Jalyiah bad u Waheh Joining R Dkhar Ex-Waheh Shnong Khliehmyntriang.
Shillong: Kiba ioh pang covid mynta ka sngi, ki long 488ngut.
Ha East Khasi Hills, ki don 235ngut kiba ioh pang bad kiba jem, ki long 690 ngut.
Kiba iap, ki long 12ngut, ha kaba ha East Khasi hills, ki don 11ngut bad ha East Jaintia hills, u don uwei uba iap.
Kiba dang don ha ka jingpang, haduh mynta, ki long 5,583ngut bad kiba iap, ki long 664ngut.
Ban shu pyn kynmaw, ba ha ka 6tarik Jymmang 2021, lane kaba long shibnai mynshwa, ka jingdon kiba pang covid ha ka jylla, ka long 347ngut bad haba khate noh, ka pyni, ba mynta ka sngi, ki tam 141 ngut, na kaba long shibnai mynshwa.
Kiba iap corona shibnai mynshwa, ki long 2ngut bad ki tam 10ngut mynta ka sngi.
Shillong: Kiba ioh pang corona mynta ka sngi, ki don 497ngut.
Ha East Khasi hills, ki don 204ngut.
Kiba jem na ka jingpang, ki long 801ngut  bad kiba iap, ki long 9ngut, ha kaba 7ngut, ki dei ha East Khasi hills, mar iwei ha Ribhoi bad ha West Jaintia hills.
Baroh kiba pang corona, ki long 5,797ngut bad kiba iap, ki la poi sha ka 652ngut baroh.
Na ki 497ngut, ki kynthup ia 17ngut ha East Garo hills, ha kaba 5ngut ki don ha Songsak bad 13ngut ha East Jaintia hills, ha kaba 4ngut ki don ha Dienshynrum.
Ha East Khasi hills, ki don 204ngut bad ki kynthup ia 6ngut ha Jaiaw, 10ngut ha Laban, 12ngut ha Laitumkhrah, 8ngut ha Lumpyngngad, 8ngut ha Mawprem, 9ngut ha Mimhans, 13ngut ha Nongmynsong, 6ngut ha Nongthymmai, 9ngut ha Pynthor, 10ngut ha Rngi Shyllong, 3ngut ha Sohra.
Ha North Garo hills, ki don 5ngut, nangta ha Ribhoi 49ngut,  ha kaba 14ngut ha MIDC bad 8ngut ha Rangmen.
Ha West Garo hills, ki don 102ngut, nangta ha West Jaintia hills 34ngut, ha kaba 9ngut ki don ha Nongbareh rim, 4ngut ha Amlamet, 4ngut ha Dongmihsngi.
Ha West Khasi hills, ki don 8ngut, ha kaba ha New Nongstoin, ki don 6ngut.
Myn sngi thohdieng, ka Facebook Inc, ka la pynduh, na ka bynta ar snem kynthih ia ka account jong U Donald Trump bad la khmih lynti, ba kan shah biang ia U Trump, ba un pyn donkam ia ka account jongu, haduh u kyllalyngkot jong u snem 2023.
Ka jing pyn sangeh ia ka account jong U Trump, ka la sdang naduh ka 7tarik Kyllalyngkot bad katei ka dei hadien ka jingjia jong ka jingleit thombor ki paidbah sha ka nongbah Capitol.
U Trump, u khot ia katei ka rai jong ka facebook, ba ka dei ka jing bym khein briew, ia ki nong America, kiba la jied ia u.
U Trump, ula shah khang shirta jingim jongu, ia ka account jongu, ha ka twitter, naduh u kyllalyngkot 2021 bad ula shah pynsangeh ruh ha ka YouTube hadien katei ka jingjia, kaba la jia ha kaba ki riew paidbah, ki la leit rung ha ka iing dorbar jong ka Senate, ha u kyllalyngkot mynta u snem.
Ka jingtohkit jong ka facebook, ka lap ba U Trump, u don bynta, ha kaba pynshit bad ki ban ialam sha ka jing ia kynad bad ka jing ia pyn kulmar paidbah.
U Trump, u ong ba katei ka jingleh, ka long niewbein ia ki briew jongu, kiba la vote ia u, kumba  75 million ngut, ha ka elekshon President ha u snem 2020.
Hapdeng ka jingwan lyngshop jong ka khlam Covid-19 ha ka jylla ha kaba da ki spah ngut kiba khlad noh bad da ki hajar pat kiba dang shah sumar ban koit na kane ka jingpang.
Ka jing pynjlan ia ka jingkhang dam (Lockdown) ban iada na ka jingpur saphriang jong une u khnang jingpang kala ktah pynban ia ka kamai kajih bad ka jakpoh jong u kup shilliang u sem shilliang khamtam ia ki longiing kiba trei bylla mynsngi ban pynbiang bad pyndap pat ia ka jingbam ki khun ki kti mynmiet.
Ka sorkar jylla hapoh ka jingialam jong u Conrad Sangma kum u myntri rangbah kala shim pat sa kawei ka sienjam ka ban wanrah ia ka jingma bad ka jing jynjar ia ki nongshong shnong khamtam ha ki lum Khasi bad Jaintia.
Ka jingthmu ban aiti noh ia ka MeECL sha ka kompeni REC Power Distribution Company Limited lyngba ka Injection Based Distribution Franchisee (IBDF) na ka bynta arphew san (25) snem ka pyni ia ka rukom khaii bad kamai pisa ha kane ka sorkar synrop.
Kaei kaba sngewdiaw shuh shuh kadei ba kane ka kompeni sam bording kan peit bad shimti ia ka Shillong circle bad ka Jaintia circle jong ka MeECL katba ia ka ri lum Garo pat la pynlait na kane ka jingthmu.
Ha ka kyntien ba suk ban sngewthuh ka mut ba ia ka Ri lum khasi bad Jaintia jong ngi la die noh sha ka kompeni ha kaba ia ka rukom sam bor ding bad pynlum pyllang ia ka jingsiew jingtda na ka bording yn shimti noh da ka kompeni na ka bynta jong ka 25 snem.
Kane ka sorkar synrop kaba dang iaid lynti mynta 3 snem kala pyni shibun ki buit khaii bad buit kamai pisa ki jongka naduh ka jingkhaii dewiong be-ain, ka rukom pyniaid bad pyntrei ia ki kam ban iada na ka khlam, ka jingtorti bad bym biang ha ka rukom pyniaid ban sam bording ha ka jylla nalor kiwei kiwei.
Ka jingduna ha ka jingpyniaid kam ka sorkar ha ka tnad bording kala wanrah ia ka jing bym shaniah shuh bad pyndom ia ki nongshong shnong.
Ko Myntri rangbah bad Myntri bording ka jylla, Balei phi die ia ngi ki Khasi ki Jaintia sha ki Kompeni ki riew shimet? Balei phim pat biang mo na ka jingioh baheh ba phi lum na ri lum Garo? Lada ia kine ki circle ar tylli phin aiti sha ka Kompeni, aiu kan jia ia ki bapli ki hajar ngut ki nongtrei trai jylla ba im jakpoh na ka MeECL? Ka lawei jong ka tnad bording ha ka jylla ka la dum bad bym don jingkyrmen.
Kaei kaba pynsngew dom shuh shuh dei ka jing wan pyndait ia ki smart meter ha ki thliew iing jong ki nongshong shnong kiba mih bad rung na kawei ka thliew iing sha kawei pat wat hapdeng jong ka khlam namar ki hap ban kohnguh beit ia ka hokum bala pynmih da kiba don ha ka bor.
Kane ka jingwan pyndait ia ki meter khlem ka jingsngewthuh ne ka jing pynsngewthuh paitdbah ka la wanrah ia ki jingwit bad jing bym shngain ha ka imlang sahlang.
Mynta ka shong sa tang ha ki Nongialam paitbah na Ri lum khasi bad Jaintia ba kin ialeh pyrshah ia kane ka jingleh don bor jong ka sorkar.
Hato ki MLA Khasi bad Jaintia jong ngi kin shah ba ki Sangma kin die ia ngi na ka bynta ka jingmyntoi shimet bad ka iing ka sem jong ki? Ko Myntri rangbah bad Myntri bor ding, to dam noh shisyndon ban pynlong ia ka ri lum Khasi bad Jaintia kum ka jaka khaii ba phin ioh jingmyntoi ia lade bad ka iing ka sem jong phi.
Haduh mynta kane ka sorkar synrop kala long lypa ka bym ler bad kaba la phiel ia ngi u paitbah.
Ka por kala dei eh ia u Myntri rangbah bad u Myntri bor ding ba kin hiar shuki lane ba kane ka sorkar kan pra noh khnang ban thaw da ka sorkar thymmai ka ban trei katkum ki jigmut ba shisha jong ka riti synshar paidbah.
Shillong: Ka Hynniewtrep Youths’ Council (HYC) Shillong City hadien ka jing ioh i ia ka jing eh jing jynjar jong ki briew kiba bylla sngi naduh kiba niah taxi, kiba shong iew bad shong die madan mynta ka sngi ka lah mih sha khmat da kaba phah da ka jingthoh sha u myntri rangbah ka jylla u Conrad Sangma bad kumjuh sha u symbud myntri u Bah Prestone Tynsong ban kyntu iaka sorkar ba kan pyrkhat lem bad thaw lad thaw lynti na ka bynta jong ki, ba kin ioh lad ban kamai.
La ong shuh shuh ba kiba shah ktah jur, ki dei ki nongbylla ha kine ki jait kam kiba shah ktah jur na ka jing khang dam bad ka jing bym ioh lad ban kamai ka lah ktah jur, ba kin siew bai ing, bai dukan, ka bai skul, bai light haduh ka bam bad kiwei kiwei bad halor kane kum ka seng, ka sngew tieng ba kane ka jingkhang dam khlem da thaw lad thaw lynti na ka bynta jongki kan wanrah sa kawei pat ka khlam jong ka jingiap thngan namar.
Ka seng ka lah lah ai jingmut ba dei ban ai lad ia ki nongbylla ba kin lah ban leit bylla kumba julong ha ki jait kam bapher bapher bad bthah ruh iaki kumno ki dei ban husiar bad adkar ban lait na ka jing iabit jong kane ka jingpang iaki nongdie dukan ba kim dei ban shah ban rung briew bun ha ki dukan ki dukan ki dei ban pynbiang ia ki sanitizer haba wan ki costomer bad ban deng beit ia ki mask, ki nong shong madan ki dei ban ia shong jngai iwei ia iwei bad  ban sei duna ia ki tiar ban ia kaba ju long bad pyndon kam ia ki glove haba ki ia die iathied, ki nongniah kali kumjuh kin kit duna noh ban ia kaba julong bad ha kajuh ka por kin pynbiang ia ki sanitizer naka bynta ki passenger bad ki dei pyn tikna ba ki passanger ki dei ban deng ia ki mask haba ki shong kali, ong ka kyrwoh na U bah John Lyngdoh, President hyc shillong city bad U bah Enlang sawian, General secretary, HYC shillong city.
Ngan їai ban ia kane kawei, ba ka khlam Covid19 ka la pynjulor ia ka jingim baroh kawei.
To ngin pdiang ia kane ka jingshisha bad ngin ym long kum ki ‘lang matlah bad ngin ym long syntan khnang ba ngin ym buh ia ka lawei ki khun ki kti ha ki jingeh kiba kham khraw.
Ha kane ka por ngi kynmaw burom bad duwai kyrpang na ka bynta kito kiba la khlad na ka khlam, hynrei mano pat ban syrpai ia ka dohnud kaba pait jong ki khun kiba la duh noh ia ka kmie ne u kpa? bad mano pat ban kyrshan ia ka jingim jong ki nangne shakhmat? Ka long kaba pang mynsiem ban tip ba na i jingkhang їit ka khun ne u khun rit kiba dang lui lui kin jngoh khatduh ia kaba sah jong ka kmie ne u kpa bad pyrta “bye bye mei".
Ngi duwai kyrpang na ka bynta jong ki, hynrei ka long pat ka jingduh kaba ym don ba lah ban mihpli.
Lehse ngi pyrkhat ba ka jingpynjulor jong ka khlam ka jia bad ktah tang mynta ha ka por ba khangdam ha kaba ngim їohlad ban leit kamai.
Hoid ngi sheptieng ruh shikatdei їohba ngi їapthngan namar bym їohbylla.
Kumta baroh ngi їasngewlem, ngi їamareh-ngi їakyndeh bad pynnoh shi kham ar kham lane shi kilo ar kilo ki jingbam ban їarap bad їakyrshan kylliang.
Hato tang ka jingsngewlem bad ka jingnoh synῆiang shi kilo ar kilo ka la biang?Ka jingduhnong bad jingjulor ha ka kamai kajih bad ka їoh ka kot ka long kaba shyrkhei.
Kane ka jingjulor kam ktah tang mynta, hynrei ha kine ki shiphew, ki arphew snem ki ban wan ka jingduk-jingkyrduh kan nang ban khia bad nang jur na ka daw jong ka khlam.
Tang ka nuksa, ha shuwa ka jingkhang dam ha ka snem 2020 ka kamai kajih bad ka їoh ka kot jong ki nongdiemadan ha ka shi sngi kam duna ia ka Rs 2000/ (ar hajar tyngka).
Kaba mut ba Rs 2000/ ha ka shi sngi ka pisa ka khih ka tyllun ha ka die ka thied jong uwei pa uwei ne kawei pa kawei ki nongdiemadan ne kata ka “daily turnover".
Ka Meghalaya &Greater Shillong Progressive Hawkers and Street Vendors Association, ka sengbah ki nongdiemadan ka don ym duna ia ka khatsan spah (1500) ngut ki dkhot kiba kamai na ka kam die jingdie ha madan bad lada kheiῆ jingkhieῆ RS 2000 x 1500 ngut ka long Rs 3,000,000/ ka “turn over" lane kumba lai phew lak tyngka ka pisa ka khih, ka tyllun ha ka die ka thied ha ka shi sngi bad ha ka shitaїew kan long kumba Rs 21,000,000/ (ar klur).
Ha ka snem 2020 ka jingkhangdam ia ka їaid ka їeng bad ka kamai kajih ka la neh ym duna ia ka san bnai bad wat hadien ba la plie ruh ka la shim por sa katto katne bnai ba ki nongdiemadan kin їohlad ban shong kamai.
Ka jingduh-jingjulor ka la long da ki phew ne spah klur tyngka ha ka snem 2020 bad ngin duhnong biang da ki spah klur tyngka ha kane ka wat ba ar jong ka khlam.
Hangne ngim pat їakren ia ka kamai kajih jong kiba khraw ka baiseng baidang, hynrei tang ia ka kamai kajih jong ki nongshong shnong kiba don ha trai duh jong ka pyrnon bad lah ban shem ba ka jingduhnong bad jingjulor ka la long da ki phew bad spah klur.
Mynta kumne ka jingkhangdam ka dang їaid bad ngim tip lano kan kut ne lano yn plie biang ia ka kamai kajih bad lada plie ruh kan long kumno? Hoid ngim pat їakren ia ka jingjulor bad jingduhnong jong ki mar rep bad ka jingduh kamai ki nongrep.
Nangta, ki samla kiba sengkam ne treikam lajong, kiba pynїaid dukan bad kiwei ne ki “Small and Medium Scale Business".
Nga їeh ha ki samla pule economics ban leh ka khanasamari kaba thikna halor kane ka bynta bad kan їarap shibun ban tip ia ka jingjulor khnang ba yn lah ban puson bad pyrkhat ia ki lad ki lynti ban khyllie pat.
Kam long kaba suk ia ki nongshong shnong ka Jylla ban khyllie pat na ka jingjulor kaba ka khlam covid19 ka la tangon pynjot ia ka kamai kajih bad ka їoh ka kot.
Ka jingdon pisa ki briew ka la nang stait bad kane ka ktah ia ka bor thied bor pet, nalor ba la kynton lypa ka jingduk naduh ki arphew bad sawphew snem mynshuwa.
Lashai ynda la kynjah ka khlam bad ynda la plie biang ka trei ka kktah, ki briew da kaei kin thied ia ki jingdonkam jong ki? Kiba die jingdie ne kiba khaїi ruh kin die їano? Kum ka nuksa, lada ki briew ki pynduna ka bam kan buh jingeh bad ktah ia ki nongrep kiba die mar rep bad kiwei kiba die marbam, khlem pat їakren ia kiba die jaїn ne kiwei pat ki mar ki mata.
Kumba ka long mynta ki don bun ki nongshong shnong kiba la sdang ban pynduna ia ka bam ka dih bad kim lah shuh ban pyndap namar ba ki la shu shong khlem kamai da ki bnai.
Kaba ktah eh ia ki longїing ka long ba ki kmie ki kpa mynta ki la sngewsyier ruh ba kumno kin kyrshan skul ia ki khun ha ki snem ki ban wan? Bad kane kan ktah kumno ia ka roi ka par jong ka imlang sahlang.
Nalor nangta, ka jingkyrduh kam, ka jingduh kamai, ka jingduk bad jingthngan ki ktah jur ia ka bor pyrkhat bad ki pynkha ia ki jingpang jabieng.
Mynshem snem tang mar їasdang ka jingkhangdam ka seng Indian Psychiatry Society ka la pynlong ia ka jurip ha ka Ri bad la shem ba tang hapoh shitaїew jong ka jingkhangdam ka jingshitom jabieng ne bor pyrkhat jong ki briew ka la kiew haduh 20% (arphew na ka shispah).
Ki riewstad ki batai ba ki jingpang jabieng kiba ktah ia ka bor pyrkhat kin nang jur ha ki bnai ban wan na ka daw ka jingkhangdam.
Kito kiba pang bhur ne kiba їohksuid kiba u Jisu u pynkhiah ki dei kiei? Hato ka dei shisha ba ki rung ki ksuid hapoh jong ki bad ba ki shah teh shah khum ha ki ksuid ki khrei? Kaei kata ka jingpang bhur? Ngi tip ba ka jingpang bhur ka dei kaba ktah ia ka bor jabieng ne bor pyrkhat bad ki briew kiba pang bhur kim tip shuh їalade, ki pyrkhat kulmar, kren kulmar bad leh kulmar.
Lehse don shibun ki daw kiba pynkha ia ki jingpang kiba ktah ia ka jabieng- ka jingduk, jingduh kamai bad jinghiran ka їoh ka kot.
Ngi shait їohsngew ruh ki khubor shaphang ki nongrep kiba shim noh ia la ka jong ka jingim ne kita “farmer suicide".
U Jisu u pynkhiah ia uba shong ksuid ha ka shnong Gadara (Lukas 8:26-39) bad ha kane ka khanatang la pynpaw ia ka dur kaba sangsot jong u, um shym la im shuh kum u briew, ym don shuh mano mano kiba pdiang ne kheiῆ ia u kum u briew bad ka jingmut jingpyrkhat kam beit shuh “…Lah slem bah une u briew u la leit khlem phong jaiῆ bad um mon ban shong ha їing, hynrei u la pynlut por ha ki krem jingtep".
(Lukas 8:27) Ka jingpang bhur ka ktah ym tang ia ka bor pyrkhat, hynrei ia ka jingim pura bad kumta ka jingpynkhiah ia ka jingpang ksuid ka mut ban buh biang ia ka jingim ba pura ha u briew ne ka briew.
Ka Baibl ka hikai shaphang ka jingim ba dap kyrhai- ha ka Gospel u Їoannis 10:9-10 U Jisu u kren shaphang ka jingim ba dap kyrhai bad u ong, “…uno uno uba rung shapoh da nga un їoh im; kin rung shapoh bad mih shabar bad shem ia ka jaka bam phlang".
Katkum ka saiῆpyrkhat ki Jiw kaba kum kane ka jingim ka dei ka jingim kaba don ka jingsuk.
Haba u briew u lah ban rung ban mih laitluid, ka pynpaw ba ka Ri ka don hapdeng ka jingsuk.
Ka synshar bishar ka long kaba bha bad kitkhia bad ki nongshong shnong ki shong shngaiῆ bad im heh mynsiem.
U Jisu u ban shuh shuh “…Nga la wan khnang ba phin їoh ia ka jingim-ka jingim ha ka jingdap kyrhai jong ka" Ha ka rukom pyrkhat jong ki Grik ka jingim ba dap kyrhai ka thew ia ka jingim kaba dap biang ha ka їoh ka kot, ka kamai kajih, ka jingim kaba khiah krat, ka jingim kaba laitluid bad ki nongshong shnong ki im heh mynsiem.
Ka jingim kaba biang pura ha ka met bad ka mynsiem.
Kawei na ki mat jingduwai U Trai ka ong kumne – “…wan ka Hima jong me" bad u Jisu u la sdang ban pyntreikam ia ki nongrim ka Hima u Blei hangne ha pyrthei.
Haba ngi їakren shaphang ka Hima u Blei ngi їakren ia ki nongrim jong ka bad ki nongrim jong ka Hima u Blei ki long ka hok, ka jingshisha, ka jingїalong mar ryngkat bad jingῆiewkor ia ka jingim.
Kine ki jinghikai na ka Baibl ki lah ban їarap bad ai mynsiem ia ngi ban їakhun ia kane ka khlam bad ki ai ksai ruh kumno ba ngin saiῆdur thymmai ia ka lawei.
Ngi la їakren shakhmat ia ki jingeh kiba ka khlam covid19 ka la wanrah bad ha kajuh ka por pat ngi dei ban thaw lad ne mutdur kumno ban lait ne pynduna ia ka jingkordit.
Ka mat kaba kongsan kaba dei ban shim pyrkhat mardor bad thaw ki lad ki lynti ka dei ka їoh ka kot- don artylli kiba nga puson, kawei kaba nga shim kylliang na ka mynnor, ka saiῆpyrkhat jong ki longshuwa kaba ong, “u jhur na kper bad ka doh na sem"- Hato ngi dang lah mo ban pynkhie im biang ia kane ka saiῆpyrkhat? Kane ka thew ia ka rep ka riang bad ka thew ruh ia ka juk kaba baroh ki nongshong shnong ki don la ka bri ka khyndew ban trei ban ktah, ban bsa bad kyrshan ia ka jingim.
Kaba ar, ka long ban їabamlang bad їaimlang- Ngi sngewsyier ban pyrkhat ba ka khlam kan wan lynsher biang sa ha ka wat ba lai, ba saw ter ter.
Ňiuma, wat la ka kut ne sangeh noh tang ha kane ka wat ba ar ruh hynrei ki jingeh ha ka kamai kajih ne ka їoh ka kot kin nang jur bad ban khia ha ki bnai bad snem ban wan.
Katkum ka jurip kaba thikna halor ki nongdiemadan, ki nongtrei їing briew bad nongbylla sngi la shem ba na ka 100 ngut, haduh kumba 55 ne 60 ngut kim don reshon card lymne bank account lymne MHIS ne ka jingїarap sumar pang ba kyrshan ka Sorkar.
Kawei na ki daw ka long namar ka jingrem dor ka bai wai їing ka pynlong ia ki ban kynriah їing shongwai khah khah bad kat ban poi ka por ba kin shim jingpynshisha na ki bor Shnong ban їoh ia ki jingdonkam kum ka reshon card ne bank account ne MHIS ki lah lap ba kynriah їing noh shawei shaba kham bit dor.
Kiba bun ki bym їoh ia kitei ki jingmyntoi ki dei kiba wan buhai shnong sha Shillong/District Headquarter na ki Shnong kyndong kylleng ka Jylla.
Nalor nangta kim don ruh ka kamai kaba biang ba kin kynshew pisa bad kumta ki bank account jong ki ruh ki їap noh, wat kane kaba ki їoh mynta na ka Sorkar India ruh ka thylli namar ba hiran ka їoh ka kot.
Namar ka jinglynshop ka khlam ki nongbylla sngi ne ki nongdiemadan ki donkam ka jingkyrshan pisa bad ka bam.
Kumta dei ban pyrkhat kumno ban thaw ki lad ki lynti ban їabamlang khnang ban їaimlang lym kumta kan wanrah ka kynrum kynram, ka jingїashoh їadat bad jingtuh jinglute kaba jur ha ki por ki ban wan.
Ka long ruh kaba kongsan ban pynlong ia ka khanasamari kaba kyrkieh bad kyrpang halor ki nongrep, ki nongbylla sngi, ki nongtrei їingbriew, ki nongdiemadan bad kiwei ha man la ki District Headquarter bad khamtam eh ha ka Nongbah Shillong.
Ban shim kyrteng bad ai noh mardor ia ki reshon card, ki bank account bad MHIS sha baroh ki nongtrei-nongbylla sngi.
Dei ban pynkhlaiῆ ruh ia ka jingsam marbam mardih sha ki nongshong shnong katkum ka NFSA bad ki lad ai kam lynbga ka NERGS.
Ka saiῆpyrkhat ne economic policy jong ka Balang ha ka dur jong u khaw kham ka dei ban treikam borbah mynta ha kane ka por ba ka khlam bad jingkhangdam ki la pynjot ia ka kamai kajih bad jingim.
Amen.
“Lada lah te Bah ka bha ban pynkhuid noh lashai hi.
Namar kumno yn shu buh sah ia ka met ha iing.
Ni ngam sngew lah pyrkhat shuh te phi.
Niakha to ia ong lang" La pynpaw i Kmie ka Rida“Nga ngeit ka bha kumta Bah" La kubur sa i Niakha“To ynda la wanrah ia ka met ngin pynkhuid noh lashai mo.
Phi wat pynkhuslai eiei ngin iarap lem katba lah na ka shnong" La pynpaw biang u Rangbah Shnong.
“To Bah.
Khublei shibun eh.
" La ong pat i Kmie RidaKatba nang sngi nang bun kiba wan.
Ka Niakha ka Rida kam banse shuh ban kitkhlieh lut ia ka kam baroh ban phah khreh sha khreh dud na ka bynta kiba wan sngew lem.
Baroh baroh ki ia ap ia ka met ka Rida namar ym pat wan kit na Aspata.
Hadien katto katne por ba la ia ap hangta.
La wan mih ka Ambulance kaba kit ia ka metiap jong ka Rida.
Marsien poi ka met, la shu ia iam paitbah baroh baroh hangta.
Ynda la pynrung ia ka met ha iing, ka Niakha ka la kylli shaphang i khyllung na kita kiba wan kit ia ka met.
“Bah kumno shaphang i khyllung ha kpoh.
?" La kylli ka Niakha“I khyllung ruh i la khlad bad la sei noh ia i.
Ine ngi la wanrah lang" La jubab u Rangbah ba wanrah ia ka met.
Hadien ba la dep buh beit kiei kiei, U Rangbah Shnong u la rung hapoh iing bad iakynduh ia ka Niakha ka Rida.
“Kong phin leh kumno…?"“Ka kam te ngin pyndep noh lashai hi…" La jubab ka Niakha.
“Ne kumno Nia?" Ka pan jingmynjur lem sa na ka Kmie ka Rida ruh.
“Hooid katba phi ia ong lem phi.
Ka biang kata" La phai ktien ka NiakhaKumta u Rangbah Shnong haba u la sngewthuh kumta, hadien katto katne por u mih noh nangta ban leit pynbeit ia ka kam na ka bynta ban tep ia ka Rida bad i khun jong ka.
“Kong ngan mih noh shuwa ban pynbeit na ka bynta ki kam lashai" La ong u Rangbah Shnong.
“Hooid to Bah khublei shibun" la ong pat ka NiakhaKi lok ki jor, kiba ha iing ha sem bad ruh haba la bna sa na Synod Kolej ka jaka pule ka Rida, ki la sngew kyndit eh ia kata ka jingjia bad ki la wan sngewlem ha kata hi ka sngi ryngkat bad ka shithi sngewlem na ka skul.
Ki paralok ka Rida khamtam ka Hep kaba sah ha Mawkhar ka la wan iam hajan ka metiap ka Rida.
Haba la mih ka sngi ban tep donburom noh ia ka Rida, watla ka rukom iap ka long ka bym sngew ngiew; hynrei la wan on tep ia ka da u paitbah babun.
Uwei na ki Kni jong ka haba kren na ka liang ka iing ha ka jingleh niam bakhatduh ia ka metiap ka Rida shuwa ban tep noh ha lum jingtep u la pule ia ka shithi ba ka Rida ka thoh ha shuwa ban shim ia la ka jingim ha u tyllai phasi.
U kni u la iam rangbah ha shiteng ka shithi.
Kiwei ruh kiba sngew ieid sngewthoin ia ka ki la iam.
Kane ka sngi ka la pynsngewsih kthang ia ki babun kiba poi on tep ia ka Rida.
Hadien ba u Kni ka Rida u la ieng ban pule iaka shithi sngewlem na kolej ruh, ka la long ka jingsngewdiaw bajur.
Namar ba ha ka shithi la pynpaw ia kine ki ktien“Ngi la khmih lynti kum ka Kolej ba ka Ridalin kan long ka Samla pule ka ban pynkup burom iaka Kolej bad ruh ka ban tyngshain ha ka liang ka jingstad pule puthi hynrei ha ka por bym poi pyrkhat ka ne ka khubor ba sngewsih ka la wan jia noh pynban.
Ka la long ka jingduh bakhraw na ka bynta jong ngi bad ngin kynmaw tympang sa tang ia ki dak baitynnat bad ki jingkhur mark baheh jong phi hapoh ka kolej jong ngi"Dei kine ki ktien kiba la nang ktah shuh shuh ia ka Kmie bad ruh khamtam iaka Niakha jong ka, kaba la trei shitom ban kyrshan jingpule iaka.
La tep ia ka met jong ka Rida bad i khun jong ka ha kajuh ka thliew ba la pynmang.
Bad halor jong u mawjingtep la thoh “Leit suk Rida.
"Kane ka jingjia ka la pynsuhjer ia baroh ha shnong bad bun ki longkmie ki iakren ba dei ban sumar bha ia la ki khun samla haba don Panah namar ka wanrah ia shibun ki jingsniew ha ka iing ka Sem.
Kawei lei ka long Kmie ka ong“Nga te lada la don khun lada jia ba iap noh u Kpa ki khun, ynnai Panah shuh namar u Kpa trai te u Kpa trai"LA KUTNongpule, ngin bteng ka Khana thymmai ha kane ka juh ka jaka ha ka taiew ban wan….
Shillong: Hynnin ka sngi,  na ka liang FKJGP South Eastern Zone, ha ka jingdon lang ki nongkitkam/dkhot ka South Khasi Border Circle hapoh ka jingialam u General Secretary South Eastern Zone Samla Kyrmen Shangdiar,  ki la iakynduh ia U Arkash M Sangma,  u lok jong ka Mumy R.
Marak, kaba la khlad noh  na ka shnong Dangar Dop, Elaka Hima Bhowal.
Halor kane ka jingleit, la lap ba ka jingjia, ha ka 3tarik Jylliew, ka long kaba shisha, halor ka jingshim sting bad ka jingslem ki doctor ban ai ka jingsumar ia kane ka longkmie, kaba la kha hi ha ka jingthiah ia i khun (General Bed) khlem don doctor ne nurse bad katei ka la pynlong, ba kan duh noh ia ka jingim bad ieh ia la u jong u lok bad 2ngut ki khun rit.
Ka seng, ka ong ba  kum kitei ki jingjia, ki la ju jia kham mynshwa ruh bad la iathuh ba  naduh ba la shimti ka VHAM (Voluntary Health Association of Meghalaya), ka jingshakri ia ki paitbah hakatei ka thain ka long ka bym biang satia.
Ka seng, kumta ka dawa ba ka sorkar kadei ban weng noh shisyndon iakatei ka jingiateh bad katei ka Association(NGO) ba la kdew haneng bad  ban buh noh da ki Doctor Khasi lane ki Garo ba sngewthuh lang ia ka ktien.
La iathuh ba ki nongialam ka FKGJP, ki la leit  jurip ia ka PHC Dangar bad la lap ba ym don doctor/nurse lane staff ha katei ka hospital, hynrei la shu plie rynghang ia ka bad hadien katto katne por la wan u wei u doctor uba kyrteng u Briten Luwang uba dei u Manipuri bad ha ka jingiakynduh bad u, ki nong ialam ka seng, ki pynrem ia ka jingtorti bad leh sting jong ki ban ai ka jingsumar ia katei ka longkmie kaba la duh ei iaka jingim.
La ong shuh shuh, ba na ka liang ka FKJGP seng kmie kin sa leit ia kynduh ia u health minister, Bah AL Hek ha kaba iadei bad kane ka jingjia ban pynsngew sha u ba u dei ban phah tohkit mardor namar kum kine ki jingjia ki ju jia man ka por, ong ka  kyrwoh na U bah Reginald Thabah, information secretary, FKJGP central body.
Shillong:14 ngut ki briew, ki ioh ia ka jingpang corona na ka shnong Darrang bad ia kitei, la lap, da ki doktor jong ka Dawki PHC, kiba leit test ia ka iing ba don ba iap briew, hynnin ka sngi ha Darrang, kaba don hajan Dawki, West Jaintia hills.
U Dr S Khonglah, uba dei u doktor jong ka PHC ha Dawki, u iathuh ba hynnin ka sngi, la leit test ia 22ngut, na ka iing kaba don ba iap briew bad ha katei ka jingtest, la lap ba ki don 13ngut kiba ioh ia katei ka jingpang, kiba dei na ki ar tylli ki iing bad kiba ia sah marjan bad ka iing kaba don ba iap.
La iathuh ba ka daw jong ka jingioh pang covid jong kitei ki 13ngut, ka dei, na ka daw, ba don iwei iba na Bhoi, iba leit sha katei ka jing iap briew ha ka shong Darrang, ha ka 1tarik Iaiong, ha kaba ila sah la 2,3 sngi ha katei ka shnong bad ynda haba ila leit phai biang sha Bhoi bad ila kem pang, la lap pynban, ba i dei iba don ia ka jingpang khlam covid 19.
Ha kawei pat ka jingjia, la iathuh ba i don iwei ruh i nongpang, iba na ka shnong Darrang bad iba don ha PHC Dawki, iba la leit shah sumar myn shi sngi bad haba la test mynta ka sngi, la lap ba i dei iba don jingpang covid; hynrei namar ba i dei iba shait ba khlain, la pyllait noh ba in leit phai sha la iing, tangba la bthah ba in shong kyrpang ialade.
Ki bor pyniaid ka Dawki PHC, ki la khang mynta bad la shai ka sngi ia ka Hospital, na ka bynta ban synreit dawai bad kin sa plie biang ha ka Sngi Hat Majai, ong ka khubor bad la khang dam ruh ia ka shnong Darrang bad nangta la bthah ruh ia kito kiba la leit sha ka jingiap briew ha katei ka shnong, ba kim bit ban mih shabar, haduh ba kin da dep ban phah test ialade.
Kawei kaba bat ha ka jabieng jong u ka long ba u iohi ba wat hapdeng sor ruh don shibun ki jingiapher.
Don ki kyntoit kiba leh riewshai bha (standard) bad don pat ruh kiba kup ia ka dur ki dak ka jingsahdien.
U Bhalang u la shu pyrkhat ba kata khlem pep kan dei beit ka jingiapher ha ka kyrdan jingpyniaid lane ba iapher ki bor pyniaid.
U iai buh ki jingpyrkhat kumne:- Haleh dei shisha kata ka Municipal kaba kynthup katto katne ki kyntoit sor bad ha ka jaka ba peit ma ka, iohi ia ka dak jingkiew ha ki katto katne ki liang.
Don pat ba iathuh ba ka long kaba eh bad kaba shim por ban leh ei ei khlem da ioh bor na ka Municipal.
Ow! ban kumta te lah khambha ban shong shabar jong ka.
Ban shna iing, ban shna painkhana ne kum kiwei kiwei hap da iaid lyngba jong ka.
Kito pat kiba lait na ka kti jong ka, ki kham laitluid ban leh ei ei.
Sha shnong ngi pat, te kat ba mon.
Lah ban leh ban shna ei ei khlem da don nongkorbar.
Ieh ia kane ngan sa tip bniah ynda nga la tur sharum shaneng.
Te, pleng ban shong ban sah ha sor kam dei ka kam kaba suk.
Shu nadong hadong ha ka pisa lut.
Kumne ha ka jingleit jingleit kawei ka jaka shawei pat ka la pynshad bad pynbun jingkylli ia u Bhalang.
Ha ka sngi saitjain ha u bnai April, katba u Kni bad u Bhalang ki dang iaid lynti ban leit sha iewduh, la ther u lapbah lapsan.
Ha ka jingiaid stet jong u Kni, u Bhalang um lap ba iohi ba u la iaid kham shakhmat.
Kumta ban lait na ka jingjhieh, u la ieng hakhmat jingkhang kawei ka dukan ha iewduh ha ryngkat ka shatri ba jhieh slup slup.
U kyndit ban iohsngew ia ka jingshah kynhied tyngeh ha u dkhar ba i rangbah ba iong sniehdoh bad ka mih tmain sa-phup.
Kito kiba rieh slap lang ha kawei ka dukan ki shu peit i synnei ia u.
“Phuit! ka dkhar mrad tang ban ieng rieh slap ruh ka peit da ka khmat heh kum ban nguid tylli" u la ong bad u iaid beit sak-sak shakhmat ban wad ia u Kni.
Oh! me jah shaei? la kylli u Kni“Ngam lap ba iohi ia phi ba phi la iaid kham stet kumta nga rung noh hangtei ha dukan bad ka shah kynhied artat" la iathuh u Bhalang.
“Iathuh kloi mano ba kynhied ia me? la kylli u Kni da ka jingkyndit.
“Katai ka dkhar mrad kaba shong dukan shatei tip shatai kumta ka lynti" la iathuh u Bhalang da ka jingdom.
“Tip mano hi ba shah ia u ban shong dukan hangne ha iewduh?" u la buh jingkylli.
“Ioh u la ioh laisen kein" la jubab u Kni.
“Ia ngin ia leit thied dohkha shuwa bad nangta ngin sa leit dihsha sha dukan Khasi" la ong u Kni.
Haba ki la wan na basa dohkha ka bneng ka la rang bad sdang sa ban mih sngi.
Ki la rung dihsha ha kawei ka dukansha kaba don ha Synod Market.
U Bhalang u la iai ban ktien sah ia uto u dkhar uba kynhied.
U da kwah tip eh ia ka daw ba balei u dkhar u ioh shong dukan ha iewduh haba dei ka iew Khasi.
Ban iai kylli ia u Kni u sngew salia.
U la shu buh jingmut ban kylli pat ha ki paralok kiba la shong sor slem ne kito kiba shong ba sah hi hangne ha sor.
Ki don ki paralok kiba leit skul lang bad u kiba nangne hi na sor.
“Ia noh Bhalang ngin leit sha stan Taxi Mawlai.
Peit ka por la jan don 6 baje" la ong u Kni.
Tang shu poi ha stan ki la ioh Taxi noh hi.
Tang hapoh shiphew minit ki la poi ha iing.
U Bhalang u la leit sha la kamra ban bujli jain namar ba la jhieh lut.
Nongpoh:U Samla Aristone M Ryndongsngi, uba dei u nongialam jong kawei ka kynhun halor ki Dohkha, kaba la tip kyrteng kum Hynniewtrep Life Fish & Fish Seeds Supplier Association (HLF&FSSA), u la ong ba lada ka sorkar ka shimkhia ban pynkhlain ia ka kam ri Dohkha, kata da kaba pyndonkam ruh lyngba ki juk stad kiba mynta, ka jylla ka la lah ban pynbiang dohkha tang napoh ka jylla bad kam donkam shuh ban shanniah ia ka jingshalan na kiwei ki jylla.
Lah ruh ban kdew hangne, ba u Samla Aristone M.
Ryndongsngi, u la dei uwei na ki samla uba don jingthmu shisha ban kyntiew ia ka kam ri Dohkha ha Ri Bhoi, nalorkata u dei ruh u samla uba la don ka jingshemphang ha ka kam ri Dohkha, kata lyngba ka jingpule jong u ha katei ka lain, ha kajuh ruh ka por u Samla Aristone M.
Ryngdongsngi, u la ioh ia ka nam kum u nonglap ba thymmai ia uwei u jait Dohkha thli ha ka pyrthei.
Haba kren sha ki lad pathai khubor, na ka bynta ban pynshai paidbah halor ki nongrim bad ka jingthmu ka jingtreikam ka HLF&FSSA, u Samla Aristone M.
Ryndongsngi, u la ong ba katei ka kynhun ka don ia ka jingthmu ban kyntiew ia ka kam ri Dohkha ha ka jylla bad ha kajuh ruh ka por ban pyniaid Iew ia ki Dohkha kiba pynmih na ka jylla (Local Fish) kata hadien ba u la lap ba ki don shibun ki bynta hapoh ka jylla, ki long kiba iahap bha na ka bynta ban ri Dohkha.
Utei u samla, u la ong ba ka HLF&FSSA, ka don ia ka jingthmu ban sam ia ki symbai Dohkha sha kito ki briew, kata da kaba pyndonkam, nalorkata ban ai Awareness sha ki Nongri Dohkha, ban pyniaid iew ia ki Dohkha na ka jylla, ban iarap kumno ban sumar ei haba don ki Dohkha ba pang lem bad kiwei.
Shuh shuh, u la ong ruh ba katei ka kynhun, ka don ia ka jingthmu ban plie lad ia kito ki samla kiba kwah ban trei kam lajong lyngba ka kam ri Dohkha, namar kumba ka long mynta hapoh ka jylla, ka jingdon ki briew kiba bam Dohkha ka bun bha, katba na ka jylla pat ka duna eh ha ka rukom pynmih Dohkha, ha kaba ia ka Dohkha ban bam ha ka jylla la shanniah na kiwei pat ki jylla.
Kiba la donlang ha katei ka sngi, ki kynthup ia u Bah Benedict Syiemlieh Vice-President, Bah HB Maring General Secretary lem bad kiwei pat ki dkhot katei ka kynhun.
Nongpoh:Ka Deputy Commissioner, Ri Bhoi District, Nongpoh ka pyntip bad ai ka jingpynbna sha baroh ki Rangbah Shnong/Nongialam Shnong, ki Pastor, ki Phadar, ki Tymmen Basan, ki Nongialam Balang lem bad ki nongialam ha ki kynhun niam bapher bapher kiba don hapoh Ri Bhoi District ba kin sngewbha ban ban ai ka jingiatreilang ha ka ban pynshlur ia ki paitbah kiba 45 snem shaneng, ba kin shim ia ka vaccination kum ka lad jingiada na u khniang jingpang Covid-19.
Kumba ka long mynta, ki don haduh 58 tylli ki jaka ba la buh hapoh ka District na ka bynta ka vaccination ba kynthup ia ki CHCs, PHCs, Sub-Center bad kiwei kiwei.
Ia ka list jong kine ki jaka ban ai vaccination lah ruh ban ioh na ka District website www.
ribhoi.
gov.
in Kin khmih bniah ruh ia ki paitbah ba kin phong/deng ia ka Mask bad ban bud ia ki kyndon ba la buh, ban iada ialade na utei u khniang jingpang bad lada lap ia kino kino ki bym deng ia ka mask, kin hap ban siew ia ka fine kaba Rs.
1000/-.
Ka jingialum briew ha ki Iingmane ne ki jingiaseng bad ruh kino kino ki jait jingialang ha shnong ha thaw kan long tang 50%.
Ka Deputy Commissioner lyngba kane ka kyrwoh ka kyrpad ruh ia baroh ki Rangbah Shnong ba ki dei ban pyntreikam ia ki CCMC / Behavioural Management Team kiba don ha ki block bad ki shnong na ka bynta ka jingpynsakhriang ia ki kyndon kiba iadei bad u Covid-19.
Kumta lada don kino kino kiba don ki dak ki shim kum ka baiongkhlieh, jyrhoh, sngew shitom ban ring bad pynhiar mynsiem, kin pyntip mar mar sha kine ki number – DMHO Helpline 8787520449 bad DEOC/Control Room 0368-232124, 600990634.
Babu Kular KhongjiremKiba bun na ki Hima bad ki shnong kylleng ka ri Khasi-Jaintia ki don la ki jong ki rukom shad bapher bapher ha la ki jong kijong ki Hima ne ki raid.
Don napdeng jongki kiba ki iaid ryngkat ryngkat bad ka niam ka rukom kum ka Shad Pom blang ka Hima Khyrim,don pat ki jingshad kiba ki pynlong ban pynpaw ia ka jingkmen bad jingsngewbha haba ki la dep ot bad kynshew kyndiap ia u symbai u rnai ne u kba u khaw.
Kawei na kita ki shad kaba pynpaw ia ka jingkmen bad sngewbha ka mynsiem kadei ka Shad Suk Mynsiem kaba ju long shisien shi snem ha lympung Weiking Jaiaw,Shillong.
La pynlong ia kane ka shad ha ki por pyrem hadien ba ki la dep ka aiom ot -aiom bet ia u symbai u rnai.
Ia kane ka shad la pynlong da ka Seng Khasi Kmie Mawkhar,Shillong ban ainguh ai dem ia U Blei Trai Kynrad,u Nongbuh u Nongthaw Uba lah Uba iai bad Uba la theh sei kyrhai ka jingkynkhu ia u khun khasi-khara ia ki snem ba la dep bad kumjuh ruh ia ki snem kiban dang wan.
Ka ri Khasi jongngi ka dei shisha ka ri kaba la kyrkhu kyrpang da u Blei.
Ka dei kaba riewspah tam ha ka put ka tem,ka siaw ka rwai bad ka shad ka kmen.
Ka put ka tem,ka siaw ka rwai,ka shad ka kmen kadei ka bynta jong ka niam ka rukom bad ka riti ka dustur jong ka jaitbynriew.
Lada duh ka kolshor,duh bad jah noh ka jaitbynriew.
Ka jaitbynriew kaba khlem ka Hyndai kalong thik kum u symbai uba long ha ki jaka mawsiang uba shoh samthiah noh tang shu shit ka sngi.
Kaba niewbein bad khein bein ia la ka kolshor kalong ka jinglehrain bad ka jingjah burom hakhmat ka pyrthei.
U myllung Soso Tham u kren shai ha ki poetry jongu kumne,’Jingshai ngi wad sawdong pyrthei,Jingshai ka ri ngim tip ei ei’.
Ngi don te la ka jong tangba ngim treh bad niewbein ia ka.
Ngi sngew riewshai hana,lada shu tynneng ne pyrthuh ia ka jong kiwei katba ia ka lajong pat khlem salia bad khlem kheinkor ne khlem niew burom shuh ia ka.
Ka balia bad ka lehrain ka jur bha ha ngi.
Ha ka jaka ban batskhem bad pynneh pynroi ia la ka jong,nang pynsyntuid pynban sha niamra aiu re.
Ka dei kane kaba teh mraw ia ka jaitbynriew jongngi ba ka shong kulai ka tieng ka smiej.
Katba nang bakla ka rukom pyrkhat ha ka niam ka rukom bad ka riti ka dustur,katta ka ri bad ka jaitbynriew jongngi ka nang syntuid bad nang lait bad nang ngam sha ki jingsniew ba laiphew jait bad ka nangjot bad nang sniewdur.
Ka daw ka long ba ngi la bakla ia ka nongrim bad thymmei bah( basic foundation) jong ka jaitbynriew namar ngi la klet bad niewbein ia la ka tynrai lajong.
Kumta,ban wanrah biang ia ka burom ka ijot,ban pyneh biang ia ka rngiew ka rwiang sa shisien pat, ngi dei ban phai biang sha ka Hyndai kaba la buh la sain da ki longshwa ki manshwa bad ki kpa tymmen jongngi.
Dei tang kata ka lad ba ngin lah ban kyllie biang sa shisien ia kane ka ri jongngi,lym kumta kan sa jot noh thiaw.
U John Milton u thoh ha ka poetry ka ‘Paradise Lost’ kumne.
’Kyndit,ieng joit ne jot syndon thiaw’ Kumjuh ruh,U Soso Tham pat u pynpaw ba ka ri sa shisien pat kan khie im biang lada ngi bud bad niewkor biang ia ki riti ki dustur bad ka niam ka rukom ba la bud bad hikai ryntih da u longshwa manshwa jongngi.
U thoh,’Sa shisien pat kin khih ki maw ,Sa shien pat ki win ki khlaw.
’Babu katno kajing kmentip ia ka singuh aidem ka Wei Babu sngew bha ban batai ia ki riam ki jingdeng jingkup namar ba ngampat tipKa ei ka shad wait ha ka jing lehniam Jong ngi ki khasi?.
To hikai ba ngin tip ia la ki sngi.
Kamut ba u briew udei ban pdiang ia ka jinghikai ka ktien u Blei namar ha ka ktien u Blei ka don ka jinghikai ba kumno u briew u dei ban pyrkhat ialade shaphang la ka jingim.
U David u kyrpad ha u Blei da kaba ong – “To hikai ia ngi ban Niew ia ki sngi jong ngi, kumta ban gin pynioh ha ngi ia ka dohnud ka jingstad.
Salm 90:12.
U David u pan ka jingstad na u Blei khnang ba un lah ban iohi ialade kumno u long bad kaei ka jingim.
Bunsien u briew um ju niew um juh pyrkhat shaphang ki sngi ki snem jong u.
u briew u sngewkhlain sngewdap sngewbiang katba u dang koit dang khiah wat haba u la tymmen.
U briew u sngew ba kane ka jingim kan neh beit kumne u sngew ba ka pyrthei kadei ka jong u, u pynleit jingmut tang ia kiei kiei kaba ka khmat jong u ka iohi, hynrei ia kata ka bymiohi um juh pyrkhat.
Um pyrkhat kaba kum kano kane ka jingim ha pyrthei.
U David u ong – ki sngi jong ngi ki iaid jah noh ha ka jingbitar jong me (jong u Blei).
Ngi pynleit ia ki sngi ki snem jong ngi tang kum ka jingiathuh khana kai (hakane ka pyrthei) ki sngi ki snem jong ngi ki long 70 snem lane namar ba khlain eh 80 snem.
Salm 9-10.
Bun na ngi ngim juh pyrkhat tang katno tylli ki sngi ki snem ngi don hangne ha pyrthei, ngi kam kynti ia ka pyrthei ngi sngew ba ka pyrthei ka long ka jong ngi, ngi iabeh ia kiei kiei kiba ha kane ka jingim khlem pyrkhat ia la ka mynsiem, kum uto u riewspah uba biej uba ong – ko mynsiem pha don shibun kiei kiei ba la buh na ka bynta bun snem, shongsuk bam suk dih suk to leh kmen (enjoy).
U Jisu u ong- Ah me u biej ha kane ka miet yn shim noh ia ka mynsiem jong me na me, te ki jongno kine kiei kiei kin long ia kiba me la khreh lypa? Loukas 12:19-20.
Bunsien ka jinglong briew te ka long kumta ngi khlem pyrkhat satia aiu kan jia.
Dei na kata ka daw u Blei u kwah ia ngi ba ngi dei ban phai sha u ban pyrkhat ban ioh jinghikai na u shaphang kane ka jingim briew haki rta kiba lyngkot eh ba ngi lah ban don hangne ha pyrthei.
Dei halor kane ka daw ba u Job u shakri u Blei u ong – u briew ba la kha naka briew u long uba khyndiat ki sngi u dap tang ka jynjar.
U wan mih kum u syntiew te la ot noh ia u.
u phet kum ka syrngiew bad um neh.
Me la buh ia u pud ba um (briew) lah ban ryngkang.
Job 14:1-5.
U David u ong – ki sngi u briew ki long kum u phlang, kum u syntiew halum, kumta u phuh.
Ka lyer ka iaid halor jong u, te um don shuh ia ka jaka jong u ym ithuh shuh.
Salm 103:15.
Kata kadei ka jingim u briew.
Kumta u briew u donkam ka jingiajan tam bad u Blei, namar u Trai u long hajan ia kita baroh kiba khot kyrpad ia u.
Salm 145:18.
U briew u dei ban pyrkhat ia la ki rta katno u don? Aiu udei ban leh? Un pynsngewbha ia u Blei ne ia u Soitan? Kine ki long ki jingkylli jong ka jingim.
U David u ong haba u la tymmen- Nga la tymmen, nga phuh niuhlieh Ah Trai wat iehnoh ia nga.
Wat kyntait ia nga haka por ka jinglong tymmen jong nga, wat ieh noh ianga haba ka duh ka bor jong nga.
Me long ka jingshaniah jongnga naduh ba nga dang samla.
Me kyrshan ia nga naduh ba dang kha.
Me la shim noh ianga naduh ka kpoh ka kmie jong nga.
Salm 71:1-24.
U David u pyrkhat, u iaroh ia u Blei naka bynta ka jingim jong u ba u Blei u da (protect) ia u wat haduh ka por jinglong tymmen.
Ym lah ruh ban klet ia u wei u Riew stad (scientist) u Charles Darwin, uba la len ia u Blei shisien ha ki rta kiba u dang khlain, u sngew ba ka pyrthei kadei ka jong u lyngba ka jingstad science jong u.
Hynrei ha ka por tymmen por thiah pang – U ong ba u don u Blei bad ba kiei kiei baroh ki long ki jong u Blei bad na u Blei.
Kaba sngewtynnad ka long ba u iathuh sha ka pyrthei ba u don u Blei uba la leh ia kiei kiei kiba khraw, u ong ba u la babe ba u la pynngeit ia ka pyrthei lyngba ka jingstad jong u kaba u la batai shaphang ka Theory of evolution (1809-1882).
U phla ba u don u Blei uba pyniaid ia ka jingim jong u bad kaei kaba ka ktien u Blei ka kren ka long kaba shisha bad Amen.
Namar kata u briew umlah ban jngai na u Blei.
U briew u donkam ban ioh ia ka jingstad na u Blei bad shaphang ki ain jong u.
Ka donkam ia u Briew ba un nang ban niew ia ki sngi ki rta bad ban ioh ia ka jingstad ba kynja Blei, khnang ba ka jingim kan ymlong kaba lehnohei.
“To hikai ba ngin tip ia la ki sngi" Salm 90-12.
Amen.
Nga ioh shibun ki jingmyntoi lyngba ki jinghikai na kane ka link jong U Rupang.
com to U Blei Un Kyrkhu ia phi…Nga Kwah ba phin ai ka subject :-To iaid sha duh ka Jingpynjanai, Hebru 6:1.
Shillong: Ka jingialehkai phutbol ba la tip kum ka IIIrd Mawutieng Invitation Football Tournament 2021 ba la pyniaid da ka Mawutieng Sports and Cultural Club ha madan Thohlyndit, Sohryngkham myn sngi saitjain ka long ba ha ka jingialehkai ba nyngkong ka kynhun ialehkai Mawpat Circle-II ka la pynliem da 1-0 kol ia ka Dream Clippers.
Ha ka jingialehkai ba-ar ka kynhun ialehkai Jaroit SC ka la pynliem da 2-1 kol ia ka Khlur Ka Ri.
Na ka liang ka synjuk ka pyntip ba kan sdang ia ka jingialehkai Quarter-Final ha ka 17tarik Iaiong, 2021 (sngi saitjain).
Ha kane ka sngi kan don ka jingialehkai hapdeng ka Mawlyndep SC pyrshah ia ka Maitshaphrang FC (Jaintia Hills) ha ka por 12.
30 PM.
Pynbud pat da ka jingialehkai ka ba-ar hapdeng ka Youngstar (Pommura) pyrshah ia ka Sohryngkham Youngstar ha ka por 2.
30 PM.
Ka synjuk ka khot ka wer ia baroh ki riew ieit phutbol ban ia wan ban sakhi da la ki jong ki khmat ia kine ki jingialehkai.
Ka bai rung na ka bynta ki nongpeitkai ka long tang 30 tyngka marwei.
Shillong:Kiba ioh pang covid mynta ka sngi, ki long 28 ngut baroh bad na kitei ki don 26 ngt kiba ioh pang ha East Khasi Hills bad kitei ki kynthup ia 13 ngut kiba wan phai na shabar, 4ngut ki shipai, uwei u health worker, 4 ngut ki high risk contact, uwei u pulit bad 3ngut kiba leh screening.
Ha East Jaintia Hills, don iwei i high risk, iba ioh pang covid bad ha Ribhoi iwei iba wan na shabar, iba ioh ia katei ka pang khlam.
Baroh kiba don jingpang, ki long 190ngut bad ka East Khasi Hills, ka don 156 ngut, ha kaba 138ngut ki dei ki riew paidbah.
Ha West Khasi Hills 2ngut, ha South West Khasi Hills iwei, ha Ribhoi 14ngut, West Jaintia Hills 6ngut, East Jaintia Hills 5ngut, West Garo Hills 6ngut.
Baroh kiba la jem ki long 13,933 bad kiba iap, ki long 151.
Kiba jem mynta ka sngi, ki long 40ngut.
Shillong: Hynnin ka sngi, kiba ioh pang khlam covid ha ka jylla, ki long 39 ngut baroh bad ha East Khasi Hills, ki don 33ngut.
Ha East Khasi hills, ki kynthup ia 20ngut kiba wan phai na shabar jylla, 2 ngut kiba don jingpang ILI, 7ngut ki shipai bad 4ngut kiba leh screening.
Ha West Jaintia hills, ki don 3ngut bad 2ngut kiba leh screening bad uwei uba wan phai na shabar jylla.
Ha Ribhoi District, don arngut, ha kaba uwei u dei uba don ILI bad uwei uba leh screening ialade.
Ha South West Khasi hills, u don uwei uba wan phai na shabar jylla.
Kiba jem na ka jingpang, ki long 4ngut hynnin ka sngi.
Kiba shah injek na ka khlam covid bad kiba la pyndep baroh ar sien, ki long  1,819 ngut.
Kiba dei na ka tnat ka koit kiba la dep shah injek shisien, ki long 22,579 bad kiba la dep shah injek ar sien, ki long 15,844ngut.
Baroh kito kiba trei shakhmat, ban iakhun ia ka khlam corona bad kiba la dep injek shisien, ki long 33,243 bad kiba la dep injek ar sien, ki long 20,813 ngut.
Ki paidbah, kiba la sha injek shisien, ki long  49309 ngut, kiba shah injek ar sien, ki long 3,436 ngut bad ki dawai kiba la pyndonkam ki long  1,45,224 tylli bad kiba shah injek tang hynnin ka sngi, ki long  1710 ngut bad baroh ki briew kiba la dep shah injek, ki long  40,093 ngut.
Mynta ka sngi, ki don  1,52,879 ngut, kiba ioh pang covid thymmai ha ka Ri India baroh kawei bad ki don sa  839 ngut kiba iap, ha ki 24 kynta ba ladep, ong ka tnat ka koit ka khiah ka sorkar India.
Kiba la ioh ia katei ka jingpang, ha ka ri baroh kawei, mynta ki long  1,33,58,805 bad kiba iap, ki long 1,69,275.
Kiba dang don ha ka jingpang, ki long  11,08,087 bad kiba la jem, na ka jingpang, ki long  1,20,81,443 bad kiba la shah injek ban iada ialade na katei ka khlam, ki long  10,15,95,147 ngut haduh mynta.
Shillong: Ka Hynniewtrep Youth Council, Jaintia hills district unit (HYC) ka kitbok kitrwiang ia ki khynnah pule sha baroh ar district ki ban ialeh ia ka SSLC bad HLSC examination 2021.
“To ai ba u Blei nongbuh nongthaw un iai don ryngkat bad phi khnang ba phin lah ban trei shitom bad leh bha ha ban da ioh kheit ia u soh ba thiang katkum ka jingtrei shitom jong phi, ha pdeng ka saw ka sian jong ka pyrthei.
Na ka liang ka seng kan sa ai khusnam ruh sha phi samla ki ba wan sha khmat hapoh jaintia hills District ha une u snem 2021 lada ka pyrthei kan bha" ong ka kyrwoh na U President Mewathi suchiang, Education secretary Ededi shylla.
Ha ka sngi ba u Jisu u rung khatduh sha Jerusalem, ka Nongbah ka la khynwin bad ki paidbah babun, khamtam eh ki Jiw, ki la mutdur bad ngeit ba ka їa jong u Messaia ka la poi shisha bad une u nongpyllait im un jop thiaw ia ki nongshun da ka waitlam bad ka thma.
Laitnoh u Mathaїos, kiwei ki nongthoh Gospel kum u Markos (Markos 11) bad Lukas (Lukas 19:28-48) ki pynpaw ba u Jisu u leit tang shisien sha Jerusalem ha ki lai snem ba u їaid їalap ia ka khubor babha.
Nalor ka jingrisa kmen bad jingpdiang burom jong u paidbah, u Jisu u la pynkhynwin ia ka Nongbah Jerusalem da kaba kyndang ia ki nongkhaїi napoh ka Temple (Lukas 19:46).
Kane ka jingleh ka la pynmong bad pynbitar shikatdei ia ki kynrem ki lyndan, ki heh ki haiῆ bad ki bakhraw kiba bat ia u lakam synshar, ia ki Lyngdoh sadusi kiba pynїaid ia ka Dorbar Sanhedrin bad kiba khmih ia ka niam, ka kolshor bad kumta ter ter.
Kane ka jingleh ka la ktah syndon puk ha doh, ka la buh ia ki Lyngdoh sadusi, ki pharisi, ki stad aiῆ bad ki nongkhaїi kiba їajan bad ki nongsynshar ha ka khep kaba lehraiῆ tam.
Uei une uba nud ban leh haduh katne? Uei une uba wan ban kob ban sob ia ka bor ka itktiar jong ki nongsynshar, ki nongbishar? Kane ka la pynlong ia u Kaїaphas, u Lyngdoh ba rangbah tam ban kren pynshit ia u paidbhur “…ka kham bha ia phi ban shah ba uwei u briew un їap… ban ia kaba ka jaitbynriew baroh kawei kan jot noh".
Ki nongthoh History ki ong, ha ka por jong u Jisu ka jingdon briew ha ka Nongbah Jerusalem ka long kumba phra phew hajar ngut bad ka dei kawei na ki sorbah kaba heh tam kaba don hapdeng ka Alexandria bad Damascus.
Ka dei ruh ka Nongbah kaba u Herod u la pynlut shibun ka tyngka ban tei pynthymmai ia ka, khamtam eh ia ka Temple kaba u Herod u la tei pynitynnat bad pynkhraw ban ia ka jong u Solomon.
Hynrei katkum ka dustur jong ki Jiw ym shah ia uno uno u nongsynshar ban shna pynheh ia ka Temple palat ban ia kaba u Solomon u la tei bad kumta u Herod u la shu shna bad pynkha tang ia ka rynsan kaba 35 akar ka jingheh ban pynshong ia ka Temple bad u Jospephus u ong ka dei ka rynsan kaba heh tam kaba u la iohi ha ka jingim.
Ka Jerusalem bad ka Temple ki dei ka pdeng bad thiedsnam jong ki Jiw bad baroh ki kam ki jam ki tyllun talwiar ka Nongbah bad ka Temple.
Naduh ka khaїi ka pateng, ka niam bad haduh ka synshar ka bishar.
Ka Niam ka Jinglait ka dei kawei na ki Jingkhawai Niam kaba kongsan jong ki Jiw kaba ju long ha ka aїom pyrem ha Jerusalem.
Ha kane ka Jingkhawai Niam ki Jiw ki kynmaw tympang bad kyrpang ia ka jinglaitim na Ijipt.
Ka dei ruh ka Jingkhawai Niam kaba heh tam bad ki Jiw na kylleng ki shnat bad ka pyrthei ki wan ban їashim bynta.
Katkum ka komentari I Phadar Sngi, “ka Jingkhawai Niam ka Jinglait ka dei ka sngi burom kaba khraw katta katta na ka bynta ki khun Israel bad ha kane ka Jingkhawai Niam ka Jinglait la ju kῆia ju khriam kumba 2,50,000 tylli ki langbrot bad dei ban don la kumno kumno shiphew ngut ki nongbam ia uwei u langbrot.
Kane ka mut ba ki la ju don kumba 2,50,000 bad 3,00,000 ngut ki briew ha Jeruslaem ha ka taїew ba rakhe ia ka Niam ka Jinglait".
Nalor kane, ka Nongbah Jerusalem ka ju їohpdiang hapdeng 1,00,000 bad 2,50,000 ngut ki pilgrim ne ki briew kiba wan sha ki jingkhawai niam bapher ha Jerusalem.
U Lukas u їathuhkhana ba ka Mari bad Joseph ki la ju їalam ia u Jisu sha Jerusalem mynba u dang don khatar snem ka rta.
Ngi kynmaw ia ka khana ba u Jisu u jah na ki kti ki kmie ki kpa bad la shem pat ia u hadien lai sngi ha ka Temple (Lukas 2:43, 46).
Kumta khlem artatien ha ka por ba u Jisu u rung khatduh sha Jerusalem u kynmaw, wat la lehse um lah ban kynmaw thik pa thik, ia ka jinglong jingman ka Jerusalem bad khamtam eh ka Temple.
Katkum u Mathaїos u Jisu u la rung bad mih bunsien sha Jerusalem ha ki lai tylli ki snem kiba u їalap ia ka khubor babha.
Ka khanatang shaphang ka jingїam u Jisu halor ka Jerusalem ka jia ha ka aїom pyrem bad ha ka khep ba u Jisu u leit rung khatduh sha Jerusalem ha ka taїew ba ki Jiw ki rakhe ia ka Niam ka Jinglait.
Ki nongthoh komentari ki ong ba u Jisu u la jied khnang ia kane ka aїom ban pyni ba u dei U Messaia kaba katkum ka saiῆdur jong u Blei, ym kumba pyrkhat ka pyrthei.
Wat la kiba bun ki paidbah Jiw bad khamtam ki rangli ki juki kiba mad ia ka jingshah ban beiῆ ki la pynkhreh bad khmih lynti ban khie syndon puk da ka jingїakhih paidbah kaba jur pyrshah ia ki Patsha, ki Lyngskor ka Hima Rom bad ruh pyrshah ia ki Nongsynshar-Nongbishar Jiw.
Ňiuma, u Jisu ha ki snem ba u treikam u la їeng pyrshah ia ki bor bad pynpaw shai kdar ba u don ha ka liang jong ki riewkynthei, ki khunswet bad ki rangli-juki bad u їeng na ka bynta ka hok bad ka jingshisha.
Pynban ha kane ka khep, u Jisu um shym rung sha Jerusalem kum un riewїalehthma bad ha ki por hyndai haba ki Syiem ki Patsha ki tur sha ka thma, ki shong ha ki kulai bad ki da rah u sum bad ka waitlam.
Hynrei haba ki leit jngoh ia ki khun ki hajar ne ki khun raїot, ki shong halor ka kada ne u kada ban pyni ba u Syiem u wan ban wallam ka suk ka saiῆ, ka kmen ka sngewbha bad ka jingїaieid-їathoiῆ.
Ha ka saiῆdur Blei u Messaia u dei u Syiem ka jingsuk, ka jingkmen bad jingieid, ym u Syiem u ban jop thma da ka waitlam bad u sum.
U Jisu u rung khatduh sha Jerusalem kum u Messaia u ban siewspah bad pyllait im ia ki briew, um shym rung kum uba khwan lalot na ka bynta їalade.
Ki paidbah ki pyrta “Hosanna" bad ka kyntien “Hosanna" ka dei ka jingkyrpad ban pyllait im na ka shem lanot.
Ym lah ban len ba ki nongshong shnong ka Jerusalem bad Ri Palestine ki don hapdeng ka jingeh bad jingshah ban beiῆ ha ki nongsynshar ki nongkhadar bad ha ki parabriew ha kiba bun ki liang.
Ha ka jingleit ba khatduh sha Jerusalem u Jisu u shong halor u khun kada bad u kada u dei ruh ka dak jong ka jingsuk.
Hoid kam pher lada u Jisu u rung kum u nongїalam saiῆ hima ne kum u nongїakhun na ka bynta ki Jiw bad ki paidbah, tangba um dei u nongїakhun uba їaleh da ka thma, da ka waitlam ne u sum, hynrei da ka nia ka jutang bad ka mynsiem ka bym pyndem bad kaba їai їakhun ban їoh ia ka synshar hok ka bishar hok.
U Jisu u їam halor ka Jerusalem (Mathaїos 23:37-39) bad I Phadar Sngi I ong ka dei “ka їambynniaw basngewsih kthang".
Balei u Jisu u їambynniaw? u їambynniaw namar ba ka Jerusalem kam ῆiewkor bad ka kyntait beiῆ ia ki nongїathuhlypa bad ia ki riewїakhun.
Ka Jerusalem ka pynїap ia ki nongїathuhlypa, kaba kynthup ia u Jisu, bad kane ka mynsiem pynїap briew ka shong rieh shong ngen ha ki briew jong ka.
Ki nongsynshar bad ki paidbah ha Jeruslaem ki pynїap briew bad khamtam eh ia ki nongїathuhlypa bad ia kino kino ki briew ia kiba u Blei u la phah ban kdew lynti ia ki.
Kane ka mynsiem pynїap briew ka їalam ia ka Nongbah sha ka jingjot bad khlem lait tang kumba saw phew snem hadien ka Nongbah bad ka Temple ha Jeruslaem ki la shah pynjot ha ka snem 70 HK.
Ha kane ka snem ka Jerusalem ka la kylla long ka Ri kynjah bad ki їing ki sem, ki jingtei bad ki jingdon jingem ki la twa lut.
U Jisu u ong, “…nga la kwah ban kdup ha ki ksangti jong nga ia ki briew jong pha baroh" bad ka kyntien ban kdup ka thew ia ka jingieid ba u Jisu u angnud ban pyllait im ia ki briew bad ka Nongbah Jerusalem.
Ka parom dur “kumba ka kmie syiar ka kdup ia ki khun hapoh ki thapniang jong ka", ka pynpaw ia ka jingkitkhlieh ba u Jisu u don ban їada bad ban sumar ia ka Jerusalem.
Ka jingїam ka pynpaw ia ka jinglong briew ba shisha u Jisu Khrist.
Kum u briew u Jisu u la jaw ummat brup brup haba u їohi ia ka jinglong jong ka Jerusalem.
Ma ngi ruh ngi don shibun ki daw ban їambynniaw halor ka jinglong jong ka Nongbah Shillong bad ka Jylla.
Ngi don tang kawei ka Nongbah kaba long ka pdeng bad u thiedsnam jong ka Jaitbynriew bad ka Jylla.
Ngi dei ban їambynniaw halor ki jingeh jong ki nongshong shnong, khamtam ki rangli ki juki kiba mad ia ka jingthngan, jingpang bad jingkyrduh.
Ngi dei ban їambynniaw halor ki samla ki bym don kam bad kiba trud ia ka maw ka dieng ban bsa ia ki khun.
Ngi dei ban їambynniaw halor kito kiba die ia ka met ka phad.
Ngim bit ban pynrem ne bishar ne lorni shaphang jong ki, pynban ngi dei ban їeng bad їakhun ryngkat bad ki.
Bad ngi dei ruh ban їambynniaw halor ka jingshah pynїap ki kynthei kaba nang jur katba nang mih ki sngi.
Ngi dei ban їambynniaw halor ka wah Umngot ba ka Sorkar ka thmu ban pynsniewdur da kaba den noh ia kum jong ka.
Ngim dei ban shah ban den ne ban pynjot ia ki wah jong ka Ri.
Ban їam ka dei ka tynrai longbriew manbriew bad ka jingїam kam dei ban kut tang ha ka jingjaw ummat, hynrei ka dei ban їalam ia ngi sha ki kam kiba radbah, ki kam kiba ai jingtngen bad ai jingkyrmen- “Ki ummat kiba jaw ki dei ban pynkhiah bad pynim ia ka lawei".
Amen.
Ka thma hapdeng ka Russia bad ka Ukraine, kaba la kyrshan da ka NATO, la imat, kumba kan nym jngai shuh.
La iathuh ba U Vladimir Putin, ula leit buh da ki shipai robot ha khappud jong ka Ukraine, ha ryngkat bad ki tiar ialeh kiba la dap byllien, ha khappud jong katei ka Ri bad nangta sa 85 hajar ngut ki shipai, kiba ula pynkhreh ban knieh noh ia ka Ukraine.
Ha ki khyndiat sngi ba ladep, U Sergei Shoigu, uba dei u myntri iada ri jong ka Russia, ula leit jngoh dalade ia ka jing pynkhreh jong ki shipai ka Russia, ia ki tup ki man.
Ka Ukraine, ka shim ba ki 85 hajar ngut ki shipai jong ka Russia, ki don tang ha ka jingjngai, kaba hapdeng ka hynriew haduh 25 mer na ka nongbah Kiev bad kitei ki don ha Crimea, kaba dei ka nongbah, kaba ka Ukraine, ka la dep shah knieh ha ka Russia, naduh u snem 2014.
Agartala: Ka seng sain pyrthei, thymmai, kaba la tip kyrteng TIPRA, ba la ialam da U President barim jong ka seng Congress, U  Pradyot Kishore Deb Barman, ka la jop suk, ia ka elekshon Tripura Tribal Areas Autonomous District Council (TTAADC), da kaba jop 18 ngut ki MDC, na ki 28ngut ki MDC, jong katei ka Council.
Ka seng Tipraha Indigenous Progressive Regional Alliance (TIPRA), ka jop 18ngut, ka BJP, ka jop 9 bad sa kawei ka dei, kaba la jop, da u kyrtong shimet.
Ka Council, ka don 30 ngut ki dkhot, bad la pynlong elekshon ha ki 28 tylli ki Constituency bad ar ngut, yn jied da U Lat, ha ka jingai jingmut ka sorkar Jylla.
Ka jaka jong ka TTAADC, ka dei ka jaka, kaba ki don da ki trai shnong suda bad ka dei kaba don shi bynta na ka lai bynta jong ki nongshong shnong ka Tripura.
Ka Congress, ka la iakhun ha baroh ki Constituency, tangba kam shym jop satia, wat tang uwei u dkhot ruh.
Shillong: Ka HANM Pynursla Circle, myn hynnin ka sngi, ka la kyntu ia ka ophis jong ka Deputy Commissioner ba kan pynsangeh shuwa ia ka jingshna ia ka surok National Highway ha Kynroh arliang , haduh ba kane ka ophis kan khot bad bishar halor ka jingshah thombor ia ka kur Tymsen.
Haba ia dei bad kane ka jingjia, ki kur Tymsen ki trai bri  ha Kynroh arliang mynta ka sngi ki la wan ban pynpaw  ia  ka jingshah shukor bad ka jingshah knieh jubor ia ka jaka jong ki ban shna ia ka surok National Highway, ha u basan ka Raid Mawlieh u bah SL Lyngdoh, u bah Tun Blah bad u bah Wanshai  Blah.
Haba ia kren bad ki lad pathai khubor, na ka liang u bah Shyngiar Tymsen  u la iathuh  ba ka jaka kaba ka sorkar ka thmu ban shna ia ka national Highway, ka hap ha ka jaka jong ki kur Tymsen, hynrei  namar ba kane ka jaka ka long markhap bad ka jaka jong u bah Blah, kumta, u la shna ia ka dulir thok bad kam ia ka jaka jong ki kur Tymsem.
Na ka liang jong ka kur, ha ka jingduh lad lynti, ia kane ka jingshah thombor jong ki, ki la pan ia ka jingiarap na ki seng HANM ban wad ia ka jingshisha bad hadien ba ka HANM Pynursla Circle ka la ioh ia ka jingujor jong ki kur Tymsem, halor ka jingshah pyndonkam bakla ia kane ka jaka jong ka kur Tymsen ha u Lyngdoh bad u bah Blah ka la leit wad ia ka jingshisha na ka ophis jong ka Deputy Commissioner.
