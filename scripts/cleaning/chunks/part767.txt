Shillong: Ka Hynñiewtrep Youth Council mynta ka sngi ka la leit iakynduh ia u myntri kam rep kam riang, u Bah Banteidor Lyngdoh ban pynpaw ha u ia ki 7 tylli ki mat jingdawa ba hakhmat jongka seng lyngba ka Agricultural and Farmers Welfare Cell.
Ka seng HYC ha ka jingiakynduh ia u Bah Banteidor Lyngdoh ka la ai da ka dorkhas bad ban dawa ia ki 7 tylli ki mat na ka bynta ban weng iaka jingeh jong ki nongrep ka jylla.
Ki mat katkum ka dorkhas kaba ka HYC ka la ai, ki long ba ka Sorkar ka dei ban buh noh iaka Minimum Support Prices (Ka jingbuhdor ia ki mar rep) khnang ba ka jingthied ne ki nongkhaii bad ki ksiang khaii kin nym thied tad ia ki mar.
ka seng ka duwa ba ka Sorkar kan pyntreikam noh mardor iaka Meghalaya State Agriculture Produce and Livestock Marketing (Promotion & Facilitation) Act 2020 bad kiwei ki ain ba iadei bad kane.
Ka sorkar kadei ban pynmih noh ia ka hukum ban pynduh noh iaka jingot kilo iaki mar rep haki iew ki hat khamtam eh iaki nongrep ba leit rah mar rep tang hapoh ka 50kg bad ban buh noh ia ka Cold Storage ha iewduh bad kiwei kiwei ki jaka ba bun ka jingkhaii ia ki mar rep.
Ka sorkar ka dei ban nang pynkhlain ia ka jingtrei kam jong ka Farmer Welfare Commission bad ban pynbun ki symbai jhur ha ki Agriculture Centre jong ka Sorkar kiba don ha ki shnong bapher bapher ryngkat ka subsidy kaba shiteng dor.
La dawa ruh ba ka Sorkar ka dei ban map noh (waive) iaka sut naki ram ba shim ki nongrep naduh u bnai April (Iaiong) haduh u bnai December (Nohprah) jong une u snem 2020 namar ba don ka Lockdown na ka jingiakhun pyrshah ia ka khlam COVID- 19.
Na ka liang u Myntri ula kular ban shimkhia halor kane ka jingdawa jong ka HYC khnang ban pynsuk bad myntoi u paid nongrep salonsar ha ka jylla.
Shillong:Ka President ka HSPDP Women Wing, ka kong Badariti L Nonglait, ka la ong ba u phareng uba kham shai haba u wan iuhkjat ha ri Khasi, u kyndit thret ban lap ia ka rukom synshar kaba khuid ha kane ka ri Khasi bad ka rukom shim jait na ka kynthei.
Haba kren ha ka jingialap elekshon ia u kyrtong ka synjuk RDA, u bah Robertjune Kharjahrin ha Mawngap ha ka sngi Saitjain, ka kong Badariti ka la ong ba u Khasi u don ka jingshemphang naduh hyndai hynthai ban don ka dorbar kur, dorbar raid, dorbar hima bad ka riti dustur, hynrei ha kine ki sngi, la don ki nongmihkhmat na kane ka jaitbynriew Khasi, kiba thmu ban pynkylla khongpong bad wanrah ia ka sang ka ma.
“Ha kine ki sngi, ki don ki nongmihkhmat kiba ong ba ka jingshim jait ka dei ka mon laitluid jong u briew shimet shimet, hangta la kulmar ka jaitbynriew, namar haba im ka riti dustir im ka jaitbynriew, hynrei kine ki mut ban pynlong laitlan ia ka jaitbynriew.
Ka jingithuh kyrpang ia ka jaitbynriew Khasi, ka dei na ka riti shim jait shim khong bad lada bakla, kin khyllem ki dorbar kur, kin ieng ki dorbar kha, bad hangta kiew sa ka sang ka ma", la ong ka Kong Badariti.
Ka la ther ia u nongialam ka seng thymmai ka VPP, da kaba ong ba mynta mih sa kawei ka seng sain pyrthei thymmai, kaba kwah ia ka jingkhuid jingsuba ha ka synshar khadar hynrei u nongialam jongka, uba pynshlur ia ki nongthep vote ban leit bam phlang sha kper kiwei por mynsngi, bad mynmiet sa wan phai biang sha la sem.
“Kita kiba kwah ia ka jingsynshar khadar kaba khuid, pynban dei kita hi kiba hikai biang ia ki paidbah ban ngop ia kaei kaba ki seng ri thor kiba wan hikai bakla ia u paidbah ha kane ka ri Khasi.
Katba shaba leit, ki kynnoh bamsap lut ia ki nongialam ka ri bad ka jaitbynriew, pynban ialade ki hikai kum kita ki jait jinghikai", ka la ong.
Ka la bynrap, “Kum ka kynthei, nga la iaid kylleng ka ri Khasi-Jaintia mynshwa ban don ka ain kaba thikna ha ka rukom shim jait, ban pynkup bor ia ki dorbar kur, ban ithuh ia ki rangbah kur hynrei kaba sngewsih ka long ba kaei kaba ngi iohi ki dei kijuh kiba mih ha ka kyrteng seng riewlum, ki dei kijuh kiba pyrta ieid jaitbynriew kiba kwah ban pynkylla khongpong ia ka riti dustur shim jait shim khong jong u Khasi Khara".
Ka la ong ba ki don kiba pynshit ban ialam bakla ia u paidbah hynrei kim tip lynti kumno ban iaid namar ba kan long kumba thep sha thliew.
Ka la ong ba ka party ri thor kim don por ban peit ia ki jingeh ka jaitbynriew lada jied ia u paradoh parasnam ruh namar ba kin hap ban kohnguh ia u ka party rithor jongki hi bad dei ban jied ia u MP na party riewlum uba laitluid uban kren khlem kano kano ka jingshah teh ne shah pyniaid ha kiwei.
Tang ia ka ‘kper’  kaba thew ia ka ‘khawai elekshon’ ruh im pat sngewthuh, kumno im lehrain ban shim kum ka nongialam party?Bah Robert June fim pat long fit bn ialeh MP, namar tang MDC ruh fim pat pyndep nangta MLA ruh fim pat Pass.
Shillong:"Ka elekshon MP ka dei kaba kyrpang bha bad kam dei ka elekshon ba kumne kumtai ban shu ialeh shongshit", la ong u bah Eugeneson Lyngdoh.
Haba ialap elekshon ia u kyrtong ka synjuk Regional Democratic Alliance (RDA), u bah Robertjune Kharjahrin ha Mawngap ha ka sngi Saitjain, u bah Eugeneson u la ong ba ka ri India ka dei kaba heh, kaba iaryngkat mar shiteng bad ka dewbah Europe, bad ha India ki don 730 tylli ki Schedule Tribe bad 1108 ki dei ki Schedule Caste.
“Kum ka party riewlum kaba ieng ha ka nongrim ban iasaid na bynta ka jaitbynriew jong ngi, Ngi dei kawei na ki 730 tylli ki Schedule Tribe ha India", la ong u bah Eugeneson.
U la ong ba ka jingjied ia u MP ban leit iasaid ha ka dorbar bah ha Parliament ha Lok Sabha, kam dei kaba kumne kumtai, khlem da pyrkhat bha.
“Ka elekshon ban jied MP ban iasaid na bynta ka jaitbynriew, kam dei ka elekshon kaba kumne kumta, ka dei kaba ngi hap pyrkhat sani.
Ka UDP ryngkat ka HSPDP, ka sngewkmen ba ngi don ka jingiatreilang na bynta ka jaitbynriew", la ong u bah Euegenson.
U la ong ba ha kylleng sawdong ka ri India, ki don ki jaitbynriew bapher bapher ban jied ia ki MP ban iasaid sha Lok Sabha kumba long ka jaitbynriew Khasi.
“Ha kylleng sawdong ka ri India, ngi don ki jaitbynriew bapher bapher, kiba jied ia ki MP ban pyni ia ki jingeh jongki bad ma ngi hangne ruh ngi donkam ia ka party riewlum ban iasaid na bynta jong ngi, ym dei ka party ri thor kaban iasaid na bynta jong ngi, namar ka party ri thor kan iasaid na bynta jongno, ha ri thor ki don, hangne ki don, ka jingbun paid jong ki, ka dei ha ri thor, hato ki don por ban iasaid na bynta ka jaitbynriew jong ngi?’, la ong u bah Eugeneson.
Haba ai syrnod ia u kyrtong ka RDA, u bah Eugenson u la ong ba u bah Robertjune u la dei uba biang bha, namar ba mynshwa ula iakhih ha madan kum u nongialam sengbhalang hynrei mynta un leit iakhih syndon ha Parliament kum u MP.
“Ngi la ioh ia u bah Robertjune Kharjahrin, un iasaid ym tang ha surok hynrei ha ka dorbar ba kyrpang ban pynsngew ia ki jingeh ka jaitbynriew", la ong u bah Eugeneson.
Shillong 06 Ïaiong:Ia kamet ba dangsah jong ki 2ngut ki Shipara arkmie kiba la ngam jyllop ,myn ha ka 4 tarik u iaiong 2024 sngi palei,la leit ontep donhurom mynta ka sngi, ka 6 tarik u iaiong 2024.
Ia kine ki 2 ngut ki shiapara la tep marsyndah jong ka thliew ha u lum jingtep ka balang Presbyterian Mawiong-Rim.
Hashwa ban leit rah sha u lum jingtep la leh donburom khatduh ha iingsah kaba don ha Mawiong-rim , ha kaba la pyniaid da i pastor N.
O Kharlukhi ha ka jingiadonlang ki bahaiing hasem, ki kha kiman, ki lok ki jor, ki paramarjan bad kiwei kiwei de kiba la iawan sngewbha ha kane ka sngi.
Kum ban shupynkynmaw hangne ba kitei ki 2 ngut kiba dei shipara arkmie ki la ngam jyllop ha ka wah Umshing,ha ka janmiet jong ka 4 tarik u iaiong 2024.
Kine ki 2 ngut ki ba la khlad ia kiba la tip kyrteng u  Vincent Lowerest Nongsiej u ba la don 19 snem karta bad i Laritngen Nongsiej i ba la don 11 snem karta.
Shillong:U nongialam ka Youth Congress u bah Banphira Basaiawmoit ula kynnoh ba kane ka sorkar kaba ialam ka NPP ha ka jylla ka shu pynriew spah tang ia uwei ne ar ki briew kiba don jingiadei, katba ki samla ki la shah ieh lyngkrang.
Haba kren sha ki lad pathai khubor mynta ka sngi, u bah Banphira ula ong ba dei na ka jingbym suidniew ka sorkar, ka la wanrah ka jingduh jingkyrmen ia ki samla haduh ba la kynrei ki nongtuh nonglute wat ia ki syntiew ruh kim map shuh.
Ula kynthah ruh ia ka jingioh kurup pisa ka kali kaba bud hajan ka kali ba iaid u myntri rangbah ka jylla u Conrad K Sangma ha Arunachal Pradesh, bad ula kynnoh ba la sngewthuh ba kane ka pisa ka dei na bynta ka kam elekshon.
Ha kajuh ka por, u bah Henry Kharmuti ula kynthah tyngeh ia ka jingioh kurup pisa kaba bud hajan u myntri rangbah ka Meghalaya sha Arunachal Pradesh, bad kane ka paw shai ba kane ka sorkar ka dei ka sorkar lute ia ka spah jong u paidbah, ban pynlut ha ka kam elekshon bad kata ruh shabar jylla.
“Kane ka sorkar NPP ka bunkam ban pynriew spah briew, ka BJP ruh ka pynriew spah ia uwei ne ar ngut, balei ha jylla jong ngi mynta, la bun ki nongtuh syntiew, syntiew ruh kim ieh shuh, hynnin ka miet, kawei ka bike shah tuh ha Nongkseh, ki mih ki nongtuh ki mih ki nonglute namar ym don ba peit ia ki samla jong ngi, namar ba bunkam ban pynbit pynbiang ia uwei ne ar ngut, bad ka long ka jinglehrain ia ka jylla ba u Myntri Rangbah ula rah pisa haduh shi klur tam sha kiwei ki jylla, u ioh bor naei, la ong u bah Banphira.
Ha kawei ka liang, u Nongaiktien ka NPP u bah Himalaya Muktan Shangpliang ula pynshai ba ka jingioh kurup pisa ki pulit na ka kali ha Arunachal Pradesh, kam don jingiadei eiei bad u Myntri Rangbah ka Meghalaya uba dei ruh u President ka NPP u ConradKSangma.
U bah Himalaya ula ong ba ka kali u president ka NPP ruh ka la shah talasi kumba leh lem ia baroh hynrei ym lap eiei, bad ka jingpynsaphriang khubor kaba shiliang, kam long kaba shong nongrim.
Shillong 06 ÏaiongKynsan kynsan mynta ka nohphai sngi ka 6 tarik Iaiong 2024 kawei na ki jaka buh pipe um plastic jong ka tnad PHE kaba don ha ka dong Lumshyiap hajan ka jaka ba thang metiap jong ka Seng Khasi ka la kem ding bad bamduh ia ki pipe plastic kiba don hajankane ka jingjia kadei ka ba la jia ha ka por kumba 4 duna eiei.
La ong ba kane ka jingjia ka la pyntieng bad pynher syrngiew ia ki iing ki sem jong ki briew kiba sah marjan bad kane ka jaka ba pluh namar kumba la sakhi ba ka lyer ruh ka ba jur bad kaba lah ban poi sha ki iing ki sem ruh.
Shuh shuh ym tang kata,ia ka daw tynrai jong ka jingpluh la antad ba ka lah ban dei na ka jingthang khlaw kaba la ju leh na ka por sha ka por.
Tel Aviv:Ka Israel, ka la khang noh ia ka GPS jongka bad ka la khang ia ki shipai jongka, ba kin leit shuti bad pynkhlain ia ka jingpahara ha suin, namar ba ka tieng, ia ka jinghiar thma ka Iran, kaba lah ban jia ha kano kano ka por, hadien ka jingiap jong ki 13ngut ki briew, ba kynthup ia ar ngut ki heh shipai jong ka Iran, ha ka jingther bom jong ka Israel ha Syria.
Ka Israel, ka khmih lynti, ba ka Iran, ka lah ban hiar thma ia katei ka Ri, hadien ka 5tarik Iaiong, kaba dei ka sngi thohdieng kaba khadduh jong u bnai ba khuid jong ka Ramadan bad la shim ia katei ka sngi, ba ka dei ka Jerusalem Day, ha kaba ka Israel, ka kyrshan tylli ia ki jaitbynriew Palestine.
Ka jinghiar thma jong ka Israel, ia ka jaka treikam jong ki shipai Iran, ha ka nongbah Syria, ka la pyniap ia u heh duh ka Iranian Quds Force, U General Mohammad Reza Zahedi bad kane ka dei ka jingpyniap kaba jubor tam, hadien ka jingshah pyniap jong U Major General Qassem Soleimani, uba la shah pyniap, ha ka jinghiar thma da u drona ha u snem 2020.
Haduh mynta ka Iran, kam ju hiar thma beit dalade pyrshah ia ka Israel, hynrei la shim ba ha kane ka kynti, kan lah ban pynhiar kput ia ka Israel bad kaba lah ban pynshongsyier ia ka thain Middle East baroh kawei.
Shillong:Ka kynhun ki rangbiria ka Laitkyrhong ‘B’ (Hima Khyrim) bad u Balastar Rynjah na Hima Khyrim ki long ka kynhun lahduh ne u namtam ha ka sngi jong ka iakob siat khnam Rongbiria Ki Hima Ka Ri Hynñiewtrep kaba 31 kaba la pynlong ia ka da ka Apphira Archery Committee, ha madan 2nd Ground, Polo, Shillong, kaba la long hynnin ka sngi ka 4 tarik u Iaiong 2024.
Ha ka jingiakhun kba para marwei ki rangbiria baroh kiba la mih madan ban iashim bynta ki 262 katba ha ka jingiakob siat kynhun la iashim bynta da 74 tylli ki kynhun.
Ka jingiakhun kaba itynnad bad ba iakhaid bha ka dei ha ka phainal ka iakob siat kynhun hadien ba ha ka kylla iakhun kaba nyngkong ki rangbiria jong ka Laitkyrhong ‘B’ Hima Khyrim ba la mihkhmat da u Shailangstar Khongsngi, u Kobinroy Khongsi bad u Teiborlang Warbah ki la la lah ban shu jop salit tang da shi khnam pyrshah ia ka kynhun ki rangbiria jong ka JTC ka Hima Khyrim, ba la mih khmat da u Justwell Nongspung, u Chesterling Kharumnuid bad u Teirius Marbaniang ha kaba ka jingiakhun hapdeng ki rangbiria jong kine ki artylli ki hima ka kut noh da 5-4.
Haba phai pat sha ka iakob siat kaba para marwei nalor u Balatstar Rynjah uba la rah ia ka nam kum u namtam ne u lahduh jong kane ka jingiakob, u Bankerlang Kharduit ka Hima Mylliem bad u Batskhem Ïawphniaw na Hima Mylliem ki la wan ban bat ia ka kyrdan kaba ar bad kaba lai jong kane ka jingiakob.
Ha kane ka kynti ka khusnam sha ka Hima kaba la rah ia ka nam kum ki lahduh ha ka iakob siat kynhun ka long 35 hajar tyngka, katba kaba wan ba-ar bad ba lai ki la ioh ban khung ia ka song pisa kaba long 15 hajar bad mar 5 hajar tyngka.
Nalor katta ka kynhun ka Laitkyrhong ‘B’ ka Hima Khyrim ka la ioh ba kan rah ia ka nam jong ka stieh Bormanik Syiem kaba dei ka nongkynti jong ka komiti, ia kaba la ai sngewbha noh pat sha kane ka kynhun da ka stieh khun (replica).
Haba phai sha ka iakob siat kaba para marwei ka khusnam pisa u nam tam ne lahduh ka long 15 hajar tyngka ryngkat bad u nam’ rupa’, katba u Bankerlang bad u Batskhem kiba wan ban bat ia ka kyrdan kaba ar bad kaba lai, ki la ioh ba kin khung ia ka song pisa kaba 7 hajar bad 3 hajar tyngka.
Ha kane ka sngi ki la don ar bynta ki prokram ha kaba ha ka por mynstep kaba dei ka pali ka jingpynher lama ia kane ka jingiakob u kongsan ba la wan ban ia don lang dei u Pa’iem Ainam Manik Syiem, Syiem ka Hima Mylliem bad ha ka por janmiet pat kaba dei ka bynta kaba ar kaba sam ia ki khusnam sha ki nongjop u kongsan ba la wan ban ia sakhi lang dei u Deputy Syiem ka Hima Nongkhlaw u Pa’iem Kestonbel Manik Syiemlieh.
Ha shwa ka jingsdang ia ka jingiakob, ka la don ruh ka nguh ka dem kaba la pyndep da u riew tymmen riew san u Rgh Skor jala ia kaba la pynshit pynshngain ia kane ka sngi da ka jingiadon lang ki khmat rangbah nongialam jong ka Seng Khasi Kmie, Seng Khasi Mawlai, Seng Khasi Pynthorumkhrah, Seng Khasi Ri Raij Laban, ki dkhot nongkit kam ka Apphira Archery Committee, katba ia ka jingialang la pyniaid ia ka da u Rgh Paia B Synrem.
Na ka liang ka Apphira Archery Committee ka shim ia kane ka kabu ba kan ai khublei kyrpang ia ka ophis u Deputy Commissioner uba la ai jingbit ban pynlong ia kane ka rongbiria, nangta ia ka Centre Point Group of Enterprise (CPGE) bad kumjuh ia ki bor kiba dei khmih ka Shillong Recreation Ground Trust bad kumjuh ia ka Shillong sports Association ban ioh ban pyndonkam ia ka madan Polo.
Ka jingai khublei ka leit ruh sha baroh ki rangbiria jong ka bri Hynñiewtrep Hynñiewskum, kiba la poi ryntih lang shriak ban wan iashim bynta bad pynphuh pynphieng kaba da shisha ka da long artad ka sngi kaba jop bad ka dak jong ka jingtehsong ia ka ri bad ka jaidbynriew.
Wanrah jingeh ia ki paidbah Nongshong Shnong jongka Shillong lyngba ka Surok ba pyntreikam hapoh Lower Lachumiere bad ka jingpyntreikam ia katei ka Surok ka la shu pynsah umdum ia kiba bun balang hadien ba ki la siang noh pynban da ka dewbilat ymshuh da ka Surok Rong kumba long naduh kipor barim.
Katei ka Surok kadei kaba ju iaid kali na shadien jongka ophis treikam jongka Meghalaya Public Service Commission (MPSC) lem ha ryngkat ruh bad kiwei kiwei ki ophis kiba bun kiba don sha katei kaliang.
Hapdeng jongkatei ka Surok kala don ruh ka Skul All Saint kaba bun ki paidbah ki ju sngewtynnad ban phah skul ia ki khun hapoh katei ka skul lyngba ka jingnang jingstad.
Kane ka Surok ka dang hap hapoh jongka Shnong Lower Lachumiere bad lyngba katei ka Surok la ju iohi naduh kipor barim baroh ba ki Kmie ki Kpa kiba wan shaw skul ia ki khun bunsien ki juioh banieng kali ban iaid kylluid khlem da kyrkieh namar ki sngewshngaiñ ba lait ban iaid napoh ka Surok bah main Road.
Kumba ngi sakhi pat halor kine ki sngi kiba mynta ka jingshngain kala duh noh namar ba ymioh shuh ban iaid kali na katei ka Surok bad bunsien haba wan shaw skul ne leit trei ophis ki la hap ban ieng kali hapoh surok bah main road M G Road, IGP Point bad ka jingtieng jingsmiej kala pynlong ia kiba bun halor shuh shuh ka jingjia jongka jingbun kali kaba la pynlong kum ka jingkhapngiah kali (Traffic jam).
Kham bunsien kala wanrah ia ka jingsngewsih kaba khraw ia ki paidbah haba ki iaid lynti halor ka leit ka wan manla ka sng napoh ka surok bah bad ruh khamtam ia ki kmie ki kpa kiba hap ban phikir bad husiar khamtam haba phai katkum kapor ba dei ban leitbuh skul ne shaw skul manla ka sngi haduh teng teng ba kimlah ban poi halor kapor ba biang namar ka jingjur jongka jingkhapngiah kali (traffic jam) kaba la pynlong ka jingbymshngain ia ki paidbah khamtam ki khyllung khynnah.
Ka jingwamrah jongka Sorkar Jylla ban pyntreikam da kaba pynbha ia katei ka Surok ha kaba sdang ki paidbah ki dang mut ba yndang kham pynheh pyniar ia ka surok bad ruh ban pynduna na bynta ka jingkhapngiah kali hapdeng manla ka sngi.
Bun ki paidbah kimlah ban tip mano ba pynbha ban pyntreikam ia katei ka surok bad kidang mutdur hi ba kalong beit napoh jongka tnat sorkar lyngba ka PWD road, hynrei ynda iohi pat ha kine ki sngi kiba bynta ymshym patlah ban pyntreikam ha kaban pyndep ia ka watla hadien ba la slem naduh ki snem shakhmat ba la pyntyllun.
Shuh shuh nalor kata ynda haba iohi ba nalor ka surok rong la pynkylla ban siang noh pynban da ka dewbilat bad ba dang pynrit shibun nalor ka surok kaba la long shisha kum ka jingiuhroit ia ka hok jong ki paidbah Nongshong shnong da kaba pyrshang ban pyntieng pynsmiej bad ruh ban ym ailad shuh ban iaid kum ka surok paidbah.
Lyngba ka jingpyntreikam ia katei ka surok ka la wanrah bun ki jingeh ia ki paidbah kum ki Nongtreikam sorkar, ki longkmie longkpa ba wan shaw skul bad kumjuh haduh ki skul bad ki ophis sorkar ba bun.
Ki jingjia kiba la mih kilong ka jingieng kali ka bymbiang shuh haduh la hap ban ieng pathar tang namar ba ymbanse ban beh kloi iaka kam katkum kapor ne haduh wat ban leit shaw skul khyllung khynnah ruh kumjuh.
Ka jingwanrah ban dang heh dang iar ka jingkhapngiah kali hapoh Shillong khamtam hapoh Lower Lachumiere kaba long ka Shnong kaba bun ki ophis treikam sorkar bad ka jaka pule ruh kumjuh.
Nalor kata shuh shuh ka jingduna ki lynti iaid kjat namar ka jingrit ki surok iaid kali kadang pynlong syier mynsiem ia kiba bun balang khamtam lada dei ki riewtymmen bad ki khyllung khynnah kiba hap ban iaid manla ka sngi.
Kane baroh kala pynlong ban wanrah ia ka jingmut jingpyrkhat bym banse iangi ki briew kiba niah kali kat haduh ban iaid kulmar khlem da salia shuh wat ban pynkheiñ nalor ki traffic rules.
Kadaw kaba pynlong iangi ba ngi hap ban kren ia kane ka mat kaba long ka bynta kaba kongsan namar ba ngi dei ban ioh ia ka Sorkar kaba biang ban ai ka jingshakri kaba pura ia ngi kum ki paidbah Nongshong shnong jongka Jylla bad kaba ngidei ban sngewthuh ba kano kano ka bynta kaba ngi pyndonkam hangne ha sla Pyrthei kalong ka bynta ba kordor jong u paidb bad ymtang katta nalor kumjuh ba ngilong ruh ki paidbah kiba don halor ka bor kaba long ka Hok ban ieng bad jied ia U ne Ka Briew kiban leit banlong ki Nongmihkhmat halor ka kyrdan na ka bynta ban wanrah ia ka jingdonkam jongki paidbah ymban shu leit hylla ne put turoi sharum shaneng haduh ban da poi u pud ban shu leh lyndet ia ki paidbah tang namar ka jingsngewheh kum u Kynrad nalor duh khlem da pyrkhat bad kynmaw shuh ia ka kyrdan halor ka jingshakri paidbah.
Kumta nakaliang jongngi ka kynhun Meghalaya Awaken Concern Citizens kumba ngi pyrshang ban kren bad sakhi kum ki Nongshong shnong kiba ieng ban shakri halor ka bha ka miat jongka imlang sahlang ngi kyntu jur ia ka Sorkar Jylla lada dei na ka tnat jongka PWD road ne lyngba kano kano ka department kiba shimti ban pyntreikam ia katei ka surok ba ladei shisha ban pynbha katkum ka surok kaba dei ban iaid kali bad ban buh ruh ia ki Nala Tuid Um kiba biang bad ha ryngkatlang ka Lynti Iaid Kjat Paidbah kumba kadei banlong bad ban donkam shuh shuh ha kaban pynheh pyniar nalor kaba rim ympat da kaba pyrshang ban buhrieh shadien da kaba pynjah bad pynrit kham palat ban ia kaba long naduh kipor ba la leit.
Lada sngap bad sngewthuh kane kanlong ka jingbha da kaba wanrah ka jingsngewshngain ia ki paidbah bad ruh ka jingsuk mynsiem halor kiba bun kiba donkam bad ban dang pynduna ruh ia ka jingkhapngiah kali ha surok kaba la wanrah mynta manla ka sngi lyngba ki jaka bapher bapher jongka Shillong bad kumjuh haduh kine ka sngi shapoh Lower Lachumiere.
Khublei Shibun.
Shillong 05 Iaiong: Ka Voice of The People Party (VPP) mynta ka janmiet jong ka 5 tarik u iaiong 2024, ka la pyllait paidbah ia ki mad jingkular jong ka party ha ka ba iadei bad ka ilekshon MP Lok sabha.
Ia kane ka Manifesto jong ka party la pyllait paidbah  da i Dr.
Kara Chen uba dei ruh u Vice President jong ka party VPP, ha ka jingiadonlang ruh u nongaiktien ka party u bah Batskhem Myrboh bad kiwei kiwei de ki nongialam jong ka seng.
Ka nongrim jong ka party Voice of The People Party(VPP) kadei halor ka jingsynshar kaba khuid ba suba bad ka synshar ka khadar ban lait na ka jingbamsap bampong bad ka arsap arphong.
“Hapoh ka Manifesto ba la thoh,ba Ka jingthmu ba kongsan eh jong ka party VPP kalong ban wanrah ka synshar ka khadar kaba lerkam bad larkam, ha kaba ki nongsynshar kin pyndep hok ia la ka kamram bad ki nongshah synshar ki dei ban ioh ia ka hok kumba kadei.
Ngi ngeit halor ka Riti jong ka hok, jingkhuid, jinglehlade, bad jingkitkhlieh.
Lyngba kine ki 52 snem ba la leit noh , ka imlang sahlang, ka ioh kakot bad ka synshar ka khadar hapoh ka jylla Meghalaya, ka la hiar dor hiar arsutarsut bad jyrsieh da ki kam sniew.
Kumta ka VPP ka buh thong ban pynim pat, pynbha bad ban pynkylla dur ia ka jylla".
Haka Jingiakren bad ki lad pathai khubor nakaliang u bah Batskhem Myrboh  u nongaiktien ka party VPP u la ong, ba ka Voice of The People Party kumba la thoh hapoh ka Manifesto  kalong, ban pynlaitluid ia ka jingmane Blei kaba ngi  hap ban pynneh beit la kalong kumno kumno ruh bad lada jia ba ka party kan ieng marwei ruh ngin hap ban ieng.
“Ka jingbun ki briew kiba bun jait ha kane ka ri jongngi, la kalong haka ñiam ka rukom, ka riti ka dustur bad haka ktien ka thylliej, hynrei nakaliang ka VPP ka kwah ba kane ka jingbun briew hapoh ka Ri India kan neh beit kumba la pynlong iaka", ong u bah Batskhem.
Shillong: U bah J.
A.
Lyngdoh u ba dei u MLA barim hynnin ka janmiet jong ka 4 tarik u iaiong 2024, u la ong ba hadien ba la seng ia kawei ka kynhun heh myntri ia kaba la tip kum ka North East Development Alliance (NEDA) , ha kaba u shongknor jong kane ka kynhun u dei u Himanta Biswa Sarma, u ba dei u myntri rangbah jong ka jylla Assam.
Ha kapor ba seng ia kane ka kynhun NEDA wat u myntri ka tnad ki kam pohing jong ka sorkar India ruh u Amitshah u la donlang bad kaba sngewlyngnoh ruh, ba ka seng UDP ka la iadonlang ha kane ka kynhun, la bynrap u bah J.
A.
Lyngdoh.
Ia kine ki kyntien u bah J.
A.
Lyngdoh u la kren paidbah ha ka jingialang jong ka seng Congress hynnin ka janmiet, ha Mawkhar, halor ka jingpan jingkyrshan na ki paidbah ban pynjop ia u kyrtong MP ka Congress na Shillong Parliamentary Seat u bah Vincent H.
Pala.
U bah J.
A.
Lyngdoh u la ong, ba kalong kaba sniewbok ba u kyrtong ka MP ka RDA u bah Robertjune Kharjahrin ba un leit ban mihkhmat na ka seng UDP, kaba don ka jingiatehlok bad ka NEDA hapoh kanthain jong shatei kam Mihngi bad kadei u mawjam na ka bynta ka jingpyniasoh bad  ka sorkar NDA kaba la don ha Nongbah Delhi.
U la kyntu ia ki paidbah nong shongshnong ba kim dei ban jied ia u kyrtong ka RDA wat lada ym don daw ban kynnoh ia u kyrtong ruh, hynrei kim dei ban jied ia ka UDP.
Ym tang katta u bah J.
A.
Lyngdoh u la pynkynmaw ruh ia ki kam ba ka party UDP ka la leh mar iadep pynbna ia ka ilekshon MLA ba dang shudep, ha kaba ka UDP ka la lumlut ia ki seng ban iadonlang haka liang pyrshah, hynrei kalong pat da khongpong.
U la pynkynmaw ruh ia ka jingkren u bah Banteidor MLA ka Mawkynrew konstitwensi halor ka jingong, ba kum ka seng PDF, hadien ba ka la shah shet ha ka party UDP bad dei tang ha ki khyndiat kynta ba ka la pulom noh ha ka jingleh ka UDP.
Shillong:U MDC ka KHADC u bah Bindo M Lanong u la ong ba ki paidbah ka jylla ki dei ban bishar bad khan bha shwa ban jied ia u MP na kane ka jylla, namar ba lada wan synshar biang ka BJP, wat ka synshar paidbah ruh ka lah ban kut noh syndon ha ka ri.
Haba kren mynta ka sngi sha ki katto katne ki nongthoh khubor, u bah Bindo uba dei u nongialam barim ka UDP, u la ong ba ka ri India ka dei ri synshar laitluid hynrei kumba long mynta ka ishyrkhei, ima shibun haba peit ia ka jingsynshar ka BJP.
Kane ka seng kan buh ha ka jingeh namar ba I kumba ka lah ban poi sha ka jingjied paidbah kan long kaba kut ha kane ka jingsynshar u Modi jong ka BJP bad kane ka long kaba itieng bha, bad ka rukom pyrkhat, ka lynti iaid jongki, imat ka don ka jingthmu ba sha lyndet ban pynkylla noh ia ka synshar paidbah bad ban wanrah pat da kawei ka rukom ban iapyrkhat tang ma ki, ban shimti ia ka sorkar bad kin synshar ha ka nongrim ka jingrai ka kynhun jongki.
“Haba jied ia u MP, dei ban da peit bha, ym dei tang ka jingnang jingtip, hynrei uta u kyrtong u dei ban long kaei ka bynta ba kin leh ban buh ia ka jylla ha ka jingsuk jingsain.
Ha kane ka por ba mynta, ban iakren tang ia ka jylla, kan ym long kaba biang, hap ban peit ruh kumno ka jingsynshar ha ka ri, kan poi shaei, mano ban synshar", la ong u bah Bindo.
U la ong ba ha ka Meghalaya, ka don ar tylli ka konstitwensi, bad lada ki paidbah ki sngew kumba sngew ma u, ym dei ban ai sha ka BJP hynrei namar ba kam don kyrtong, hap ban pyrkhat da kawei ka rukom pat.
U la ong ba naduh ki por mynshwa hadien ba la ioh ia ka jylla ha u snem 1972, ki seng riewlum kila ioh lad ban shimti ia ka sorkar hynrei haba don ha ri India baiar, ym lah lait ban iadonkti bad kiei kiba don ha sorkar pdeng ha Delhi, lada dei ka Congress ne kano kano kaba synshar.
Ka sorkar jylla ka hap hi ban iakynduh ban iakren bad ka sorkar pdeng hynrei kam mut ba tang namar ba la don ka jingiasngewthuh jingmut hangne, ban pyrkhat ba lada jied ia uta u kyrtong ba pynieng ka NPP kin iadon jingiadei ka jingiasngewthuh jingmut bad ka BJP, kata ka long kaba bakla.
U la ong ruh ba lada ki kyrtong ka NPP ki ia jop nangne na Meghalaya, kam mut ba ki kylla BJP hynrei kin don ka jingiatreilang kumba iatreilang ha ki por ba la leit noh hynrei ym ban iehnoh ia ka nongrim jong ka jingkyrshan ia la kajong ka jylla.
“Naduh ki por mynshwa hadien ba la ioh ia ka jylla ha u snem 1972, ngi don ha ri India, ngi don ki nongialam bad ki seng lajong kum ka APHLC, ka HSPDP, PDIC, HPU ban synshar hi ia ka jylla.
Ki seng riewlum kila ioh lad ban shimti ia ka sorkar hynrei haba ngi don ha ri India baiar, ngim lah lait ban iadonkti bad kiei kiba don ha sorkar pdeng ha Delhi, lada dei ka Congress ne kano kano kaba synshar.
Ka sorkar jylla ka hap hi ban iakynduh ban iakren bad ka sorkar pdeng bad ha kane ka kynti, ka sorkar jylla ka hap ban iakren iakynduh bad ka sorkar pdeng kaba ialam ka BJP.
Kam mut ba tang namar ba la don ka jingiasngewthuh jingmut hangne, ha kaba ka BJP kam don kyrtong, ym shym ieng ha ka shap ka BJP, ym shym ieng na bynta ka BJP, kiwei ha lakijong ki seng, ka Congress bad kiwei ruh ki don hangne.
Kan long kaba bakla ban pyrkhat ba lada jied ia uta u kyrtong ba pynieng ka NPP ba kine ki iadon jingiadei jingiasngewthuh jingmut bad ka BJP, kata ka long kaba bakla.
Namar ba ha ki por ba la leit noh ruh, ka don ruh ka jingiadei bad ki seng riewlum bad ka sorkar kaba synshar ha ri India.
Lada ki kyrtong ka NPP ki ia jop nangne na Meghalaya, kam mut ba ki kylla BJP hynrei kin don ka jingiatreilang kumba iatreilang ha ki por ba la leit noh hynrei ym ban iehnoh ia ka nongrim jong ka jingkyrshan ia la kajong ka jylla, ban peit ia la ka jylla, ban ym ailad ha ka nongrim ban ktah ia ka riti dustur, ia rukom im jong ngi, bad kata ka dei kaba kongsan", la ong u bah Bindo.
Ha kajuh ka por, u bah Bindo ula sngew burom shibun ia u Conrad K Sangma u myntri rangbah ka jylla ha kaba um shym la iaid lait ia ki district council halor ka jingthmu ka sorkar India lyngba ka tnad Panchayati Raj ban pynrung ia ka skhim SVAMITVA (Survey of Villages and Mapping with Improvised Technology in Village Areas) ha u snem 2021 sha ki 7 hajar tylli ki shnong ha ka jylla.
U la ong ba lada dei ba u Conrad um sngap ia ki district council, u lah ban pyntreikam da ka sorkar jylla hynrei um shym la leh kumta bad u la phah sha ka district bad ka KHADC ka la phah ia ka jubab ba kam don khyndew, bad ka la kyntait ia kane bad ka leit noh sha Manipur, haduh ba la mih ka jingjia iasumsnam hadien ba ka High Court ka la ai kyrdan schedule tribe ia ki Meitei.
Kane ka dei ka burom ia u Conrad K Sangma watla ki iakynnoh kumne kumtai.
“Lada dei ba u Conrad um sngap ia ki district council, u lah ban pyntreikam da ka sorkar jylla hynrei um shym la leh kumta bad u la phah sha ka district.
Lada dei ba la shah ban pyntreikam ia kane, ka la don ka jingma kaba shyrkhei, hynrei ka KHADC ka la phah ia ka jubab ba kam don khyndew, namar ba ka khyndew ka dei jong u paidbah.
Hadien ba la kyntait ia kane, ka ngat ka Manipur bad ka mih kumto ka jingjia ha kaba ka High Court ka la ai kyrdan status ia ki Meitei.
Kane ka dei ka burom ia u Conrad K Sangma watla ki iakynnoh kumne kumtai", la bynrap u bah Bindo.
Shillong:U General Secretary ka seng Khasi Students’ Union (KSU-CEC), u Samla Donald V Thabah u la khyrwit tyngeh ia ki pulit bad buh jingkylli ruh ia ka jingthmu jong ka tnat pulit kiba la leit khynra ia u nongialam ka KSU South Khasi Hills, u Bah Ribok Diengdoh.
U la ong ba hynnin ka sngi Balang ki dkhot ka KSU ki la leit ban tur sha thanat Sohra, kynthup kito kiba la shah khynra na ïing ha ki pulit, hynrei kaba lyngngoh wat haba ki dkhot kiba la shah khynra shah thwet ha ki pulit ki la leit ban rung haduh ha thanat, balei kim kem, namar ia u Ribok ki la leit khynra ha ka por shiteng synia na ïing, pynban haba u la leit ha thanat pat hynnin ka sngi ki khlem kem satia.
U Nongialam ka KSU u la buh jingkylli ia ka tnat pulit, “hato ka jingthmu jong ki kam dei ban kem, ioh ki mut ban leh da kumwei".
U nongialam ka KSU u la ong shuh shuh ba ka Sorkar kam dei ban pyntyrha bad pynjynjar shuh ia ki dkhot ka seng, namar lada ka dang iaibteng ka seng kan nym lah ban sngap, ha kaba ka lah ban shim ia ki sienjam kiba lah ban pyntyrha kylla ia ki bor Sorkar.
Ka 4 tarik kadei ka sngi ba ka seng KSU ka jingrakhe ia ka sngi Kyrsiew Ri lane kata ka National Awakening Day, bad ha kane ka sngi ka seng ka la wah ruh ia ki banner ban dawa na ka Sorkar ba kadei ban pyllait noh ia ki 2 ngut ki dkhot jong ka seng kiba la shah kem ha ki pulit halor ka jingsuba donkti ha ka jingshah pynïap ki ar ngut ki bar jylla ha Ichamati.
Ha kawei ka liang u Samla Donald u la ong ba ka seng kam sngewphylla shuh halor ka jingshah kem jong ki dkhot ka seng, namar da don kano kano ka jingjia, kiba shah kthong nyngkong kidei beit ki dkhot ka KSU.
U nongialam ka KSU u la ong lada don ka jingiatakhuh hapdeng ki bar jylla bad ki Khasi ne watla da don ka jingïakhun para bar jylla ruh, ka jingkdewkti nyngkong kan dei beit ka seng KSU, bad bynrap da kaba ong ba kampher watla ka long kumta.
Mynta ka sngi, ka Khasi Students’ Union (KSU) ka la rakhe ia ka sngi Kyrsiew Ri lane ka National Awakening Day, kumba ju long man la u snem ha ka 4 tarik Ïaiong, bad ka seng ka la wah ruh da ki banner ban pynpaw ia ki mat bad ki jingdawa ba ka seng ka la iakhun haduh mynta.
Ha kane ka sngi watla ka seng kam shym la ioh jingbit ban pynlong ia ka jingrakhe kaba heh, hynrei ki lama jong ka seng kumjuh ki mat jingdawa ki la kaweh ha ka jaka ba pynlong ia ka jingialehkai Basketball, ka Maitshaphrang Khasi League ba la pynlong da ka KSU Mawlai Circle ha ka madan kaba don ha Mawlai Nongpdeng.
U General Secretary ka KSU u la ong ba ka jingrakhe ia ka sngi Kyrsiew Ri kam dei tang ka sngi ban pynkyndit thiah ia ka jaidbynriew, hynrei lyngba kane ka sngi kadei ban lum jingtip ia ka pakit jong ka jaidbynriew, naduh ka por ba la ialeh pyrshah ia ka Sorkar Bilat.
Na ka bynta kane ka sngi ka KSU ka la pynkhreh ia ka jingrakhe ha Khliehriat, East Jaintia Hills District, hynrei namar ka jingbym ioh jingbit shuh na ki bor synshar district la pynsangeh noh ia ka jingrakhe jong kane ka sngi.
U samla Donald u la ong ba kane ka jingbym ioh ban rakhe ia kane ka sngi kan nym theh umpjah ia ka seng, bad ha ki sngi ban wan ka jingrakhe ia kane ka sngi kan long kaba kham heh, bad ha kata ka por ka seng ka khmih lynti ba kan nym don shuh ka jingaidaw na ki bor ba halor.
U Nongialam ka KSU u la ong ba namar ba la don ka jingiakren, ka KSU ka la kohnguh ban nym iaid shakhmat bad ka jingrakhe ia kane ka sngi.
Nongpoh:Mynhynnin ka sngi kaba dei ruh ka sngi Iewmaw long ha Nongpoh, ki arngut ki Kyrtong MP ha kane ka Ilekshon Lok Sabha, kata u Bah Robert june Kharjahrin, Kyrtong na ka Regional Democratic Alliance jong ka Party UDP bad HSPDP lem bad u Dr.
Ricky A.
J Syngkon, Kyrtong jong ka VPP, mynta ka sngi kila hiar sha Nongpoh ban pan ka jingkyrshan na ki paidbah ka thain Nongpoh, da kaba kyntu ruh ia ki paidbah ba kin jied ia ki kum kita ki nong mihkhmat sha ka Lok Sabha.
Ia ka jingialang kaba nyngkong, la pyn long shwa da ka RDA kaba la pynlong ha Iew mawlong, ha kaba kiba la wan ban iashimbynta ha katei ka sngi, ki kynthup naduh u Bah Metbah Lyngdoh, President ka UDP, Bah KP Pangniang President ka HSPDP, Bah Mayralborn Syiem, MLA ka Nongpoh, Bah Renikton Lyngdoh MLA ka Mawkyrwat, Bah Balajied Ranee MDC ka Nongpoh lem bad shibun kiwei kiba dei ki nongialam ka UDP bad HSPDP na Ri-Bhoi lem bad na kiwei ki jaka.
Katba na ka liang ka Party VPP, ka la pynlong ia ka jingialang ha Madan Pahamsyiem Nongpoh, ia kaba la lamkhmat hi da u President ba rangbah ka VPP, u Bah Ardent Miller Basawïawmoit bad u kyrtong ka VPP u Dr.
Ricky A.
J Syngkon lem bad kiwei kiwei ki nongïalam ka party.
Kitei ki kyrtong kiba kynthup ia u Bah Robert June Kharjahrin bad kumjuh ruh ia u Dr.
Ricky A.
J Syngkon, haba ki ai jingkren sha ki paidbah, ki la pyni iala ki jong ki nia ki jutang bad kiba la pynpaw ruh ba lada ki paidbah kin jied ia ki kum kita ki nongmihkhmat sha Lok Sabha, kin sa trei shisha na bynta ka jingmyntoi ki paidbah bad ia ka jylla hi baroh kawei.
Shillong: Hynnin ka sngi palei, ki pulit jong ka Longding, ki la ioh kurup ia ka pisa kaba T.
1klur, na kawei ka kali kaba bud ha syndah jong ka kali U Conrad K Sangma, myntri rangbah ka Meghalaya.
Katei ka jingjia, ka dei ha ka por 3baje nohsngi, ha ka jaka kaba ha Kanubari.
La iathuh, ba la ioh kurup ia katei ka pisa, na ka kali Fortuner, kaba don ia u number  AS 01 ET 5252 bad katei ka dei ka pisa jong U Harshbardhan Singh, Executive Director jong ka Badri & Rai Construction Ltd.
U Conrad Sangma, uba dei u heh duh jong ka NPP, u don ha ka jingleit ba bun sngi jongu sha Arunachal, ban kyrshan ia ki kyrtong jongu bad kumjuh ia ki kyrtong jong ka seng BJP, namar ba ha katei ka jylla, ka don ka elekshon sha Lok Sabha bad kumjuh sha ka dorbar jylla jong ka Arunachal Pradesh.
Ka Ain kam lah ban treikam lada ka Sorkar kam don ka mon (Political will) bad ki paidbah kim iatreilang bad iarap ia ki bor Sorkar.
Lada ka ain kam treikam ka thaw jingpang khrew (chronic) ia ka long ka man kaba ktah ia ka shongsuk shongshngain kaba pynsngewtieng, sngewsyier bad kane ka taplup ia ki jingmut jingpyrkhat kaba pyntroin ia ka rukom pyrkhat pytdain ki briew kiba lah ban shah ialam bakla ha ki riew khwan myntoi kiba shim kabu kiba dei ki riew sniew na la jylla ne nabar.
Dei namar kata ki nongmihkhmat bad ka Sorkar Meghalaya ha ki snem 1970 ter ter ka la thaw shibun ki Ain ki kyndon katkum ka bor ba la pynkup da ka Riti Synshar ka Ri India ban shim ia ki lad jingiada ia ki riew lum, ki trai jylla bad ia ka khyndew ka shyiap bad kiwei kiwei.
Ha ki snem 70’s ki bor Sorkar watla ka don ka jingduna briew (Human Resources) bad ka jingduna ka pla tyngka, ki kali ki tiar, ki bor shnat Sorkar ki la pyntreikam ia ki ain ki kyndon ryngkat ka jingiatreilang ki paid nongshong shnong na ka bynta ka bha ka miat ka Jylla bad ka Ri India.
Ha ka snem 1979-80, u Deputy Chief Minister (Home), u la kyntu ia ki bym dei Riew lum (Non-Tribal) kiba dei na Meghalaya (Indian) ki dei ban iarap ia ka Sorkar ban pynithuh ne kdew ia ki Bar-ri (illegal immigrants) kiba la rung tuh (infiltrate) ha ka jylla khnang ban pynneh ia ka suk ka sain bad la maham ba kim dei ban pynrieh ia ki Bar-ri (na Bangladesh bad Nepal bad kiwei).
Ha shwa jong kane ka Sorkar ha ka snem 74-75 ka la thaw ia ka Ain kaba la pynskhem da ka Union Home Ministry ka India ba la tip ka FOREIGNS RULES ORDER 1976 ia kiba wan na Ri Nepal kiba hap ioh ia ka RAP ban rung sha Jylla Meghalaya, hynrei ha ka snem 1995 la weng noh ia ka Restricted Area Permit (RAP) khnang ban kyntiew ia ka Tourism Industry, kumta ka Meghalaya Infiltration Branch bad ki pulit kim don bor don bniat shuh ban kem, thwet ne beh ia kiba wan na Nepal.
Ha shwa jong kane katkum ka kaiphod Sorkar la kem bad la beh ia 2,132 ki Nepali National (deported) ha ka snem 83-84 bad ha u Lber 1985 la kem bad beh ia 6000 ngut na Bapung, Rymbai, u Bah BB Lyngdoh Leader of Opposition u la ong ba ka jinglalot spah kyrkieh ki Trai Ri kan sa pynlong trai kynrad ia ki mynder ri bad u la kylli mano ba la wallam ia ki? Hadien shisnem kata ha ka snem 1986 ki Infiltration Branch ki la kem ia ki Bar ri na Khliehriat bad da ki spah ngut ki la wan ker kut (gherao) ia ka thanat pulit hangtei bad la kawang maw bad dei ka jingiatreilang bad ka jingiarap ki paid trai shnong ki pulit ki lah ban tem bad kem ia ki Bar ri ba la rung bad trei be-ain.
Ha ka snem 1995, mar ia weng ia ka RAP, U Myntri Korbar Ri Bah Rowell Lyngdoh u la thoh bad la iakren ban kyntu ia ka Sorkar India ban pyntreikam noh ha Meghalaya ia ka kyndon Ain “CRIMINAL LAW AMENMENT ACT 1961 ban pyrkhing ia ki jingrung ki Bar ri na Nepal kumba la pyntreikam ha Himachal Pradesh, hangne ka Union Home Ministry ka la ong ka Ain ba la pynkup ha ka Sixth Schedule ka la biang bha bad kaba khlain ban iada ia ki riew lum Meghalaya.
Ha ka snem 2000, ka Sorkar Meghalaya ka la buddien biang ban kyntu ia ka Sorkar India, Delhi, ban pyntreikam ia ka Section 3 (1) of Criminal Law Amendment Act 1961, bad ki la ai daw da kaba kdew ia ka Indo-Nepal Peace and Friendship Treaty of 1950 bad la ai jingmut ba ka Jylla ka dei ban pyntreikam hok ia ki Ain ka Sixth Scheduled lyngba ka District Council.
Halor katei ka INP&F Treaty 1950, ka Seng GNLF ka la thang ia ka kot jong katei ka Treaty 1950, ha Darjeeling bad ha Shillong 1986.
Hangne ngi dei ban kynmaw ba ki pulit MLP na West Khasi Hills ki la kem bad set phatok ia arngut ki Nepal National namar ba ki wan khlem ki kot ki sla kiba biang.
Kumta kitei ki arngut ki la mudui pyrshah kylla ia ki pulit ha ka Kashari Guwahati High Court bad hadien arsnem (2009 ka Iingbishar ka la pynksan ia kitei ki nong Nepal bad la dain kuna ia ki pulit katkum ka khubor.
Kane kam la kdew shai ba ki MLP, ka Infiltration Branch kim don bniat shuh halor kane ka phang.
Nalor kitei ki Ain ka Sorkar ka la thaw bad shim ia ki lad jingiada ban pyrkhing ia ka jingwan tyllep na shabar Jylla ban pyntreikam ia ki Ain (1) ka Chin Hills Regulation Act 1896 (2) ka Meghalaya Prevention of Begging Act kaba la trei kam bha ha ki snem 73-74 ter ter bad kem ia ki nongkhrong bad la pynkit ia ki sha Guwahati Station Assam (3) ka Meghalaya Subsidiary Force Act 1971 (4) Meghalaya Transfer of Land (Regulation) Act 1971 (Act of 1972) (5) 612 tylli ki Village defence parties bad 288 unregistered VDP ban iada na ka infiltration (Bar ri) bad ki Border Crime (6) ka Foreigners Tribunal kiba don ha baroh ki distrik (7) Meghalaya Home Guard Act, kaba la pynmih ruh ia ka Border Wing Home Guard kiba la iarap (Supplement) ia ki BSF ha khappud Bangladesh.
(8) ka Sorkar ka la pynbna lyngba ka hukum No Labour 169/80/294 dt Lber 1988 kaba khang ia ki kontraktor ia ki nongbylla ba buh nongtrei da ki bar jylla katkum ka kyndon ka INTER STATE MIGRATION WORKMEN (Regulation of Employment condition Service of 1979 ban register lane ban ioh laisen na Labour Commisioner Cum Registering Licensing Officer, Meghalaya.
Kano kano ka jingai kam da ki kontraktor ia ki bar jylla khlem da ioh bor ki hap ha ka jingpynshitom katkum ka kyndon 25 jong kane ka Ain.
Namar kata baroh ki kontraktor lane kito kiba ai kam ai jam ia ki bar jylla ki dei ban da ioh ia ka laisen (license) kumno kumno ar bnai shuwa u Nohprah 1983 la pynmih “Notice to all employees in Meghalaya u/s 4 & 5 of Employment Exchange (Compulsory Notification of Vacancies) Act 1959, All employer in Public Sector and those in the Private Sector employing 25 or move person are required to (1) Notify Vacancies occurring in their Establishment and (2) Furnish Quarterly Employment Returns in Form ER – 1 AND Biennal accupational Returns.
All Employees are to comply with the provision of the above Act failing to comply is punishable u/s 7 (i) and 7 (ii) of the Acts (10) Meghalaya BENAMI TRANSACTION ACT 1980, ia kaba khlem pyntreikam ei ei bad ka long kum ka kali khlem don ki shaka, umphniang, Driver bad pyniaid kam ia ka Ain ka kanun ia kiba khaii Benami, watla ka soskular jylla ka la kam ba la thaw bad la pyntreikam ia ka ain shongkha shongman (Marriage Act) naduh ka snem 2006, hynrei la iohi ba ki heh saipan bym dei riewlum nalor ka tnga shadi, ki la shong lok (polygamy ne Begamy) ia ki riewlum bad laleh kontrak, supply ha ka kyrteng ka lok riewlum bad kitei ki artylli ki ain kim shym la treikam, watla ka Hynniewtrep Bussiness Syndicate ka la mudui mynshwa sha ka Sorkar Jylla, balei mo? (ii) ka District Council ka la don ka ain ia ki nongbylla bar jylla (Non-Tribal) ba la tip “Labour Service License Permit Act 1983, kaba la pyntreikam bha ha u snem 2007 da ka KHADC tangba ka KHADC ka la kheinsting da kaba la wai kontrak lai snem da ki riew shimet ban sam ia ka Labour License ia ki Bar Jylla, kane hi ka la long ka jingleh bakla bad buh jingma bad ka pynhiar dor ia ka ain Sixth Schedule da kaba shu lilam kaba donkam ban shim da ka bor ka KHADC (Authority) ban shim ka jingkitkhlieh ban pyndep hok ia ka kamram kaba kynthup ia ka Police Verification, namar katei ka License kam dei ka mar ka mata ban shu lilam ha ki kontraktor riew shimet tang ban kamai pisa.
Haba iadei bad ka phang ki Bar ri (Foreigners) kiba rung tuh be-ain (infiltrators/illegal immigrants) (a) ka la don ka Ain Foreigners Act 1986, kaba la kynthup ia shibun ki kyndon aiin bad la pynmih ia ki skim ban thwet ban kem, weng ia ki kyrteng na voter list, ban beh (Deport) bad pynshitom ha ka Section 14 jong kane ka Act.
Ment.
(b) ka jingbthah (instruction) na Home Ministry, India ia ki kontraktor, kompani, ki tnat Sorkar ba dei ban pyntip bad register ia ki nongtrei (c) Foreigners (Reports to Police) order 1971 (d) ban buh record ia ki Dur, Finger print ia kiba la shah kem ioh ki wan rung tuh biang (re-infiltrate) kum u Mohd.
Kuddin uba dei u Pakistan uba la wan rung tuh biang na Pakistan sha Assam ha ka 2008 (e) ka PIF Scheme (Prevention of infiltration of Foreigners) kaba la buh naduh ka snem 1962 (f) Meghalaya Foreigners (Tribunal) order 1964 kiba bishar bniah ia ki suba Bar ri.
(g) ki Infiltration Check Post.
Ka por ka la nangiaid bad ka jingbym shimkhia ban pyntreikam hok thikna ia ki katto katne ki kyndon Ain ba la don lypa, kam shym la lah ban pynurlong ia kata ka jingphohsniew, ia ka jingthrang bad ka jingangnud jong ka jylla riewlum (Hill State) kam shym la urlong.
Namarkata ka por ka dawa ba dei ban pyntreikam hok shwa ia ki kyndon Ain ba la don lypa khnang ban pynim ia ki jylla Riewlum (Hill State) bad ia ka India.
Haba iadei bad ka phang ban pynbha, pynkhlain shuh shuh ryngkat ia ka mang tyngka, kan sa wan ynda la pyntreikam da kaba leh Docket ba la register ia ki kam kan sa wanrah ia ka pisa ban pynheh pyniar ia ki tnat, hynrei kum ka nuksa lada ngi shu buhteng kum ia ka Work Permit tangba ap ia ka mang tyngka, ki kam baroh kin sahteng bad ki jingeh ki nang syrtap ban nang sohkyrdot ne kyllain.
[la sot na ka thup ki artikel barim jong U Rupang].
Shillong 04 Ïaiong: U bah Ardent Millar Basawiamoit u ba dei u president ka Voice of The People Party (VPP) u la ong, ba nga kwah ban kop ia u bah Hamletson Dohling MLA barim ka Mylliem Konstitwensi, ba lada u sngew ba u la leh hok palat iangin ia leit sha ka Lokayukta ba kin tohkit ia ka MLA Scheme, kaba nga la l ong MLA naduh u snem 2008 haduh u 2018.
U bah Ardent u la khot bad wer  ia u bah Hamlet ba iangin ia leit sha Lokayukta ban phah tohkit ia ka MLA Scheme jong nga bad ia ka MLA Scheme jong u ha ryngkat kata ka 10 lak tyngka, khnang ban lap ia ka jingshisha.
Ia kine u bah Ardent u la kren ha ka jingialang paidbah ka party hynnin ka janmiet  ha ka shnong Umlyngka kaba hap hapoh ka Mylliem Konstitwensi.
“Ha kane ka 5 snem ba dang shu dep ka sorkar ka la pynkiew  iaka MLA Scheme haduh kumba 1,337 lak, bad shano la ai bad shano la mang iakata ka pisa , namar kata ka daw kalong kaba la sngewtynnad ba lada u bah Hamlet bad manga  ngin leit haka lokayukta ban phah tohkit ia kane ka MLA Scheme", ong u bah Ardent.
Kumta u bah Ardent u la pynpaw ba, kam bha ban shu ia mut dur ba ngi pynjah ia ka pisa namar nga la dep ong ia ki paidbah ba ka shinaia jong ki, kan nym wan sha ngi.
" Haba kren halor ka party, u la ong, ba Ka jingmih jong ka party VPP kadei ba ngi iohi ia kane ka jingeh  bad kumno ban weng ia kata ka jingkahdum, Ngi mih halor ka nongrim kaba skhem ban wanrah iaka synshar ka khadar kaba khuid , ba ka jingbamsap kan ym don jaka haka Voice of The People Party, Ka jingleh shiliang khmat,ka pynhiar kput, ka pynbiej ka pynthame paidbah kan ym don jaka ha ka party ,ong u bah Ardent.
Shillong:U General Secretary ka seng Khasi Students’ Union (KSU), u samla Donald V Thabah u la phah ka khubor kaba tyngeh sha ka Vishwa Hindu Parishad (VHP), da kaba ong ba lada ki sngew ba ki don jingkitkhlieh ia ka jinglong jingman ha kane ka Jylla, teh lakam shwa ia ki bar jylla bad ki dkhot ka VHP kiba iaid rally, kiba ïeng ha khmat ïingmane kiba hylla ia ki kyntien shit niam Jai Shree Ram ban pynshit ia ki paradoh parasnam kiba dang don ha ki jingiaseng.
U la ong ba lada ka VHP kam lah ban leh ia kane kamut ba kane ka seng kadei na ka bynta ka jingmyntoi jongno re, bad bynrap ba ka KSU kam smiej kam tieng bad kan nym ailad ban wan pynduh mynsiem bad thombor ia ki paradoh parasnam.
Ka VHP ha ka 2 tarik mynta u bnai ka la thoh sha ka President jong ka ri, ka Draupadi Murmu ban tuklar ha kaba iadei bad ka jingjia shah pynïap ki 2 ngut ki bar Jylla ha ka thaiñ Ichamati, bad kane ka seng ka la dawa ruh ban thung tohkit da ki tnat ka Sorkar pdeng kata ha ka CBI lane ka NIA, bad dawa ruh ban pynioh bai lutksan sha ka longïing ki ar ngut.
Halor kane u nongialam ka KSU u la ong ba ka KSU kam ju tuklar ia ki kam jong ka VHP sha ki jaka rithor, kumta ka VHP ruh kam dei ban tuklar ia ki kam hapoh ka Bri Hynniewtrep, bad lada ka VHP ka kam ba kadei kaba peit ia baroh ki nongshong shnong ka ri India, hynrei kaba lyngnngoh hangne ka VHP ka peit pynban ia ki poi ei ba ioh long nong India da ki kot ki sla, ym ia trai ri ha kane ka Jylla, bad kane ka jingleh ka VHP ka pyni ba ka don ia kata ka jinglong ba armaloi.
Shuh shuh u la ong ba VHP kam dei ka seng na kane ka Jylla, hynrei kadei ka seng nongwei bad kam dei ban tuklar eiei ia ka jinglong jingman ha ka Bri Hynniewtrep.
Lada ngim peitngor ia kane ka seng shit niam VHP/ RSS/Bajrang Dal tikna kane kan wanrah ka jingjia ba sngewsih kumba lah jia hapoh manipur…Ka jingleh jong kine ka long beit ban shu thombor iaki Christan.
U paidbah u dei ban kynmaw ka jingiap ki missionary Australia hapoh orissa ba shah thang iap hapoh ka kali dei ka jingleh ka VHP.
Kumno kane ka sorkar kam khein beain iaka ka karnataka govt ruh ka dang thmu ban khein beain ia kane ka seng.
Ka RSS ruh lah khein beain mynshuwa haka sorkar congress.
Shillong:Mynhynnin ka sngi ki dkhot ka KSU lem ki paidbah ki la tur beit puk sha Sohra Police Station ban leit pan jingshai halor ka jingshah kem ar ngut ki dkhot hynnin ka sngi.
Hynrei, ki pulit kim shah bad la khang ban rung sha phyllaw ka Police Station bad ki la khang ia ka khyrdop ryngkat ka jingpahara kaba jur bad hangne ka la mih ka jingther nia ki nongialam ka KSU, khamtam u samla Ribok Diengdoh uba dei u nongialam ka KSU South Khasi katei ka thain.
Hadien ba la iakren, u BDO ka Khadarshnong-Laitkroh Block u bah Present Tynsong ryngkat ki pulit, ki la shah ban rung ki nongialam ka KSU bad ki longkmie, hynrei ia ki paidbah, la pynap shabar.
Ha kane ka jingpahara, la pynap da ki pulit kynthei na khmat khyrdop, katba ia ki pulit shynrang la pynap nadien.
Ka jingiania hapoh Police Station kala khluit tar hapdeng ki dkhot ka KSU bad ki pulit.
U samla Rueben Najiar uba dei u nongialam ka KSU seng kmie, u la ong ba ka jingiakren bad ki pulit ka la jan pulom lada dei ba uwei u pulit ula kren tohmet um shah beh shabar.
Haba kren sha ki lad pathai khubor, hadien ba la wai ka jingiakren bad ki pulit ka Sohra PS, u samla Rueben u la ong ba dei hadien ba ka KSU ka la byrthen ba lada u dang don lang une u heh pulit, kin mih noh syndon, bad dei halor kane, la phah mih noh ia u shabar bad ka iaid ka jingiakren.
Ha kajuh ka por, u samla Rueben u la ong ba ki pulit, ki la kular hakhmat ka KSU ba lada ki ar ngut ki dkhot ka KSU kiba shah kem, kim donkti eiei ha ka jingjia ha Ichamati, u SDPO u la kular ba u kloi ban panmap ha ki lad pathai khubor.
Hynrei, ha ka kam mukotduma ka lah ban shim por hynrei watla katta, ka seng kan iai buddien halor kane namar ba ula pyndem.
Lah ban kdew ba ka KSU ka la leit tur paidbah sha Sohra PS ban pan jingshai halor ka jingshah kem ki ar ngut ki dkhot halor ka jingjia ha Ichamati dang shen, hadien ka jingialang kaba la pyllong pyrshah ia ka CAA.
U samla Rueben ula ong ba ka jingkem khlem nongrim ia ki dkhot ka seng, kam mut ban wanrah ia ka shongsuk shongsain hynrei ka nang ai mynsiem ia ki samla.
“Lada ki pulit ki dang kem ia ki dkhot tang namar ba suba, ka seng kan mih da kawei ka sur ha baroh ki district ha ka ri Khasi-Jaintia",la ong u samla Rueben.
Ula ong ba ka seng kan leit ban pyllait jamin noh ia ar ngut ki dkhot kiba shah kem.
Ula buh jingkylli ruh balei, haba kem ia ki Khasi, ki pulit ki pynpaw kyrteng wut wut katba haba kem ia kiwei ki jaitbynriew, ki buhrieh ia ki kyrteng.
U la ong, “ka ain kam dei ban noh shiliang iano iano bad lada ka tnad pulit ka dang bteng ban leh kumne, ka seng kan ym iakren shuh hynrei kan shim da kawei ka lynti".
Katba u samla Ribok Diengdoh u President ka KSU South Khasi Hills, u la ong ba ki dkhot ka KSU kim dei ki nongpyniap briew bad lada shah pynbor kim banse ban leh da kawei ka lynti.
U la ong ba ki paidbah kim dei ban wan kyrshan tang haba shah pyniap ki Khasi hynrei, dei ban kyrshan ia kiba im ruh.
Ka kmie jong u bah Ribok, ka la pynpaw ia ka jingsngew syier haba ki pulit ki wan ban tied iing kum ban rat ha ka por shiteng miet, ha ka 28 tarik Lber 2024.
Ka la iathuh ba haba ki wan tied iing ki pulit shiteng miet, ka la her syrngiew haba ka la ioh sngew ba ki wan ban iaid sha kyrpong iing, sha kyndong.
“Ki la tied jingkhang kumban rat syndon bad lada ym dei ba plie, ki mut ban shu rat imat.
Dei ka khun kynthei, kaba leit ban plie ban kren bad ki pulit, bad ynda ki la rung kila phah tbeh ding sha jingthiah, sha painkhana, ban wad ia u Ribok", ka la ong.
Ka la iathuh ba hadien ba kila phet, la duwai blei, ba lada u don ha iing, la sngew tieng ioh ba kin leh kumba leh ia u bah Cheris.
Ki pulit kila leit kyndang ia u bah Ribok halor ka jingjia ha Ichamati dang shen bad ar ngut ki dkhot ka seng kila shah rah ha ki pulit ban tohkit halor katei ka jingjia.
Shillong:Ha ka jingkhynra jong ki pulit bad ki shipai BSF, ki la ioh ban kurup haduh 70,000 kilo ka shini, kaba dei ban shalan tuh sha Bangladesh, lyng ba ka kad khaii ha South Garo Hills, Meghalaya.
Kane ka dei kawei na ki jingkhynra, kaba la ioh kurup bun bha ia ka shini, da ki pulit bad ki shipai BSF ha South Garo hills, khamtam ha kiba kum kine ki sngi, ba ka jingshalan tuh, ka jubor bha sha ki thain khappud bad ka Bangladesh.
Shillong: Ka Voice of the People Party (VPP) hynnin ka janmiet jong ka sngi balang, ka la pynlong ia ka jingialang  paidbah sa ha ka shnong Umlyngka kaba hap hapoh ka Mylleim Konstitwensi.
Ha katei ka jingialang,la iohi ba ki paidbah ki dangtuid dangtuid ha madan Umlyngka ban wan sngap ia ka jingpynshai paidbah na ki nongialam ka party VPP.
Kane ka jingialang kalong  shibynta ban wer ban khot ia ki paidbah ba kin kyrshan ia ka party VPP  ha kane ka ilekshon MP Lok Sabha na Shillong Parliament ary Seat, ia kaba ka party ka la pynieng ia u Dr.
Ricky Syngkon uba long u kyrtong ban iakhun.
Ha katei ka sngi laiadonlang ki nongialam ka seng, ba kynthup ia u president u bah Ardent, Dr.
Ricky Syngkon, i samla Aibandaplin F.
Lyngdoh  bad kiwei de ki nongialam jong ka party.
Shwa ban sdang ia ka jingialang la pdiang sngewbha da i samla Aibandaplin Lyngdoh, iba dei ruh i kyrtong iakhun ilekshon MLA ba dangshudep shen na Mylliem Konstitwensi na ka party VPP.
U Dr.
Ricky Syngkon kum u kyrtong haba ai jingkren ha kateika miet u la ong, ba lada ka synshar ka khadar ha ka jylla jong ngi kalong kaba khuid ka Voice of The People Party (VPP) kam shem la mih  pyrthei hynrei dei nakadaw ba ngi iohi ba ka synshar ka khadar ka long kaba la jakhlia bad ka jingbam sap, ba ka party VPP ka sa mih shakhmat.
U Dr.
Rocky Syngkon u la pynpaw ruh, ba ha kane ka ilekshon MLA ba dang shudep ki nongkyrshan ka VPP ki rem tang da ki khyndiat vote eh ha kane ilekshon MLA ba dang shudep bad lada baroh ki ai ka jingkyrshan sa ha kane ka ileksho MP ka jingjop kan wanrah ia ka party VPP.
Kumta u la kyrpad  ia ki paidbah  kiba la wan ha kane ka jingialang, ba ha ka 19 tarik jong mynta u bnai, ka vote kin thep beit ha ka symbol jong u Prah, khnang ba ngin iohi ia ka jingkylla ha ka synshar ka khadar kaba khuid.
Shillong:Ka Sengbah Ki Nongshat Nongkheiñ ka Bri Hynñiewtrep u Hynñiewskum hakhmat ka long hok ba tynrai mynta ka sngi ka 3 tarik u nai Iaiong 2024, ka la pynlong ia la ka jong ka nguh Blei ka dem Blei kaba shi sien shi snem ka jong ka, ha ka shlem treikam kaba don ha ka shong Bañiun.
Kat kum ka jingiakren bad u dkhot ka seng u Rgh Teibor Roy Khonglam ba la seng ia ka Sengbah Ki Nongshat Nongkhein ha ka 21 tarik u Naiwieng 1982 bad ka nguh Blei ka Dem Blei kaba mynta ka sngi, ka dei pat kaba ha kum kane ka sngi ha u snem 1983 ba ka Sengbah ka shim ia ka sien jam ban pynlong ia la ka nguh Blei dem Blei kaba nyngkong eh ka jong ka.
Nalor katta u Rgh Teibor u pyntip ba ka Sengbah ka juh pynlong ruh ia ka ksan rngiew ia ki riew tymmen riew san.
Haba iadei bad ka nguh Blei dem Blei kaba mynta ka sngi, la juh sdang nyngkong da ka suit lama, kaba long kum shi bynta ka jingkhot ka jingpyrta ia ki Blei ba kin wan ban hiar ban syntuid, ba kin ai ia ka kyrkhu ka kyrdoh, khnang ba ka seng kan ioh ia ka bor Blei ban pyndep ia ki kam ki jam kumba la seng.
Kumta ha kane ka suit lama la pyndep ia ka niam ka rukom da u President u Rgh Pranshon Jala da kaba u la iapan na khmat u kynrad ia ka kular ka jutang kaba hok, khnang ba kan neh kan skhem ka jutang hapdeng u briew bad u Blei.
Hadien ba la dem ka nguh ka dem ka la dei pat ka pali ban pynher ia ka lama jong ka seng kaba mynta ka sngi la kyntiew ia ka da Treasurer ka Sengbah I Dr M.
Blah.
Ka bynta kaba ar ka dei ka knia ka khriam halor ka duwan ka dupat, kaba hangne la pyndonkam ia artylli ki syiar kawei dei ka syiar kynthei bad sa uwei pat dei u syiar shynrang.
Ia ka syiar kynthei la pyndonkam ha ka ban nguh ban dem ia ka meiramew ban khot ban pyrta ia ki Blei ba kin wan ryngkat bad hangne ruh ia ka lehniam lem bad ia ka jingknia man la u snem la pyndep ia ka da u President.
Hadien kane u vice president ka Sengbah u la shim pat ia ka bynta ban pyndep ia ka knia ka khriam sa ha u syiar shynrang kaba long kum ka dak ka nguh ka dem ia ki ryngkew ki basa, ba long ki nongker ki nongda ne kum ki shipai Blei kiba ker ba da ia u khun bynriew na baroh kiei kiei kiba thmu ban wan pynjot ban pynsniew ia u khun bynriew.
Nalor kane la pynbud pat sa ia ka dwai um kaba mut ka jingpynshong Blei pat ia ka um bad ia kane ka kam la pyndep ia ka da u Organising Secretary ia kaba la juh sam paidbah ruh ba kin ioh ban rah rneng pat sha la iing ban pyndokam kum ha ka ban sum ban sleh ban sait ban khlieng bad dih ban bam, bud pat saka jingdwai khaw ne ka jingpynshong Blei ia u ban ioh ban ia bam khyndiat khynsoit uban long u khaw eh u khaw khlain ban ia rah sha la iing bad ban ia thep ha la I pla ban long kum u nongiada ia u khun bynriew.
Ka khubor kaba u Rgh Teibor u kwah ban sam lem sha ki parakur kur parakha ba bat ba ksoh rydin ha la ka niam hok kaba tynrai hi ka long kumba ka kyntien kaba ong ka hok kaba tam, kaba kum ka Sengbah ka juh kwah ba kane ka thong kan janai ha la ka jong bad bym dei ruh ruh ban klet ia la ka jong ka tynrai namar hangne shong ka hok.
Shillong:Uwei u briew, ula khlad hynnin ka sngi, katba uwei u mynsaw jur, hadien ba aksiden ka scooty bad ka trok ha Pongtung kaba don harum ka Pynursla.
Katkum ka jingtip, kane ka la jia ha ka por 2 baje eiei janmiet.
Uba kh lad u dei na shnong La palang kaba don ha thaiñ Pynursla, uba la tip kyr teng U Bestarwell Masynting, uba don 23 snem ka rta.
La iathuh ba utei u samla, u dang hiar na Pynursla ban leit phai sha la shnong, hynrei, ka leit jia noh katei ka jingjia ba sngewsih, ha kaba ula khlad noh ha shen.
Shillong 03 Ïaiong: Ha ka mietjong ka 3 tarik u iaiong 2024,ha ka por 2 baje eiei, Kawei ka gypsy kaba pyndon kam ki Pulit ka Mawlai Police Station, kala shah kawang Petrol bomb ha ki runar ki bym lah ban tip shatia.
Kat kum ka khubor Pulit, la iathuh ba kane ka jingjia kala jia ha ka por 2 baje mynmiet eiei.
Ka tyllong Khubor ka iathuh ruh ba kane ka gypsy kaba pynieng ha phyllaw jong ka Police Station kala shah kawang da ka Petrol Bomb.
Halor kane, Ki bor Pulit kila register case ia kane ka jingjia bad ka jingtohkit mynta ka dangiaid shakhmat ban lapdien ia ki briew kiba donkti ha katei kakam.
Shillong: Ka seng Hindu ka Vishva Hindu Parishad (VHP) ha ka sngi Baar ka la thoh sha ka President ka ri, ka Droupadi Murmu ban tuklar halor ka jingjia ha Ichamati ha kaba ar ngut ki briew ki la shah pyniap.
Ha ka shithi kaba 2 tarik Iaiong 2024, u General Secretary ka VHP u Bajrang Bagra, u la ong ba ha ka 27 tarik Lber 2024, ar ngut ki nongbylla bar jylla ki la shah pyniap ha Ichamati ha ka por ba ka don ka jingialang pyrshah ia ka CAA.
Ula ong ba ka district kaba don ka jingjia ka dei kaba la pyllait na ka ka jingpyntreikam ka Citizenship Amendment Act (CAA) namar ka don ka Sixth Schedule bad kane kala ialam sha ka jingkhlad jong ki ar ngut ki Hindu ha ki briew bym tip satia.
Ula kyntu ia ka President ban tuklar ban phah tohkit ha ka tnad CBI ne ka NIA ban pynshitom ia ki runar.
Bad ia ka jingbishar dei ban leh da ka Kashari kyrpang ban pynioh ia ka jingbishar hok ha por kaba sted, bad ban ai kam sorkar, ban buria bad ai jingiada sha kiba haing jong kiba shah pyniap.
Ha kajuh ka por, ula kynnoh ba kane ka jingjia ka dei kaba la thmu lypa da ki kynhun bym tip, ka long ban pyntieng ia ki bar jylla na ka jingisih jaitbynriew ha kaba ki bor synshar kim shym la leh eiei.
U Bagra ula kyntu ia ka President ban tuklar kloi khnang ban wanrah ia ka jingshngain ia ki rit paid ha ka thaiñ, bad dei ban pynshitom ia kito kiba ai bor ban pyllong ia ka jingialang haba dang treikam ka model code of conduct, nalor ba ka CAA kam shym la treikam ha katei ka jaka.
lah sdang leh heh ki shit niam Hindus ia ngi ki trai muluk.
lah sngewthuh shai ja jingleh ka VHP kaba treilang bad ka RSS/Bajrang Dal/ Hindu Mahasabha kiba kwah huri hura kum sha manipur.
Lada ki pulit ki leh shiliang kan long kaba ima palat ban ka Gaza shane.
kynmaw ka VHP bad Bajrang Dal kiba pyniap iaki Australian missionary ha orissa haki snem 9o’spaidbah husiat.
Shillong 03 Ïaiong: U Assistant General Secretary ka Khasi Student Union (KSU) u samla Roben, haba iakren bad ki lad pathai khubor, hadien ba la dep ban iakren bad ki pulit hapoh thanat u la ong, ba ka jingmih ka jingiania hapoh thanad kadei namar ba u wei u heh pulit u la kren khor bad kren tohmet ia ki dkhot  ka seng hapdeng ka jingsdang jong ka jingiakren.
U samla Roben u ong ruh, ba ngi wan hangne da ka akor ka burom bad lada ki pulit ki kren tohmet ka seng kam lah ban shah  bad ka seng  hi ka la mut ban mih noh na kane ka jingiakren lada kim phah mih noh ia u tei u heh pulit, kumta ki pulit ki la phah mih noh shabar ia utei u heh Pulit.
U la ong, ba nakaliang u SDPO ula batai shai, ba ka jingkem ia kitei ki 2 ngut ki dkhot ka seng kadei tang namar ka jingsuba bad kam pat dei satia kano kano ka sabut ban pynshisha ia ka jingdonkti jong ki.
U iathuh ruh ba une u Heh Pulit ula kular ruh ba lada ki Pulit kim lah ban pynshisha ia ka jingdonkti jong kine ki arngut ki dkhot ba shah kem, na ka liang ka jong u, un sa panmap hakhmat jong ki lad pathai khubor.
“Nalor kane, u SDPO ula pynthikna ba kan ym don shuh ka jingkem ia ki dkhot ka KSU hynrei lada donkam ban tohkit, yn sa shu khot hajir ia ki ban kylli jingkylli bad kan ym don shuh ka jingleit thwet ia ki dkhot ka KSU ha ka por mynmiet ne shiteng synnia “.
“Ym tang katta u samla Roben  ula maham pat da kaba ong,ba Lada ki pulit ki dang bteng ban khynra bad kem ia ki dkhot ka seng, ka seng kan hap ban pyrkhat ban  ban shim noh da kawei pat ka sienjam.
Shuh shuh u la bynrap ruh da kaba ong, ba ka jinglakloi ki bor pulit  ban pyllait ia ka kyrteng jong ki arngut ki dkhot ka seng ba shah kem watla ki dang dei tang kiba shu suba ym kiba la pynthikna ba donkti ne shah rai pynrem.
“Haba phi kem da kaba pallait paidbah ban thad ia ka kyrteng jong ki dkhot ka seng bad ban pynjahburom ruh ia ka jaitbynriew, dei ban leh kumjuh, da kaba pyllait kyrteng ia kine ki bar jylla kiba shim ia ka jingim u bah Lurshai Hynniewta.
Ka tnat Home Affairs, ka Sorkar India,ka pynmih ia ka jingkren u PrimeMinister Rajiv Gandhi kumne:- “Ngin hap ban tei ia ka ri ha kaba kan don ka jingiatylli hapdeng para Jaitbynriew, ha kaba ngim kum shipara, ha kaba ngi lah ban sngew sarong".
“Ngi long kawei ngi dei ki nong India".
Hato ki Seng Sain pyrthei bad kiba bat ia ka Sorkar, khamtam shane sha thain lam Mihngi ki bat ki la pyntreikam hok ia kitei ki kyntien ba shongnia? Ki dak ki shin bad ka jingjia ki la pyni shai ia ki jubab, khamtam ha kaba iadei bad ka Sorkar Assam kaba la bat ia ka bor synshar da kajuh ka seng ba la synshar ha Delhi bad Assam, bad hangne ka Assam ka la pyni ia ka jinglong ba khyllah da kaba pyndonkam da ki bor pulit bad suloi ban hiar thma ban pyniaumsnam ia ki mynsiem kaba lui lui sha ki pud ki sam kiwei bad kumjuh ia ki Assamese ha ka Jylla Assam kiba dei kum shi para kumba la kdew u Prime Minister.
Halor ka jingkhyllah ki bor Sorkar Assam, u S.
C.
Jamir, Chief Minister, Nagaland ha u Jylliew, 1985, hadien ka jingiaumsnam hapdeng ka Nagalang bad Assam police, ha Merapani, u la pynpaw “ia ka jingpyrshah ba ka Sorkar Assam ka buh da ki bym dei Assamese ban shong biang ha ki jaka ba ia kajia bad kito ki briew ba shong mynshuwa ki la iehnoh bad phet shawei pat" bad ki khubor ha kito ki por ki la kdew kumne “kata ka mut ba u pyrshah ban wan shong da ki briew kiba ym thikna ba ki dei ki nong India".
Ha ki snem 2000, ki Nongialam ka Nagaland “Ka la kynnoh pyrshah ba ka Sorkar Assam ka dakhol jaka khnang ban pynbiang bad ai jaka ban shong ki Bangladeshi (Foreiners)".
Ka bor Sorkar ka la rung bad la thombor da kaba pynpra bad la thang ia ki iing ki sem ha khappud jong ka Arunachal Pradesh – dang ha ki sdang snem jong ka 2002-2003.
Ha u 2008-09 ki bor pulit Assam ki la ia kajia khappud bad ka Mizoram bad u Addl.
SP ka Mizoram u la hukum ia ki bor Mizoram, lada ki bor Assam ki leh donbor bad leh tam pud, pyndonkam beit ia ka bor jong ka ain lada donkam ban siat.
(ia kine ki jingthoh une u nongthoh la ju pynmih bunsien ia kitei naduh ki snem 2000-2009-10).
Kham hashwa ha ka snem 1974, ki Garo kumba (8000/9000) halor ka jingialam ka GNC ki la dawa ban pyniasoh ia ki shnong Garo kaba hap ha Goalpara District shapoh ka Jylla Meghalaya, ki la siat ia ki Garo bad la iap arngut bad la kem ia shibun ngut katkum ka khubor.
Mynshuwa ka Sorkar Jylla Sikkim bad ki nongialam Nepali na Sikkim ki khlem shah ia u Mani Kr.
Subha ba wan na ri Nepal ban pynrung kyrteng ha ka electoral roll, da ka jingthmu ban ialeh elekshon na Sikkim.
Katba u tei u Subh u la ioh pynrung ia ka kyrteng ha Assam bad jop shwa kum u MLA na Tezpur ha ki snem 1980 bad dei ha kane ka por ka seng bapher bad ki samla pule ki la ujor ba u dei u Bar-ri bad la kynnoh ba u dei ba don dak bymman hynrei ka Sorkar Assam bad ka seng Congress kam shim patiaw bad la ai tiket bad u la long u MP na Tezpur Lok Sabha seat laisien haduh u anem 2009.
Halor kane ha ka 6.
3.
2007 ka TV CNNIBN, ka la sei madan ia ki kam shukor jong u M.
K Subha, MP ba u dei u Bar-ri na Nepal bad u la shu thok ia ki kot ki sla, sngikha, ka skul, bad ka jaka ba la kha ia u bad la kynnoh ba u dei u bymman uba la phet tuh na ri Nepal (Fugitive & Convict from Nepal).
Kumta ka seng BJP, AGP, SP, TNC ki la ujor sha u Speaker ka Lok Sabha bad ha u Risaw 2009 ka CBI ka la dep tohkit bad la ai ia ka kaiphod sha ka Supreme Court ba u M.
K.
Subha, Ex Mp ym dei u nong India (not an Indian Citizen) bad ka pynshisha ruh ia kiwei ki jingkynnoh.
Haba phai sha Meghalaya, ka long kaba sngewsih kthang ba ka MS Associates jong u MK Subha u la ioh ban pyniaid ia ka paper Lottery bad ka On Line Lottery na ka Sorkar Meghalaya bad u khlem pat siew ia ka T.
25 klur ka khajna sorkar katkum ka khubor sorkar 2009, bad ha ka snem 1995 u la khreh shimti ban pyniaid da ka kompeni MS Associates ia ka MeSEB bad dei ka jingstad u Bah BB Lyngdoh, nongialam ba la pynpulom ia katei ka jingthmu.
Hynrei kaba sngewlyngngoh tang na ka bynta ka kam Post Peon, Driver ki donkam ia ka Police Verification, balei mo?Haba phai biang sha Assam ha ka snem 1993, ka NECC jong ka Congress (1), ha Dimapur, ha ka resolution ka la pynpaw ia ka jingmana na ka “PAN ISLAMIC PLAN" jong ka BANGLA PAK NEXUS ban kurup ia ka Assam bad Assam.
U Bah BB Lyngdoh, nongialam u la bynrap bad kyrshan ia katei ka rai bad la kdew ha ka Lama jong kitei ki Ri kin sa pynher ha Guwahati, Assam bad la iakynduh ia u Prime Minister, Home Minister bad ia u Leader of Opposition ba dei ban shim khia ia katei ka phang.
Ka kaiphod Sorkar India bapher bapher bad ka jubab u Myntri korbar Ri ha Parliament kum u PM Sayeed (Cong) ki la pynpaw ba ki Bar-ri Bangladesh ki la pynkiew ia ka jingdon briew (increase of population in North East).
Hangta ki Assamese Muslim na Assam ruh ki la dawa ban dawa ki Assamese, namar ba ka la ktah ia ka hok bad pynshong syier ia ki.
Ha kine ki khyndiat snem la mana/ khang (FATWA) ia u Adviser ka AASU bad NESO ban rung sha Hailaikandi, Assam.
Ha snem 2008, ka jingiathuh lypa u Bah BB Lyndoh ka la urlong, ha kaba ki Bar-ri ki la rung tuh ki la pynher ia ka Lama Pakistan (artylli) ha Udaigiri, Assam, ryngkat ka jingpyrta (Slogan) ba iaroh ia ka Pakistan.
Shibun ki jingjia kiba la pyni ia ki dak ki shin ba mih na Assam ka la buh jingeh, jingma ia ka North East, India, bad ka jingkylli ka mih, Mano ba synshar ha Assam? hato don kita ki kti barieh (hidden hands) jong ki bar ri kiba la rung bad la bsuh tuh ha ka bor synshar khadar (infiltrated into rank file) kiba la ia suh buit ban iaid lait ia ka ktien u Prime Minister R.
Gandhi bad ia kata ka National integrity? Ka don kaei ha lyndet ba ki la pynshlur ban pynbuhai shnong ia ki bym dei ki Assamese?.
Shillong 03 Ïaiong: U bah Ribok Diengdoh president ka KSU na South Khasi Hills District u la ong, ba ki bor pulit ki la swait bad thmu ban kem ia u ha katei ka miet jong ka 1 tarik u iaiong, hynrei kim shem la ioh bad ki sa kem noh ia ki 2 ngut ki dkhot jong ka seng bad lada jia ba ki ioh ban kem ha katei ka miet Ia u, ki pulit tharai ki la bom la tied ha lynti.
Ia kine ki kyntien u samla Ribok u la kren sha ki paidbah kiba la wan synranlang mynta ka sngi ha  thanad Sohra , hadien ba ka seng ka la dep ban iakren bad ki pulit halor ka jingshah kem ki 2 ngut ki dkhot ka seng KSU ha ka miet jong ka 2 tarik.
U samla Ribok Diengdoh haba kren sha ki dkhot u la ong ruh, ba ki pulit ki la kem ia u shanborlang shati bad ia u Medasapbor Khembil, kadei tang ba kidon ga katei ka jaka myn haka 27 tarik u lber 2024, ka sngi kaba la jia shah pyniap ki 2 ngut ki bar jylla.
U la ong ruh, ba ki bor pulit ki la kular ba kin nym kem shuh ia ki dkhot ka seng ha kapor Mynmiet bad ban iakren beit ha Mynmiet mynshai.
Shillong 03 Ïaiong: Ka Khasi Student Union (KSU) na South Khasi Hill District,ha ka jingialam khmat u President, bah Ribok Diengdoh,mynta ka sngi ki la wan ban tur kynsan ha khmat ka gate jong ka Sohra Police Station ban dawa na ka ki pulit ba ki dei ban pynshisha halor ka jingwannkem ia ki dkhot ka seng, ba ki kynnoh ba ki donkti ban pyniap ia ki 2 ngut ki bar jylla.
Ha kane ka jingwan tur ka KSU, ka la mih ka jingiania ka ba jur bha hapdeng ki magistrate, ki heh pulit bad ki nongialam ka seng, ha kaba ki nongialam ka seng ki la thmu beit beit ban rung shapoh jong kane ka thanad.
Ka la mih ruh ka jingiania da kaba ong, ba kumno phi wan ban kem ia ki dkhot ka seng kum ki lehnoh ha ka shiteng miet bad khlem da tip shai la kidei ne em kita kina pyniap ia kine ki bar jylla.
Ha kane ka jingwan iakhih ka seng la sakhi ruh ia ka jingwan synranglang nakaliang ki longkmie ki longkpa ki khun samla kum ka dak jong ka jingiasnohkti lang ban kyrshan ia ka jingiakhih ka seng KSU.
Hapdeng kane ka jingiakren ka seng ka la pyni bor hakhmat ki magistrate bad ki bor pulit, ba phi dei ban pynshisha ba kine ki dkhot ka seng ki ba la shah kem kidei kiba donkti ban pyniap ia kine ki 2 ngut ki bar jylla ha Ichamati ha ka 27 tarik u lber 2024.
Ki nongialam ka seng ki la ong ruh, ba kumno lada shah pyniap ia ki khasi ki pulit ki kloi bha ban kem hynrei lada shah pyniap u nar jylla pat ki kloi ban kem khlem da tip shai la kidei ne em ki ba donkti ban pyniap ia kine bar jylla.
Kumta hadien katto kattne por hapdeng ka jingiakhluit ka jingiatai nia, nakaliang ki bor Pulit bad Magistrate ki la khot noh  ia ki nongialam ka seng bad ki katto kattne ki longkmie ban synranlang shapoh ban iakren.
Shillong 02 Iaiong: Ki pulit ka Sohra Police Station mynta ka sngi balang ka 3 tarik u iaiong 2024,ka la pynlong ia ka jingsyrtap kaba khlain bha ha baroh ka tei ka jaka.
Ka jingsyrtap ki bor pulit kadei hal or ka jingthmu jong ka seng KSU ban wan tur bad ban ialhih pyrshah ia ki pulit kiba la kem ia 2 ngut ki dkhot ka seng bad kynnoh ba kidei kiba la donkti ban pyniap ia 2 ngut ki bar jylla ha Ichamati.
Ym tang ba ki bor pulit ki la pynkhlain ia ki bor pahara hynrei la iohi ruh ba ki la pynkhren da kaba thep da ki bomb pynsat khmat hajrong ka kali ki pulit SOT.
Ki bor pulit ki la pynkhreh ruh ia ka kali pynlip  ding  ka ban iada ia ka jingmynsaw ha kane ka jaka.
Watla nakaliang ka seng KSU kam shem la pat wan ban tur hynrei Ki bor pulit ki la pynkhlain ia ki bor pahara, kiba kynthup ia ki CRPF, ki SOT bad ki Meghalaya Pulit.
Ka jingiakhih ka seng KSU kadei ruh halor,ban pan ka sabut na ki pulit bad ban pynshisha bad pyntikna ba kine ki 2 ngut kiba la shah kem ba kidei kiba pyniap ia 2 ngut ki bar jylla.
Guwahati: Ka jingjia kaba sngew ngiew bad ka bym shym lah mutdur satia, ka long, haba ki lai ngut ki briew, ki la shu iap ei ha kawei ka kamra hotel ha Arunachal Pradesh bad kitei ki kynthup ia uwei u shynran bad arngut ki kynthei.
Katei ka jingjia, ka jia ha Ziro, Arunachal Pradesh, kaba ha ha Subansiri District jong ka  Arunachal Pradesh.
Ki pulit ki iathuh ba U  Naveen Thomas (39), uba na Kottayam ha Kerala, ula leit sah ha katei ka hotel ha ryngkat bad ka tnga jongu, ka Devi B (39) bad ha katei kajuh ka kamra, ka sah lang sa ka  Arya B Nair (29) na Thiruvananthapuram, ha kaba ki la sah naduh ka 28tarik Lber 2024.
Naduh ka sngi nyngkong, katei ka kamra, ka kynjah bha jar bad ym don mano mano ba rung ne ba mih satia bad kumta ki nongtrei katei ka  hotel, ki la leit peit ia ka kamra, hynrei ki la lap, ba la dep khang tala na shapoh jong ka kamra bad kumta ki la pynpait ia ka tala, hynrei, ki la lap pynban, ba kitei ki laingut, ki la iap noh.
La lap ia ka  Arya B.
Nair, ba ka thiah iap ha jingthiah, ha kaba la ot noh ia ka baje kti jongka, da ka bled, katba ka Devi B, ka thiah iap lyngkar ha madan bad ka don ka dak mong ha ka ryndang jongka bad ha ka kti ka mon ruh.
U Naveen Thomas, ula iap ha kamra sum, ha kaba ki don ki dak jingshah ot na ka kti ka diang jongu.
Sawngut ki briew, ki la iap bad sa 50ngut ki la mynsaw, haba u jumai uba jur, uba khlain bor haduh 7.
4 ha ka Richter scale, ula pynkhynniuh ia ka Taiwan, ha ka sngi balang bad katei ka jingkhynniuh, ka la poi ruh sha ka dewlynnong Yonaguni jong ka Japan.
Une u dei u jumai uba khlain bor tam ha Taiwan, haba iakhein ha kine ki 25 snem, naduh ba u khie, uba 7.
2 magnitude, ha Nantou, ha u snem 1999, kaba la pyniap ia 2,500ngut ki briew bad pynmynsaw ia 1,300ngut ha katei ka snem.
Kiba iap, la iathuh ba ki don 4ngut ha Hualien.
La iathuh ba ki don sa 50ngut kiba mynsaw, na ka jingkhyllem jong ki mawbah, na katei ka jingkhie jumai.
Ki don ki iing ki sem, kiba la khyllem bad kiba la jot la pra, na katei ka jingkhie jumai bad ki lain rel, ki la dkut lyngkhot lyngkhai bad kawei ka iing kaba 5 mala, ka la hap sha madan bad kylla da kynriang, na katei ka jingkhie jumai, ong ka khubor.
Shillong:U Symbud Myntri Rangbah ka Jylla ba khmih ia ka tnat kam Pohïing, u Bah Prestone Tynsong u la kyntu ia ki kynhun bapher bapher ba kin nym leh ia kino kino ki kam palat pud, hynrei ban ailad ia ka aiñ ba kan leh ia kaba donkam.
Haba kren halor ka jingshah kem jong 2 ngut ki samla kiba dei ki dkhot ka KSU South Khasi Hills, u Bah Prestone u la ong ba la pyntip sha u ba la rah ar ngut ki briew halor ka jingjia ha Ichamati bad ka jingtohkit ka la iaid, bad bynrap ba ia mynta yn nym pat lah ban kren palat tat haduh ban da dep ka jingtohkit.
U la ong ba ka Sorkar ka kyntu ia ki kynhun bad ki seng la ki dei ki seng jong ki bar jylla lane ki seng jong ki samla trai jylla ba kin sngewbha ban nym leh eiei palat pud, hynrei ban ailad ia ka aiñ ba kan treikam bad ka aiñ kan nym map iano iano, kumta kiar na ka jingpyrshang ai ding halor katei ka jingjia.
Shillong:U nongialam ka HSPDP u bah Panbor Ryntathiang u la ong ba u President barim ka HSPDP u bah Ardent M Basaiawmoit, ym pat lah ban kit ia ka jingkit ka HSPDP bad na kane ka daw, u phet noh bad thaw ia ka party thymmai.
Haba ialap elekshon ia u kyrtong ka RDA u bah Robertjune Kharjahrin ha Tyrsad mynta ka sngi, u bah Panbor u la ong, “Hadien ba la khlad u bah HS Lyngdoh, la shimti u bah Ardent M Basaiawmoit kum u President hynrei tang ar snem duna, u la iehnoh ia ka kam President".
U la bynrap, “Tang ar snem um shym la lah ban kit ia ka jingkhia ba la bynshet, um don ka jinglong ba iai neh, ka jingiai shah, ka jingieid kumba long bah Hoping".
Haba maham ba ka jingpyndonkam ia ka ktien ka sur u paidbah da ki nongialam ka seng Voice of the Peopla Party (VPP), ka long kaba ma tang na bynta ka jingmyntoi ki nongialam, ban pyllong langknia ia ki paidbah.
“Ka sur ki nongialam ban pynsngewthuh bakla ia u paidbah ban ioh ia ka bor, ka dei kaba ma.
Katno tylli ki jingialang ba phi iashong ban iakren, ki paidbah wat sngewthuh bakla", la ong u bah Panbor.
Shillong:Wat la ka la don ka jingpyn saphriang ïa ki khubor ha ki rynsan ki lad pathai khubor paidbah ne Social media ba na ka liang ka District Council Affairs (DCA) ka la pynbna ba ka ilekshon MDC kan sa long ha ka 27 tarik u bnai Rymphang 2024, hynrei na ka liang ka KHADC ka dangsah umdum halor kane.
Haba ïadei bad kane haba kren sha ki lad pathai khubor na ka liang u CEM ka KHADC u Bah Pynïaid Sing Syiem u la ïathuh ba kumba long haduh mynta ym pat ïoh satia ïa ka official letter ban pynlong ïa ka MDC election ha ka 27 tarik u Rymphang 2024.
“Ngin dang wad ïa ki jingshisha hynrei watla katta ruh ngi la long kiba la khreh ban ïakhun ïa ka election MDC," ong u CEM ka KHADC u Bah Pynïaid Sing Syiem.
U la pynpaw ba um da don eh ki jingkhuslai ban ïakhun ïa ka MDC election namarba bun ki kam lah dep ban trei donkam satang ban pynkynmaw bad pynsngewthuh ïa ki briew halor ka jingdonkam ki kam ha District Council, namar u ong ba ka District Council kadei ka ïing shetja, ka thymmei ka jaitbynriew.
“Ym donkam ban ïoh bun snem ban trei hynrei kaba kongsan kalong kum kano ka kam ne kumno ngi la lah ban trei ïa ki kam na ka bynta ka myntoi ki paidbah," u la ong.
U la ong ba watba la ïoh dang tang khyndiat bnai ban treikam hapoh ka EC hapoh KHADC la lah pat ban leh bun ki kam bad ynda la pynbna ïa ka MDC ilekshon kadei ka kamram jong ki MDC ba mynta ban leit ïasyllok bad ki paidbah.
“Ngam tharai ba ka DCA ka la dep ban pynbna ïa ka tarik pynlong ilekshon hynrei lada dei kumta ka mut ka Model code of conduct ka la treikam ngim lah shuh ban pyndep ïa baroh ki kam pynroi ba dangsah," ong u CEM.
Shillong:Mynhynnin ka sngi, ki nongialam ka UDP kynthup u MLA barim ka Mawphlang U bah Eugene son Lyngdoh ryngkat u MLA bah Beyond Kurbah nalor u MLA ka Mookaiaw u bah Nujorki Sungoh bad kiwei ki la hiar sha Tyrsad ban ialap elekshon ia u kyrtong MP ka Regional Democratic Alliance RDA u bah Robertjune Kharjahrin.
Ha kane ka jingialap elekshon, la don lang ruh u nongialam ka President ka UDP East Khasi Hills bah Titos starwell Chyne, u bah Panbor Ryntathiang ka HSPDP, bah Starfing Pdahkasiej bad kiwei.
Kine ki nongialam ki la sei ia ki nia hakhmat ki paidbah ba ki dei ban husiar ban jied ia u MP, ym da kaba shongshit ne shah pynshad ha kiwei kiba thmu ban ialam bakla bad pynsngewthuh bakla ia ki paidbah.
Ki la ong ba u MP ka jaitbynriew Khasi-Jaintia un ieng ban iasaid ia ka jinglong kyrpang bad ki mat ba kongsan kum ka riti dustur, ka ILP, ktien Khasi, ka khyndew ka shyiap bad kiwei pat.
Ki la kyntu ia ki paidbah ban phikir khamtam ka jingkynnoh ka seng thymmai ka Voice of the People Party VPP pyrshah ia ki seng riewlum.
U bah Beyond ula kyntu ia ki paidbah ba kin ai ka jingkyrshan ha ka MP elekshon kumba la dep ha ka elekshon MLA ruh, khnang ba u kyrtong ka RDA un poi sha ka thong.
“Nga kyrpad iaphi ba phin ym pynsepei ban thep sha kiwei ki party hynrei ban thep ha ka shap ka Bom, khnang ban ioh ia u MP na ka seng riewlum", la ong u bah Beyond.
Katba u bah Nujorki ula ong ba kane ka dei ka elekshon kaba khampher namar ba ki paidbah na Jaintia Hills ki la kham sngewthuh shaphang ka elekshon MP bad ka don jingkyrmen ba u kyrtong ka RDA un poi sha ka thong.
“Mynta ki paidbah ki la sdang ban sngewthuh ban shim ia kane ka elekshon MP kumba long ka elekshon MLA, MDC ruh namar ba ki la kham sngewthuh naba bun ki ain kiba mih na Parliament ki long pyrshah ia ka jingsngew bad ka riti dustur jong ki nong-Meghalaya, kum ka jingmynjur ia ka CAA, ka UCC bad kiwei ki jingthmu ka party kaba don ha ka sorkar pdeng, ban shna ia ki ain kiba long pyrshah ia ka jingsngew jong ki paidbah kane ka jylla bad na kane ka daw, ki paidbah ka Jaintia Hills, ki la mih paidbah ha kane ka elekshon", la ong u bah Nujorki.
U la ong ba ki paidbah ki la sngewthuh ba dei tang lyngba u MP ba ki paidbah ki sngewthuh ba u lah ban iasaid ha parliament.
U bah Nujorki u la ong ba ka Mawphlang konstitwensi ka dei kaba ieid seng riewlum bha bad kane ka paw ha kaba kila pynjop ia u bah SK Sun bam kwai ha duwai u blei, ia u bah Eugenson Lyngdoh bad kumjuh ia u bah Beyond Kurbah.
Haba pynpaw ba ka UDP bad ka HSPDP ki dei ar tylli ki seng riewlum kiba iai neh, u bah Nujorki, u la ong ba long katba long, kine kin iai neh bad ym kumba long kiwei ki party kiba shu lapmiet tang ban iabein bad kynnoh ia kiwei.
“Kiwei ki party ki lah ban kren kob, kren sarong khamtam ki party thymmai, hynrei lada ki ong katno katno ruh kumba la ju jia ha ki snem ba la dep, bun ki party thymmai kiba la dep mih hynrei kila jah syndon", u la ong.
Kumjuh u bah Titosstarwell ula ong ba nalor bun kiwei ki mat, ka RDA ka la buh ruh ia ka thong ban iasaid ha ka sorkar pdeng ban ithuh noh ia ki niam tynrai khnang ba kin ioh ia ki jingmyntoi kumba long lem kiwei ki rit paid.
Ha ka jingleit khynra, kaba triem bha jong ki shipai, Israel Defense Forces (IDF), mynta ka sngi, ki la lah ban pyllait im, ia 250ngut ki riew paidbah, kiba la shah rahbor ha ki ehrang Hamas, hajan ka ktem ka jingker sainar shiah ha Gaza bad ha katei ka jingleit, la pyniap ruh ia 60ngut ki ehrang Hamas.
Katei ka dei ka  jingkhynra, kaba shyrkhei tam, kaba la leh da ki shipai jong ka Israel.
Ka khubor jong ka IDF, ka iathuh, ba la pyllait im, ia 250ngut kiba shah rahbor, da ka  Flotilla 13 unit, haba ki leit ban khynra kynsan kynsan, ia ka ktem jong ki Hamas ha  Sufa bad ha katei ka jingleit khynra, la siat iap ia 60ngut ki ehrang Hamas, kiba ker kut, ia kitei kiba shah rahbor.
Nalor kitei, la ioh kem im, sa 26ngut ki lehnoh, ba kynthup, ia U  Muhammad Abu A’ali, Deputy Commander jong ka Hamas southern Naval Division.
La ring video, kum ka jing pynshisha halor katei ka jingjia, ha kaba la pyni, ba ki shipai Israel, ki leit rung ha katei ka jaka set ia kiba shah rahbor bad don sa kiwei ki shipai, kiba siat pyntieng ia ki ehrang, kiba pahara ia ki shah rahbor bad don sa ki shipai, kiba ther bom, ha ka jaka ba ki ap pahara kitei ki ehrang, katba kiwei ki leit rung sha ka jaka ba la set ia kitei ki shah rahbor bad la kitbak, da ki helicopter, na katei ka jaka bad don ruh kiba la mynsaw, ba la shu rah ha ka stretcher.
Haduh mynta, ki don 2,800ngut kiba la iap, na katei ka jingialeh thma.
Ka Israel, ka la hukum ia ki 1.
1 million ngut ki riew paidbah, kiba shong ba sah ha ki bynta ba shatei jong ka Gaza, ba kin mih shisyndon, na ki iing ki sem jongki bad ba kin leit sah noh sha ki bynta ba shathie jong ka Gaza, hapoh ka 24 kynta.
Tel Aviv: Ki shipai Israeli, ki dang iai bteng ban hiar thma, ia ka Gaza Strip bad mynta, ki dang pynkhreh, ban hiar thma sa ha ryngkew.
Ki ehrang Hamas, ki la rahbor, ia 150 ngut ki riew paidbah bad ki dang set slung, haduh ha kine ki sngi bad ka Israel, ka kren shai, ba kan nym nym sangeh ia ka jingkhyrwit jongka, tad haduh, ban da pyllait ia kitei ki 150ngut, kiba shah rahbor.
Ka jingiap ha Gaza, haduh mynta, ka la poi sha ka 1,500ngut.
La iathuh ba ki shipai Israel, ki la pynjulor thiaw ia ka ktem ha Shati, kaba don ha ka nongbah Gaza.
Mynta ka sngi, la iathuh ba ka Israel, ka la aipor ia ka United Nations, ba kan kynriah noh ia ki 1.
1 million ngut, ki nongshong shnong, na ka bynta ba shatei jong ka Gaza, ba kin hiar noh sha ki bynta ba shapoh jong katei ka nongbah bad la aipor, ba kin pyndep  hapoh 24 kynta bad katei ka dei, namar ka jingpynkhreh jong ka Israel, ia ka thma ryngkew.
Na ka liang ka UN, ka la bthah ia ka Israel, ba kan weng noh ia katei ka jingthmu jongka, ban iada na ka jingiap jong ki riew paidbah kiba bun.
ki Hamas ki lah pyniap dusmon iaki riew tymmen,ki khyllung kiba dang kha bad ki lah siat dusmon kumba leh u Hitler bad ISIS.
Ka Palestine kam don hapoh ka Bible.
Ki Hamas haka ktien Hebrew ka dei ki nong pyrshah ne VIOLENCE.
Ka Ri Israel ka dei ka Ri ba ai u blei ia u Abraham…Ki Palestine ki dei tang ki nong buhai shnong bad ki shu kam ba dei ka ri jong ki.
Ka Palestine haka jing shisha ka dei tang ka south Syria.
Ki shipai Israel, ki la nang lap, ia ki kam pohjait jong ki ehrang Hamas, haba ki leit rung sha ki sem jong ki nongshong shnong, sha ki shnong bapher bad ha kawei ka jingjia, ki la lap, ia kawei ka thei armet, kaba don ia i khyllung ha kpoh bad ia katei ki la ot da ka tari ia ka kpoh jongka bad ki la sei ia i khyllung bad dung iap sa ia i khyllung ruh bad hadien kata, ki siat iap noh ia ka, na ka khlieh.
Ym tang katta, ki lap ia 20ngut ki khynnah rit, kiba la shah ted bad shah thang im, ha kitei ki ehrang, ha ka shnong Be’eri Kibbutz,  hadien ka jingleit rung jong ki ehrang, ha ka Sngi Saitjain ba ladep.
Ka jinglap jong ki shipai, ka long, ka bym lah shuh ban mutdur, halor ka jingleh sat jong ki ehrang Hamas, ia ki longiing bapher ha ki shnong jong ka Israel.
Uwei na ki shipai rangbah, u da iam paitdohnud, haba u iohi, ia ki kam pyntriem, kiba la shyrkhei sat, ba la leh da kitei ki ehrang, ia ki khyllung, ki khynnah bad ki kynthei ruh kumjuh.
“Ngi iohi, ia ka thei armet, kaba la thiah lyngkrang ha madan, ngi khyllie ia ka, hynrei ka kpoh jongka, ka la kad arliang bad i don i khyllung, iba dang sahkut u sohpet, ba la dung iap da ka tari bad ia ka kmie pat, la siat iap na ka khlieh" ong U  Yossi Landau, ha ka i24News.
La iathuh ba kiba bun ki longiing, ki shah teh, ki kti ki kjat jongki bad hadien kata, ki sa thang iing ia ki, da kitei ki ehrang Hamas.
Ym tang katta, la iathuh, ba katba kitei ki ehrang, ki dang thang im, ia ki briew, katba ialade, ki dang ia bam ia dih, ong sa uwei uba iohi, dalade ia katei ka jingjia ba isangsot sat.
Shillong:U President ka North Eastern Hills University Teachers Association (NEHUTA) u Prof.
Lakhon Kma, u la ong ba kam kwah ban leh kyrkieh ban pyntreikam ia ka National Education Policy (NEP) ha ka Undergraduate.
Mynhynnin ka sngi, ka NEHUTA, ka la pynlong ia ka jingiakhih rah plakad ban pyrshah ia ka jingrukom pyntreikam ia ka NEP, namar ba la shu leh kyrkieh bad ka la dawa ban khot ia ka jingialang ka Academic Council.
U Prof.
Kma u la ong ba u ngeit skhem ba u Vice Chancellor ka NEHU un kylla ba mut noh shen bad lada um kylla bamut ha kine ki shiphew sngi ban wan bad lada ym kylla ban pynsangeh shwa ia ka jingpyntreikam ia ka NEP, kin sa leit iakhih biang ha NEHU.
“Ngi ngeit skhem ba un don noh ka jingpyrkhat ba bha bad ngin ai por hapoh shiphew sngi ba un kylla ka jingmut jingpyrkhat bad lada um kylla, kan bha un leit leh katba ha la iing lajong namar ba ha NEHU ym lah leh katba mon, bad ngin dawa ba un ieh noh ia ka shuki VC namar um long uba biang ban shong ha ka shuki namar phi leh katba mon, lada phi kwah ban leh katba leit leh sha la iing lajong", la ong u Prof.
Kma.
U la ong ba u VC ka NEHU u leh ia kane ka skulbah kum ka kompeni jong u bad ialade u shim kum u CEO hynrei ka NEHU kam dei ka kompeni ba un leh kumta.
“U leh ialade kum u CEO jong ngi bad un leh katba mon ia ngi hynrei ha NEHU kam lah ban leh ia kata.
Ha ka histori ka NEHU, ngi la ju beh bun ki VC bad ngim salia ban beh ia une ruh, ngin ym randien ngin tur shakhmat", la ong u Prof.
Kma.
U la kynnoh ba u VC u la pynjah ia ka rai jong ka Academic Council kaba 110 ka long ban ym pyntreikam ia ka NEP ha 2023-24 hynrei yn pyntreikam na ka 2024-25, hynrei u VC u khlem rekod ia ka rai jong kane ka jingialang bad u la pynjah syndon pynban.
“Kane ka pynpaw ba ka don eiei ha lyndet bad u la dung nadien ia ka Academic Council hynrei hadien katto katne sngi u la ong ba la rai ban pyntreikam ia ka NEP 2023 bad u la kwah ban leh kyrkieh ban shu pyni sha Delhi ba u la leh watla u shu shong ha kine ki ar snem ba la leit", la kynnoh u Prof.
Kma.
U Prof.
Kma u la ong ba ka jingdawa ka long ban pyntreikam ia ka NEP 2024-25 ym ban shu leh kyrkieh.
Ha kajuh ka por, ka Meghalaya College Teachers Association ruh ka la iashim bynta lang ha kane ka jingiakhih ka NEHUTA.
U General Secretary ka MCTA u Babu Airpeace Rani u la kynnoh ba une u VC u dei kum ka puhshilum (JCB) uba shu kyntur bad thom naphang khlem iaid katkum ki lynti.
U la kynnoh ba une u VC u long kum u diengpynkiang ia ki nonghikai ha jaka ban long ka lynti ban weng ia ki jingeh bad u kuman ia ki jingdawa ka NEHUTA bad ka MCTA.
“Ka sorkar jylla kam lah ban shu long nongpeitkai namar ba ka jingleh u VC ka NEHU kan ktah ia ka lawei jong ki samla pule", la ong u Babu Airpeace.
Imphal:Ka Jylla Manipur ha ka sngi balang ka la sdang ban mad ia ka jingkyrduh umph niang petrol namar ka jingkhang bad buh kyndon jong ka sorkar Manipur da ka All Manipur Petroleum Products Transport Association (AMPPTA) bad ka All Manipur Petroleum Product Drivers Association (AMPPDA).
Haba iadei bad kane ka jingkyrpad jong kine ki ar kynhun baroh ki jaka thep umphniang hapoh ka jylla ki la khang naduh ka sngi balang.
Kine ki ar tylli ki seng ki la dawa ba ka dei ban long kaba shngaiñ ia ki kali ba leit buh umphniang sha jylla Manipur, ba kin iaid ha ki surok bad ban ai ka jingpahara.
U President jong ka AMPPTA u L Somendro, u la ïathuh ba artylli ki trok kit umphniang, ki la shah synreit kuli ha ki bynta jong ka Ngungba ha ki bynta jong ka National Highway 37 ha ka sngi nyngkong ha ka por 8.
30 mynstep ha kaba ki katto katne ki bynta ka kali ki la pra.
U President jong kane seng u la pynpaw ruh ba kine ki kynhun seng lehnoh, ki dawa kumba 4000 haduh 4500 tyngka na bynta jong kawei ka trok ha ki por ba jur bha ka jingiakhih.
U Secretary jong ka AMPPDA, u la pynpaw ka jingbymhun bad bynñiaw ia ka jingleh bymsuidñiew jong ka sorkar ia ka jingdawa jong ki ban ai ka jingshngaiñ bad ki bor pahara.
Na ka liang jong u President ka Rangmei Naga Students Union, u la ong ba ka seng kan leh da kaba tyngeh ia kito ki ba donkti ban thombor ia ki nongñiah trok kit umphniang.
U la ïathuh ruh ba ki briew ki bym lah satia ban ithuh ki pyndonkam da ki air gun ban siat ha ki bynta jong ka surok bah NH 37 ha Ngungba.
Shillong:Ka seng Hynniewtrep National Youth Front (HNYF) ha ka sngi ba ar ka 10 tarik u nailur 2023, ha ka jingialam khmat u bah Bless u ba dei u President ka la leit ban iakynduh ia ki nong ialam jong ka jaka ia siat tim ha Polo, ka Khasi Hill Archery Institute (KHASI) ban iakren halor ka jingioh jong ka sorkar, namar ka sorkar ka ju ong, na ka por sha ka por ba kam ju don ka kamai kajih kaba biang.
Ha ka jingia kren bad bad ki lad pathai khubor, hadien ba ka seng ka la dep ban ïakynduh ban iakren bad ki nongkitkam ka Khasi Hills Archery Sports Institute, u bah Bless Dkhar, u ba dei u President ka seng, u la ong ba ka jingleit jong ka seng ha katei ka jaka kam dei ba kan pyrshah ne khang ïa ka jakpoh jongno jongno, hynrei ban leit ïakren ha kaba ïadei bad ka jingïoh khajna jong ka sorkar namar na ka por sha ka por ka sorkar ka ju ong ba kam ju don kata ka jingïoh khajna na ki dukan thoh tim.
U Bah Dkhar u la ong ba ha katei ka jingleit jong ka seng, ka la lap ba ka Hynniewtrep ka don ïa ki kot ki sla bad ka laisen kaba biang.
U Bah Dkhar, u la ïathuh, ba wat la na ka liang ka sorkar ka khlem ailad ïa ka Hynniewtrep, ban pynthymmai ïa ka laisen kaba la pynlong ïa ki nongpynïaid jong ka Hynniewtrep, ba kin rah ïa kane ka mat shapoh ka ïingbishar, hynrei na ka liang ka ïingbishar ka khlem pynmih satia ïa kano kano ka hukum ban pynsangeh noh ban ia siat tim lane ban nym shah ban pynmih nombar bad ki nongpynïaid jong ka Hynniewtrep, ki la ïathuh ba naduh ba la kut ka laisen ha u snem 2016, ki ju siew beit ïa ka khajna haduh mynta sha ka sorkar jylla.
“Ka seng ka la pynsngew ruh sha kitei ki nongpyniaid ba ha ki dukan thoh tim kiba bun kiba pynïaid ki dei ki bar jylla ki bym biang ïa ki kot ki sla kiba biang kaba long beaiñ bad kane ka la pynlong ïa ka seng ba kan nym lah ban shu sngap ba ki barjylla kin wan leh khaii bad kamai spah shane bad knieh lut ïa ka pliang ja bad ka kam ka jam jong ki paradoh parasnam".
Ka jingkhynra license ha kane ka taiew ba dang shu dep sha ki thain Garikhana ter ter haduh Motphran ka la mih ka jingiaklumar hapdeng ka seng bad ki khasi, ba shong dukan thoh tim, hynrei ka seng ka la kren shai ba kam don daw eiei bad ki para doh para snam lajong ban leh ia kano kano ka kam tyngba ki kwah ban tip ba ka kam kan dei beit katkum ka lynti kaba dei, hynrei kam dei ban long beain, la bynrap u bah Bless.
Ka seng ka peit beit thik ia ki bar jylla kiba shu wan kamai spah kamai beaiñ ha ka jylla bad ban wan knieh lut ia ka kam ka jam jong ngi khlem da biang ki kot ki sla ki ba biang.
Shillong:U Myntri Rangbah ka jylla u Conrad K Sangma, ha ka sngi Palei, u la buh ïa u mawnongrim na ka bynta ka jingtei ïa ka Rongjeng Stadium ha East Garo Hills ha ka jingïadonlang u Myntri ka tnat ki Kam ïalehkai u Bah Shakliar Warjri bad ki MLA ba kynthup ïa u Jim Sangma bad Rupert Momin.
Ïa ka Stadium la tei ha ka jinglut kaba T.
9.
25 klur kaba kynthup ïa ka madan football bad ka gallery.
Haba kren ha ka prokram u Myntri Rang bah u la pynkynmaw ïa ka jingthmu jong u (L) PA Sangma, uba don ka jingïadei kaba Jan bad ki nongshong shnong ka Rongjeng.
U Myntri Rangbah u la ong ba ka jingthaw ïa ka Rongjeng Sub Division bad kiwei ki jingtei kiba la wan ha kane ka thaiñ, kidei ki jingangnud u (L) PA Sangma na ka bynta ka Rongjeng.
Haba kren sha phang ka jingkiew bad jingtei ki kam sports, u la ong ba ha ki san snem ba la leit na duh u snem 2018, ka sorkar ka la pynlut T 400 klur tam haba nujor ha ki 45 snem ba la leit.
U la pynbna ba ha ki san snem ban wan lah jan T.
1000 klur yn pyllut ban shna ki jingtei halor ki kam sports ha kylleng ka jylla.
“Naduh ba la kha ïa ka jylla haduh u snem 2018, khlem da pynlut bha halor ka jingkyntiew bad ka roi ka san ki kam sports, hynrei ka sorkar MDA ka la sngewthuh ïa ka jing donkam ki kam ïalehkai kumta la wanrah ki pro kram ban kyntiew ki kam ïalehkai ha ka jylla", u la ong.
U la ïathuh ba ka sorkar mynta ka la shim khia ban kyntiew kyrdan ïa kumba 25 tylli ki madan ïalehkai phutbol da ki artificial turf.
U la pyntip ba ïa ka Meghalaya Games 2023 yn pynlong ha Tura mynta u snem ha kaba yn ïashim bynta da kumba 3000 ngut ki nongïalehkai na kylleng ka jylla.
Ha ka prokram la ïoh ruh ka jingkren na u Myntri ka tnat ïalehkai u Bah Shakliar Warjri.
Ha kane ka sngi ka la don ruh ka jingïalehkai phainal jong ka MLA Cup kaba la long hapdeng ka United Shallang FC bad Balbarian Sports Club Rongjeng.
Ki khubor, kiba dang shu ioh, ki iathuh ba ka Israel, ka la ther bom, ha Damascus bad kumjuh ha ka kad liengsuin jong ka Aleppo ha Syria bad la iathuh, ba ka Israel, ka byrthen, ba kan dang pynjur, ia ka jingleit ther bom jongka, ia ka Syria, ha ki sngi, ki ban sa wan.
Ha kawei pat ka khubor, U Secretary General jong ka Nato, Jen Stoltenberg, u kren shai, ba ka Israel, kam long marwei, ha kane ka jingiakhun jongka bad ki ri ka NATO, ki don sha ka liang jong ka Israel.
U heh duh ka NATO, u pynrem ruh, halor katei ka jingleit pyniap bein jong ki ehrang Hamas, ia ki riew paidbah ha Israel, ha ki khyndiat sngi ba ladep.
Nongpoh:Ha ka sngi kaba la sdang ia kawei ka Tamasa iakop king lieng kaba la tip kum ka Megha Kayak Festival 2023 bad kaba la pynlong da ka Ri Bhoi Water Sport & Tourism Cooperative Society Ltd lem bad ka Meghalaya Tourism, ia kaba la pynlong ha Wah Umtrew kaba don hapoh ka shnong Umtham Ri Bhoi, ki la don shibun ngut ki nongking lieng kiba la leit ban iashimbynta bad kiba la lah ban pyni paidbah ia kata ka sap kaba ki don ha ka kam kinglieng.
Ia katei ka Tamasa kinglieng hapoh katei ka wah, yn pynkut ha ka 14 tarik mynta u bnai, ha kaba la ong ba ha katei ka jingiakop kinglieng, kin sa don shibun ki nongking lieng na kiwei ki jylla hapoh ka ri lem bad kiba na shabar ri ruh, kin sa wan ban iashimbynta.
Ka Kong Lary kordor Kharkrang, ka Dkhot jong ka Ri-Bhoi Water Sports & Tourism Cooperative Society Ltd, ka la iathuh ba ha katei ka jingiakop ki la don kumba 25 ngut ki nongkieng lieng kiba nabar ka ri, ki la wan ban shimbynta bad ki don 3 ngut kiba na Meghalaya, ki ban sa iakhun ha ka kyrdan kiba la tbit ha ka kam kinglieng (Professional Category) bad ki don 8 ngut ki ban iakhun ha ka Intermediate Category.
Shillong:Hadien ba ka tnad Municipal jong ka sorkar jylla ka la mut ban pynpra noh ia ka jaka ieng kali taxi Jaiaw ka ba don ha Motphran ban shna pynieng thymmai noh ka ba jrong kumba 4 mala eiei, ki nongshongdie ja bad sha ha kane ka jaka ki la ong ba lada ka tnad jong ka Municipal kan sa pynpra noh, kumta na ka liang jong ki kan sa nangkham jynjar shuh shuh.
Ki dukan kiba ju die sha bad ja ki don kumba 8 tylli eiei ha kane ka jaka.
Ha ka jingleit buddien, na ka liang jong u nongthoh khubor jongmynta ka nohphai sngi ka 11 tarik u risaw 2023, ki trai jong kine ki dukan, ki la iathuh ba yn da ka tnad Municipal kan sa pynpra noh ia kane ka jaka bad ia ki dukan ba ki shong kin sa leit shong shipor ha jrong jong kane ka jaka ba la pynshna da ka tnad Municipal.
Ki trai dukan ja bad sha ki la ong ruh “Ngin sa mad jingeh shuh shuh bad ngin sa im jynjar namar ngi dei kiba la im ja nangne ban bsa bad pynbiang baroh ki jinglut ha iing ha sem lada ngin kynriah noh na kane ka jaka".
Naduh ba kynriah ki nongñiah taxi ruh kiba ju ieng hangne man ka por ka iew ka hat ka la hiar bad kam ju long shuh kumba ju long, namar mynta ki la hap ban shet ka ja bad ka doh tang khyndiat eh, namar ka iew ka la sdang hiar, wat la katta ruh ki la kyrpad ia ka tnad Municipal ba hadien ba ki la dep ban pynpra noh kin sngewbha ban leh katba lah ban shna pyndep khamkloi, khnang ba kin ioh ban shong biang ha kajuh la jaka la bynrap ki trai dukan.
Shuh shuh ki la ong ba lada kynriah noh na kane la jaka ba ki ju shongdie, ka la ktah haduh katta katta, namar wat mynta ba hadien 1 bnai ba ki kali taxi ki la kynriah noh ka iew kam don shuh.
Wat mynta ki shu ker tang da ka tin ruh ka la ktah haduh katne katne ban da leit kiew shatei sha jrong ka mut ba bun ki briew kim ia tip shuh, namar ka la kham pajih na surok bah Motphran.
Ka tnad municipal ka la bthah ia ki dukan die ja bad sha ba kin sa mih noh, ynda la dep shna ia ka jaka shong shipor hajrong haduh ban da dep pynthymmai ia kane ka jaka ba ki ju shong man ka por.
Kumta na ka liang kiba shongdie ja baroh ki la pdiang ia kane katkum ka jingbthah ka tnad municipal namar ki kwah ruh ban pynthymmai ia kane ka jaka, khnang ba kan itynnad.
Ka thma hapdeng ka Israel bad ki ehrang Hamas, ka la poi mynta sha ka sngi ba hynriew.
Ki shipai Israel, ki la ther tyngeh, ia ki ktem jong ki ehrang Hamas, ha kaba kiba iap, ki la poi mynta, sha ka 3hajar ngut baroh, haba khein lang ia baroh ar liang bad kiba iap, ki dei bun ki riew paidbah.
Ka jinghiar thma ryngkew ka Israel, la iohi, kumba ka la thikna bha mynta ka sngi, namar ba ka la khang ia ka leit ka wan jong ki shipai, ha katei ka thain hi baroh kawei.
La iathuh ba ki shipai, kiba la pynkhreh bha, ki don mynta ha khappud jong ka Gaza bad la ai jingkhein, ba ki shipai Israel, ki don kumba 3lak ngut, ha khappud jong ka Israel bad ka Gaza.
U Benjamin Netanyahu, myntri rangbahduh, ka Israel, hynnin, ka sngi, ula byrthen tyngeh, da kaba ong ba un pynduh jait syndon, na ka sla pyrthei, ia kane ka kynhun ki ehrang Hamas, da kaba ong, ba katei ka dei ka kynhun jong ki briew, kiba la iap.
Ha ka jingpynmih khubor, hynnin ka sngi, U Benjamin, u ong “Ka Hamas, ka dei Daesh (Islamic State group) bad ngin pynduh jait syndon, na kane ka sla pyrthei, kumba ka pyrthei, ka la pynduh jait ia ka  Daesh," ong U Netanyahu, ha ka jingkren kaba lyngkot, hadien ka jingialang jong ka kynhun myntri.
Nangta, sa U Yoav Gallant, myntri iada ri, ula ong “Ngin pynduhjait syndon ia kine ki Hamas, na kane ka sla pyrthei".
Shillong:Ka NPP kan sei da u kyrtong ba thymmai ha kane ka elekshon sha ka Lok Sabha na Shillong Parliamentary constituency ka ban long la shem snem 2024.
U Vice President ka NPP uba dei ruh u Symbud Myntri Rangbah ka jylla u bah Sniawbhalang Dhar, u la kubur ba u MLA barim ka Mawsynram uba pyniasoh sha ka NPP dang shen, u dei uwei na ki dur khmat thymmai, na mar ba um pat iakhun ia ka elekshon MP.
“Ngi dang ïit ia u khmat thymmai, tang ba ngim pat rai ia ki kyrtong, ki don shibun kiba kwah ban iakhun na ka NPP", la ong u bah Sniawbhalang.
La sngewthuh ba ka party ka lah ban pynbna ia u kyrtong ha kaba kut u Risaw.
U bah Sniawbhalang ula pynksan nia, ba ka NPP ka don ka jingkyrmen ban rah ia ka thong namar ba ka dei kaba kamai bun tam ki vote ha ka elekshon MLA ba la dep napdeng baroh ki seng sain pyrthei.
“Balei ngin kynduh jingeh ha ka elekshon MP haba ngi ioh 3.
15 lak tam ka vote katba ka UDP ka ioh tang 2.
90 lak, ka Congress ka ioh tang 1.
60 lak bad ka VPP ka ioh tang 1 lak vote", la ong u bah Sniawbhalang.
U la kam ba ka jingwan iasoh sa u bah Gavin M Mylliem bad bah Banteidor Lyngdoh na ka PDF ka la kyntiew shuh sa sha ka 3.
60 lak vote tam mynta.
Bad ka jingwan iasoh sa u bah HM Shangpliang ka NPP ka la don vote 3.
70 lak votes tam.
U la kren kop ba ka NPP kan knieh noh ia ka Shillong Constituency na ka Congress ha kane ka kynti.
Nongpoh: Kawei ka Kompani shna Dhup na jylla Assam bad kaba la tip kum ka Nandeeka Agarbati lyngba ka Rajdip Innovation Pvt.
Ltd, mynta ka sngi ha Umsning, ka la ioh ban pyllait paidbah ia ki Dhup, kiba la shna lyngba lyngba ki siej kiba la dep sain na ka Karkhana jong u Bah Bipul Thangkhiew bad kaba don hapoh ka shnong Nongbah Myrdon, Ri Bhoi.
Katei ka Kompani kaba la pyllait paidbah ia kitei ki Dhup, ka la dep ban pyllait paidbah ruh ia kitei ki Dhup hapoh ka jylla Assam, Tripura bad Arunachal Pradesh, hynrei ha Meghalaya ka dei ka sien ba nyngkong eh, ba kin pyllait paidbah ia kitei ki Dhup, kiba kiba la shna da ki Siej ba la dep sain na ka Karkhana kaba don ha Nongbah Myrdon.
Ha katei ka sngi, ba katei ka Kompani, ki la pyllait paidbah ia kitei ki Dhup, la sakhi da ka jingdon u Bah Bipul Thangkhiew, trai ka Karkhana ba sain siej bad uba dei ruh u President rangbah ka RBYF, nangta u Bipen Sharma, u heh jong katei ka Kompani lem bad kiwei ki nongialam ka RBYF ba kynthup ia u Bah RJ Thangkhiew, u Bah Kynsai Nengnong, u Bah Bullet Marbaniang lem bad kiwei.
U Bah Bipul Thangkhiew, haba kren sha ki lad pathai khubor, u la ong ba u la sdang ia ka kam ban pyniaid ne pyntrei kam ia u siej ha ki snem 2016, ha kaba ka jingpyndonkam jong u, kan dei beit tang ha ki kam ban shna ia ki iing ki sem lem bad kiwei, ia kaba u la tei ruh ha ki jaka bapher bapher hapoh ka jylla bad shabar jylla ruh kumjuh.
Kham hadien kata, nga la sdang ban sngewthuh halor ka jingiaid iew u siej ha kiba bun ki liang, kumta ha ka jingkynduh ia ki briew kiba don jingtip ha ka jingpyndonkam ia u Siej, nga sa sdang pat ban buh ia ka Karkhana ban sain ia ki Siej, hadien kata pat nga sa ioh ban pyndonkam hapoh katei ka Kompani bad uba la iaid ha kylleng ki jylla, lyngba jong katei ka Kompani shna Dhup, ong u Bah Bipul Thangkhiew.
Shuh shuh, u Bah Bipul Thangkhiew, u la ong ruh ba kumba ka long mynta, ka Ri Bhoi bad khamtam ki shnong ha ka thain Umden, ki dei ki shnong kiba khlain eh ha ka rukom ban pynmih ia u siej, ha kaba tang na katei ka thain la don kumba 7000 tylli ki siej ia kaba la shu shalan tylli beit sha Assam ha ka dor kaba duna eh bad ba kam da long eh kaba wanrah jingmyntoi eh ia ki paidbah, ha kaba ka dawbah jong kata ka dei namar ba ym pat don ki karkhana ki ban sain ha kata ka dur bad ka ban pynheh dor ia u siej.
“Kum uba la khamtip halor ka jingiaid Iew u siej, ngi sngewthuh halor ka jingdonkam ka ri ia kito ki siej ba la dep sain bad kiba hap ban shna Dhup, namar kumba ka long mynta ia ki siej ba la sep sain (Bamboo Stick) la wan ban shalan na China bad kiba pynpoi sha ka ri ha ka dor kaba kham tad haba nujor bad ki siej na India" ong u Bah Bipul Thangkhiew.
Namarkata, kumba ka ri ka donkam shibun eh ia kiba kum kitei ki sien ba la dep sain bad kiba pyndonkam ha ka ban shna Dhup, kumta ka long kaba donkam eh ia kiwei pat ki samla ba kin phai khmat sha katei ka kam bad ba kan long kum kawei na ki lad ban aikam aijam sha kiwei pat ki samla khlem kam hapoh ka jylla, u la bynrap.
Ka shipai ba shlur jong ka Israel, ka la ioh ia ka nam kaba khraw, hadien, ba ka la ioh ban siat iap, ia ki dorjon ngut, ki ehrang Hamas, kiba leit hiar thma ia katei ka Ri, ha ki khyndiat sngi ba ladep.
Ka Inbar Lieberman, kaba dei ka shipai, kaba shlur, ka la pynbeit kyrkieh ban ialeh pyrshah bad ki ehrang Hamas, haba ki leit tur, ha kawei ka shnong, ka Nir Am, kaba don tang shimer na Gaza strip.
Hadien ka jingmih ki jingbthei, ha katei ka thain, ha ka Sngi Saitjain ba ladep, kumta ka Inbar, kaba don 26 snem ka rta, ka la lum la lang, ia ki pulit bynrap ha katei ka shnong kaba don 700ngut ki nongshong shnong bad sa 12ngut ki pulit shnong bad ka la sam ia ki tiar ialeh, ba kin iakhun pyrshah ia kitei ki ehrang Hamas bad ka la phah, ba kin pahara skhem bha, ia katei ka shnong bad mar ia rung kitei ki ehrang, ka Inbar, ka la siat iap, dalade ia ki 5ngut ki ehrang Hamas bad sa kitei ki 12ngut, ki ioh pyniap ia kitei ki 20ngut, ha ka jingialeh, kaba bteng haduh 4 kynta.
Kawei na ki nongshong shnong, Ilit Paz, haba kren ia ki kotkhubor, ka la kynthoh, da kaba ong “Ka long ka rai kaba stad shisha bad u tnga jongnga, u dei uwei na ki nongiarap bad uba la iada, na ka jingiap briew ha katei ka shnong.
Ki tang shu iohsngew, ba ka don ka jingsiat suloi, kumta, ki la ia lum para ma ki bad ki la husiar bha, ia ka leit ka wan, ha ka jinglamkhmat jong ka Inban".
La ong shuh shuh, ba ka Inbal, kam shym la ap satia, ia kitei ki ehrang, ba kin ioh lad ban rung shapoh, hynrei, ki la khyrwit noh bad wut bad wut bad katei la iada na ka jingduh ei jong kiba bun ki mynsiem briew.
Shillong:U Vice chairman ka NITI AYOG u u S Bery ha ka jingleit jngoh ïa ka Ophis jong u Syiem ka Hima Mylliem ha ka janmied jong ka sngi Balang u la ïathuh ba u Myntri Rangbahduh ka ri u Narendra Modi u don ka jingthmu ban kyn tiew ïa ka roi ka san jong ki riewlum hapoh ka Ri India baroh kawei.
U la ïathuh ba ka jingwan jngoh jong u sha ka jylla Megha laya ka dei ruh hadien ka jingïa kynduh bad u Myntri Rangbah ka jylla u Conrad Sang ma ha Delhi ha ka 8 tarik u Ïaïong bad ban tip ruh shaphang ka jylla Meghalaya kaba don la ki rukom treikam la ka long ha ki kam shnong, kam synshar Hima bad kiwei.
U la ïathuh ruh ba ka jingthmu jong kane ka jingwan jong u ka long ban leit jngoh sha manla ki jylla kiba don sha kyndong kynshrot jong ka ri kiba donkam ïa ki lad Pynroi jong ka Sorkar Pdeng naba bun na ki jylla ba dei ki riewlum ki duh ïa ki lad Pynroi lyngba ki skhim ka Sorkar Pdeng.
“Manla ki kyndong kynshrot jong ki jylla hapoh ka ri ki ïapher kawei na kawei pat hynrei ngi ngeit pat ba ki jylla kidei ban kiew hajan baroh ki liang, kumta kane ka jingwan jngoh ka long ka lad ïa nga ban tip.
Dei kane ka sorkar u Modi kaba kwah ban wanrah ki skhim sha baroh ki kyndong kynshrot ka ri India.
Ka la don bun kaba la lah ban pyndep bad jop bad ka jingdon jong nga shane ka long ban peit ba ka NITI AYOG watla ka don ki skhim kiba duna, hynrei ka treikam na ka bynta ka jingïaid shaphrang ki jylla," ong u Bery.
U la ïathuh ba u Myntri Rangbah duh ka ri u kwah bha leh bun ki kam na ka bynta ki riewlum kiba khlem ïoh ki jingkyrshan da ki skhim Sorkar Pdeng ne national scheme.
U la ïathuh ba ha ri baroh kawei ka jingdon ki riewlum ka la kot sha ka 200 million, kynthup ka NE bad Meghalaya.
Watla kane ka dang dei ka jingwan jngoh kaba nyngkong, hynrei u sngewkmen ban tip ïa ki rukom treikam ki Autonomous District Council kiba don la ka jong ka bor, nangta ki rukom synshar shnong ne Hima.
Na ka liang ka Hima Mylliem hadien ba la aiti ïa ka dorkhas, na ka liang u Paiem Ainam Manik Syiem u la pynpaw ïa ka jingsngew sarong ba ki heh ka Sorkar Pdeng kin wan jngoh ïa ka Ïing Dorbar bad na ka liang jong u ula ïathuh ba ka Hima Mylliem ka la don naduh ka snem 1853 bad dei tang ma ka kaba dang ïaineh haduh kine ki sngi kaba treikam ruh hapoh ka khyrnit kaba hynriew ka Riti synshar ka Ri India kaba lah ban kyntiew ïa ka jingïoh tang na ka khajna kaba mih napoh Ïewduh.
Nalor u CEM ka KHADC u Bah Pynïaid Sing Syiem, la donlang ki EM ba kynthup ïa u Bah Fantin Lakadong, Bah Alvin Sawkmie, nalor ki Myntri ka Hima Mylliem kiba la pynkupburom ruh ïa u Vice chairman ka NITI AYOG bad kiwei kiwei.
aiu ka wanrah ka Hima Mylliem iaki shnong ki thaw …Aiu ka roi ka par ba wanrah ka Hima Mylliem bad KHADC.
Bha ba khang Tala namar ka dei tang ka jaka shna pisa.
Shillong:Ka seng Hynniewtrep Achik National Movement ne ka HANM kan pyn long da ka jingiakhih ha Jantar Mantar ha nongbah Delhi ha ka 3 tarik u naiwieng 2023.
Katkum ka jingtip kaba la ioh lum la iathuh ba ka HANM ka la ioh jingbit ban pynlong jingiakhih tang 3 kynta kata naduh ka por 2 baje nohphai sngi haduh ka por 5 baje janmiet.
Da ki spah ngut ki dkhot jong kane ka seng ki la pynkhreh ban her sha Delhi ban ia shim bynta ha katei ka jingiakhih bad nalor kata kin don ruh sa ki Khasi kiba shong basah ha Delhi ki ban wan ban ia snohkti lang.
Ka HANM hapoh ka jingialam jong u President rangbah jong ka u bah Lamphrang Kharbani dangshen ka la leit sha Delhi ban leit ai shithi sha ka President jong ka India ka Draupadi Murmu, sha u Myntri Rangbahduh ka Ri u Narendra Modi, sha u Myntri khynnah ka sorkar pdeng u Kiren Rijiju , sha u Myntri ka tnat kam pohiing u Amit Shah bad sha kiwei pat ki MP ba kynthup ia u MP ka Rajya Sabha u Rakesh Sinha ban pynsngew ia ki mat jingdawa jong ka.
Kane ka seng ka buh lai tylli ki mat jingdawa hakhmat jong ki, kata ban pyntreikam noh ia ka Inner Line Permit hapoh ka jylla Meghalaya, ban pynrung noh ia ka ktien Khasi ha ka khyrnit kaba phra jong ka riti Synshar ka Ri India bad ban pynbeit noh ia ka jingiakajia pud hapdeng ka Meghalaya bad ka Assam.
Shillong:Ka KHADC hadien ba ka la dep ban leit peit ïa ki katto katne ki shnong bad ki tyllong um na ka bynta ka jingdonkam ban leh khuid ne pyntreikam ïa ka Solid Waste Management Act, (SWMA) 2020, ha ka sngi Balang ka la phai khmat pat sa sha Ïewduh halor kane ka bynta.
Kumta ban pyntyllun sted ïa kane ka jingthmu ban pyntreikam beit ïa katei ka Act, na ka liang ka KHADC lyngba ka jingïalam jong u CEM u Bah Pynïaid Sing Syiem bad ki heh ka World Bank ki la leit ban ïa kynduh ïa u Syiem ka Hima Mylliem bad ki Myntri ban ïakren halor kane ka aiñ bad khamtam eh naba ka Ïewduh ka hab ha ka jingpeit ka Hima Mylliem.
Ha ka jingïalang bad kynduh lang kaba lyngkot bad u Syiem ka Hima Mylliem u Paiem Ainam Manik Syiem bad ki Myntri na ka liang u CEM haba ai jingkren u la batai ïa ki bor pynïaid ka Hima Mylliem haba ïadei bad ka Khasi Hills Autonomous District Council Solid Waste Management Act 2020 hadien ba la ïoh ka jingmynjur na u Lat ka jylla u la ong ba ka KHADC ka kwah ba kane ka aiñ kan treikam bha hapoh Ïewduh.
“Namar mynta ba ka don ka fund napoh ka World Bank haba ïadei bad kane ka bynta kumta ngi la wan ïalam ïa ki heh ka World Bank ban ïohi ïa ka rukom synshar khaddar jong ki longshwa manshwa lyngba ka jingdon kane ka Hima Mylliem bad ba ka Ïewduh ka la long ka ïew kaba la rim tam kumta ladei ban pynneh ïa kane ka nam ka burom bad kumta la shimkhia shwa nyngkong ïa ka Ïewduh na ka bynta ka jingdonkam ban leh khuid," ong u CEM.
U la ong ruh ba ka jingwan sha ka Ïing Syiem Hima Mylliem ka long ban pyni ïa kine kiba wan na ka World Bank ïa ka jinglong kyrpang ka Synshar khaddar hapoh ka Bri U Hynñiewtrep bad ïathuh ruh ba ki la wan jngoh tang mar shu ïadep ka jingïalang bad ka State Planning department haba ïadei bad kane ka kam.
U la ïathuh ruh ba ka KHADC ka la buh ïa ki kali kit ñuit na ka bynta ki 20 tylli ki shnong bad pynpaw ruh ba na ka liang ka Hima Mylliem kan ai ka jingïatreilang ban pyntreikam ïa ka aiñ lum bad pynkhuid jaboh.
Na ka liang u Paiem Ainam u la ai khublei kyrpang ïa u CEM bad ïa ki heh ka World Bank ba ha ka sien ba nyngkong ba na ka liang ka World Bank ki la ïoh lad ban wan jngoh, namar ka Hima Mylliem ka don ïa u lakam ka synshar khaddar kaba ïar bad kaba heh bad ba ka hap ban peit haduh 1600 tylli ki shnong.
Na ka World Bank la don u Riddhiman Saha Urban Specialist World Bank, u Keith Newman Waste Specialist International Consultant World Bank, ka Ebalari Suchiang Local Consultant World Bank bad u Bah Mark West Local Consultant World Bank nalor kiwei.
U Khasi hyndai haba u la biang karta u la dei por ban leit ïing lok u Shang na kawei ka shnong sha kawei pat ka shnong ban leit wad khyllot kylleng ki shnong kiba marjan bad sha jngai ruh u pynlut la ka por ban leit thiah khynraw ha kano kano ka ïing ba don kynthei samla u pynlut da ki bnai da ki snem ruh.
Haba u poi ha ïing jong kiba don khun kynthei u shong u thiah hangta bad ka put ka tem ka rwai ka phawer.
Ki kmie ki kpa ruh ki ailad ïa ki khun ba kin ïashong bad kita ki khynraw ki ai ka jaka ki ai jaka thiah ïa ki.
Lada ki khun kynthei na kata ka ïing ki imon ïa uta u samla kita ki khyllot ruh ki pynlut por ban shong ban sngap ïa kita ki sur phawer bad ban ïa shong miet bad ki, hynrei da kim mon pat ki leit thiah noh dang kloi.
Kita khynraw ruh lada ki la sngewthuh ba kita ki samla Kim mon kim wan thiah shuh ki leit noh sha kiwei pat ki ïing ba don khun kynthei.
Lada ki sngewthuh ba kito ki samla na kato ka longïing ki la imon ïa uta Samla ba wan thiah khynraw.
kito ki khynraw ki wan ïathuh ha kiba ha ïing ban jied ïa u ksiang uban leit ïa kynduh ïa kato samla u ksiang u lah ban dei u kñi ne uno uno u riew rangbah uba ki shaniah.
Uto u ksiang na ka ïing u shynrang haba u leit ban ïa kren bad kiba ha ïing kato ka samla u pynsngew pynkren mar khmat ki kmie kpa jong ka kynthei nangta da ki la ïamon baroh arngut ki sa pynbeit ka por ban pynïateh Ktien ha kaba uto u ksiang un long u nongïalam lynti uban hap ruh ban shim ïa ka jingbah khlieh na bynta jong u shynrang.
Kumjuh ruh na ka liang ka ïing jong ka kynthei ruh ki hap jied uwei u rangbah uban long u ksiang uba shim ka jingbah khlieh na bynta jong kato ka kynthei.
Don ruh ha ki katto katne ki jaka kiba pyndonkam da ka kata pyrla ne ka pernu ba ki thaiñ da u siej ban phah khyrwoh sha ka kynthei kum ka dak ban phah kylli samla khamtam ha ki thaiñ riwar ki pyndonkam da kane ka buit.
Kito ki bym nang ruh ki hap phah thaiñ ha ki tymmen kiba nang.
Lada ka kynthei ka pdiang ïa kata ka pyrla ne ka pernu ka shim bad pdiang ïa kata ka pyrla ne pyrnu hynrei da kam treh te kam pdiang ïa kata pyrla ne pyrnu.
Nongpoh: U nongniah bad nongbud jong kawei ka trok kaba don ia u number AS-01-NC-7796, ki la hap ban tam biang ia shibun ki niut ki nier, kaba ki la bret khlem akor ha surok Umsning By-pass, kata ka dei hadien ba ki nongialam bad ki dkhot ka RBYF Lumnongrim Unit, ki la lap ia ki bad kiba la phah ia u nongniah bad nongbud ba ki hap ban tam biang.
Katkum ka jingiathuh da ki nongialam ka RBYF, la ong ba katei ka trok ka dei kaba wan na Beltola bad kaba leit ban pynhap mar sha College of Agriculture University, Kyrdemkulai, hynrei haba ka la wanphai na katei ka jaka, ia ki jaboh jabain pat ki la leit ban bret ha Umsning By-pass, kaba don hajan ka wan Umpih.
Kumta haba la ioh jingtip halor katei ka jingwan bret jaboh da kitei ki nongniah trok, ki nongialam ka RBYF Lumnongrim Unit, ia kaba la ialam da u President, u samla Hynry Marngar, President RBYF lumnongrim unit, nangta u Balakmenlang Nongbri, President Umsning Circle bad u Shining kharsohnoh, ki la leit ban bat ia kitei ki nongniah bad kiba la btah ia ki ban tam biang, ia baroh katei ka niut, ba ki la bret ha katei ka jaka.
Haba iadei bad ka jingdon kiba bun ki nongniah trok, kiba mlien ban bret niut hapoh ka surok Umsning By-pass, na ka liang ka seng ka maham jur bad ki la ong ruh ba kin sa leh da kaba tyngeh, ia ki briew kiba bret niut pathar ha ki bynta ka surok Umsning By-pass.
very well done RBYF.
Ki nongialam ki Hamas, ki iathuh, ba uwei na ki stad ain jong ka pyrthei, uba dang leit jngoh, ia kawei ka longing ha Gaza, ula iap noh, ha ka jingther bom jong ka Israel, ha ka nongbah jong ka Gaza, ha ka miet jong ka Sngi Hat Majai bad baroh, kiba don ha katei ka iing, ki la iap lut khoit.
U Saeed al-Dahshan, u dei ban leit phai sha Cairo, kaba dei ka Ri, kaba u shong u sah, hynrei, ula iap noh, ha katei ka jingshah ther bom.
Ym shym la ioh jingtip kaba bniah, hynrei, la iathuh, ba ki don 30ngut ha katei ka iing bad baroh, ki la iap lut.
Ha kajuh ka por, ki nongialam Hamas, ki kam, ba ka jingther bom jong ka Israel, hynnin ka miet, ka la pyniap noh ia kiba ha iing jong u heh duh ki shipai Hamas, U Mohammad Deif.
Ha katei ka jingther bom ka Israel, u kpa, jongu, ula iap noh ha shen, u hynmen jongu bad arngut kiba ha iing, kiba hajan ha ka nongbah Khan Younis.
Kat haduh mynta, ym shym la tip satia, shaei ba u don U Deif, la u dang im, ne ula iap, ong ka khubor jong ki ehrang Hamas.
Kiwei pat ki khubor, ki iathuh ba ka liengsuin jong ka America, ka la hiar khyndew mynta ka sngi ha ka kad liengsuin Nevatim, kaba don shathie jong ka Israel bad katei ka dei kaba kit ia ki tiar siat bapher, na ka bynta ban pynbiang ia ki jingdonkam jong ki shipai Israel.
Na ka liang u myntri jong ka sorkar Israel, uba peit ia ka National Security, U Itamar Ben Gvir, ula pynthikna, mynta ka sngi, ba ka jinghiar thma, ia ka Gaza, ka thikna bha bad u iathuh ruh, ba ki nongshong shnong jong ka Sderot, kin ioh da ki suloi, ba kin iada ialade, nangne shakhmat.
Na ka liang ka Israel, ka pyntip mynta ka sngi, ba ka la shimti pura, ia ka jingsynshar ha ki bynta jong ka Gaza.
Ka Kyiad ka ktah nyngkong eh ïa u briew ïa u briew shimet kaba mut ïa u nongdih hi,la ka long ha ka long rynïeng ne ka akor ka burom ne ka ktien ka thylliej.
U nongdih bunsien u don ka mynsiem sngewmeng, sngew sarong kat haduh ba um tip shuh ïa ka bha ne ka sniew,u kren ki ktien sih tien sang bad u thiah ruh shaba lap bashem wat ha ki lynti shnong ,ki nylla surok.
Kaneka jingleh jong u ka ktah ïa ka burom ka ijot jong u hi.
Ka ktah ïa ka ïing ka sem; Haba Don u nongdih ha ïing ka ktah Beit ïa ka ïing ka sem ïa ka burom jong ka ïing.
Lada dei u kpa nongdih ka ïing ka sem bunsien ka jot ka pra.
Niar eh ban shem ba lada kpa u dei u nongdih ba ka long ïing long sem kan don ha ka jingsuk,kan don Beit ha ka jinghuri hura.
Ka jingïamai ïa nia teng teng wat ka ïa shoh ïa dat, ïa tim ïa tla ne wat ban ïa pait ïing pait sem ne ka ïa pyllait San shyieng noh tang nadaw ka jingbuaid u kpa.
Ka Kyiad ka ktah ïa ka imlang sahlang: La jan baroh ki jingsniew ha ka imlang sahlang mih na ka Kyiad.
Kane ka pynshlur ïa u briew uba la buaid ban leh ki kam sniew kam poh kum ka jingïakhalai,ka jinglehawria ka jingïashoh ïa dat ïa pynïap,ka jingbatbor ïa ki kynthei, khynnah,ka jingtuh,jinglute.
Ka jingsheptieng jong ki kynthei khynnah ïa u nongdih buaid kine ki ktah ïa ka imlang sahlang.
Ka kyiad Ka Ktah Ïa ka koit ka khiah: Ka kyiad ka Ktah Ïa ka koit ka khiah.
Ka jingdih kyiad kyrni ka Ktah Ïa ka koit ka khiah bad ïa ka bor pyrkhat pyrdaiñ.
Uba kyrni dih kyiad u at u sib,ka met ka jngem,ki khmat ki saw,bad ka jingpynhiar mynsiem ka iewtung.
Ka ktah ïa ki tor,u klongsnam,bad ïa u khyllai.
Ka kyiad ka lah ban pynlyngkot wat ïa ka jingim briew ruh.
Kumno ban thoh jingpynkut halor ka kyiad.
Shillong:Hadien ka jingioh jingtip, ba U Bah Kentli Tangsang, Sordar ka Raid Lyngkhat, ula tih pynbha biang ia ka madan Lyngkhat, kumta u nongthoh khubor jong, ula leit jurip, ia katei ka ma dan, ha ka Sngi Saitjain ba ladep.
Ha ka jingleit, ba la synran, da u Bah Tangsang, la lap, ba ka madan, ialehkai, ka la sdang madan, ha kaba la pynlur, da ki puh shilum, la ar sien kynthih bad ha ka jingiakren, U Sordar, u ong “Ka jingangnud jongnga, ka long, ban pynlong biang ia ka jingialehkai phutbol, ha kane ka madan, kaba donnam" bad u iathuh, ba kan shim por, ban lur, sa ar lane laisen, ia katei ka madan, ba kan long ka madan kaba bit ban ialehkai.
Ka madan Lyng khat, ka dei ka madan, kaba donnam bha, ha ka thain Riwar Mihngi hi baroh kawei, ha kaba la ju pynlong ia ki jingialehkai kiba heh ha katei ka thain, la jan man la u snem.
Ha ka jingleit jurip, la lap, ia u sainar shiah, uba kiew pyn ieng beit sha ki bri ki bsah jong ki trai jaka Khasi, ha kaba la antad, ba ka jingshim jaka, kam dei shuh, tang 150 yard, hynrei, ka lah ban poi sha ka 200 haduh 250 yard ruh, ha ki bynta bynta; katba sha shiliang jong u sainar, ki dieng kwai bad ki jingthung jingtep, ki la jah lut, ha kaba U Sordar, u iathuh, ba ki la pom lut ki khar Bangladesh bad ha ka jingleit jong u nongthoh khubor, la iohi ruh, ba ki shipai BSF, kim don shuh sha shiliang jong u sainar bad kumta katei ka pyni shai, ba ki jaka kiba hap shabar jong u sainar shiah, ba ki la kam trai lut ki khar Bangladesh.
Sa kawei kaba isangsot shibun, ka long ba ka surok khappud lem bad u sainar, ba kan iaid noh na shakhlieh jong ka shnong Lyngkhong bad katei ka pyni shai, ba lada kam don kano kano ka jingkylla, da kumwei pat, kumta ka shnong Lyngkhong, kan hap noh shabar jong u sainar shiah, lane sha u pud jong ka Bangladesh.
Ha ka jingiakren jong u Rupang bad U Sordar, u da kren shai, da kaba ong “Katei ka madan ialehkai phutbol, ka hap ha Ri India bad kumta ngi shna pynbha biang ia ka" bad U Sordar, u iathuh biang, ba ha ka por, ba u leit ban shimti ia katei ka madan ialehkai, ki wan pynsangeh noh ki shipai BDR bad u ong “Ki BDR, ki phah pynsangeh, hynrei ngim sangeh satia, namar ba ka hap ha ka jaka jongngi, kumta ngim sangeh bad ngi phah lur beit bad ngim ailad satia".
Haba kren halor ka jingker sainar shiah, kaba la bam jaka haduh kumba 7 kilometre shiteng, ha shi lynter ka Raid Lyngkhat, kumta u Sordar, u iathuh ba u sngew pangmet, ban duh noh ia katei ka jaka bad kumta, ula pynsngew, da kaba ong “Katba don ka lad ngin iakhih beit, kumno ban wan rah biang.
Nga kwah ban pynbeit biang ia kane, namar ka leit sha Bangladesh, namar ba U Sordar ba mynshwa u ailad" ong U bah Tangsang.
Shillong:Ka Tnad pulit jong ka Shillong Traffic Police (STP) ki la ioh ban bat bad dain kuna ia ki hynñiew tylli ki thuk-thuk ar shaka, ki kali kiba pyndonkam ia ki silencer kiba sawa jam bha kiba la wan rah ka jingpynthut ia ki paid bah nong shong shnong kham tam kiba sah ha jan su rok ha ka por mynmiet.
Ki pulit ki la ioh ban bat ia kine ki hynñiew tylli ki kali tang ha ka 48 kynta, ha ka ba ki pulit, ki la bthah ia kine ki thuk thuk ki dei ban buh noh da ki orginal.
Ki pulit ki la buh jingkyrpad ruh ia ki trai kali ki ba buh ia kine ki pipe ba kin weng noh bad kylliang noh, namar ka jing pyndonkam ia kine ka long ka jingpynkheiñ MV Act.
Lah dei ban check naduh mynshuwa ia kine.
Bun bha kiba pyndait ia kine ha Shillong.
Shillong:U myntri ka tnad pule puthi ka jylla u Rakkam A Sangma, u la pyntip, ba ka sorkar ka la pyllait lypa ia ka tulop jong baroh ki nong hikai skul haduh u bnai Nohprah mynta u snem.
Kane ka jingpyllait lypa ia ka tulop jong ki nonghikai, ka dei ia baroh ki jait skul kynthup ia ki nong hikai SSA.
Nalor kane, u myntri u la iathuh ba la pyllait ruh ia ka bai burom ia ki nongshet ja skul na ka pisa kaba la ioh pdiang na bynta ka Mid-Day Meal (MDM) Scheme kaba la ai kyrteng thymmai kum ka PM-POSHAN.
“Ka sorkar pde ng kam pat pyllait ia ka pisa ba nyngkong (instalment) jong ki nonghikai SSA bad ka sorkar jylla ka dang iakren", u la ong.
Hynrei u la ong ba ka sorkar jylla ka la nang pyllait shwa na pla lajong.
“Ngin pyllait ar bnai ka tulop iaki SSA na ka pla ka sorkar jylla bad, la ioh pdiang ruh ia ka pisa na bynta ka Mid-Day Meal (MDM) Scheme kaba la ai kyrteng thymmai kum ka PM-POSHAN bad la pyllait sha kai nonghet ja skul", u la bynrap.
Ha kajuh ka por, u la ong ba ka sorkar jylla ka la dep pyllait ruh ia baroh ka pisa ban siew ia ka tulop na bynta baroh ki skul ban siew haduh u Nohprah 2023.
“Ka sorkar ka shim khia bha ia ki nonghikai ban pynthikna ba kin ioh ia ka tulop ha ka por kaba biang", u la ong.
balei pat kam pyllait noh mynta ki bnai ba ki nonghikai ruh ki donkam bn siew bai skul,bai exam ,balei kam shaniah bn ai lpa kam iahap ka ktien bd ka kam.
Shillong:U myntri ka tnad pule puthi ka jylla u Rakkam A Sangma, u la ong ba katkum ka jingkhein ne ka data kaba la pyllait ha ka website ka tnad pule puthi jong ka sorkar pdeng, ki don 168 tylli ki Lower primary skul bad 101 tylli ki Upper Primary skul ha jylla Meghalaya, kiba duna ia ka 10 ngut ka jingdon ki khynnah skul.
Haba kren sha ki lad pathai khubor mynta ka sngi, u Rakkam u la ong ba un sa wad bniah ia kane ka jingkhein kaba la pyllait ka tnad ka pule puthi ka sorkar pdeng, la ka long kaba shisha ne em.
Hynrei ha kajuh ka por, u la ong ba katkum kane ka jingkhein kaba la pyllait ka tnad pule puthi ka ri, ka long kaba sngew pang met bha lada kan long kaba shisha bad ka sorkar jylla kan sa thaw lad kumno ban pynbeit ia kane tangba um sngew dei ban khang ia ki skul.
“Ngi don 168 ki Lower Primary skul kiba don duna ia 10 ngut ki khynnah skul, katba ki Upper Primary skul ki don 101 katkum ka jingkhein ba la pyllait ka Ministry ka tnad pule puthi ka sorkar pdeng", la ong u Rakkam.
U la ong ba ka liang ka sorkar kan wad bad pule bniah kumno kane ka jia, kaba lah ban dei namar bym biang ki jingdonkam ne kiwei ki daw.
“Ka jingduna ki khynnah ban wan sha skul ka dei ka kam kaba sngew khia jur.
Ngan pynshisha ngan wad ia kane ka jingtip namar ba kane ka dei na ka sorkar pdeng", u la ong.
Bun hi ki ba duna khynnah skul ki dei ki skul ba duna ha bun ki liang.
Khamam ki properties jong ki skul ka pynlong iaki khynnah ban mih sha ki skul private ne bala pyniaid da ki riew shimetKi skul ha Meghalaya ki don arshah ïa ki katto katne ki jylla ka Northeast.
Kane ka dei ka jingpynsyrwa ei ïa ka pisa paidbah.
Kumta, dei ban shu khang noh ïa kita ki skul kiba shim tang ka tulop khlem nonghikai.
Shillong:Ka pynbna ka sorkar pdeng ba kan pyntreikam ia ka bhah 33 percent ia ki kynthei ha Lok Sabha bad ha Assembly, ka la pyndukha mynsiem ia kiba bun ki MLA, ioh ba, ka konstitwensi jongki, kan leit sha ki kynthei.
Katkum ka rai ka sorkar pdeng, ka bhah ia ki kynthei ban iakhun MP bad MLA kan treikam naduh 2029.
Haba pyrshang ban twad jingtip na u Chief Electoral Officer (CEO), u BDR Tiwari, ula iathuh ba haduh mynta, ym pat ioh jingtip jingthoh eiei na ka Election Commission na Delhi, halor kane ka bynta.
“Ym pat ioh jingpyntip eiei haduh mynta na ka Election Commission na Delhi haduh mynta", la ong u Tiwari.
U la ong ba tang kawei kaba ula ioh jingtip, ka long ba kane ka bhah nongmihkhmat ia ki kynthei kan kylla man ka 15 snem na kawei ka konstitwensi sha kawei pat.
Hynrei kumno bad ha kano ka rukom yn sdang ban bhah ia ki konstitwensi ia ki kynthei ruh, kam pat don satia kano kano ka phormula ne ka rukom khein.
“Kumno ne na kano ka konstitwensi kan sdang, ym pat ioh kano kano ka jingbatai halor kane", ula bynrap.
Katkum ka bhah kyrpang ia ki kynthei, ka jylla Meghalaya kaba don 60 ngut ki MLA kan long jin haduh 19 tylli eiei ki konstitwensi, kin leit tang sha ki kynthei.
Ha kajuh ka por, u Tiwari ula ong ba kam pat don kano kano ka jingbthah na ka sorkar pdeng ne ka Election Commission halor ka jingpynbeit thymmai ia ki konstitwensi.
Shillong:Ha ka 7 tarik u risaw 2023 ka kali kit nongpang jong ka seng Hynniewtrep Integrated Territorial Organization (HITO), ka la lait noh, na Sadar Police Station, hadien ba ki pulit ki la leit ban tan na parking lot kaba don pyrshah bad ka SBI Main Branch.
Kane ka jingleit tan ki pulit ia katei ka kali kit nongpang jong ka seng HITO, ka dei hadien ba ka la jia ka jingiapyni bor, hapdeng ki dkhot ka seng bad ki pulit ha khmat ka DC ophis Shillong myn ha ka 4 tarik u nailur 2023.
Ka jingsah kut jong ka kali kit nongpang jong ka seng ha Sadar Police Station ka la dap mynta shi bnai.
Ka jingioh ban tan ki pulit ia katei ka kali kit nongpang jong ka seng ka dei ba ki dkhot ka seng, ki la ia phet krad noh na katei ka jingiakhih, namar ka jingkthong ki pulit ban bom ban tied ia ki lada ki ioh.
Kumta ha katei ka sngi, na ka liang u President jong ka seng u bah Donbok Dkhar ha ryngkat bad ki katto kattne ki dkhot jong ka seng, ki la wan sha Sadar, ban shim noh ia la ka jong ka kali ba la shah tan ha ki pulit.
Haka jingiakren bad u bah Donbok u la ong ba ka kali ba shah tan ha katei ka sngi, ka dei tang ka kali kit nongpang bad hadien ba ka seng ka la apply ia ka Zimma hapoh Court bad ka Court ka la ai ia ka Zimma ban ioh sei noh ia ka kali.
Ka seng ka ong ba kan sa iakhun ha kaba iadei bad kane, katkum ki bor jong ka aiñ ba ha kano ka rukom ba ki pulit ki leit ban tan ia ka kali kit nongpang jong ka seng sha thanad.
Nongpoh:Ka Ri Bhoi Student’s Union (RBSU) lyngba u President jong ka u Bah Everjoy Nongpluh, u la ong ba ka seng ka sngewkhia palat halor ka jing sniew ba palat liam jong ka Bhoirymbong sha ki thaiñ Nong thymmai bad kaba mih sha Khyndewso, kumta halor ka jingsniew ka surok, na ka liang ka seng ka kyntu ia ka sorkar jylla lyngba ka tnad PWD ba kan thaw shuwa ia ki lad ki lynti tang ban maramot ia katei ka surok, namar ka jingsniew jong ka surok, ka la sniew shaba palat bad kaba la wanrah jingeh ha ka leit ka wan ki paidbah.
Haba kren sha ki lad pathai khubor, Samla Everjoy Nongpluh u la ong kum ka seng kaba ieng ba shakri na ka bynta ka eh ka shon ki paidbah ka dap shisha ka mynsiem jong ka jingsngewkhia bad ka daw ka long ba ka seng ka la lap da la ki jong ki khmat halor ka jingsniew katei ka surok naduh na Bhoirymbong sha Khyndewso bad na ka Shnong Nong thymmai sha ka shnong Mawbsein.
U la ong ruh kane ka surok ka dei kaba la pyndonkam da ki phew tylli ki shnong ba hap ha ka thaiñ Ri Bhoi Mihngi bad ka dei ruh ka surok kaba lah ban pynïasoh sha ka jylla Assam bad ka jinglong jingman jong kane ka surok pat ka la ktah shisha ïa ki nongïalam ha kaba ki paidbah nongleit nongwan ki la syrtok ha ka leit ka wan ha kaba ha shi lynter ka surok la dap tang da ki thliew suda.
Ha kawei pat ka liang, utei u nongïalam ka seng, u la pynpaw ba ka seng ka sngewkmen ruh ban tip ba ka sorkar lyngba ka tnad PWD ka la dep ban khot tender ban pynbha ïa katei ka surok ban suk ki paidbah ha ka leit ka wan, hynrei namar ba dang dang shim por ban leh ïa kata kumba la mang da ka sorkar la donkam ban maramot shuwa malu mala tang ban nym buh jingeh ia ki paidbah ha ka leit ka wan ki paidbah, u la bynrap.
Shillong: Ka jingbym biang ki jaka buh ia ki mar rep kiba pyut kum u jhur, ka la ktah ia ka kamai jong ki nongrep namar ba ki hap ban die katba thied ki mahajon, wat la ka dei ha ka dor kaba tad ruh tang ban lait na kaba bret ei.
Ka dor jong u kubi, u sohsaw ha Iewduh, ka hiar namar ba la wan poi ki jhur kiba nabar jylla bad kawei pat, ka dei namar ka jingsniew palat ka surok kaba la pynsahkut kali sha thain Jaintia Hills ha kaba ki kali kiba kit jhur na kane ka jylla, ki leit ban shalan sha thain Silchar, ka Assam.
Ha ka jingiakren bad ki nongdie nongthied jhur khamtam u sohsaw bad kubi ha Iewduh mynta ka sngi, ki la iathuh ba ka iew die jhur ka kiew ka hiar katkum ka jingdon mar, bad teng teng haba poi mar kham bun, ka kham tad bad haba duna mar, katba ka jingdawa ka kham bun, ka dor ka kham bit.
Katkum ka jingiakren bad ki mahajon thied jhur, kumba 15 ton u jhur tang na Iewduh la shalan shabar man ka sngi bad ia u sohsaw la shalan ruh shaduh ri Bangladesh bad ki jylla ba marjan.
“Mynta ka sngi, ka dor sohsaw ka long kumba 25 tyngka shi kilo, bad ban ianujor ia kaba leit, ka dor ka la hiar dor", la ong iwei I kong ba die sohsaw ha basa madan ha Iewduh.
“Man ka sngi ka dor ka kylla, kam neh ha juh bad ka dor jhur ka kham lah ha ki bnai Iaiong, Jymmang, Jylliew bym pat wan poi ki jhur nabar jylla", la bynrap I kong.
U sohsaw u wan bha khambun na thain Diengpasoh, Mawryngkneng, Tynring, Sohryngkham bad kiwei ki jaka ba Marjan.
Kiba shong dukan ha basa sohsaw, ki siew T.
20 shi sngi bad ha ka sngi Saitjain ki hap siew T.
40 sha ka Hima Mylliem, katba ka dor u kubi ka hiar dor.
“Ngi die khutia te ka long T.
14 -15 shi kilo katba kiba die shalan te T.
10 shi kilo", la ong uwei u Mahajan.
U la ong ba lada duna ka jingpoi u kubi ka dor ka kham lah katba lada wan bun, ka dor ka kham tad.
La iathuh ba ka dor ka ktah ruh namar ba sniew palat ka surok sha Sonapur ha kaba ki kali ki hap ban thiah miet bad shisien ba la sahmiet, ka jinglong u jhur ka sniew namar ba ka dei ka mar pyut.
Ia u kubi la shalan sha Berpata, Silchar ka Assam, nangta sha Agratala ka Tripura.
‘Mynta don ki kali ba la kit jhur naduh 7 tarik ruh ym pat ioh pynhap mar ba sniew ka surok, kim pat poi sha jaka pynap", u la ong, bad lada ka sorkar ka lah ban don ka jaka buh kum ka cold storage kan kham iarap ia ki nongrep ban buh shwa ia u mar haba u tad dor palat kumba long sha dkhar.
Katkum ka jingiakren bad u mahajon Khasi, ka dor u kubi ka kham bit ha u bnai Jymmang, Jylliew ba duna ki jhur ba wan nabar jylla bad nangta ruh ki dang shu sdang mih ki jhur.
Ha ka shi sngi, ka jingshalan kubi kan long kumba 15 ton eiei la shalan ia u kubi.
Ha Iewduh la shim bai rung 10 tyngka shi byrni piat bad ka bai mih ruh kumjuh bad kane ka la ktah jur ia kiba khaïi.
Shillong:Ka Khasi Hills Autonomous District Council (KHADC) ha ryngkat ka World Bank bad ka Meghal aya State Pollution Control Board (MSPCB), hynnin ka sngi Ba-ar, ki la hiar jurip ïa bun tylli ki jaka ha khapsor ka Nongbah Shillong, ban pyntreikam ïa ka Solid Waste Management (SWM) bad ban pynneh ïa ki tyllong umbam umdih.
Ïa kane ka jing jurip la lamkhmat da u Chief Executive Member (CEM) Bah Pynïaid Sing Syiem ha ryngkat ki Nongmihkhmat ka World Bank bad ka Meghalaya State Pollution Control Board (MSPCB).
Kane ka kyn hun ka la hiar jurip nyngkong eh ïa ka Wah Umkhen kaba don ha Them Basuk, Umpling ban pyntrei ïa ka Solid Waste Management bad ban khmih ïa ki tyllong um kiba donkam ban pynkhuid bad ban ai jingïada.
Hadien kane, kane ka kynhun kala hiar jurip ïa ka Wah Umshyrpi, ïa ka jaka hapoh ka shnong Mawlai Mawroh ban tei ïa ka Resource Recovery Centre (RRC) bad ïa ka Marten kaba don ha Mawlai.
Ki nongïalam shnong kiba la poi lang ki long na ka shnong Madanrting, Jatah bad mawshbuit bad kiwei.
Haba kren sha ki lad pathai khubor na ka liang u CEM u la ïathuh ba kane ka jingleit jurip ka long kum ka jingpynkhreh ban pyntreikam noh ïa kane ka Solid Waste Management Act, 2020 kaba la angnud ban pyndep kloi katba lah.
Ka jingjia, kaba sngew sangsot sat, ka la paw pyrthei, hynnin ka sngi, ha kaba ki ehrang Hamas, ki la pyniap bein, ia ki 40ngut ki khyllung bad ki khynnah rit, da kaba ki siat iap, na khlieh, da kaba ki ot ryndang bad sa kiwei, ki kam pyniap bein, ia ki mynsiem ba dang khuid bad lui lui.
Ki shipai jong ka Israel, ki la lap, ia katei ka jingjia, ha kawei ka shnong  Kfar Aza – kaba don ha khappud jong ka Gaza  bad katei ka dei ka shnong rit, kaba la ioh kurup, da kitei ki ehrang Hamas.
Kitei ki ehrang, kiba don da ki suloi, ki grenade, ki tukri bad ki pyniap dusmon, ia ki rangbah briew, ki kynthei bad wat ki khynnah rit ruh, da kaba ki leit khynra, na ki jaka thiah jongki, ha ka step jong ka sngi saitjain, ba ladep.
Ka nongthoh khubor jong ka  i24News, ka Nicole Zedek, ka iathuh, ia katei ka khubor, hadien, ba ka iakren ia ki shipai, kiba pahara ia katei ka jaka.
La iathuh ba ki don 40ngut ki khyllung bad ki khynnah, kiba la shah pyniap bad nangta, sa kiwei pat kiba don ha iing, ba la shu pyniap beit baroh shi iing.
U myntri ka sorkar Israel, U Nir Barkat, haba kren ia ka Sky News, ula ong “Ngi dang shu tip, ba ki don 40ngut ki khyllung, khynnah kiba la shah thang ing bad shah khrai khlieh bad don na kitei, kiba shah siat na ka khlieh" bad u ong shuh shuh “Baroh kito ki lehnoh, ki jaka treikam jongki bad kito kiba don bynta bad ki Hamas, kin shah pynjot thiaw.
Ngin leit ban pyniap lut, ia ki lehnoh  bad ki riew paidbah, ki dei ban phet krad kyrkieh ialade".
Shillong:Ha ka jingiakhun kaba hynnin ka sngi hapdeng ka Meghalaya bad ka Pondicherry ha ka lympung jong ka BCCI Women’s U-19 One Day Trophy, ka Meghalaya ka la shah pynliem ha ka Pondicherry da 131 run ba la ialeh ha Surat.
Da kaba duh lut ia ki nongtied ha ka kylla step, ka Meghalaya ka la kawang bol bha bad pynkut ia ka jingkamai jong ka Pondicherry da 228 ha ki 43.
4 over.
Ha ka jingbeh thong pat, la iohi ba ka Meghalaya ka la duh lai ngut ki nongtied ha ka jingkamai kaba 97 run ha ki 33.
5 over.
Kaba la ialehkai bha na ka kynhun Megha laya ka dei ka Kambesa A Sangma kaba la kawang bol bha ha ka kylla step da kaba ioh shim wicket da 3/32 bad kamai ha kaba tied bol da 18 run bad iaineh haduh kaba kut hadien ba ka mih madan ha ka pali kaba 9.
Ka Meghalaya ka la pyndon kam khyndai ngut ki nong kawang bol bad napdeng kitei ka Fennysha Nongrum ka la ioh 2/31, Abie zer Khar syiem 2/36, Ankita Sharma 1/49 bad ka Jayshree Singh, kaba la lah bha ban pyrkhing ia ka jingpyllait bol bad ka la ioh poin da 1/6 ha ki 4 over.
Ha ka pali tied bol, ka Jayshree ka tied 17 run katba ka Ankita ka tied 18 run ha ka jingianeh para lok kaba 43 run na ka bynta ka wicket kaba lai.
Kitei ki arngut shijur ki la ianeh ha ka jinglehkai da kaba tied jai jai hadien ba ka kynhun ka la duh kloi ia arngut ki nongtied tang hapoh ka 5 over.
Hynrei nalor jong ka Kambesa, ym shym la don kiwei pat ki nongtied kiba la lah ban kham tied kham bha bad ka kynhun ka la duh lut ia la ki nongtied tang hapoh ka jingkamai kaba 100, da kaba ioh shong thait shi sngi, ka Megha laya kan bteng biang ia ka jingiakhun jong ka pyr shah ia ka Manipur lashai ka sngi.
U kpa, uba la tymmen, u thoh shithi sha u khun, uba don ha phatok bad ula ong “Khun baieid, namar, ba nga lah tymmen, ngam lah shuh ban thung phan ha kper, namar ba ngam don bor, ban tih ia ka khyndew ba kan sboh.
Ban da dei, ba me don bad nga, me la lah ban iarap lem ban tih ia ka khyndew, ba ngan thung phan".
Mar ia dep pule, ia katei ka shithi, u khun, ula jubab “Wat nym tih satia, namar, ka don ka pisa bad ka ksiar, kaba nga ioh tuh, kaba la buhrieh ha katei ka kper".
Ki pulit, kiba ap ha phatok, ki la ioh pule, ia katei ka shithi bad kumta, ha ka step kaba bud, ki la leit mar mar sha katei ka jaka ban tih ia katei ka kper, da ka jingkyrmen, ba kin lap ia katei ka pisa bad ka ksiar, kaba la buhrieh, hynrei, kim shym la lap satia.
Ha ka step kaba bud, u khun, ula thoh biang sha u kpa “Pa, phi lah ban thung ia u phan jongphi, ha katei ka kper, kaba la dep tih bha, da ki pulit bad dei tang katto hi, ba nga lah ban iarap iaphi, nangne na phatok".
Shillong: Mynta ka janmiet, u heh ophisar ka sorkar jylla u Dr.
Manjunathan ula khlad kyndit na ka jingpang kynsan bad katkum ka jingiathuh u doktor, ka lah ban dei na ka heart attack.
Katkum ka jingiathuh u Dr.
Lari Marbaniang, la wanrah ia u ha ka por 6:15pm sha Woodland hynrei hadien ba ki doktor ki la pyrshang ban eksamin, la shem ba ym don dak jingim eiei shuh bad la iathuh ba ka met kala khlad shwa ban poi sha hospital.
U Dr.
Manjunathan u dei u Secretary ka tnad Animal Husbandry ka sorkar jylla.
Katkum ka jingiathuh ki paralok, mynta, mynsngi u dang wan sha ophis hynrei ynda la poi ha ing ula ud pang bad kiba haïing, ki la pynthied dawai, hynrei hadien ba la nang jur la wanrah noh sha hospital.
Ki ophisar naduh u Chief Secretary bad kiwei kila poi sha jaka halor kane ka jingjia.
Nongpoh: Ka jingther u lapbah hynnin ka miet, ka la wanrah ia ka jingkiew kynsan ka um hapoh ka Wah Umran bad ha katei ka jingkiew kynsan ka wah Umran, ka la wanrah ia ka jingjulor ia ki katto katne tylli ki iing kiba don harud jong katei ka Wah.
Ki iing kiba la julor eh na ka jingtwa ka khyndew harud katei ka wah, ki dei ia lai tylli ki iing kiba don ha shnong Umnget bad la ioh jingtip ruh ba ka la don kawei ka iing ha Umran Dairy, kaba la shah ktah na ka jingkiew kynsan ka ka wah Umran.
Haba ioh ban iakren bad ki trai jong artylli ki longiing kiba don ha shnong Umnget, ki la iathuh ba katei ka jingtwa khyndew bad twa ki iing, ka la jia ha ka por 1 baje ei ei hynnin ka miet, ha kaba la wanrah ia ka jingjulor kaba khraw ia kitei ki iing kiba don ha Umnget, namar ka iing kaba ki shong baroh shikatta, hynrei mynta pat kam long shuh kaba shngain na bynta jong ki ba kin shong kin sah.
Ha kawei pat ka liang, ka long kaba donbok namar wah halor katei ka jingjia twa khyndew kaba la shyrkhei ha Umnget, hynrei kam shym la wanrah ia kano kano ka jingjia kaba sngewsih ne jingmynsaw ki briew kiba shong hapoh kitei ki iing, kiba don harud ka wah Umran.
Shillong: Shi kynta ha shuwa ban iakynduh bad u Myntri Rangbah ka jylla, ki nongialam jong ka Khasi-Jaintia Presbyterian Assembly ki la shah pynpep noh ha u Myntri Rangbah.
Haba iadei bad kane ki nongialam jong ka KJP Assemnly ki la pynpaw ia ka jingsngew  diaw ia kane ka jingpynsangeh noh ia ka jingialang namar ki don ki dkhot kiba dei na shajngai ki la ia wan lang ha mynta ka sngi.
Haba iakren bad U Rev P.
Hynniewta ha ka ophis jong ka KJPA ha Mawkhar, u la iathuh ba ka ophis treikam jong u MR ka la pynbeit mynta ka sngi kata ka 4 tarik ban iakynduh bad ki nongialam jong ka KJP Assembly ha ka jaka trei jong u ha Secretariat ha ka por 4:00 baje nohsngi, halor ka jingkyrpad jong ki ban plie noh ia ki iingmane; hynrei kynsan kynsan ha ka por kumba 3 baje ki la ioh jingtip ba la pynsangeh noh namar ka daw ba ioh covid ki saw ngut ki nongtrei ha secretariat.
U Rev Hynniewta u la ong ba ka long kaei kaei kaba sngewdiaw ban ioh kum kane ka khubor bad bun ki paidbah ki la ap kmang ia ka khubor ka ban wan na kane ka jingiakynduh jong ki bad u MR bad ban ioh ia ka khubor kaba sngewtynnad.
U la iathuh ruh ba ki la pynbeit da ka Executive Committee ban leit kynduh ia u MR hadien ba ladep buh ia ka appointment kaba kyrpang.
“Na ka liang jong nga, kum u nongialam badu nongpeit ia ka jingiaidbeit ki kam ka balang ha Ri Khasi Jaintia nga don ka jingsngew ktah kaba jur ha kaba iadei bad kane ka jingsangeh noh ka jingiakynduh bad u Myntri Rangbah" pynpaw U Rev P.
Hynnewta.
U la iathuh ruh ba katto katne ngut ki dkhot jong ka assembly ki lapoi khnang naduh Jaintia ban leit kynduh ia u Myntri Rangbah, hynrei ka long lehnohei hadien ba la pynsangeh noh ia ka jingiakynduh ka jong ki.
“Lada ym long ha Secretariat balei ym pynlong noh shawei pat ki jaka ban ioh iakren, hynrei ban shu pynkut kumne bad ka jingthmu kam shym la longkam shuh bad wat mynta ka sngi ruh ka ophis treikam ha secretariat ka long trei bad kane ka long kumba um burom ia ka Balang Presbyterian" pynkut U Rev P.
Hynniewta.
U Pastor N.
A Phawa uwei na ki pastor na Jaintia, u la ong ba ki balang baroh ha ka Ri Khasi Jaintia ki la kwah ban pynlong jingiaseng, hynrei ban pynsangeh noh ia kane ka jingkynduh ba la buh lypa tang hapoh shiteng kynta ka la long kumba ka jingleh u Myntri Rangbah ka long kumba um pyrkhat ia ka jingpyrkhat jong ki.
Haba iakren bad kiwei ki nongialam niam ki bym dei ki khristan kim sngewthuh ia ka jingdonkam jong kiwei pat ki Balang bad na kane ka ki thrang eh ba ka sorkar kan sngewthuh ia ka jingdonkam jong ki bad ma ki ruh kin pyrshang ban bud ia ki protocols ba la buh kyrpang da ka sorkar.
U la ithuh ruh ba ki kwah ban iakren bad u MR ban pynpaw ha u ba ia ka jingplie ki iingmane yn plie beit, hynrei kumno ban plie ki donkam ban iakynduh bad u MR ban iapyrkhat halor kane.
U la iathuh ruh ba ka jinglaw juti shuwa ban ruh hapoh iingmane kam long kaba sngew iahap namar kam don jingmut ban iada na u khñiang jingpang da kaba law juti.
U la iathuh ruh ba ka jingainguh ka la ktah shibun ia ka balang namar ba ia kine ki jingainguh la kyntang, bad la pyndonkam ia baroh ki ban pyndep ia ki jingshna ia ki project jong ka balang bad kane ruh ka la ktah shibun ia ka balang Presbyterian.
“Lada ka sorkar ka ailad ban pyndep noh ia ki sakrament baptist ia ki khyllung, yn sa pyntip ha ki jingiaseng bad yn khot tang kiba shah baptist bad ki kmie ki kpa bad wat ban pynrung balang bad ban weng suspension ruh ka la shah ktah shibun ia ngi" ong U pastor Phawa.
“Kino kino ki kynhun balang bym kwah ban plie ia ka iingmane, ieh kin khang shuwa da ka snem ruh hynrei ka balang Presbyterian ha Ri Khasi Jaintia haba kwah ban plie, kin plie beit bad lada don mano mano na ka balang ba don jingtieng yn nym khang ia ki ban pep ia ka jingiaseng.
" pynkut U Pastor.
Shillong: U symbud myntri rangbah ka jylla, u Bah Prestone Tynsong, u la iathuh ba kumba long man la u snem ba ju rakhe ia ka sngi burom ki nonghikai, mynta u snem ruh ka sorkar jylla ha ryngkat bad ka Education Department kan pynlong ia ka prokram ia ki nonghikai kiba dei ban leit.
U la iathuh ruh ba ha u snem ba ladep la rai ban pynlong ia kane ka prokram ha Yojana Auditorium kaba don ha Secretariat, hynrei namar ba don noh ki positive case, la rah noh ia kane ka prokram sha Shillong Public School, Laitumkhrah.
Ha kajuh ka por u Bah Prestone u la iathuh ba ia ki dukan die sha die ja ha shilynter ki surok National Highway la shah ba kin plie noh biang.
U la iathuh ba ia kine ki dukan la shah ban plie hynrei ki hap dei ban iaid ryngkat bad ka jingbthah ka sorkar bad ban bud ia ki protocol jong ka sorkar kmie bad ia kane ka kam yn sa khmih ryngkat bad ka health department jong ka jylla.
Shillong: U myntri ba dei ia ka tnad PHE u bah Samlin Malngiang u la iathuh ba  kam don kano kano ka jingiapher jingmut hapdeng jong u bad u bah Renikton L Tongkhar, hynrei ka long beit ka jingiakren ia sngewthuh jingmut bad ban ia lad iwei ia iwei.
Ha ba iakren bad ki lad pathai khubor, u bah Samlin u la ong ba kumba la iohi ha ki lad pathai khubor ba la jan ka por ban kylliang myntri ha ka sorkar MDA bad halor kane la ia kren bad u president ka party u bah KP Pangniang bad na ka liang jong u hi u la shim ia ka jingkit khlieh ban pynbeit ia kane khnang ba kan ym don kano kano ka jingktah ha ka party kham tam haba ka party ka don tang ar ngut ki MLA.
U la ong ruh ba ia kane ka bynta la aiti beit ha ka jingstad jong u president ba kumno un leh ha ka party bad kaei kaba kin leh na ka bynta kata kan long kaba bha tam bad na ka liang jong u bad u bah Renikton ruh ki la ia kren na ka por sha ka por bad na ka liang jong u president ruh u la shim khia ia kane.
U la ong ruh ba ia kane ka party kan sa pynshai bad na ka liang jong u bah Renikton ruh u la pynpaw ban ia ioh bynta lang ha ka kam myntri jong ka sorkar Jylla bad na ka liang jong u ruh u long u ba kloi ban ai lad; hynrei ia mynta kam pat long ban ia kren lano kan kut lano ban aiti, hynrei ka party kan ai ia ka rai kumno leh na ka bynta kaba bha.
U bah Samlin u la ong ruh ba halor ka jingbujli ia ki myntri sorkar ka dei ka bynta jong u myntri rangbah ka jylla bad kam da don kam eh ban ong, hynrei namar ba ka dei ka sorkar synrop,u myntri rangbah ka jylla um da kwah ban tuklar ia kane bad u la ong ba ka shong ha ka party ka jong ki ba kin ai da ka jingthoh lada ki la sngew dei ban bujli ia ki myntri napoh ka party.
U la pynpaw ruh ba na ka liang jong ka Party HSPDP, kan dang ia shong pyrkhat bad hadien ba ka party kan ia shong pyrthat bad kaei kaba mih nangta kan long kaba biang tam.
Shillong: Namar ba u don u nongpang, uba ioh jingpang khlam  COVID-19, uba leit poi ha Bijoya Store, G.
S.
Road, Shillong, kumta ka Deputy Commissioner, East Khasi Hills, ka la pynbna ban khang dam ia ka Bijoya Store, GS Road, Shillong ba kan khang shipor, haduh ban da pynbeit da kumwei pat.
Nangta la pynbna ruh ba la pyllait noh na ka jingkhang dam ia ka Elite Drugs Distributor, RPG Complex, Keating Road, Shillong, ha kaba kin sdang treikam noh naduh ka 4tarik Nailur 2020.
Nangta la shah ruh ia ka ophis U Sr Superintendent of Post Office, Meghalaya Postal Division, Shillong, ba kin sdang noh ia ki kam jongki, naduh lashai ka sngi.
Katei ka ophis, ka la shah khang naduh ka 2tarik Nailur 2020.
Shillong: U MLA ka North Shillong, u Bah Adelbert Nongrum u la ong ba ka sorkar kam dei shuh ban kyntait halor ka jing ia bit jingpang lane ka jing nang pur ka jingpang khlam COVID-19 ha ka jylla, khamtam eh hapoh Nongbah Shillong hadien ba la iohi ia ka jingkiew kiba iohpang ha ka jylla baroh kawei ha kine ki sngi.
Ia katei u la kren sha ki lad Pathai Khubor hadien ka jingialang bad ka COVID-19 Management Committee ki laitylli ki shnong ba kynthup ia ka Khyndailad, ka Oakland bad ka Jail Road hadien ka jingioh ba la don kumba 10 ngut tang ha ka sngi Palei kiba la iohpang COVID-19 ha Jail Road, ka shnong kaba dang hap hapoh katei ka konstitwensi.
“Ka sorkar ka dei ban pdiang ba ka la dep don ka jing nang pur ka COVID-19 ha ka imlang sahlang bad halor kane mano ban shim ka jingkitkhlieh.
Ka sorkar ka la ong ba ki MLA ki konstitwensi kin long ki khlieh ha ki COVID-19 Committee hynrei haduh mynta kam ai ka jingpynbna iar ne Notification halor kane bad kumba long mynta kam ju shim ia nga bad ki nongshong shnong ha ka jingshaniah kumta ngan sa leit ban kren ia ka sorkar halor kane ka bynta," ong u Bah Nongrum.
Hadien ba u la iohsngew ia ki jingud jingnam ki nongshong shnong ha katei ki shnong halor ka jingbym biang ka rukom phah set slung noh ha la ki iing ki sem ne Home Quarantine ia kiba pang, u la ong, “Kan long kaba eh ia kito ki kutïing kiba don bun ki longïing kiba sahlang ha kajuh ka jaka, lada phah set slung ha ki ïing haduh katno ki nongialam shnong kin lah ban tehlakam ban phah shongkhop ia kiba pang bad donruh napdeng ki ïing kiba sah bun ngut hajuh, kajuh ka tiar ki pyndonkam, kajuh ka jaka leitbar, kumta kan long kaba eh ba kin lah kiar iwei na iwei pat, kumta ka sorkar kan dei ban buh kiba peit ryngkat ki nongialam shnong halor katei ka jingma ka jinglah ban saphriang hapoh ka shnong baroh kawei.
"“Ka sorkar ka dei ban wengnoh ka jingpynlong jaka sah kiba pang hapoh ka skul Ruprekha Parishad Secondary School Shillong, namar ia katei ka skul la kerkut sawdong da ki shnong, nalor ka jingdonkam ban wengnoh ia ka Raj Hotel, ka Tilak kiba shu siew na ka jingpynlong kum ki Quarantine Centre, bad kumba long mynta hapoh ka konstitwensi jong nga haduh katno tylli ki skul ne ki jaka ki riew shimet ba la pynlong kum ki Quarantine Centre bad ka sorkar kam ju pyntip ia nga," ong u MLA.
U la pynpaw ruh ka jingsngewkhia halor ka jingkiew kiba pang hapoh ka konstitwensi ha kaba u la ong ba ym lah shuh ban ap lada ka sorkar kam leh eiei namar ioh poi ka por ba shah pynbna containment baroh kitei ki shnong bad kan sa wanrah ka jingeh ia baroh.
“Ka sorkar ruh lyngba ka tnat DHS ka dei ban pynshai thikna halor ka jingdon kiba iohpang hadien ba ki la leit test ha ka jaka lum sot nongmuna kaba ha Khyndailad, namar kat kaba mih na ka jingphah test la kdew beit ba kiba pang dei ha Khyndailad, watla ki dei kiba trei ha ki dukan ha Khyndailad (Police Bazar) hynrei kiba sah sha kiwei pat ki shnong ne ki dong," ong u Bah Nongrum da kaba bynrap ba kum katei ka jingpynbna ka bym pynthikna ki jaka sah ki briew ba iohpang ka wanrah ka jingtieng ia ki briew ban wan donkam ha Khyndailad bad ka wanrah nam sniew ruh ia katei ka jaka kaba dei ka jaka khaii pateng kaba khamkiew.
Haba ong ba kitei ki 3 shnong ki kloi ban iatreilang bad ka sorkar halor ka kam COVID-19 u la ong, “Ka sorkar ka dei shim ka jingshaniah na ki shnong ryngkat u MLA ban lah pynduna ia ka jingpang.
"Katba u P Dey Rangbah Shnong ka Jail Road, u D.
Singhania Secretary Police Bazar Welfare Society ki la pynpaw ka jingsngewsih halor ka jingpynbudnam ia ka Khyndailad, tang na ka daw ba la pynbna ba kiba iohpang ki dei na katei ka jaka hadien ba ki la dep phah test hapoh ka jaka lum nongmuna, watla ki dei na kiwei pat ki shnong.
“Ka sorkar ka dei ban pynbna thikna da kaba shai ia ki jaka sah kiba iohpang ym ban shu ong beit ba ki dei napoh Khyndailad, namar kumba long haduh mynta dang duna bha kiba pang ha katei ka jaka bad lada pynbna khlem pynthikna ka ktah ia baroh ki jingtreikam ha katei ka jaka bad ki briew ruh kin tieng ban wan sha katei ka jaka," ong u Singhania.
Kitei ki nongshong shnong ki la dawa ruh na ka sorkar ba kan pynkynriah noh ia katei ka jaka lum nongmuna ba don ha Khyndailad sha ka jaka ieng kali kaba pyrshah ka SBI hajan Nan Polok ne Wards Lake khnang ba kan don ka jingpynjngai iwei na iwei pat, kan wanrah ka jingkylluid bad ban lah bat ki jingbthah, ki kyndon ba la buh da ka sorkar.
Halor ka jingkiew kiba pang hapoh Jail Road, u Rangbah Shnong u P.
Dey u la iathuh ba naduh ka 5 tarik mynta u bnai yn hap khang shwa haduh 3 sngi ia ka iew naduh Jail Road, Petrol Pump shaduh ka iew hajan Polo Tower.
Shillong: U Symbud myntri rangbah ka jylla u bah Prestone Tynsong, ula ong ba ym dei ban pynkylla ishu halor ka jing pynsangeh ia ka jing ialang hapdeng U Conrad Sangma, myntri rangbah ka Jylla bad ki nongialam ka Khasi Jaintia Presbyterian Assembly.
U bah Tynsong, ula ong “Ynnai pynkylla ishu ia kane namar kaba leh u myntri rangbah ka long kaba dei".
U Symbud myntri rangbah u la ong ba na ka liang ki minister baroh mynta ka sngi, hadien ba ki la ioh jingtip ia ka jingioh Covid jong ki 6 ngut ki nongtrei ha Secretariat, ki la pynsangeh noh ia ka jingia kynduh ia ki briew  namar ba ka jingwan jong ki ka lah ban buh ia ki ha ka jingma.
U la ong ruh ba ka jingiakynduh ban rai ia ka jingplie noh ia ki iingmane kan long ha ka sngi nyngkong kata ha ka 7 tarik u Nailur 2020.
Ha kawei ka liang ka Commitee jong ka Khasi Jaintia Presbyterian Assembly, mynta ka sngi, ka la pynpaw ia ka jingbitar hadien ba na ka liang u Myntri rangbah ka jylla u Conrad K Sangma, u la pynsangeh kynsan ia ka jingiakynduh bad ki nongialam jong kane  Balang kiba la wan khnang na Rilum Khasi bad na Ri lum Jaintia.
Kane ka long hadien ba u  Myntri Rangbah u la buh mynta ka sngi ban ia kynduh bad kine ki nongialam jong ka balang ban iakren  halor ka rai jong ka sorkar pdeng ban plie noh ia ka jaka mane Blei, hynrei mynta ka sngi u la pynsangeh noh kynsan ia ka jingia kynduh.
Shuwa ban bitar kan bha shibun Lada was shuwa ia ka daw.
Hadien ka jingkiew sted jong ki briew kiba ioh ia ka jingpang COVID -19 ha ka jylla; u Symbud myntri rangbah ka jylla u bah Prestone Tynsong, u la bthah ia ki paidbah nongshong shnong jong ka jylla ba ki dei ban bud pyrkhing ia ki kyndon ki ba la pynmih da ka sorkar jylla lyngba ka tnad ka koit ka khiah.
Haba ia kren bad ki lad pathai khubor, na ka liang u Symbud myntri rangbah, u la ong ba ka jingkiew sted jong ka jingpang COVID -19 ha ka jylla ka paw shai ba ka la don ka jing ia bit jingpang lane Comunity Spread; ha kaba kane ka jingpang ka la pursted bha sha ki shnong ki thaw; kumta u la bthah ia ki paidbah ba ki dei ban bud pyrkhing bha ia ki kyndon jong ka tnad ka koit ka khiah.
U la ong ruh ba ki paidbah nongshong shnong kim dei ban sheptieng hynrei ki dei ban bud pyrkhing ia ki 3 tylli ki kyndon ki ba long ki ba suk ban bud ki ba long ruh ban khang lad ia ka ne ka jingpang ba kan saphriang sted ha ka jylla kum ka deng ia ki mask, sait bha ia ki kti bad pyndon kam da ki Hand Sanitizer bad ban pynia jngai iwei na iwei pat.
U bah Prestone u la ong ruh ba ka jingiakhun ia u ne u khniang jingpang kam dei tang na ki bor sorkar, hynrei mynta ka dei na uwei pa uwei u nongshong shnong ba yn iada hi ialade na kane ka jingpang Covid -19.
Shillong: U myntri ba dei peit ia ka koit ka khiah, u Bah A.
L Hek u la iathuh ba kiba ioh thymmai ia u khñiang jingpang coronavirus ha ka jylla ki la don haduh 108 ngut, bad haduh mynta kiba don ia une u khñiang jingpang ki la kiew shaduh ka 1,252 ngut.
Ha East Khasi Hills District 43 ngut kiba ioh thymmai ia une u khñiang jingpang kiba kynthup 7 na ka armed forces bad 36 ki riewpaidbah, ha West Garo hills ki don 24 ngut kiba kynthup 20 ngut ki armed forces bad 4 ngut ki riewpaidbah, ha Ri Bhoi district ki don 27 ngut kiba kynthup 8 ngut na armed forces ba 19 ngut ki riewpaidbah, ha West Jaintia Hills don 6 ngut, ha North Garo Hills district ki don 2 ngut, ha South Garo Hills i don tang 1, ha East Jaintia Hills ki don 4 ngut bad ha South West Khasi hills don tang iwei.
La iathuh ba na kine ki 1,252 ngut, ha East Khasi Hills ki don 842 ngut ha West Khasi Hills District ki don 31 ngut, ha South West Khasi Hills I don tang 1, ha Ri Bhoi district ki don 91 ngut, ha West Jaintia Hills district ki don 3 ngut, ha East Jaintia Hills district ki don 25 ngut, ha West Garo Hills district ki don 140 ngut, ha South West Garo Hills district ki don 3 ngut, ha South Garo hills ki don 22 ngut, ha East Garo Hills district ki don 83 ngut bad ha North Garo Hills district ki don 6 ngut.
Kiba la jem na u khñiang jingpang coronavirus mynta ka sngi ki la don haduh 75 ngut.
Na kine ki 75 ngut, 33 ngut ki dei na East Khasi Hills, ha North Garo Hills i don tang iwei, ha East Jaintia Hills don 2 ngut, ha Ri Bhoi ki don 20 ngut, ha West Jaintia Hills tang iwei, ha West Garo Hills ki don 5 ngut, ha West Khasi Hills ki don 15 ngut bad baroh kiba la jem ha ka jylla ki don haduh 1,468 ngut.
Ki samples kiba la phah ban tes mynta ka sngi ki la don haduh 95,457 ha kaba 91,989 ki long negetive bad 734 tylli ki sample kiba dang ap ia ka resol.
Ki la don haduh 33,333 ngut kiba wanphai na shabar haduh ka 2 baje mynta ka sngi.
Ka jingkhang jong ka sorkar India, ia ka jingialehkai PUBG, ka la ktah jubor ia ki nongialehkai ha India bad kumjuh ia ka nongpyniaid jong katei ka jingialehkai ka  Tencent.
La iathuh ba katei ka kompeni, kaba na China, ka la duh kamai haduh $34 billion bad kata ka long tang hadien shisngi, ba la khang noh da ka sorkar India, ia  118 tylli ki apps jong ka China ha India.
Nalor ka  PUBG Mobile, kiwei ki jingialehkai kiba la shah khang, ki long ka Arena of Valor, Chess Run bad ka Ludo World, kiba la pyniaid da ka kompeni Tencent.
Ka jingialehkai PUBG, ka dei kawei na ki jingialehkai kaba ki bun bha ki nongialehkai ha India, ha kaba ki don kumba 30 million ngut ki nong ialehkai man ka sngi.
U Symbud myntri rangbah ka jylla u bah Prestone Tynsong,  u la iathuh ba ha ka jingialang kaba la long mynta ka sngi la shim ia ka rai ban pynkhuid bad synreit dawai ia ka ophis jong ka Meghalaya State  Secretariat bad ia ka Additional Secretariat ha kine ki ar sngi kata ha ka 5 tarik u Nailur 2020  bad ha ka 6 tarik u Nailur 2020.
U symbud myntri rangbah u la iathuh ruh ba kum ka lad ban iada na ka jingsaphriang jong kane ka jingpang  Covid -19 ka Sorkar ka la shim ia ka rai, ban khang ia ki riewpaidbah ba kin wan sha kine ki ophis naduh ka 7 tarik u Nailur 2020 haduh ka 11 tarik u Nailur 2020.
Haba ia kren bad ki lad pathai khubor na ka liang u bah Prestone, u la iathuh ba ka rai ban phah synreit dawai, ban pynkhuid bad ban khang ia ki riew paidbah ban wan sha kine ki ophis jong ka Secretariat ka long hadien ka jingioh Covid positive jong ki 6 ngut ki nongtrei kiba trei hapoh kitei ki Ophis.
Haduh mynta ka sngi 6 ngut ki briew ki ba trei ha ki tnad jong ka Finance ka tnad jong ka Law bad ka tnad jong ka IPR kaba don hapoh jong ka Secretariat ki la test Covid Positive ha kaba mynta ka sngi ia kine ki tnad sorkar la khang dam shipor.
La iathuh ruh ba na kine ki 6 ngut ki nongtrei jong ka Secretariat kiba la test COVID -19  ki don haduh 65 ngut ki High Risk Contact jong ki bad na kine  30 ngut na ki la dep ban leh ia ka jingtest bad baroh ki long negative, katba ia kiwei pat yn dang leh ia ka test mynta ka sngi.
Ka Supreme Court mynta ka sngi, ka la rai ba ka Joint Entrance Exam (JEE) bad ka National Eligibility cum Entrance Test (NEET), kan iaid beit kumba la pynbna kham mynshwa.
Ka rai jong ka kashari, ka mih hadien ba ki nong bishar ba lai ngut, ki shong bishar, halor ka jing dawa jong ki myntri jong ki hynriew tylli ki Jylla, ba dei ban pynsangeh shwa ia katei ka hukum, ban pynlong ia kitei ki eksamih ha U Nailur 2020.
Ka eksamin jong ka JEE, ka la iaid shakhmat, na bynta ki 8 lak ngut ki samla pule, naduh ka 1tarik Nailur 2020, katba ka  National Eligibility cum Entrance Test Undergraduate, lane ka NEET 2020, kan long ha ka 13tarik Nailur 2020.
Ki don sa  83,000 ngut kiba ioh pang khlam corona ha India, ha ki 24 kynta ba ladep, katba kum ka kyrwoh jong ka  health ministry ka sorkar India.
Ki don  83,341 kiba ioh ia katei ka jingpang bad kiba iap, ki long 1,096 ngut.
Kiba ioh pang corona, haduh mynta ha India, ki la poi sha ka  39.
3 lak bad kiba iap, ki long  68,472ngut bad ka India, ka don mynta ha ka kyrdan kaba lai, ha ka jingdon kiba ioh pang corona ha ka pyrthei.
Kiba dang don ia katei ka jingpang, haduh mynta, ki long  8,31,124 ngut lane kaba long 21.
11 percent na baroh kiba la ioh ia katei ka jingpang ha ka Ri India.
U MLA jong ka seng AGP, na Tezpur, U  Brindaban Goswami bad U MP ka seng BJP na  Mangaldai, U Dilip Saikia, ula ioh ia ka jingpang khlam covid 19.
U Dilip Saikia, MP sha Lok Sabbha, u iathuh ha ka twitter jongu, ba ula ioh ia katei ka jingpang bad u don ha ka jingshah sumar ha  Gauhati Medical College Hospital (GMCH).
U Brindaban Goswami bad ka lok jongu, ka Labanya Goswami, ki ioh baroh arngut ia katei ka khlam corona virus.
Ha Assam, ki don  baroh 1,18,333, kiba ioh ia katei ka khlam  COVID 19 bad kiba ioh pang hynnin ka sngi, ki long 3,054ngut  bad kiba dang don ia katei ka jingpang, haduh mynta ki long  27,303ngut.
Shillong:U Sordar ka Raid Mukertilla, U Bah Phrenly Kongwang, ula pynpaw ia ka jing pyrshah jongu, halor ka jinglum pisa jong ki briew na ka shnong Darrang, na ka bynta kito kiba leit khwai dohkha, kiba hap ha u pud u sam ka Raid Mukertila, jong ka Hima Khyrim, ha East Khasi Hills District.
Haba iakren bad, U Bah Kongwang, u lyngngoh shibun ba mynta ka sngi, ki don kiba leit khrong pisa T.
20 shi khlieh, ia kiba leit khwai dohkha kiba hap ha u pud u sam ka Raid Mukertila bad kitei ki dei kiba la pynbeit da U Dolloi Darrang.
U Bah Kongwang, ula pynsngew ba ka la dei ia ka Elaka Darrang,ba kan iakren bad ia syllok bad u, lada jia ba ki don ia kano kano ka jingthmu.
Mynta U Sordar, u kwah ia ki bor pyniaid ka Jaintia District Council, lem bad ka Khasi District Council bad kumjuh bad ki bor pyniaid jong ka Hima Khyrim, ba kin shim khia ia kane ka kwah, ba kan lait kano kano ka jingmih jingeh, ha ki sngi ki ban sa wan.
La ong shuh U Sordar, ba kane kam dei tang ka jingleh ha kane ka sien, hynrei ka Darrang kham mynshwa ruh, ka la ju khrong pisa, na ka bynta kito kiba kit maw, kit shyiap na katei ka wah, wat la ki dei ki jaka kiba hap ha ka Raid Mukertilla.
