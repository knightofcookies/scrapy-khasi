Kane ka jingpyniaid bus ka la don ha Kolkata ha West Bengal bad ka Agartala ha Tripura.
“Ka jingpyrshang ban pyniaid ia ka bus yn beit lang da baroh ar tylli ki ri ban peit ia ka jinglong jingman jong ka surok ka lynti syng kien bad kiwei ki jingdonkam.
Ka kynhun jong kine ki ri kin sa leit ban aiti ia ka kaiphod sha ki sorkar jongki lada biang ban pyniaid syndon man ka sngi", la ong u Joint commissioner ka Transport ka Assam u Bipulananda Pathak haba kren sha ki nongthoh khubor mynta ka sngi.
Katkum ka jingong u Pathak, ka jingiakren hapdeng ka India bad ka Bangladesh ban sdang pyniaid ia ka busna Guwahati bad Shillong  ka la iaid shakhmat la bun bnai.
U la ong ba la don saw tylli ki lynti lyngba ka Assam ban poi sha Bangladesh, hynrei ka jingpyniaid lyngba ka Meghalaya ka long ba ka lynti ka kham lyngkot ban poi sha Bangladesh.
“Dei na kane ka daw ba la jied ban pyrshang ban pyniaid ia ka bus", la ong u Pathak.
Ha kawei ka liang, ki 7 ngut ki dkhot na ri Bangladesh ki la ban ia ka jingdonkam ban pynbha ia ki surok ban pynsuk ia ka leit ka wan na Guwahati-Dhaka sha Shillong.
“Nga sngew ba dang donkam shibun ban pynbha ia ka surok na ka liang ka sorkar India ha kiba bun ki jaka kiba hap ha Meghalaya.
Nga kyrmen ba kin leh ia kane", la ong u Sheikh Abdul Ahad u joint secretary ka Bangladesh na ka tnad kam pohiing.
U Ahad u la ong ba ki nongleit nongwan kin sngew hun haba ki leit ki wan da ki lynti ba bha.
“Kane ka jingpyniaid bus kan kyntiew ia ka ioh ka kot jong kine ki ar tylli ki ri khamtam ka thain shatei lammingi ka India bad ban pynskhem ia ka jingiadei", u la ong.
Hynrei kaba sngew lehrain ia ka sorkar ka long ba ka jingbuh mawnongrim ban shna thymmai ka jingkieng Dawki ha wah Umngot ha u snem 2009 kam shym la urlong satia haduh kine ki sngi.
Watla ka jylla Meghalaya ka la ong ba kam shym la tip ia kane ka jingthmu ban pyniaid bus hynrei ha kane ka sngi ki don saw ngut ki heh na kane ka jylla kiba leit ha katei ka jingkaweh lama u myntri ka Assam ban pyrshang ban pyniaid ia ka bus ba la ialam da u Bah Ricky Dkhar.
Shillong, 10 Nohprah:Kum ka jingrakhe ia ka lyngkhuh snem kaba 66 jong ka Hok Long briew manbriew kaba la rakhe ha ka pyrthei baroh kawei, ka Meghalaya State Commission for Women ka la pynlong ia ka prokram ba kyrpang ban ia phylliew jingmut kumno ban rat dieng khong ia ka jingshah lehbein ki khynnah bad ki kynthei kaba ju jia na ka por sha ka por ha kane ka jylla.
Ha katei ka prokram la wan ban ia shim bynta da ki nongialam niam, ki nongialam seng trei mon sngewbha bad kumjuh ruh na ka tnad pulit.
Nalor ki jingkren jong kiba la ia shim bynta ka la don ruh ka jingiaphylliew jingmut kaba baroh kiba la wan sha katei ka prokram ki lah ban ia shim bynta ban buh ki jingkylli jong ki ha kaba  lyngba ka jing iaphylliew jingmut ki lah ruh ban ioh ia ka jubab.
Ha katei ka jing ialang la pynsngew ia ki rikod jong ki jingjia bapher bapher kiba dei ka jingshah lehbein ki kynthei da u SP ka SCRB na ka tnad CID u bah D.
N Jyrwa.
U bah Jyrwa u la iathuh bniah ba ha kine ki lai-saw snem ki kam batbor ha ka jylla ki la nanghiar nanghiar.
U la ong ba ha u 2011 ki don 130 tylli ki case batbot, katba ha u 2012 pat ka kiew 164, ha u 2013 ka kiew biang sha ka 183 hynrei ha u 2014 kata haduh u naitung ka hiar sha ka 75.
Haba khein kyllum mar shiteng snem ka lah ban mih jingkhein 150 kaba mut ka la hiar bha.
Haba phai sha ka jingshah leh tohmet bad shah leh kynjlein ki kynthei , u bah Jyrwa u la ong ba ha u snem 2011 ki don 74 tylli ki case, 2012 ki don 43 tylli, 2013 98 tylli bad haduh u naitung 2014 ki don 64 tylli.
Ki kam rahbor u la ong ba ha u snem 2011 ki don 37 tylli ki case, 2012 ki don tang 24 tylli, ha u 2013 ki don 33 tylli bad haduh u naitung 2014 ki don tang 8 tylli.
Katkum ka rikod ba u bah Jyrwa u la pyntip, la iohi ba ka don pat ka jingkiew ha ki kam shoh tnga kaba ka lok ka shah shoh ha la u lok bad kibahaing hasem, ha kaba u la ong ba ha u snem 2011 ki don 21 ngut kiba shah shoh lok, ha u 2012 ki don 16 ngut, ha u 2013- 23 ngut bad haduh u naitung 2014 ki kiew sha ka 28 ngut.
Ha kaba iadei bad ka Dowry u la ong ba ha u 2011 don tang kawei ka case bad kumjuh ru ha u 2012, ha u 2013 ka don ar tylli hynrei haduh u naitung 2014 ym don case shuh ba iadei bad ka Dowry.
Haba phai sha ka jingshah khaii ki kynthei, ha u 2011 u la ong ba ki don 2 tylli ki case, 2012 ki don 7 tylli, ha u 2013 ki don 4 tylli bad haduh u naitung 2014 ki don tang ar tylli ki case.
Baroh khoit ki case kiba ki kynthei khynnah ki shah lehbein, u bah jyrwa u la ong ba ha u snem 2011 ki don baroh 269 tylli ki case bad na kitei 170 tylli la dep pyndep , ha u 2012 ki don 255 tylli bad 178 la pyndep, ha u 2013 ki don 343 tylli bad la pyndep 337 katba haduh u naitung 2014 ki don 242 tylli bad haduh mynta ym pat ioh jingkhein la katno tylli ki case la pyndep.
Ki case kiba la pyndep u la ong ba ka mut ba ki pulit ki la dep tohkit bad ki la pynngat ha ki kyndon ain ia ki nongleh kamsniew, katba ki bym pat pyndep pat ki dei ki case kiba ki pulit kim lah sabut kaba biang ia ki nongleh kam sniew.
Shuh shuh u la ong ba kitei ki case kiba bun eh ki dei kiba ki shynrang ki leh kam sniew ia ki kynthei, bad ki don pat katto katne tylli kiba ki kynthei ki don bynta ban lehbein para kynthei.
U la ong ba na ka liang ka tnad pulit ka ia leh ban thaw lad thaw lynti ban pynduna ia kiba kum kitei ki kam runar bad ban kham iarap shuh shuh ia ki ba hap ha ka lanot u la ong ba ka tnad ka la buh ruh ia ki pulit kynthei ha manla ki district khnang ba kiba ngat ha ka apot kin kham sngew laitluid ban iathuh ia kaei kaba la jia ia ki.
Ha katei ka sngi la iadon lang ruh ka Chairperson jong ka Commission ka Deputy Director bad na ki seng trei mon sngewbha la don ka North East Network ba la mih khmat da ka kong Phanbuh, bad kumjuh ruh na ka Impulse ba la mih khmat da ka Hasina Kharbhih.
Shillong, 10 Nohprah:U Deputy Com mssioner ka East Khasi Hills district u la ai jingmut ia ki nongialam sengbhalang kynthup ka KSU bad ka FKJGP ba kin ai ia ki jingmut jongki kumno ban pyntreikam ia ka National Population Register (NPR).
“Ngi la ai jingmut ia ki ar tylli ki sengbhalang ba kin ai da ka jingmut khnang ba ngin lah ban poi sha ka jingiasngew thuh jingmut ha kaba iadei bad ka jingpyn treikam ia ka NPR,"  la ong u Deputy Commissioner u Sanjay Goyal, hadien ba la wai ka jingialang bad ki seng bhalang mynta ka sngi.
U DC u la ong ba u sngew burom ia ka jingai jingmut jong ki seng bhalang bad ki bor syn shar shnong halor kane ka mat.
“ Hynrei ha kajuh ka por, nga kwah ban ban jur ba ka jingrejister ia ki briew ha ka NPR kam shym la ai ia ka hok nongshong shnong kumba la pyrshah ki sengbhalang.
Kane ka dei tang ka jingsngewthuh bakla", la ong u Deputy Commissioner.
U la ong ba ka jingpyntreikam ia ka NPR  ka dei kaba hap ban leh beit bad namarkata, donkam ban wad da kiwei ki lynti ban pynlait na ka jingeh bad ka jingsngewthuh bakla.
“ Ka NPR ka dei u number kaban pyni lyngba ka Aadhar unique identification number (UID),", la ong u Goyal.
U  Deputy Commissioner u la iathuh ba ki la thoh ka shithi sha ka Synjuk Ki Rangbah Shnong ban iakren bha halor kane ka kam ban lait naka jingsngewthuh bakla.
“Ngim pat ioh ia ka jubab na ki", la ong u DC.
U Goyal  u la ong ba kin iakynduh biang bad ki sengbhalang ban iakren bha halor kane kam ban weng noh ia ka jingsngewthuh bakla.
Ha kawei ka liang, u General Secretary ka KSU u Bah Auguster Jyrwa u la ong ba kin khot ia ka jingialang bad ki rangbah shnong ban iakren halor kane ka kam bad ban twad jingmut ia ka jingsngew jongki.
U la ong ba u Deputy Commissioner u kwah ban pyntreikam ia ka NPR  mardor.
U Bah Jyrwa u la ong ba u Myntri Rangbah u la pdiang ba kin pynsangeh shwa ia ka jingpyntreikam ia kane ka NPR ha ka jingiakynduh bad ki sengbhalang ha ka 19 tarik Naitung 2013.
U la iathuh ba ki la ai jingmut sha ka sorkar ban kyrpad ia ka sorkar pdeng ba kan pynkylla ia ki kyndon kaba iadei bad ka jingpyntreikam ia kane ka NPR.
“Ngi la tip ba ka jylla Meghalaya ka don ki khappud bad ka Bangladesh bad ka Assam, kan don ka jingma lada pyntreikam ia kane namar ba ki briew kiba nabar kin ioh rung pynban kum ki nongshong shnong", la ong u general secretary  ka KSU.
U la ong ba ka sorkar ka dei ban peit ia kane ka jingma shwa ban pyntreikam ia ka NPR ha kane ka jylla.
Shillong, 10 Nohprah:U Myntri rangbah ka jylla u Dr.
Mukul Sangma mynta ka sngi u la plie paidbah ia ka skhim iathoh shongkurim , kaba dei na ka bynta ki samla kynthei khunswet, kaba la tip kum ka  Chief Minister’s Wedding Assistance Scheme for Orphan Girl, ha kajuh ka por u Myntri rangbah u la sam ia ka Cheque sha kiba ioh jingmyntoi na ka Chief Minister’s Social Assistance Scheme, ha ka jingialang kaba la pynlong da ka tnad  Social Welfare ha madan ialehkai ka  Chandmari.
Ia katei  ka skhim iathoh shongkurim, na bynta ki khun swet kynthei kiba la kynjoh sha ka 18 snem shaneng , la pyntreikam ha baroh ki district jong ka jylla bad ia ki phom na bynta kito kiba dei ban ioh hok ia ki jingmyntoi lyngba katei ka skhim lah ban ioh na ki ophis jong baroh ki district kumjuh ruh na ka ophis jong ka Child Development Project kaba don ha baroh ki block.
U myntri rangbah u la plie paidbah ruh ia ka ing ki khunswet kynthei kaba don ha Tetengkol bad u la buh ia u mawnongrim ban tei ia ka Hostel ki samla  riewlum lyngba  ka tnad Tribal Affairs.
Katei ka Hostel ka dei ka Hajong Boys’ Hostel bad  Koch Boys’ Hostel kaba yn tei ha sor Tura.
Ia ka ing ki khynnah kaba don ha Tetengkol pat yn pyniaid da ka  Women’s Economic Development Society (WEDS) , ka seng trei mon sngewbha kaba don jingiadei bad ka Balang ha ryngkat ka sorkar jylla.
U Parliamentary Secretary ka C&RD, u  Noverfield R.
Marak, u Chairman ka GHADC u PK Sangma bad kiwei pat ki MDC, ki myntri sorkar barim u M.
D.
Shira, u Deputy Commissioner  Pravin Bakshi, u Director of Social Welfare,  u bah HM  Shangpliang ki la ia don ryngkat lang ha katei ka jingialang ryngkat kiwei pat ki kynrem ki lyndan.
Haba kren ha katei ka jingialang, u Dr.
Mukul Sangma, u la pynpaw ka jingsngewkmen ba u la ioh ban pyllait dalade hi ia katei ka skhim sha kiba duk, sha ki khun swet kynthei khnang ba kin lah ban iathoh shongkurim bad kin ioh ban tei ia ka longing longsem kaba skhem.
Ha kaba iadei bad ka Chief Minister’s Social Assistance Scheme u Dr.
Mukul u la ong ba wat la, ki la  plie paidbah ia katei ka skhim ha u 2012; pynban ki don bun bah kiba dei hok ban ioh jingmyntoi na kane ka skhim kim ioh, bad kumta la sdang biang ia ka jingpynrung kyrteng ha baroh kawei ka jylla ha kaba mynta ki la don bunbah kiba la aplai ban ioh ia katei ka skhim.
Ha kaba iadei bad ka jingbuh mawnongrim ban tei  ia ka Hostel,  u Dr.
Mukul u la ong ba bun bah ki jaka ha nongkyndong kim don ia ki jaka pule kiba dei  ha ki kyrdan ba kham hajrong, kumta ki kmie ki kpa jong ki ki hap ban phah skul ia ki khun sha sor ba kin bteng ia ki jingpule jong ki, hynrei kawei pat ka jingeh kaba mih ka dei ba kim don ka jaka shong jaka sah kaba biang, dei na kata ka daw ka sorkar ka la ibit ba dei ban tei noh da ka hostel, kaba ki seng trei mon sngewbha ruh ki lah ban pyniaid lada ki don ia ka mon.
“Haba ka sorkar ka pyniaid hi ia ki Hostel, tang ka pule puthi ka lah ban tehlakam, hynrei kam lah pat ban ai kiwei pat ki jinghikai ia ki khynnah kiba long ka jinghikai kaba kynja mynsiem, dei namarkata ka daw ba ka sorkar ka kwah ba ki seng trei mon sngewbha ne ki kynhun niam kin pyniaid ia ki hostel" ong u Dr.
Mukul.
Kiwei pat kiba kren ha katei ka sngi, ki long u Parliamentary Secretary, NR  Marak,  myntri sorkar barim ka  MD Shira, u Director ka WEDS,  u Rev.
F.
D.
Sangma, u nongaibuit ka  Meghalaya Hajong Association, u PK.
Hajong bad u  Assistant Director, Social Welfare, LM Momin.
Shillong, 10NohprahLai-sngi ki pulit ka nongbah Shillong ki ioh kamai T.
61,200 tyngka tang na kaba dain kuna ia ki kali kiba leh bakla.
Ha ka miet sngi u blei ki pulit ki la ioh kamai T.
21,300 tyngka na ki 19 tylli ki kali ba ki la dain kuna tang na ka lynti kaba don hapdeng ka Barik  bad ka Civil Hospital , Shillong, bad katei ka kuna ka dei kaba ki la ioh na ki kali rit bad kali heh kiba iaid na ki lynti ki bam shah ban rung kali.
Nangta, ha ka miet lah sngi u blei , ki pulit ki la ioh kamai T.
!9,500 tyngka na ki 21 tylli ki kali , 16 ki kali rit bad 5 tylli ki trok bad kitei ruh ki la pynkhein ia ki kyndon pyniaid kali ha katei ka juh ka jaka.
Mynhynnin ka miet pat ka miet 9 tarik, ki pulit ki ioh kamai T.
18, 300 tyngka kaba ki la dain kuna ia ki kali pynkhein kyndon ha katei ka juh ka jaka hapdeng ka Barik bad Civil Hospital, Shillong namarba ki kali ki la rung jubor ha ka jaka bym shah rung kali-‘No-Entry’.
Ha ka por mynsngi pat, lai tylli ki kali Tourist ki la shah bat ha ki pulit namarba ki la leit ban ieng hapoh ka jaka pynieng kali ha MUDA, Parking Lot, khyndailad ban ap kamai na ki nongleit nongwan.
Na kitei ki pulit ki ioh kuna T.
2100 tyngka.
U Superitendent of Police (SP) East Khasi Hills u bah M.
Kharkrang u la maham jur ba baroh ki kali kamai ki dei ban ieng beit ha ki jaka ba la shah ia ki ban ieng ym sha kiwei pat ki jaka, bad namar ka jingkhim palat ka jaka u la ong ruh ba ki pulit kin ym shah ia ki kali kamai ban ieng kulmar namar ki wanrah ia ka jingkhapngiah bad ka dheng kali.
Shillong, 11 Nohprah:Ka Ing bishar Division Bebch ba la khlieh da u Chief Justice ka Megha laya High Court Shillong, ka la rai rem  ia u Acting Wahadar Shella Confederacy Shella u Wallam phrang Lyngdoh Maw phlang, u Acting Wahadar ba shu sieh da ka District Council  halor ka jingpyn sangeh treikam jong u ia u Tobias Tiewdop bad ia ki dkhot bad ia ka Dorbar Shnong Shella hi baroh kawei.
Ka Ingbishar ka la rai ba u  Acting Wahadar um don bor,  donhok bad iktiar ban weng iaka Dorbar Shnong bad ia ki nongkitkam jong ka Dorbar.
Ha kajuh ka por katkum katei ka hukum jong ka ingbishar badon burom ka rai pynksan jop ia ka Dorbar Shnong sha kaba pura ba la ialam da u Secretary ka Dorbar Shnong Shella u Tobias Tiewdop bad ki dkhot  jong ka Dorbar Shnong Shella.
Kumta ka Dorbar ba la thung bad pynskhem da u Acting Wahadadar Shella Confederacy u bah  Wallamphrang Lyngdoh Mawphlang katkum ka shithi jong u kaba Dt.
4th February, 2014 ka la duh la dam bad ka la iap noh ia kaba la ialam da u Brostarwell Ora.
Ka Ingbishar ka la lap ba  ka jingpynsangeh ia u Secretary ka Dorbar Shnong Shella u Tobias Tiewdop bad ia ki dkhot lem ia ka Dorbar hi baroh kawei ka long ka bymshongnia ka bym don nongrim bad kaba long be-ain nadong shadong ka long ruh kaba pynkhein iaki Riti Dustur ka shnong Shella ia kiba la ju don naduh mynshuwa.
La ong ba mynshuwa ki  Wahadadar kim don hok kim don iktiar ban tuklar ia ki Riti Dustur ka Dorbar Shnong Shella bad kim ju mushlia ia ki Riti Dustur ka Shnong Shella.
Hynrei ha ka jinglong Acting Wahadadar ba la shu sieh daka District Council u bah Wallamphrang u la pynkulmar lut iaka shnong ka thaw shnong Shella da kaba u la mushlia bad tuklar iaki Riti Dustur ka Shnong Shella.
Shillong, 10 Nohprah:Ki nongtrei ka Shillong Municipal Board hapoh ka lama jong ka Shillong Municipal Employee Association (SM EA) mynta ki la pynkhreh ban leit  ujor mukotduma noh sha ka Kashari namar ba ka sorkar kam shym la ai jubab ia ka jingiakhih jong ki ba la dep pynlong la ar sngi kynthih.
Haba iakren  bad u Secretary ka SMEA u  bah S Pyngrope, u la ong ba na ka liang jong ki dang iasyllok bad u nong iasaid ain ban pyn khreh ban leit kiew noh sha iing Kashari ban dawa ia ka hok jong ki ban pynoh noh ia ka Arrear kaba la sah teng la hynniew snem mynta.
“Mynta ngi la pyn khreh ban ujor noh ka mukotduma pyrshah ia ka sorkar namar ka jingsngap mynthi ia ka hok jong ngi kaba ngi dei ban ioh", la ong u Bah Pyngrope.
Katkum ka jingkren jong u bah Pyngrope u la ong ba ka jingshim ka jong ki ia kane ka lynti ban leit kiew noh sha kashari kadei ka biang namar ba ka sorkar ka leh bym patiaw leh mutlop ia ki.
U la ong ba hadien ba ki la pynlong ia ka jingiakhih la ar sngi kynthih kim shym la ioh kano kano ka  jubab bad mynta ia shipor kin pynsahngeh shwa ia kane ka jingiakhih hadien ba ki la shim bad la pynkhreh da kawei ka lynti na bynta ban ioh ia la ka jong ka hok.
Lah ban kdew ba kham mynshwa ki ladep pynlong ka jingiakhih da kaba sangeh trei  ar sngi ban dawa ba dei ban pyllait noh ia ka Arrear jong ki kaba la sah naduh 2007.
Ki nongtrei kane ka Board ym tang ba ki la ap slem ia ka Arrear haduh mynta hynrei wat ia ka tulop ruh la ar bnai ki khlem pat ioh haduh mynta bad kane ka wanrah jingeh shuh shuh ia ki.
Katkum ka jingiathuh ki nongtrei ka Board, ka sorkar kadei ban pyllait ia ka Arrear kaba la kot kumba T.
3 klur eiei sha ki nongtrei kiba don kumba arspah ngut eiei.
Naduh u snem 2010 ki ladep ai jingthoh sha ka sorkar bad ki ladep shong jingialang ruh la bunsien hynrei haduh kine ki sngi ka sorkar ka leh bym patiaw ia ka dawa jong ki.
“Baroh ki nongtrei sorkar ki la ioh ia kane ka Arrear  balei tang mangi ngim ioh haduh mynta", la ong u Bah Pyngrope bad u la bynrap ba sa tang ar snem ka sorkar kan sa thaw sa ia ka fifth pay Commission hynrei tang ia ka fourth pay commission ruh kam pat siew iangi.
Shillong, 10 Nohprah:Uwei u rangbah Khasi u la kyllon iap ha ki kuli jong ki suba GNLA ha Nongrathaw kaba hap ha Shahlang police station ka ka West Khasi Hills katba uwei pat u mynsaw jur.
Ki pulit ki la iathuh ba hynnin ka sngi kumba ha ka por 8:30 janmiet lai ngut dkhot ka GNLA ki la leit rung ha khyrdop jong u Bah Honsen Lyngdoh kaba don ha katei ka shnong ka thain Shahlang bad ki la siat iap ia u Bah Karly Nongsiej bad ia u Bah Harnessius Nongrum u la mynsaw na ka jingdei ki kuli.
U Bah Nongsiej u la iap hashen katba u bah Nongrum u la mynsaw namar ka jingdei ki kuli na bynta ka kti bad la pynkit sha hospital ban shah sumar.
U Bah Nongsiej uba khlad u dei u nong ap khyrdop ha katei ka jaka jong u Bah Honsen.
Mar ia dep leh ia kane ka kam, kine ki suba dkhot jong ka GNLA ki la her krad bak na katei ka jaka khlem iohi syrngiew shuh.
Ki pulit ki dang pynlong ia ka jingthwet kaba jur ban kem ia ki.
Shillong, 11 Nohprah:Ka kur Chyne bad ka kur Dkhar ka la bitar jur ia u Acting Secretary ka Dorbar Shnong Shella u bah B.
Ora, ha kaba ki rangbah kiba la mih khmat ia kitei ki kur ki la kynnoh ba u bah Ora u la ai sertiphiket ban pyn shisha ba u Bidesh Dkhar u dei na ka kur  Dkhar bad u kpa jong u pat u dei na ka kur Chyne, bad ki la ong ba ha ka sertiphiket u la thoh ba u Bidesh u dei u nongshong shnong ba pura ka Pyrkan, Shella, u dei u briew ba ia ithuh ithaw bha bad u bad u dei ruh u briew uba bha.
Ki rangbah kiba la mih khmat ia ka kur Chyne ki dei u Omesty chyne, Jasir,Shella bad u bah Sainkupar Chyne, Pyrkan, Shella katba na ka kur Dkhar pat la mih khmat da u bah E.
W Dkhar na ka shnong Nongwar.
Kitei ki rangbah ki la ujor ia katei ka kam sha u Executive Member ka KHADC uba bat ia ka tnad Elaka u bah K.
P Pangniang bad ki la ai kopi lang sha u CEM, u MDC jong ki uba dei ruh u Deputy CEM bad kumjuh ruh sha u EM ka tnad khaii pateng.
Ha ka jingujor ki la pyntip ba ki la ioh jingtip lyngba ka ain wad jingtip kaba ki la ioh na ka ophis u SDO ( Civil) Sohra Sub Division ba u Bidesh Dkhar uba shong basah ha Pyrkan Shella , u la ioh ia ka EPIC bad u la long u nongthep vote hapoh Shella Konstitwensi, ki la kynnoh ba u la kam bad ai ia ka jait kpa jong u na ka kur Chyne kum u (L) P.
Chyne, katba ialade pat u kam ba u dei na ka kur  Dkhar kaba kitei ki ar-kur ki pyrshah jur bad ki kyntait ia katei ka jingkam u Bidesh.
Ki la pyntip sha u EM ba ki tip shai bad ki da thikna ba utei u Bidesh Dkhar um dei satia u trai shnong ka Shella bad um dei ruh na ka jaitbynriew Khasi-Jaintia, bad u kpa jong u ruh um dei na ka kur Chyne bad um dei hi ruh u Khasi, hynrei u la shu kam jubor.
Ki la kynnoh ba ia katei ka jingkam kur Khasi u Bidesh pat la pynshisha da u Acting Secretary ka Dorbar shnong Shella u bah B.
Ora, ha kaba ki la ujor pyrshah ia u ruh sha u EM ka KHADC.
Shillong, 11Nohprah:Mynta ka sngi, u Pastor GLP Gadew ka KJP Synod u la pyllait paidbah ïa ka kot ba la jer kyrteng “Shidorjon ki Khubor Khristmas" ba la thoh da ki nonghikai jong ka Synod College, u Pastor u la pyllait ia katei ka kot  ha ka jingïaseng rakhe  Khristmas ba la pynlong ha katei ka Kolej ha ryngkat ka jingiadon lang jong u Principal, ki nonghikai bad ki khynnah pule.
Katei ka kot ka dei ka thup kaba don  khat-ar tylli ki khubor Khristmas ha ki phang bapher bapher shaphang ka Khristmas ha ka dur jong ki artikel ba la noh synñiang da ki nonghikai jong katei ka kolej.
La pynbit bynbiang ïa katei ka kot da u Dr.
C.
R.
Lyngdoh, u babu A.
W.
Rani bad u babu K.
L.
Buam kiba dei ki nonghikai ha katei ka Kolej.
Haba kren kum u kongsan ha katei ka jingïalang, u Pastor Gadew u la ïaroh ïa ki nongthoh jong katei ka kot kaba la mih ruh ha ka por kaba biang ba ki briew ki dang pynleit jingmut ban rakhe ïa ka Khristmas.
“Kane ka kot ka long kum ka jingaisngewbha Khristmas bad ka dei ruh ka jingaisngewbha kaba neh bad ba don jingkyrkhu", ong u Pastor Gadew.
U la bynrap ruh da kaba ong “Ka long kaba suk ban rakhe Khristmas hynrei kaba eh ban kren ïa ka khubor Khristmas bad kham jwat shuh shuh ban thoh shaphang jong ka bad kaba eh tam ka long ban im ïa ka khubor".
Ha ka jingkren pynkut, u kongsan u khot u wer ïa baroh ki samla pule jong katei ka kolej ryngkat ki nonghikai ban im ïa ka jingim kaba ïadei bad ka mon jong U Blei uba long U Trai jong ka Khristmas.
U la kyntu ruh ïa kitei ki nonghikai ba kin ïai bteng ïa ka jingpyrshang jong ki ban nang sei shuh shuh ki symboh jingthoh kum kitei ki ban tei ïa ka imlang ka sahlang bad pynïar ïa ka thoh ka tar Khasi ha ka dur ki jingthoh ha ki kot niam.
Ïa ka kot la pynmih da ka Ri Khasi Book Agency and Publisher ha ka dor 70 tyngka kawei bad lah ban ioh ïa ka na ki dukan kot ha Synod Complex market, Shillong.
Nongstoin, 11 Nohprah:Saw ngut ki mentuh ki la shah kem ha ki pulit ka West Khasi Hills halor ka jingdonkti ha ki kam tuh kam thiem.
Kine ki mentuh kiba shah kem ha ki pulit ki kynthup ia u Debostar Kharhujoon (23 snem) na Umyiap, u Danial Myr thong (34 snem) naNondien, u Nicholas Khardewsaw (22) na Nongkseh bad u Sterius Sohbar na Shahlang.
Ia kine la pynngat ha ki kyndon jong ka ain IPC bad ka jingtohkit pyrshah ia ki, ka dang iaid, la ong ki pulit.
Shillong, 11 Nohprah:Ka Nehru Memorial Secondary School kawei na ki skul ha Ri Bhoi District ka ba don ha Umsning mynta ka sngi ka la pynlong ia ka jingpynkup burom ia ki Nonghikai ki ba la shakri palat arphew san snem shaneng kumjuh ruh ia ki khynnah skul ki ba la pass bha bad wan sha khmat ha ka exam SSLC bad topper ha ki klas bapher bapher.
La pyniaid ia ka jingialang da U Bah S.
O Lyngskor u ba long u Secretary ka Managing Committee jong ka Nehru Memorial Secondary School bad ha kajuh ka por  u la ai ia ka jingkren pdiang  ia baroh ki ba la ia poi sha katei ka jingialang.
La ioh jingkren lyngkot na u Head Master ka Skul U Bah L.
Lapang.
La ioh ruh ia ka jingrwai ba kyrpang  na ki khynnah skul Class X ki ba la rwai ia ka Skul Anthem.
Ki nonghikai bad ki nongtrei ka skul kiba la shah pynkup burom ki long u bah Lapang, 26 snem, u P.
Chetri, 25 snem, u T.
Timung, ka kong R.
Nongrum, 27 snem, kong S.
Khongwir, 27 snem, kong S.
Shylla, 30 snem bad kong C.
Shangpliang.
Kiba la pass bha bad wan sha khmat ha ka SSLC- 2014 ki la don 14 ngut, bad 11 ngut ki khynnah skul naduh Nursery haduh klas IX.
Ka Nehru Memorial skul kum ka jingai mynsiem bad pynshlur ia kiwei pat ki khynnah kan ai jingpule ei shisnem na ka bynta ki khynnah ki ba ioh topper ha ki klas bapher bapher.
U Dr.
DD Lapang kum u kongsan u la ai ia ka jingiaroh ia ki nongpyniaid jong ka skul, kumjuh ruh ia ki Nonghikai, ki nongtrei.
U la ai ka jingiaroh, ai mynsiem ruh ia ki khynnah ki  ba la leh bha bad wan shakhmat ha ka SLLC Exam bad ia ki khynnah ki ba la wan shakhmat ha ki klas bapher bapher ki ba la wanrah ia ka burom jong ka skul da ka ba u kyntu ruh ia ki  ba ki dei ban long ki khynnah ki ba minot bad thrang ban poi sha ka thong, u la ong ruh ba kim  dei ban shaniah ha kiwei hynrei ki  dei ban long ki ba trei shitom dalade hi bad u la ong shuh shuh ba ka jingduk kam dei ban khang lad ia ka jingpule ka jong ki.
U Dr.
Lapang ha kane ka jingialang pynkup burom u la ong ruh ba na kaliang ka jong u un ia donlang ha syndah ban ia treilang na ka bynta ban nang kyntiew shuh shuh ia ka skul bad ban rah sha ka sorkar ia ki jing donkam jong ka skul.
La ioh jingrwai na ki khynnah class IX bad la ioh ia ka jingkren ai khublei na u Asst.
Headmaster jong ka Skul u Bah C.
K.
Jahrin.
Shillong, 11 Nohprah:Palat 33,000 tylli ki aplikeshon na ka bynta ban ioh ia ka skhim kyrpang jong u myntri rangbah lane ka Chief Minister’s Social Assistance Scheme ka sorkar ka la ioh pdiang, hadien ba la pynrung kyrteng ia ki paidbah ha kylleng ki Block kiba don ha ka jylla, bad ia ka pisa la mang ban ai sha kitei ki nongioh jingmyntoi lyngba katei ka skhim na bynta ki hynriew bnai, kata naduh U Jylliew haduh U Nohprah 2014.
Ia kane la pyntip da u myntri rangbah ka jylla u Dr.
Mukul Sangma ha ka prokram kaba la pynlong  da ka tnad Social Welfare ban sam ia ki cheque sha ki nongioh jingmyntoi lyngba ka skhim iathoh shongkurim na ka bynta ki kynthei khunswet, hapoh ka  Chief Minister’s Wedding Assistance Scheme for Orphan Girls bad ka Chief Minister’s Social Assistance Scheme kaba la pynlong mynta ka sngi palei ha Ampati kaba dei ruh ka sngi pynkut ia ka tamasa Dimchrang 2014.
Ia ki cheque sha ki nongioh jingmyntoi la sam da u myntri rangbah ryngkat ki Parliamentary Secretaries ba kynthup ia U WD Sangma bad u Limison D.
Sangma, u Deputy Commissioner u Ram Singh, u  Director ka tnad Social Welfare, u bah HM  Shangpliang, u MDC ka Ampati u N.
Koch bad u IGP ka Western Range u bah H.
Nongpluh.
Ki la sam ia ki Cheque sha ki paidbah jong ka Betasing bad Zikzak ICDS projek kiba dei ban ioh jingmyntoi lyngba katei ka skhim.
La sam shini ruh sha kiba dei ban ioh lyngba ka skhim Public Distribution Scheme (PDS) ha katei ka juh ka sngi.
U myntri rngbah ka jylla u la ong ba ka jingsam jingiarap ia ki kynthei khunswet da ka skhim ia thoh shongkurim, ka dei ba kin lah ban im suk im sain ha ka jinglogn riew blei ha ka  longing longsem jong ki ryngkat ki ba ieid jong ki.
U la ong ba wat la katei ka jingiarap na ka sorkar ka long kaba rit, hynrei ka dei pat ka jingpyni ia ka dak ba ka sorkar kam shym la iehnoh bad kam shym la klet ia kiba donkam ia ka jingiarap.
U MR u la ong ruh ba kham mynshuwa ha ki snem kiba la dep la mih bun ki jingujor na ki paidbah ba ki shini ba ki ioh ka bthuh dew bilat, bad hadien ba la tohkit la lap ba ia ki shini la thep hapoh byrni dewbilat, kumta ka sorkar ka la hukum ba ka rukom thep ia ki shini ka dei ban long kaba khuid ban lait na ki jingjaboh.
U myntri rangbah, u la sam sha ki paidbah ia ka shini kaba shongdor T.
13.
50 tyngka shi kilo.
U la maham sha ki nongdie rashon ba kim dei ban die tam ia ka dor kaba la buh ban die sha ki paidbah, u la ong ba ki nongsam rashon ki dei kiba shakri paidbah ym na bynta ka jingmyntoi shimet jong ki.
Shillong, 11 Nohprah:Ka jingpyntreikam ia ka High SecurityRegistration Plate (HSRP) ka la buh ia ka jingkylli ia ki paidbah khamtam ia ki nongniah bad ki trai kali namar ba kumba ka paw, kam shym la iarap eiei ban iada ia ka jingshah tuh kali hynrei ka long tang ka lad kamai pisa pynban.
Ka seng jong ki nongniah kali ka All Drivers Association of Megha laya (ADAM) ki la dawa ba ka sorkar jylla kadei ban weng noh ia kajingiasoi soskular bad ka kompeni Shimnit Utsch India Pvt Ltd, kabapyntreikam ia ka HSRP ha kane ka jylla.
“Ka sorkar kadei ban weng noh ia ka jingiasoi soskular bad katei ka kompeni bad kadei ban khot tender thymmai na bynta ban HSRP", la ong u bah M Jyrwa u general secretary ka ADAM bad la dawa ba ka sorkar kadei ban pynshai ia kane ka jingpynkiew dor ia ka HSRP.
U la ong ruh ba ka dor ban pyndait ia ka HSRP ha  Assam ka long tang T.
119 na bynta ki ar shaka, T.
153 na bynta ki lai shaka, T.
318 na bynta ki kali bym kit jingkit ba khiabad T.
335 na bynta ki kali baheh.
"Hynrei hangne ha jylla Meghalaya, ban pyndait ia ka HSRP na bynta ki saw shaka ka dor ka long T.
1905″, la ong u Bah Jyrwa.
U Bah Jyrwa u la ong ruh ba ba ka jingpyntreikam ia ka HSRP ha kane ka jylla ka la iaid kumba phra snem eiei hynrei kam don ka  GPS  ban buddien ia ki kali ba jah.
"ka jingtuh kali ka jur bha ha kane ka jylla hadien ba la pyndait ia ka HSRP", la ong u bah Jyrwa.
U la ong ba ka jingpyndait ia ka HSRP ka long kaba donkam hynrei ka jingbuhdor ka sorkar ka long kaba la palat.
Shillong, 11 Nohprah:Ki CCTC Camera ban syntiat ia ki nongleh kam sniew, kan sa treikam shwa ban wan ka Khrist mas ha ka nongbah Shillong ha ki katto katne ki bynta.
U SP ka East Khasi Hills u la iathuh ba ki pulit ki la bthah ia ka kompeni kaba buh ia kine ki kamera ba kin pynsted ia ka kam bad ban pyndep noh ha ki katto katne ki jaka shwa ka Khrismas.
Haba kren mynta ka sngi, sha ki nongthoh khubor u SP u Bah Mariahom Kharkrang u la ong ba ki pulit ki la bthah ia ka kompeni ba kanpyndait noh wut wut ia ki kot ring dur ne CCTV ha ki jaka ha sor Shillong.
“ Ka kompeni ka la pynthikna ia ngu ba kin pyndep ia ka jingpyndait ia ki kor ring dur ne CCTV shwa ka Khrismas" la ong u SP.
Ia kane ka skhim ban pyndait ia ki kor ring dur la leh lyngba ka skhim Safe Secure Shillong.
U SP u la ong ba ka jingthmu ba kongsan ban buh ia kine ki kor ring dur ka long ban pyntieng pynsmiej ia ki runar bad kan iarap ruh ia ki paidbah bad ruh ha ka jingjia ba khapngiah kali.
U la ong ba la bthah ia ka kompeni ba kan pyndait da ki kor ring dur kiba kham bha ha kane ka nongbah.
Katkum ka jingong u Bah Kharkrang, ki pulit ka jylla ki la pyndep ia ki kam baroh kiba iadei bad kane ka kam bad kaba sah ka long ba ka kompeni ka dei ban pyntreikam wut wut.
U la ong ba ia ka kamra ban peit ia kine ki kor ring dur la buh ha Sadar police station ban peit ngor ia ki.
Ha ka kylla kaba ar, ki pulit ki la thmu ban buh da kine ki kor ding dur ha baroh ki dukan, ki restaurant bad kiwei ki jaka ba donkam.
Kane ka jingthmu kan long ruh ban tem ia ki kam runar kiba lah ban mih na ka por sha ka por ha kane ka nongbah ha kaba ki pulit kin sukban kem ban thwet ia kito kiba leh ia ki kam bymman.
U la ong ba ki nongshong dukan ki lah ban wan sha ki pulit ban ai jingiarap ban leh ia kane ka CCTV, watla kam dei eh kaban pynduh jait ia ki kam sniew hynrei kan long shi bynta ban iarap ia ki pulit ban buddien haba don kano kano ka jingjia.
Shillong, 12 Nohprah:Ka CSWO ka la dawa ba ka bor jong ka ain ka dei ban pynshitom mardor ia u sordar ka shnong Mawkhli u Blestar Wahspeh halor ka jingkyn noh ba u donkti ban pynkhlem rain ia ki saw ngut ki khun ka Kong Kong Tmondaris Nongbri bad u Bah Spolin Wah speh da kaba bat ia ka Report Card ne result jong ki bad pynbna ba la tait shnong ia ki.
Ka president ka CSWO ka Kong Agnes Kharshiing ka la ong ba mynta ka sngi ka 12 tarik Nohprah, saw ngut ki khun jong ka Kong Nongbri ki la shah pyn khlem rain ha u sordar katei ka shnong ha kaba u la khang ia u Headmaster ka skul ban ai ia ka report card sha kitei ki khun jong ka Kong Nongbri.
Kine ki khun jong ka Kong Nongbri kiba shah pynkhlem rain ki kynthup ia u  Johnfirst Born Nongbri- klas III, Michael Jackson Nongbri- klas III, Daphi Banri Nongbri- klas I bad i Beautifully Nongbri ba puleklas A.
nalor ba u sorkar u la leh ia kane ka kam thombor ia ki khunhynrei u la tait shnong ruh ia ka longing jongki, la kynnoh ka CSWO.
Ym tang katta, u sordar katei ka shnong u la pynbna ruh ha katei kaskul Goct LP SKul ba pynlong ia ka sngi sam result baia katei kalonging jong ka Kong Nongbri la tait shnong bad kan nym ioh shuh ia kireport card.
Shwa ia kane, ka la don ka jingiania bad u HeadMasterka skul u PiusSyiem uba dei naMawsynram namar ba bym iahap ia kane ka jingong usordar hynrei hadien ba u la sordar u la ai da ka jingthoh,na kaliang u HeadMaster u la aiti ia ki report card jong kitei ki saw ngutki khun ka Kong Nongbri sha u sordar.
Ka long kaba sngew sangsot ia kitei ki saw ngut ki khynnah kiba lashah pynkhlem rain hakhmat ki paidbah bad kiwei ki para khynnah skulnamar ba ki wan ban shim result hynrei la shah khang lad pynban,laong ka CSWO.
Ka CSWO ka pynrem jur ia kane ka jingleh jong utei u sordar kaMawkhli kaba hap ha Mawthadraishan constituency jong ka West KhasiHills bad ka la dawa na ki bor jong ka ain ban kem badpynshitommardor ia utei u sorkar bad ki nongkitkam shnong.
Lah ban kdew ba ia ka longing jong ka Kong Nongbri la pyntait shnong da u sordar ha ka 24 tarik Risaw 2014 namar ba ka don ka jingkwah ban weng noh ia ka na ka kam ba ka trei kum ka aganwadi bad la thung jubor da kawei pat da ka shnong.
Ka shnong ka la kyntait ruh ban pdiang ia ka longing jongka ban trei ia ka skhim NREGS bad kiwei ki skhim kum ukhaw reshon, la kynnoh ka CSWO.
Shillong,12 Nohprah:U Justice Uma Nath Singh, Chief Justice ( Acting) ka Meghalaya High Court mynta ka sngi u la plie paidbah ia ka kashari jong ka Judicial Magistrate 1st Class ha Amlarem Sub Division.
Haba kren ha katei ka sngi, u Uma Nath Singh  u la ong ba ka jingplie ia katei ka ing bishar ka dei shi bynta na ki kam ka sorkar ban ia phiah ia ka Executive bad ka jingbishar ha la ka jong ka bynta.
U la ong ba katei ka jingiaphiah bynta ka wanrah ia ka jingbishar hok kaba iar bad shen ki paidbah ka Amlarem kin iohi ia ka jingmyntoi jong ka.
U la kren ruh ia ka jingdonkam ka rep ka riang ban ban kam trai biang ia ki khlaw ki btap bad bad ki wah ki um kiba la duh noh, bad u la kyntu ia ki nongialam shnong ba kin leh eiei noh halor katei ka bynta.
Kiwei pat kiba la donlang ha katei ka jingialang ki long u Justice T.
N.
K Singh, nongbishar jong ka  High Court ka Meghalaya.
U TNK Singh u la kren ia ka jingdonkam ki district Council ban pynneh pynsah ia ka riti ka dustur tynrai, bad u la ong ba ka ing bishar ha Amlarem kan pynsted ban ai ka jingbishar khnang ba u paidbah un ioh jingmyntoi.
U bah S.
Mukhim, u MLA katei ka thain  u la ong ba kane ka ing bishar kan pynsted ban ai ka jingbishar ia ki kiba bun ki case kiba dang sahteng.
Kiwei pat kiba la ai jingkren ki long ka kong  B.
Giri, District & Sessions Judge, West Jaintia Hills District, u bah K.
Pohshna, President SKRS (War Jaintia) bad u  bah  C.
S Kyndiah, President, Jaintia Hills District Bar Association.
La pyniaid ia katei ka jingialang da u bah  D.
M Wahlang, D.
C, West Jaintia Hills District bad la ai khublei pynwai da u bah  A.
W Lanong, Judicial Magistrate 1st Class ka Amlarem Sub Division.
Shillong, 11 Nohprah:Ka jingsam tablet ka sorkar jylla ia ki khynnah klas XII ha kine ki ar snem ka la kot sha ka T.
45,18,19,420 klur na bynta ki 50109 ngut ki khynnah skul ha baroh ki 11 tylli ki District ka jylla Meghalaya.
Katkum ka jingtip ba la ioh lyngba ka ain wad jingtip paidbah naophis jong ka tnad Information Technology (IT) ka jylla, la kdew ba hau snem 2013-14 ka sorkar ka pynlut T.
2,70,69,420 klur na bynta banthied ia ki 25258 tylli ki tablet bad ka la sam sha ki 25139ngut ki khynnah klas XII bad 119 tylli ki tablet kiba tam.
Ha u 2014-15 ka sorkar ka la pynlut haduh T.
22,47,50,000 klur banthied ia ki 25000 tylli ki mobile tablet bad la sam sha ki 24970 ngut ki khyn nah pule klas XII ha baroh ki skul ha kylleng ki district ka jylla bad ka tam 30 tylli ki tablet bad la buh ban pynap lada don kanokano ka jingduna, la ong ka jingtip ba la ioh na kane ka tnad.
Kine ki mobile Tablet ba ka sorkar ka sam sha ki khynnah skul kaweikawei ka tablet ka shong dor T.
8990 bad ia kine ki tablet la thied na ka kom peni M/s Lava International Ltd.
Kane ka kompeni ka la ai ryngkat ka kular ban shna lada siew, na ka bynta 2 snem, ia kitei ki mobile tablet.
Kine ki jaka shna ia ki tablet la buh ha baroh ki district hynrei bun ki khynnah kim tip haei kita ki jaka shna ei ba la buh bad mynta shisien ba la sniew ki la long noh tang ki mar jingialehkai.
Lah ban kdew ba u Myntri Rangbah u Mukul Sangma ha kine ki ar snem u ladep sam ia ki tablet sha man ki khynnah skul klas XII bad ia kine ki tablet la sam na ka skhim Student Digital Learning Aid Scheme (SDLAS).
Ia kane ka skhim sam m-tablet la pyntreikam da ka sorkar MUA ba la ialam u myntri rangbah u Dr Mukul Sangma mynshem snem bad ka la bteng la ar snem mynta.
Katkum ka jingong u myntri rangbah ia kane ka jingsam tablet un bteng man u snem bad haba peit ia ka jinglut kam dei shuh kaba kai.
Shillong, 11 Nohprah:Ki pulit Enforcement ka Khasi Hills Autonomous District Council (KHADC) mynta ka sngi, ki la leit ban khynra ia ki nongbylla bar jylla kiba bylla khlem don laisen nongbylla.
Ha katei ka jingleit khynra ki Enforcement, ki la ioh bat 40 ngut ki bar jylla na Lower Mawprem bad kitei ki bar jylla ki dei kiba bylla ha ka tnad BPL ka MUDA.
Ki pulit KHADC ki la pynsangeh ia ka kam ba kitei ki bar jylla ki trei kat ba kim pat lah ban pynbiang ia ka laisen bylla.
Ha ka juh ka por, ha katei ka jingleit khynra, ki pulit KHADC ki la ioh ruh ban khang ia saw tylli ki dukan bar jylla, ki bym don ia ka laisen khaii pateng kiba don ha kajuh katei ka shnong.
Ki saw tylli ki dukan bar-jylla kiba la shah khang mynta ka sngi ki dei ka dukan jong U Muzid Talukdar, kaba dei ka dukan suhjain, ka dukan u Dhanraj Upadhya, ka dukan dawai Homeopathic u Anjan Paul bad ka dukan die sha u Shasi Kont Sah.
Ha kane ka taiew ba la dep pat, ki pulit Enforcement hapoh ka jingialam u Inspector bah R.
F Lyngkhoi ki la hiar ban khynra laisen khaii sha ki thain jong ka West bad South West Khasi Hills bad kumjuh ruh sha Balat, kiba dei ki jaka ki bym pat ju khynra laisen khaii la kumba 20 snem tam mynta.
Ha katei ka jingleit khynra ki la ioh ban khang 5 tylli ki dukan bar jylla ha Balat, 3 tylli ha Nong Umsur, 3 tylli ha Nongjri bad 3 tylli ha Shahlang.
Ha katei ka taiew ba ki pulit Enforcement ki leit ban khang dukan bar-jylla, u bah Lyngkhoi u la iathuh ba don kiba lait ruh, namar ba ha ka por ba ki enforcement ki poi ha katei ka jaka ki don kiba la dep khang hi noh.
Haba pynpaw ba tang 3 tylli ki dukan ha ki jaka ba jyllei bha ki bar jylla kum ha Nongjri bad Shahlang, ki pulit ki la ioh ban khang; u la ong ba ka daw ka dei namar ba ki la don bun ki bar jylla kiba leh ia ki kam khaii hangtei ki la dep phet lypa, namar ka jingdait thah ka iew ka Hat hadien ba la shah khang tih dewiong.
U EM ka tnad khaii pateng pat u bah Latiplang Kharkongor u la ong ba ka tnad kan bteng ia kane ka jingkhynra laisen ha kylleng ki jaka tang mar ia mih u snem thymmai, namar ba mynta la mih sa ki sngi shuti.
Kumjuh ruh u la ong ba kumba leh ha sor Shillong ka tnad kan khot ruh ia ki Syiem, ki Rangbah shnong , ki sordar bad ia ki khlieh nongsynshar jong ki thain West bad South West Khasi Hills ban pynshai sha ki ba ki dei ban pynduna noh ka ai NOC khaii ia ki bar jylla.
Shillong, 12 Nohprah:U CEM ka KHADC u Bah Adelbert Nongrum u la pynrem jur ia ki kam riew khlaw jong ki suba lehnoh GNLA kiba siat iap ia uwei u rangbah Khasi bad amynsaw uwei ha kane ka 10 tarik Noh prah ha Nongrathaw kaba hap ha Shahlang Police Station ka West Khasi Hills.
U CEM u la pyn paw ia ka jingsngew khia jur ia kane ka jingleh jong ki riew runar pyrshah ia ki Khasi basah ha katei ka thain West KhasiHills bad ka South West Khasi Hills.
“Ka long kaba sngewsih jur ban iohi ba ki Khasi ba sah ha kitei kithain ba don par dewiong ki la shah pynlong lang knia ha ki riew thrangsnam na ka kynhun kai khlaw Garo", la ong u Bah Nongrum ha kajingpynlait khubor ha kane ka sngi Thohdieng.
U la ong ba ki dkhot jong ka GNLA kiba don ha katei ka thain ki ladonkti ha ki kam dawa pisa, lute bad leh ia ki kam bymman.
“Katkum ka jingtip, ki dkhot ka GNLA ki kthong bha ia ki malikdeiwong ban dawa pisa", la ong u CEM ka KHADC haba bynrap ba ki lehnohki lute ruh na ki trok bad ki nongbylla khlem jingmap.
U la ong ba ka GNLA ka dawa pisa haduh T.
15,000 na kawei ka trokkit dewiong bad T.
2 haduh T.
3 lak na ki trai par dewiong.
“La iathuh ba la don kumba 15 haduh  20 ngut ki dkhot ka GNLA kibaiaid ba ieng ha katei ka thain jong ka West Khasi Hills bad ka SouthWest Khasi Hills," la ong u Bah Nongrum.
U CEM u la kyntu ia ka sorkar jylla ba kan leh da kaba tyngeh iakitei ki lehnoh kiba byrngem byrsit ia ki paidbah bad lute.
Shillong, 12 Nohprah:Ka tarik ban pyn long ia ka elekshon MDC sha ka GHADC yn sa rai da ka kynhun myntri ka sorkar jylla shwa ban iaidshakhmat ia ka kam.
Na ka liang u Commissioner bad Secretary ka tnad kam sain hima sima U Bah Jopthiaw Lyngdoh u la ong mynta ka sngi Thohdieng, ba ka sorkarmynta ka la pynkhreh shaid shaid ban pynlong ia kane ka elekshon lakumno kumno ha u bnai Rymphang ban wan bad kan long sa ar bnai puramynta.
Ka jingpyndep dang shen ia ka jingiasoi bad ka seng lehnoh ka ANVC,ANVC-B bad ka sorkar jylla bad ka sorkar pdeng ka la pynlong ia ka sorkar ba kan phaikhmat mynta ban pynlong ia ka elekshon hadien ba ka jutang kam pat shym la treikam ban pynkiew ia ka jingbun ki MDC.
Ha ka jingshisha ka sorkar ka la ap ban pynlong ia ka elekshon da ka pyntreikam da ka jutang ba iasoi hynrei namar ba ka sorkar India kam pat lah ban pyntreikam, ka sorkar jylla ka la hap ban pynlong shwa ia ka elekshon MDC kumba ju long kata tang 29 ngut.
U la ong ba na ka lian ka sorkar ka la dep pynkhreh ia ka tarik ban pynlong ia ka elekshon hynrei kan shong ha ka jingialang jong ka kynhun myntri ban shim ia ka rai.
ha ka jingshishwa, kham mynshwa u myntri ka tnad District CouncilAffairs u Bah  HDR Lyngdoh  ula ong ba ka sorkar ka la thmu banpynlong ia ka elekshon MDC ha ka 17 tarik Rymphang 2015.
U la ong ba ka sorkar ka la hap ban pynlong ia ka elekshon kumba ka julong na ka bynta 29 ngut namar ba ka sorkar pdeng kam pat lah banpynkylla ia ka Sixth Schedule  ban pyniar ia ka jingbun paid ha kidistrict council hadien ba la iasoi ia ka soskular bad ka ANVCbad kaANVC-B.
Shillong, 14 Nohprah:Ka jingkyndang nongdie madan ka Shil long Municipal Board (SMB) ka long kumba tang ka jingleh drama kaba jia shisien mynno eh.
Ha kane ka sngi Palei, la iohi ba ka SMB ka la pynlong ia ka jingkhynra ia ki nongdie madan kiba shong thad lad ha lynti iaid briew ha ka thain Khyndai Lad.
U nongthoh khubor u la dei iaid lynti, u la lap ba ha katei ka por ba pynlong ia ka jingkhynra ia ki nongdie madan, la iohi ba ka long tang ka kam leh thamula.
Ka daw ka long ba shwa ba ki briew ka Municipal kin poi, la kham tip bha ki nongdie madan bad ka long ka jingkhynra kamkai pynban.
Ka rukom khynra ka long kaba lyngngoh, namar ba shwa ba ki briew ka Municipal kin wan, ki nongdie madan ki la ioh jingtip lupa bad ynda la poi ki nongtrei ka SMB, ka lynti ka la kylluid war nabar ki nongdie ki la rah lut ia ki tum ki tam ban leit buhrieh ha ki dukan ba ki shong.
Ki paidbah kiba iaid ba ieng ki la iakren ia ka rukom leh ka Municipal kaba wan khynran tang teng khat lano eh wat haba la iohi pyllein pyllein ba ki nongdie madan ki shong bad pynkhapngiah ia ki lynti man ka sngi.
Hynrei kaba kham sngew lyngngoh shuh shuh, ka long ba tang hadien katto katne por ba la leit ki briew ka Municipal, ki nongdie madan ki la sei biang ia ki tum ki tar da kaba pynphriang biang ha madan kumjuh.
Haba shu peit khai, ka rukom leh ka Muncipal ka long tang kum ka drama ban pyni ba ki leh ia ka kam hynrei kam don jingmut eiei ban iarap ia ki paidbah.
Naduh thain Motphran, haduh Khyndai ki jaka ba iaid paidbah ba bun briew bha, ka jingkhapngiah kaba la palat namar ba ka jingtur bad pynphriang tiar ki nongdie madan.
ki paidbah nongiaid lynti ki la hap ban kiar ban iaid namar ba jur ka jingwit bad ka pynkhap ngiah ruh ia ki kali ban iaid.
Bun ki nongdie madan ki dei ruh ki bar jylla bad ki Khasi ruh.
Shillong, 14 Nohprah:Ka North Eastern Service, AIR, Shillong kan pynlong ia ka phainal jogn ka ia kop rwai kaba la tip kum ka “NE body can sing", katei ka phainal kan long ha ka 16 tarik mynta u bnai naduh ka por 4:30 baje janmiet haduh ka por 6:30 baje janmiet ha U Soso Tham Auditorium, Shillong.
Katei ka jingiakop kan long ka jingiakhun uwei u nongjop na ka wei ka jylla , kan don haduh 7 tylli ki jylla ki ban ia shim bynta kata ka Anushma Sarma na Assam, u Tony Paleng na Arunachal Pradesh, u Hidangmayum Rahul Sharma na Manipur, u Anderson D.
Warlarpih na Meghalaya, u Lalfamkima na Mizoram, u  Visedelhou Terhuja na  Nagaland bad ka  Chandrani Sharma na Tripura.
Ia katei ka jingiakop yn pyni ‘LIVE’  da ka NES, AIR, Shillong & Doordarshan Kendra Shillong bad yn ioh lut na baroh ki AIR stations & DD kendras ha baroh kawei ka thain shatei lam mihngi.
La khot sngewbha ia baroh ki paidbah ban sakhi ia katei ka jingiakhun kaba ym donkam bairung.
Kin don ruh ki nongrwai nongtem ki ban pynshongshit ia u paidbah ba wan ha katei ka sngi na ki kynhunu bah Tyngshain L.
Mawphlang, kong  Wanri Kharsahnoh bad kumjuh ruh ka kynhun u Kitkupar Shangpliang bad ka  Element.
Shillong, 14Nohprah:Ka ‘Seng Biria U Khasi’ ( SBUK) ka la pyn shongsit bad pynrkhie iap-ler iap-ang ia ki paidbah ka Laban kiba la wan sha ka jingialang ba ka Laban ka la pynkup burom ia u MLA/MDC jong ka u bah Sanbor Shullai, kum ka jingrakhe ia ka Jubili rupa na ka bynta jong u kata ka jingdap 25 snem ka jinglong MDC jong u na katei ka konstitwensi.
Ha katei ka sngi ka SBUK ka la pynshongshit ia ki paidbah da ki jingrwai kiba la sot na ka thup jingrwai rim, bad ka jingrwai  ‘Jyntah ka Meinah Bym bang’, nangta ka la pynsam rkhie pat da ka jingia ak drama kaba ki la ai kyrteng  ‘SBUK-Idol’ , ka sawangka kaba pyni ba ka don ka jingiakop rwai.
ha kaba la iohi ha katei ka sawangka ba I kong Lep-lep i pyniap bieit ia u Sahep jot ( Sahep Judge) , bad kumjuh ka la pynsammut ruh ia u sahep jot da ka jingrwai u dkhot ba jrong tam ka SBUK u Bahrit uba  la pyni ialade ba u dei na Law-U Sib, bad u rwai da ka jingrwai- ‘I-Sim barit’.
Ki la don shibun kiwei pat ki jingpynbyrngia kiba la pynshongshit ha katei ka sngi kum ka Flash mob, ki nongtem , ki nongrwai na ka thain Laban bad kiwei.
Ka la don ruh ka jingpynkhalai nusib ia ka jaka shong ki paidbah kaba la buh lypa da ki nombar ha ka shuki ba ki shong bad uba bha bok tam la ai T.
1000 tyngka ka khusnam da ki pisa nar suda.
Haba phai sha katei ka jingialang , ka shnong Laban ka la pynkynmaw bun ki kam ba u bah Sanbor Shullai u la trei naduh ka por ba um pat long u nongmihkhmat jong ki, bad ki la pynkynmaw ruh ba u dei uwei na ki  rang ialehkai phutbol katei ka thain, ki la pynkynmaw biang ba ia utei u rangbah la kha ha Red Cross , Laban ha u snem 1966 bad u la noh synniang bun kiei kiei sha ka shnong Laban  lyngba ka jingwanrah nam wanrah burom jong u ia ka shnong naduh ka por ba u dang long khynnah samla lyngba ki kam sport bad ki kam sengbhalang.
La pynsngew ha ka jingialang ba u bah Shullai u la kylla long u nongmihkhmat paidbah ha u snem 1994 kum u MDc nad naduh katei ka por hadu mynta um pat ju rem, bad ka jinglong MDC jong u mynta ka long la 25 snem, bad mynta  pat u dei ruh u MLA jong ka Laban kaba u la bat ia katei ka kam nongmihkhmat kum u MLA la lai samoi.
U bah Sanbor haba kren ha katei ka sngi u la pynsngew ba tang hadien ka elekshon kata shuwa ban pynbna ia ka resol MDC u la ioh pang bad u la shitom jur bad kumba ju long ia kiwei ki nongmihkhmat haba ki jop ki paidbah  ki pdiang sngewbha ia ki ha katei ka por, hynrei u la ong ba na ka liang jong u, u shu tip ia ka khubor ba u jop na jingthiah pang bad um lah ban ialeh kmen lang bad u paidbah, kumta ki nongialam jong katei ka shnong ki la shim ruh ba katei ka sngi kan long ruh kum ka jinglehkmen jop elekshon.
Ha katei ka jingialang la ot ruh ia u Cake 25 snem uba ki nong Laban ki kynmaw burom ia u bah Sanbor Shullai, bad la pynkup burom ia u da kaba pynspong da ka jain spong, la pyndeng ia u paila bad la pynkup da ka ryndia da ki nongialam shnong ka Laban.
Shillong, 12 Nohprah:U sla tyrpad ha Iewdielang Mawiong u la kiew dor sha ka T.
37 shi kilo ha kaba ia nujor bad ka dor ba mynshwa.
Kine ki sla tyrpad ki don la ka jong ka jong ka dor don kiba kham tad bad don ki rem.
Katba u synsar u shong dor T.
90 shi kilo hynrei ha kine kibnai, ym pat don synsar bad uba thymmai u ju wan ha u bnai Lber jongka taiew ba nyngkong lane ha ka taiew ba khadduh jong u Rymphang.
Haba iakren bad uwei u manager ba thoh ha Iewdielang, u la iathuh ba ki sla tyrpad kiba kham rem ka dor ki la poi sha ka T.
37 shi kilo ba shi nombor katba mynshwa uba shi nombor u shong dor T.
35 shi kilo.
Uba kham tad dor duh u shongdor T.
32 shi kilo bad shi kwintal ushongdor T.
3200.
Une u Manager u la iathuh ba ki dor jong ki sla tyrpad ka long katkumka jingbha jong ki sla bad ki don lai jait katkum ka jingbha jongki.
U la iathuh ba ki sla tyrpad kiba kham remdor bad kiba kham bha laju wanrah  na ki thain Mawsynram,thain Balat bad na Pynursla ka khamduna dor  bad ia kine ki sla tyrpad ki ju shalan sha Guwahati  bad nangtei kin sha shalan shabar.
Haba kylli kum kiei kiba kham tad dor bad kibarem dor, la iathuh bakiba kham rem ki dei kito ki sla bym don dieng bad kiba kham tad kidei kito kiba bun dieng.
Kumba ju tip ban a une u sla tyrpad la ju lah ban shna ban shet ha kiba bun rukom, bun na ki briew ki ju shna ki musli musla na une u slabad ha kiba bun rukom.
Ia ki sla tyrpad ki kham bha la kham shem na ki thain Mawsynram badPhlangwanbroi.
Ia ki sla tyrpad la wan die na ki thain Shella, Dawki, Pynursla bad kiwei kiwei de ki thain.
Shi sngi ka jingwan poi ki sla ha katei ka Iewdielang ia mynta, ka long kumba 3-4 trok, la iathuh utei u manager.
Ha kane ka iew Dielang (regulated market) ba la buh ka sorkar deitang lai tylli ki mar rep kiba kongsan kiba la wan die ha katei ka iew kita ki long tang u Phan, Synsar bad u Sla Tyrpad.
Ki don ruh kiwei kiwei ki mar rep hynrei la wan die tang ha ki por ki por aiom bad kim long baroh shi snem lynter.
Shillong, 14 Nohprah:Ka tnad Fishery jong ka East Khasi Hills ka kamai T.
89010 ha ka ar snem na ka pung ri dohkha kaba don na Fish Dale Farm kaba don ha Shillong.
Kane ka jingkamai ka dei ka jingdie ia ki sym bai dohkha jong u snem 2013-14 bad 2014-15.
Katkum ka jingtip ba la ioh na ka ain wad jingtip na ka ophis jong uSuperintendent Fisheries ka East Khasi Hills, la pyni ba u snem 2013-14 ka kamai T.
45,150 bad T.
43,860 ha u snem 2014-15.
La pyni ba ha ki don 2 tylli ki pung ri dohkha, kawei ka pung ri dohkha symbai bad saw tylli kiba dei tang ki jaka ri dohkha symbai.
Ka ophis ka la pyni ruh ba ka jingshna ban pynbha bad kiwei ki jinglut na ka bynta kane ka pung, ka long T.
4.
48 lak ha u snem 2012-13 kaba dang iaid mynta na ka skhim NFDB bad T.
49,923 ha u snem 2013- bad 2014-15.
Ha kane ka pung, la don 10 ngut ki nongpeit kynthup uwei u Fishery Officer bym pat don, Fishery Supervisor uba  ioh shi bnai T.
36925, Fishery Demonstrator T.
T.
18,789, 5 ngut ki Fishermen ba ioh (1) T.
29560, (2) T.
21339, (3) T.
21339, (4) T.
17402 bad (5) T.
14586 bad 2 ngut ki mali ba ioh tulop T.
28745 bad (2) T.
14913 shi bnai.
Ka tulop baroh jong ki nongtrei ha ka shi bnai ka la kot sha ka jinglut kaba T.
2,03,598 lak.
Shillong, 14 Nohprah:Ka sorkar jylla ka la khmih lynti ba lashai ka 15 tarik u nohprah, ki ar tyll ki seng lehnoh ka ANVC bad ANVC-B kin wan ban pyndem la kumba 700 ngut eiei, bad na kitei la khmih lynti ba 447 ngut kin dei na ka ANVC katba 253 ngut pat kin dei ki dkhot kiba la pait la pra na katei ka seng ka ANVC-B ryngkat ki tiar ialeh jong ki.
U chairman ka ANVC u Dilash Marak u la iathuh ha ki lad khubor mynta ka sngi ba ka ANVC kan wan pyndem 37 tylli ki tiar ialeh kiba khlain bor kiba heh ba kynthup ia ki AK bad 33 tylli ki tiar ia leh kiba rit.
Kitei ki ar tylli ki seng lehnoh kin wan ban pyndem lashai ka sngi ha ka jingialang ba kyrpang ka ban pynlong ha Diki Bandi stadium, Dakopgre.
Ki lad khubor ki la iathuh ba ka sorkar jylla ka la pynkhreh bha ia ka jaka ba kitei ki ar seng lehnoh kin wan ban pyndem wait ialade, ha kaba la ong ba  la pynkhreh ia ki bor pahara kiba khlain da kaba pyndap da ki pulit pahara ha manla ki kyndong kynshrot, ki ksew pulit ryngkat ki pulit wad bom ki la poi sha katei ka jaka mynta ka step ban peit ba kan ym mih kano kano ka jingjia ha katei ka madan.
Ha katei ka jaka la buh ruh ia ki CCTV, bad ka la don ruh ka jingkhot paidbah na ka sorkar ban ia wan sha katei ka jingialang.
La ong ba ia katei ka jaka la pynriam pynbeit bha , namar ba ha katei ka juh ka jaka yn pynlong ia ka Tamasa Tlang ka ban sa sdang naduh ka sngi hat majai.
U myntri rangbah ka jylla u Dr.
Mukul Sangma un donlang ryngkat ha katei ka jingialang ka ban sdang naduh ka por 11 baje, bad la ong ruh ba ki nongialam ba ha khliehduh kitei ki ar-seng ki la wan ban peit ia katei ka madan mynta ka step.
Lah ban pynkynmaw ba ha ka 24 u nailur kitei ki ar-seng ki la ia soi ia ka soskular ia suk bad ka sorkar ha ryngkat ka jingiadonlan gu myntri kam pohing ka sorkar pdeng u Rajnath Singh bad kumjuh ruh na ka liang u myntri rangbah u Dr.
Mukul Sangma.
Shillong, 14 Nohprah:Lai bnai mynshwa, ka lynti iaid ha Iew mawlong ka la kham kylluid hadien ba ki pulit Enforcement ka Khasi Hills Autonomous District (KHADC) ka la pynlong ia ka jingkhynra.
Ka la ioh ia ka jingiaroh na ki paidbah khamtam ki paid bah na nongkyndong kiba wan sha Shillong ban wan thied wan siew ha Iewduh da ka jingleh jong ka Executive Committee (EC) ba la ialam da u CEM u Bah Ardent M Basiaw moit.
Hynrei tang hadien katto katne, khamtam hadien ba la iehnoh u Bah Basaiawmoit ia ka shuki, ki khar die shana kiba khang lad ban iaid ha lynti, ki la shlei um biang.
Ki paidbah haba iakren ha kine ki sngi, ki la pynpaw ba kane ka jingleh jong ka KHADC ka long pynban tang kum ka drama shi sngi ar sngi kaba shu kut noh namar ba mynta ki karkhana die shana ki la shong biang kumba ju long bad ki khanglad ia ka lynti iaid ki paidhah nalor katei ka jaka kaba khapngiah sa ki kali.
Ki la buh jingkylli, “Lada ka KHADC ka wohnia wohnia ia ka Municipal ba kyndang tang ia ki Khasi, ka leh aiu ka District Council pat ia ki dkhar kiba dei beain ha lynti kaba dei ka jaka jongka".
Dei ha kane ka por ba ki saw ngut ki pulit Enforcement ka KHADC ki la hiar thma ha ki poiei hapoh ka jingialam u Paul Leong bad hadien kane, ka jingkhynra ha thain Iewmawlong bad Iewduh ka la kham pjah noh.
Watla u EM ba peit ia ka khaii pateng u la byrngem ba ka Council kan iai bteng ban khynra hynrei haba phai ha Iewmawlong kam shym la urlong.
Ka jingkhynra ia ki nongdie madan ba shong khang lynti ka la pjah slam mynta.
Hato ka District Council kan wan kyndang biang, la ong uwei u rangbah haba iakren lynti bad u Rupang ban twad jingmut kumno u sngew ia ka jingkhynra ka District Council mynshwa.
Mynta kan shong ha ka rukom treikam sa u CEM ba thymmai u bah Adelbert Nongrum kumno un leh ia kane, la bynrap une u rangbah da kaba ong ba lada ka long tang ka jingkhynra shi sngi kam don jingmut, namar ki dkhar kin wan shong biang kumjuh.
Shillong, 15 Nohprah:Ka sorkar jylla ka la pynlut haduh T.
90,67,84,272 klur ha ki lai snem kata nduh u snem 2012-14 ha kane kajylla na ka bynta ban shna ia ki 16038 tylli ki pung ne ki nongioh jingmyn toi ha baroh kawei ka jylla.
Katkum ka ain wad jingtip na ka tnad ri dohkha ka jylla, ha kine ki lai snem ka jingheh jong ki jaka ba la shna pung ka la kot sha ka1603.
80 bad la die symbai dohkha 1,60,38,000 tylli sha ki nongrep.
Katkum ka jingtip ba la pyni ka la jinglut ban ri bad pynroi ia kidohkha ka la jur bha ha kine ki snem ba kane ka tnad ka la leh lyngbaki kam jongka.
Nalor kine, la pyni ba la thmu shuh ban shna sa 5969 tylli ki pung dohkha ha kine ki snem ban wan.
Ka tnad ka la pyni ruh ba ki don 54 tylli ki wah ba la pynlong kum ki jaka ban iada kyrpang ia ki dohkha ne ki sanctuaries ha ka jylla.
Kine ki kynthup 13 tylli ha East Khasi Hills kynthup ka wah Umtyrkhang ha Lyngkhoi, Wah Synrem ha Mawpran, Wah Umlangmar ha Mawspong, Thwei Lyngksiar, Ksehpyndeng, Umtangphar, Mawlein, Wah Umkhat, Myllat, Weilynter Latimynsaw, Wah Umdiengkain Mawlyngbna, Wah Nongspung ha Nongspung, Wah Umda Umtyllun Sohsynannam, Khimmurah Rangshken,  Wah Pura Mawlynnong, Wah Pungmiet Pynter, 4 tylli ha West Khasi Hills kynthup ka Umbah Kynshi ha Umthied Bynther, Rohbah ha Mawthawpdah, Um Mawtmain, Pyndengumiong, Wah Riangdoh Pormawlai, Wah Pshong Marskuin, 7 tylli ha Jaintia Hills kynthup ia ki wah ha Syntu Ksiar, Thwai Laroit, Madan mynrud, Sui Muroh,  Chere, Sui Lynter bad ha Amsem.
Katba ha  Ri-Bhoi don 4 tylli kynthup ka wah Umlareng, wah Umpli ha Umdap, bad wah Puthgi ha Umthngam.
Katba ha  South Garo Hills don 12 tylli ki wah, East Garo Hills don 8tylli, bad West Garo Hills ki don san tylli.
Ka sorkar la ong ba kan sa pynbna shuh sa 200 tylli ki jaka iada kyrpang ia ki dohkha hapoh kane ka san snem ban wan bad ia kane,la pyntreikam lyngba ka jingiatreilang bad ki bor shong, ki seng, ki kynhun.
Ia kine ki jaka ri dohkha kyrpang la pyniaid da ki shnong, ki seng iarap dalade ialade (SHG), bad ki nongshong shnong, ki kynhun ki seng bapher bapher.
Ka sorkar ka la pynbna ia kitei ki wah ban iada kyrpang ia ki dohkhakhnang ban khanglad ia ki ba pyniap pathar ia ki dohum dohwah.
Kane ka jingpyniaid pathar ia ki dohkha ka la jur bha haduh ba bun ki dohkha ki la jan duh jait.
Ia kine ki jingiada ia ki dohkha la leh da ka Meghalaya State Aquaculture Mission da kaba thung da ki Volunteer ba kin peit ia kine ki wah.
Ym katta, ka sorkar ka la theh jingiarap ruh sha ki 12 tylli ki pung pynkha dohkha kiba ju khot ki Eco Hatcheries ba dei jong ki riew shimet kynthup lai tylli ha East Khasi, ar tylli ha Ri-Bhoi, kawei ha Jaintia Hills, kawei ha South West Khasi Hills, ar tylli ha West Garo Hills, ar tylli ha South Garo Hills bad kawei ha East Garo Hills.
Shillong, 15 Nohprah:Ar tylli ki seng lehnoh kiba pyntriem ha ri-Lum Garo ka A’chik National Volunteers Council (ANVC) bad ka seng kaba pait na ka ANVC (B), mynta ka lah sngi u Blei ki la wan pyn dem noh ialade hakhmat ka sorkar  ban wanrah biang ia ka shongsuk shongsain ha kane ka jylla, ha kaba ki la wan ban aiti ialade ha ka jingialang paidbah, kaba la long ha madan Dikki Bandi ha Dakopgre.
Ki la don haduh 748 ngut ki ehrang na kitei ki ar seng, kiba la wan aiti noh mynta ka sng sha ka sorkar, ha kaba 447 ngut na ki, ki dei ki lehnoh ka ANVC bad 301 ngut pat ki dei ki dkhot jong ka ANVC-B.
Ha katei ka jingialang kaba la sdang naduh ka por 11:30 baje mynstep kaba la neh kumba lai kynta eiei la wan ban ia shim bynta da ki khlieh nongsynshar ha ri-lum Garo; ki seng bhalang bad ki paidbah kiba la wan ban sakhi.
Ha katei ka sngi ki Chairman bad ki Commander In Chief jong kitei ki seng lehnoh ki la ia soi ia ka soskular bad ka sorkar kaba la soi ba kin pynkut noh ia ka jingia umsnam ha kane ka jylla.
Ia ka ANVC la mihkhmat da u Dilash Marak bad u Jerome Momin, katba na ka ANVC-B pat la mihkhmat da u  Rimphu Marak bad u Mukosh Marak.
Ki dkhot jong kitei ki ar-seng ki la wan ban aiti noh syndon ia baroh ki tiar ialeh sha ka sorkar ha kaba ki la wan buh hakhmat u myntri rangbah ka jylla u Dr.
Mukul Sangma, u myntri sorkar Zenith Sangma, u bah A.
L Hek, kong Ampareen Lyngdoh, u Chief Secretary u bah Barkos Warjri, u DGP u Peter PJP Haneman bad kiwei pat ki kynrem ki lyndan  kiba la ia donlang.
Ka ANVC ka la wan ban aiti 93 tylli ki tiar ia siat, katba ka ANVC-B pat ka wan aiti 98 tylli, na ki tiar siat kiba la wan aiti ki don tang khyndiat ki AK bad ki tiar ialeh kiba khlain bor.
Ki dkhot ka ANVC ha katei ka sngi, ki la wan ha ryngkat ki jain thoh rew jain shipai, katba ka ANVC-B pat ki la wan da ka jain phong paidbah.
La pdiang burom ia ia kiba la poi sha katei ka jingialang da u Deputy Commissioner ka West Garo hills u  Pravin Bakshi.
La pynlong jingduwai kyrpang da u Bishop ka  Tura Catholic dioceses, u Reverend Andrew Marak, katba u Pastor ka Hawakhana Baptist Church u Reverend Frithing D.
Sangma u la kren shaphang ka jingwan pyndem kitei ki ar-seng lehnoh, kaba u la pynkynmaw jur ba ka jingwan jong ki ka dei ka jingpdiang u Blei ia ka jingduwai ban sangeh ia ki kam pyntriem ha ri-lum garo.
U Chairman ka  ANVC u Dilash Marak haba ai jingkren u la ong ba ka ka jing don jong katei ka kynhun seng lehnoh ka dei ka jingshah pynbor ha ka mynsiem jong ki na ka bynta ban ia khun na bynta ka jaitbynriew Garo, namar ba kane ka jaitbynriew ka ia kynduh bun ki jingeh ha baroh ki liang.
U la ong ba ka jingthaw ia ka seng lehnoh kam dei ka jingshah ialam bakla lane ka jinglalot spah shimet, hynrei da ka mynsiem ban ia khun na bynta ka jaitbynriew, kaba u la pynkynmaw ruh ba kane ka jingwan aiti mynta ka sngi ka dei ka sngi ban pynkut noh ia kita ki jingiaumsnam bad ban im bha ha ka imlang sahlang bad ban kynjoh sha ka thong da kawei pat ka lynti.
“Mynta ngin khoh noh ia ka sniehdoh kaba rim, bad ngin pynthymmai da kaba thymmai , ka dei ka juk im kaba thymmai ban ia khun pyrshah ia ki kam bamsap kiba ngin peit ia ka jaitbynriew rit paid bad mynta ngin pynbaptis bad jer kyrteng noh ialade kum ki Chel’longma Kotok" ong u Marak uba la pynkut ba ki kam pyntriem baroh naduh mynta ka sngi kin pynkut noh baroh shijunom.
U Rimphu Marak , u khlieh duh ka ANVC-B u la pan map na ki paidbah namar ki la shah shitom baroh shi katta ha ka por ba katei ka seng ka leh ia ki kam pyntriem.
Ula pynkynmaw ba katei ka seng ka la jop shi bynta ha ka jingiakhih jong ka lyngba ki tiar ialeh ha kaba ka la lah ba pynkohnguh ia ka sorkar ban pynkhlain ia ka bor ki khlieh nongsynshar kum ki Nokma bad ka District council.
U la pynthikna ba baroh ki dkhot jong ka ANVC-B, kin pyniasoh noh ialade sha ka sain pyrthei, ha kaba ia ka seng sain pyrthei ba kin pyn iasoh um pat treh ba iathuh.
U la pynpaw ba ka jingthmu ban rung ha ka Politik ka dei ka kabu kaba kham bha ia ki, “Ka dei ka lad kaba bha tam" u la ong  bad haba la kylli u don jingmut ne-em ban seng da kawei pat ka seng sain pyrthei u la ong ba kin sa shim ia ka rai kham hadien.
Shillong, 15 Nohprah:Ar tylli ki seng lehnoh Garo ka ANVC bad ka ANVC-B ki la wan aiti ialade ryngkat ki tiar ia siat hakhmat ka sorkar jylla mynta ka sngi.
Ka ANVC ka dei ka seng lehnoh kaba la seng ha u snem 1994, bad ka la ia soi ia ka soskular sangeh ia siat bad ka sorkar pdeng ryngkat ka sorkar jylla ha ka 23 tarik u naitung 2004.
Hynrei ha katei ka por ba dang neh ka jingiasoi ka la mih ka jingiapait ia pra hapoh katei ka seng bad dei ha u snem 2010-11 ba la kha sa kawei pat ka seng lehnoh na ka ANVC kata ka ANVC-B.
Katei ka kynhun ba dang mih thymmai ruh ka la ia soi ia ka soskular ia suk bad ka sorkar, bad naduh katei ka por la nang pynkhlain shuh shuh ia ka jingiateh hapdeng kitei ki ar seng bad ka sorkar.
La ia soi biang ia ka soskular ha Shillong ha ka 5 tarik u Kyllalyngkot  2012.
Shuh shuh ha ka 18 tarik u nailur 2013, la khot biang ia kitei, ki ar seng ban ia wanrah ia ka thup kyrteng ki dkhot jong ki sha ka State Police Special Branch ban leh ia kiba donkam bad khadduh ka la poi ka jingiasoi soskular kaba kut noh artad ha ka 24 tarik u nailur 2014 ha New Delhi ha kaba la ia soi ryngkat bad u myntri pohing ka sorkar pdeng kumjuh ruh u myntri rangbah ka jylla u Dr.
Mukul Sangma.
Na katei ka jingiasoi ka la poi artad sha ka sngi ba mynta ha kaba kitei ki kynhun ki la wan ban mih shakhmat ryngkat ki tiar ialeh jong ki ban sangeh shisyndon ki kam pyntriem.
U Dr.
Mukul Sangma, myntri rangbah u la pynpaw ka jingsngew sarong ha kaba kitei ki kynhun lehnoh ki la wan ban ia suk biang bad ka sorkar da kaba klet noh ia ki jingim barim jong ki hynrei ban phai sha ka imlang sahlang da ka dur kaba thymmai, kata na ki kam pyntriem sha ki kam ka imlang sahlang.
U la ong ba ka dei ka jingngeit bakla jong ki, ba ki la shim ia ka lynti ki kam lehnoh.
U la ong ruh ba ka jingwan pyndem jong ki ka dei ka jingkyrmen kaba khraw ba kan wan ka shongsuk shongsain ha ka jylla.
Haba phai sha ki jingiasoi kiba dei na ka bynta ka jingiasyllok ban kyntiew ia ka jingdonkam ban kyrshan ialade, u la ong ba ka sorkar kan ialeh ban pynbun ia ki prokram kiba dei na bynta ki samla khnang ba kin lah ban thaw ia ki kam kiba ki lah ban ieng ha la ki jong ki kjat.
U Bah Philip MarweiñSngewsih ba ki paidbah bad ki bor sorkar jong ka Meghalaya, naduh ba la ïoh ïa ka jylla bapura ha ka snem 1972 haduh mynta (la 42 snem kyn thih), kim pat peiphang ba ka im ka ïap jong ka jylla ka shong ha ka jing shngaiñ jong ka bam ka sa (food security) na lade.
Kane ka mut ba ka jing pynmih ïa ka bam ka sa na ki shnong ki thaw, na ki pyntha ki madan, ki lum ki them, ki ranab bad ki riat ki ram ruh – ka dei ban pura bad pahuh ruh na lade.
Ka jylla ka dei tang ka nongkhrong lada kam lah ban pynmih ïa la ka bam ka sa, kan ïap-thngan lada ym poi bam wat tang shi taïew ruh nabar.
Hangno ka jingsngaiñ?Kane ka mut ban pynmih ïa ka bam ka sa, la donkam ïa ki nong pynmih bam lane ki nongrep – ki nongrep ki ba smat ba sting, ki ba don jingtip bad ki buit ki sap katkum ka jingïaid ka por, ki ba don ka seng ka dang, ki ba don ka khyndew ka shyiap ban rep, ki ba tip ïa ki lad ki lynti katkum ka juk ban pynkhlaiñ ïa ka rep ka riang bad ban tip ki lad kumno ban pynïaid ïew ïa ki mar rep.
Ka sorkar kan shu long tang ka nong kyrshan, nongplie lynti lem bad ka nongpynshlur nongaibuit ai mynsiem ïa ki nongrep.
Halor kane ka bynta, ka long ka ba kthang ban tip ba kumba 70 % na ki Nongrep[bteng sla 3].
Shillong 16 Nohprah:U Chief Executive Member (CEM) ka Khasi Hills Autonomous District Council (KHADC) u Bah Adelbert Nongrum u la ong ba ka Council kan shna ia ki ain na ka bynta ban iada ia ki dohum dohwah bad ruh ia ka mariang.
Haba kren mynta ka sngi, hadien ba la wai ka jingiakynduh bad ki nongialam ka KSU Maw lai circle bad Umiam, halor ka jingwan khlong maw ki kompeni nakatei ka wah kaba kylla jaboh, u CEM u la ong ba ka Council kan sashna ia ki ain ban khnang lad ia ka jingpynjaboh ia ki wah, bad ka jingpyniap ia ki dohum dohwah.
U Bah Nongrum u la ong ba ka tnad Water Resources Department ka KHADC,kaba dang thaw tang ar snem mynta, kam pat don ki kyndon ba biangkiba iadei bad ka jingjaboh ki um ki wah.
U la ong ba ka jingleh kaNGT ban khang ia ka tih dewiong namar ka pyniap ia ki dohum dohwah dakaba pynjaboh ia ki wah, ka la pynpei shkor ia ki paidbahbad ki tnadha kane ka jylla.
Hadien ba la iakren bad ki sengbhalang, u CEM u la kular ban leitjurip lang sha ka wah Umiam khnang ban tip ia ka jingshisha bad baniohi ia ka jinglong jong ka wah na ka jingkhlong maw ki kompeni.
Ka KSU Umiam circle bad ka Mawlai circle ki la ujor sha ka KHADC basaw tylli ki kompeni ka YFC, Nikton Ford, Mahindra bad ka Toyota ki labret jaboh ha ki wah haduh ba la shlei smam bad buh jingma ym tang iaki dohum dohwah hynrei ia ki briew ruh lada pyndonkam ia ka um bad kajingkhlong ia ki maw na wah, ruh ka dei kaba la pynkylla jaboh badwanrah jingma.
U CEM u la ong ba lada lap iano iano ba pynjaboh, yn pynshitom beitkatkum ka ain.
U la ong ba ka jingpynjaboh ia ki wah, kam ktah tang iaki dohum hynrei ia ki paidbah kiba shong ha katei kathain kiba donkamum na ka bynta ban sum ban sait bad kiwei ki jingdonkam.
U general secretary ka KSU Mawlai circle u Rapborlang Nongrum  u laong ba a long kaba sngew bynniaw ban iohi ba ki kompeni kim shym lawan poi ha ka jingialang kaba la khot da u CEM.
U la ong ba lada kineki kompeni kim wan ha ka jingleit jurip kaban long ha kane ka sngiThohdieng, ka KSU kan pynbor ia ka KHADC ban leh da kabatyngehpyrshah ia ki.
Nongstoin, 16 Nohprah:Ka seng “Bet Sym bai Society" myn ha ka sngi ba ar jong ka taiew ka la leit ban jngoh ia ka Rev.
Wollington Childrens Home, ka iing jong ki khunswet kaba don ha Nongpyndeng, Nong stoin.
Ha ka tei ka jingleit jngoh ka Society ka la noh synniang ruh sha ki khunswet da ka pisa ki jingbam bad kiwei kiwei.
Na ka liang jong ka Society ka la pynlong ruh ka jingialang ha ryngkat ki prokram bapher bapher khnang ban pynshongshit  bad pynkmen ia ki khynnah jong katei ka Childrens Home, ha katei ka jingialang la iadon lang ruh I bah.
P.
Sohkhlet nongialam jong ka Society bad I ba pyniaid ruh ia ka jingialang, I Rev T.
T.
Diengdoh member jong ka Home, kong Risuklang Byrsat Superintendent jong ka Home kong A.
Sylliang member jong ka Society bad kiwei kiwei.
Ha katei ka sngi la pynlong ruh ia ka jingiaseng ban pyndon burom ia U Trai kum shibynta ban rakhe ia ka sngi KHRISTMAS ka ban sa wan bad la iashimbynta da ki samla jong ka Society ha ki jingrwai bapher bapher kumjuh ruh na ki khynnah jong ka Childrens Home.
I kong A.
Sylliang I la sam ruh ia ka khubor na ka ktien ka jong U Blei bad I la ong ba u Blei u shem ia ka jingsngewbha na ki lai tylli ki jinglong ka jong u briew bad kita ki long ka Jingkhuid kata da kaba khuid ha ka dohnud ha ka ktien ka thylliej ka ba ngi kren, ka Jingieid bad ka Jingngeit ha ryngkat ka Jingleh, ia kaba I la pynshong nongrim na Ephesos 4:29U Rev.
T.
T.
Deingdoh haba ai jingkren ha katei ka sngi u la iathuh ba ia kane ka Childrens Home la plie naduh ka 11tarik Nailar 2011 bad ha kane ka por ki la don haduh 58 ngut ki khynnah baroh kaba mut 26 Kynthei 32 Shynrang, la phah skul ia baroh ki khynnah naduh ka Klas A haduh Klas IX, ka rta jong ki khynnah kiba la don ka kynthup naduh 4 haduh 16 snem ka rta ,don ruh 8 ngut ki nong trei kynthup lang ia ki nongshet.
Shuh shuh u la iathuh ruh ba ka jinglut jingsep jong katei ka Childrens Home ka long kumba 15 hajar shibnai tang ka bai iing, ka bam ka dih bad kiwei kiwei ka long kumba 1,50,000 shi bnai khlem da khein ia ka bai dawai ha ki por shitom, ka jaka ban shna noh da ka Permanent Building ka lah don hynrei ka pisa ban pynlut ym patdon haduh mynta, ia ki khunswet la shu pynsah ha ki iing ba shuwai, namar kata mynta ki dang don ha ka jing iaksaid kaba tyngeh khnang ban pynurlong ia ki jing donkam jong kane ka Home.
Ha kaba iadei bad kane ka Synod Sepgni kan pynlong ia ka Gospel Concert ka ban sa long ha ka 18tarik Nohprah 2014 ha Anderson School kum shi bynta ban pynmih pisa, na ka bynta ban ioh pisa ban sdang tei noh ia ka iing la jong bad yn sdang ban shna shuwa ia ka surok kaba dei ban poi ha katei ka jaka.
Ia katei ka jing ia rwai, yn sdang naduh ka por 11baje mynstep haduh 6baje janmiet.
Ha ka tei ka sngi, yn rwai da I khun jong I bah (L) Skendrowell Syiemlieh, ka kynhun na Nongstoiñ ka MBSA bad na ki kynhun bapher bapher, ki dor tiket kin long 50 tyngka Rangbah bad 20 tyngka khynnah.
Shillong, 16 Nohprah:U Hidangmayum Rahul Sharma, uba na ka All India Radio jong ka Imphal, ula ioh rah ia ka khusnam kaba T.
1lak, namar ba u shah jied kum u lahduh ha ka iakob rwai, kaba la ai kyrteng ‘NE Body Can Sing’ kaba long mynta ka sngi.
Ka Chandrani Sar ma jong ka AIR Agartala, ka ioh rah ia ka kyrdan ba ar bad U  Visedelhou jong ka AIR Kohima, u rah ia ka nam kaba lai, katba U  Lalfamkima jong ka AIR Aizawl, u long ba saw.
U Dr KK Paul, uba dei U Lat ka Meghalaya bad ka Mizoram, ula ong ba ka rwai ka siaw, ka dei ka mynsiem jong ka dong shatei Lam Mihngi bad ula ong ruh ba ka All India Radio, ka la poi lut sha kiba bun bah ki kyndong kynshrot jong ka dong shatei lam mihngi.
Kito kiba ia shim bynta ki long ka Chandrani Sarma na AIR Agartala, U Lalfamkima na AIR Aizawl, ka Miss Anushma Sharma na AIR Guwahati, U Hidangmayum Rahul Sharma na AIR Imphal , U Toni Paleng na AIR Itanagar , U Visedelhou Terhuja na AIR Kohima bad U Anserson Damonlang Warlarpih na AIR Shillong.
Ki nongbishar, ki long U  F Lal Thanmawiia na Aizawl, U Aribam Uttam Sharma bad U bah  Lou Majau.
Ka khusnam, kaba ar, ka long T.
50 hajar, ka khusnam kaba lai ka lonn T.
25hajar bad kaba saw, ka long T.
20hajar.
Shillong, 16 Nohprah:U Symbud Myntri Rangbah ka jylla ba peit ia ka tnad pule puthi ka jylla u Dr.
RC Laloo u la ong ba ka jingdawa jongki kynhun ban weng ia ka Khasi na kaba pynlong kum ka compulsoryelective subject  ka dei tang ka jingsngew bad khim jingmut.
U la ongba ka sorkar ka la leh ia kane na ka bynta ka jingbit jingbiang jongki khynnah.
“Kane ka jingdawa ban weng ia ka jingpyn mih jingpynbna ka sorkar ba la pynlong elective subject ia ka MIL ka dei tang ka jingsngew bad kajingkhim jingmut.
Ngam iohi ba kane ka rai jong ka sorkar kan pynpohdor ia ka ktien Khasi"  la ong u Dr Laloo ha kane ka sngi Hatmajai.
U la ong ba ka jingkylli mynta ka long, “kham lah ka jingsngewna kabynta ka jingbit jingbiang jong ki khynnah she".
“Ka sorkar da lei lei ruh em, kan nym pyndem ia kaneka jingdawa banpynthut ia ka jingbit jingbiang jong ki khynnah pule.
Ngan tharai bangi khang lad ia ki khynnah ban jied ia ki lad ki kabu tang namar badon ka jingsngew kaba kum kane", la ong u SymbudMyntri Rangbah.
Kane ka jingjubab jong u Dr Laloo ka long tang hadien shisngi ba kinongialam ka komiti ba la thaw da ka KHADC kynthup ki MDC, ki rangbahshnong, bad ki stad ktien Khasi ki la iakynduh ia u Executive Chairmanka MBOSE u Bah EP Kharbhih ban dawaba dei ban weng noh ia kajingpynlong ia ka MIL kum ka elective subject.
U Bah Kharbhih u la ai jingmut ia ki nongialam kane ka komiti ba kabha ba kin iakren bad u Dr Laloo halor kane ka kam namar ba kaba lehdei ka sorkar.
U la ai ksai ba ka sorkar kan nym pyndem ha kaneka jingdawa dakaba ai daw, ba kham bun ki khynnah mynta u snem kiba shim ia kasobjek Khasi hadien ba la pynlong ia ka MIL kum ka elective subjek.
U Symbud Myntri Rangbah u la ong bamyntakikhynnah ki la kham bunkiba shim Khasi hadien ba la pynlong ia ka MIL kum ka elective subjectban ianujor bad ki por mynshwa haba ka Khasi ka dei ka MIL.
U la kyntait war ia ka jingkynnoh ba la pynpoh ia ka ktien Khasi badpyntroin bad ong ba don kiwei ki jylla ruh kiba leh kumne ia ki ktienjongki ka Jharkhand, Punjab bad ka Mizoram.
New Delhi, 18 Nohprah:Ka President jong ka seng Congress, ka  Sonia Gandhi, ka leit shah sumar ha ka hospital jong ka  Sir Ganga Ram, na ka daw jong ka jingshitom, ha kaba ring bad pynhiar mynsiem.
La iathuh ba ka Sonia, ka don mynta ha Hospital, na bynta katei ka jingshitom.
La iathuh ba ka jinglong ka koit ka khiah jongka, kam don jingma eiei ruh em.
La leit ialam ia ka Sonia, ha ka por 5baje mynta ka janmiet bad ka Sonia, ka don mynta ha ka jingsumar jong u doktor,  Arup Kumar Basu, uba dei uwei na ki doktor, uba tbit bha ha jingpang shadem bad ka jingpang haba ring bad pynhiar mynsiem.
Shillong, 16 Nohprah:Ka sorkar jylla ka la ioh lum khajna haduhT.
1,30,57,930 na baroh ki dukan ba die tim ha kane ka jylla ha ka shisnem.
Katkum ka jingtip ba la ioh na ophis jong u Commissioner of Taxes, la pyni ba tang ha u snem 2013-2014,kane ka tnad ka la iohlumT.
1,30,57,930 na ki 1255 tylli ki dukan tim ha baroh kawei ka jylla Megha laya bad kane ka jingioh lum ka dei na kaba die ai license bad die ia ki ticket.
Ha ka jingtip ba la ioh, la pyni ba ia ki dukan die tim la phiah katkum ka Circle ba don 15 tylli ki circle baroh ha kane ka jylla.
Hakane ka nongbah Shillong don 8 tylli ki circle kyn thup 52 tylli kaCircle-I, circle –II don 87 tylli, circle-III don 29 tylli, circle IV 19 tylli, circle-V 28 tylli, circle-VI 176 tylli, circle VII don 76tylli bad circle-VIII don 174 tylli ki dukan die tim.
Katba ha Nongpoh don 128 tylli ki dukan die tim, ha Jowai don 34 tylliki dukan die tim, ha Khliehriat ki don 26 tylli.
Ha Garo Hills, ia ka Tura la phiah ar tylli ki Circle, circle-I don167 tylli ki dukan tim bad circle-II don don 62 tylli ki dukan timkatba ha East Garo Hills bad ha Williamnagar kidon haduh 194 tylli kidukan die tim.
Na bynta kito ki briew kiba kwah ban plie ne buh dukan tim, ki donkamban don ia license bad ka dor jong kane ka license ban aplai thymmaika shongdor T.
1500.
Ia ki bar jylla donkam ban ioh ia ka NOC na uRangbah shnong, ka syrnod jaka sah, ka trading license na DistrictCouncil bad ka Professional tax Licence.
Kane ka long katkum ka kyndon jong ka Meghalaya Amusement and Betting Taxation Act.
Shillong, 16 Nohprah:U Principal Secretary ka tnad ka rep ka riang ka jylla u Bah  P.
Kharkongor u la ong ba ka por ka la dei banpynsngewthuh ia ki paid bah ia ka jingkordor jong ki wah duid kiba long ki ai ei ba kyrpang jong ka mariang.
Haba kren mynta ka sngi, ha ka jingiatai ba la pynlong da ka tnad pynneh khyndew ka jylla ha Don Bosco Youth Centre, Laitumkhrah, Shil long, u Bah Kharkongor u la ong ba ka tnad pynneh khyndew ka dei baniatreilang ban iasyllok ia ki 156 tylli ki micro watershed ban shim iakane ka bynta.
"Ki micro watershed ki la dep rejister ia ki watershed committee badkine ki lah ban pyndonkam haba donkam ha ka por ba pynlong ia kajingsurbe ia ki wah duid", la ong u Bah Kharkongor.
Ha kane ka sngi la don lang ruh u Anuradha Bhatia na CGWB – ShillongOffice, Dr.
Himanshu Kulkarni, ACWADAM, Pune,Dr.
AnilGautam,People’s Science INstitute (PSI),Dehradun,GhanashyamKharel, GIZ,Sikkim, Pem Norbu, Rural Management & DEvelopment Department, Sikkim.
Ia kane ka jingiatai ne ka workshop  la pynlong ban iakren ban thaw iaki lad ki lynti ban pynneh ia ki wah duid kiba rngad noh ha kane kajylla Meghalaya.
Na ka bynta ki paidbah nongkyndong, ki wah duid, ki dei ki thymmei banioh ia ka um bam um dih bad ban ai um sha ki pynthor.
Hynrei kajingkylla ka suin bneng, kiba bun ki shnong ki la kyrduh um namar kajingtyrkhong noh ki wah duid bad don ruh kiba mih tang por lyiur.
Shwa ia kane,la ioh ruh ia ka jingkren na u  Bah L.
Shabong na ka tnad pynneh khyndew ne ka Soil and Water Conservation.
Shillong, 18 Nohprah:Ka Khasi Students Union Sengkmie, myn hynnin ka sngi, ka la lah ban pynshkem pura ia ka tnad treikam kaba ar ka jongka  hapoh ka Jylla Assam, ia kaba la tip kum ka Khasi Students Union Halflong Dimahasao Unit ha iing dorbar jong ka Shnong Jatinga.
Ia ka jingialang pynshkem bad pyntiansmai ia ki dkhot katei ka shnat,  la pyniaid da u Samla Rudy Lyngdoh Tron Assistance Organising Secretary ka KSU Sengkmie, katba u Samla Lambokstarwell Marngar Secretery ka tnat kam pisa, ka KSU Sengkmie pat ula shim iaka bynta kaba kongsan tam kata ban pyntiansmai ia ki dkhot katei ka shnat.
Ha kane ka sngi la ia donlang ruh ki nongialam ka KSU Jaintia Hills District Unit kynthup ia u Samla Streamly S Niangti Vice President, Samla Fivestarson Suiam General Secretary,  Samla Benison S Kamar Organising, Samla Cheriti D Suja Asst Finance Secretary bad ruh ki Nongialam ka KSU Barak Valley Circle kynthup ia u Samla Lency Bareh President, bad Samla Morning Suja Vice President.
Ha kane ka sngi la iadon lang ruh ki longkmie ki longkpa na ka Shnong Jatinga bad Halflong, U Ex MDC ka DHADC( Dimahasao Hills Autonomous District Council) u Ma Moril Massa,  I Kong Marbiang Suchiang Ex Cultural Secretary Lumlang Celebration Committee, bad ruh U Ma Joplin Tariang General Secretary Lumlang Celebration Committee.
U Samla Streamly Niangti Vice President ka KSU JHDU pat ula pynkynmaw iaka jingdonkam ka jingdon ki shnat treikam ka Seng shabar ka jylla da kaba ong ba lyngba ka jingdon ki Unit shabar na ka jylla Meghalaya ka la pynsuk shi katdei ia kiba bun bah ki paid Khasi kiba shong ba sah bad wan donkam shabar ka jylla da kaba pynkynmaw ruh ia ka por ba ka Seng KSU Barak Valley Circle bad ka Barak Valley Khasi Jaintia Welfare Organizations, ki la leit ia kynduh ia ki myntri Ka Sorkar pdeng ha Nongbah Delhi lyngba ka jingdon ka Unit ka Seng hapoh Delhi shibun ki jingiarap ki la ioh na ki dkhot ka KSU Delhi Unit.
Shuh shuh u Samla Niangti ula ong ruh ba bunsien ka juh mih ka jingpharia iaka Jaitbynriew jong ngi daki khwan myntoi shimet da kaba ki pyrshang ban pyniapher ia u Khynriam, u Pnar, u Bhoi bad u War.
"Tang na ka Kur ruh ngin nymlah ban pyniapher iaka Jaitbynriew jong ngi’ la ong u Samla Streamly, ‘ Ki Lamin na War, Ki Diengdoh na Khynriam, bad ki Laloo na Pnar ki dang dei shikur,  kane hi ka pyni bad pynshisha ba u Khynriam, u Pnar, u Bhoi u War Ki dei tang kawei ka Jaitbynriew kata kadei U Khasi’ la ong u Samla Streamly Niangti.
Ki Nongkitkam ka KSU Halflong Dima hasao Unit kiba shah pyntiansmai ki long ka samla Monalisa Dhar, kum ka President,  U Samla Archanki Suchiang, Vice President,  Ka Samla Bansuklang Tariang, General Secretery nalor kiwei pat.
Shillong, 18 Nohprah:U Symbud Myntri Rangbah ba dei pei ia ka tnad PHE u Dr RC Laloo u la aiksai ia ka tnad PHE ba kan pan por biang na ka sorkar jylla  na ka bynta ba kan pyndep ia ka Greater Shillong Water Supply Scheme (GSWSS) Phase III.
“Ngin sa pyrshang ban pyndep ia kane ka projek ha shwa jong u bnai Lber 2015 hynrei lada donkam lada ym pat lah ban pyndep ia kane ka projek ngin sa pan por biang," la ong u Dr Laloo.
U Dr Laloo u la ong ba kane a tnad PHE kan pyrshang ban trei pyndep ia kane ka projek ha shwa jong u bnai Lber 2015.
Watla ka jingbuh ia ka paip ka dang sah ha ki ba bun ki jaka.
"Ngim pat lah ban buh ia ki paip um ha ki ba bun ki jaka ha kane ka Nongbah namar ba ngim ioh ia ka jingbit na ki Dorbar Shnong.
Hyn rei myn ta la iathuh ia nga da ki ophisar ba ki la lah bna pynngeit ia ki Dorbar Shnong ba kin buh ia ki paip um," la ong u Dr Laloo.
Haba kylli halor ka daw ba pynslem ban pyndep ia kane ka projek, u Dr Laloo u la ong ba ka daw kadei namar ba la don ka elekshon MLA ha u 2013 bad ka jingiap kynsan jong u Kontraktor ba pyntreikam ia kane ka skhim.
U Dr Laloo u la ong ba un sa leit ban jurip ia ka jingpyntreikam ia kane ka projek.
Hadein ba ladep pyntreikam ia kane ka skhim ka jingioh um kan kham pahuh.
Ki jaka ki ban kynthup ha ka ka Phase III ki kythup ia ka Pynthorumkhrah bad kiwei kiba khap sor.
Ha kane ka phase III jong ka GSWSS kan ai um 135 litre shi sngi uwei u briew na ka bynta ki nongshong shnong jong 5.
12 lak katba ha ka phase I bad II ka ai um tang 85 litres shi sngi uwei u briew.
Shillong 18 Nohprah:U nongthoh ba paw jong ka jylla, u Bah HH Mohrmen u la ong ba ka jingpynriewspah ia ka ktien Khasi, dei ban shim na ki shnat ktien bapher bapher kiba don ha kane ka ri Khasi-Jaintia.
Haba kren hynne ka sngi ha ka jingialang rakhe lyngkhuh snem ba 74 jong u Myllung Soso Tham ba la pynlong da ka tnad pynneh riti dustur ka jylla ha Shillong, u Bah Mohrmen, u la ong ba tang ka ktien Sohra kam lah ban pynriewspah ia ka ktien Khasi bad donkam ban shim na kiwei ki shnat ktien kiba don kylleng ka ri Khasi bad Jaintia.
“Wat u Myllung Soso Tham ruh u pyn donkam da ki ktien Pnar ha ka poitri jongu", la ong u Bah Mohrmen bad bynrap, ba kane kan pynriew spah ia ka ktien Khasi.
U la ong ba um ngeit ia ka jingong ba ka ktien Khasi, ka duk.
Ka ktien Khasi ka dei kaba riewspah lada shim na kiwei ki shnat ktien kiba kren jong ki paidbah kylleng jaka jong ka ri Khasi bad Jaintia, la ong u bah Mohrmen.
U la ong ba ka long kaba sngewkhia ha kine ki sngi, ba ki don ki ktien Khasi kiba la duh noh namar ka jingshah hiar thma ha ki ktien nongwei.
Ban tem ia kane ka jingshah hiar thma, u la ong ba ka jaitbynriew ka dei ban don ka skul shaphang ki ktien kumba leh ha ri France ha kaba ia ki ktien nongwei kiba wan thymmai, la pynwan da kaba pynmih da ki ktien lajong.
U la ai nuksa, “ lada ka phareng ka ong"Computer, dei ban ai kyrteng da kawei ha ka ktien Khasi.
Nga lapynmih ia ka kyrteng ha kawei ka jingthoh ia ka Computer, nga aikyrteng ka Korputer",la ong u Bah Mohrmen.
Ha kajuh ka por, u la ong ba ka jaitbynriew Khasi ka tlot bha ha kajingpule kot bad dei namar kane ka daw, ka la pyntieng ia ki nongthohkot ban thoh ia ki kot namar bym don nongthied.
U la ong ba ban pynroi ia ka ktien, ki kot khubor ki long ki atiar kiba donkam bha bad, donkam ban leh eiei ban pyniar ban pynriewspah iaka ktien Khasi namar ba tang ka ktien Sohra kam pat ban pynriew spahia ka ktien Khasi.
Ha kane ka sngi, la ioh ruh ia ka jingrwai ban kynmaw burom ia uMyllung ka ri Khasi Jaintia uba la khlad noh la 74 snem mynshwa.
Peshawar, 16 Nohprah:Ka jinghiar thma kaba jubor tam, ka la jia mynta ka sngi ha Pakistan, ha kaba 160ngut ki briew, ki la shu iap ei bad ha kaba la antad, ba 132ngut kin  dei ki khynnah skul rit, haba ki ehrang Taliban, kiba don na ki, kiba leit ban pyniap ialade bad ki tiar ban pynbthei, ki la leit rung ha katei ka skul, kaba la pyniaid da ki shipai ha ka nongbah Peshawar.
La iathuh ba ki don phra ngut ki ehrang, kiba kren da ka Arabic, kiba riam ialade ruh kum ki shipai, kiba la leit rung ha katei ka skul jong ki shipai, ha ha Warsak, ha ka por 10.
30 mynta mynstep bad mar kumta, ki la siat naphang ia kat ki briew, kiba ki lap bad leit rung na kawei ka skul sha kawei pat ban shu siat pyniap naphang ia ki khynnah skul.
Ym tang katta, ki la set kut ruh ia kiba bun bah ki briew, ha kaba ki la pynlong ia ki, ba kin iada na ka jingshah hiar thma ha ki shipai jong ka Pakistan.
Kat  haduh ba thoh ia kane ka khubor, la iathuh ba ka jingiap, ka la poi sha ka 160ngut, ha kaba kiba bun na kitei ki dei ki khynnah skul bad la iathuh ba ki don sa 122ngut na kitei, kiba la mynsaw, na katei ka jingjia.
Haduh ba thoh ia ka khubor, la iathuh ba 6ngut ki ehrang, ki la iap ha ka jing ia siat, ha kaba saw ngut na ki, ki la pyniap ialade, da kaba pynbthei bom, katba arngut, ki la iap, ha ka jingshah siat ha ki shipai.
Ki don 20ngut ki nonghikai, ba kynthup ia U Principal bad 34ngut ki khynnah skul, kiba dang shah bat ha ki ehrang, ong ka khuor na ophis jong u myntri rangbah ka  Khyber-Pakhtunkhwa, U  Pervez Khattak.
Na ka liang jong ka Tehreek-e-Taliban Pakistan, ka kitkhlieh halor katei ka jingjia bad ka khubor na katei ka seng jong ki ehrang, ka kam, ba ki don 6ngut ki riew pyniap ialade, kiba la leit hiar thma ia katei ka skul, ha kaba ki ong, ba katei ka dei ka jing pynhiar kput ia ka jinghiar thma jong ki shipai, sha ki bynta jong ka  North Waziristan, kaba don mar synsah bad ka  Peshawar.
La iathuh ba ki don 500ngut ki khynnah skul, ha katei ka por, ba kitei ki ehrang, ki hiar thma ia katei ka skul.
La iathuh ba kitei ki ehrang, ki leit rung sha katei ka skul, lyngba kawei ka lum jingtep, kaba don mar syndah bad katei hi ka skul.
Katei ka skul, ka don ruh marjan bad ka  Saint Mary High School, kaba la shah pynsyier mynsiem, ha ki khyndiat sngi ba ladep.
Shillong, 19 Nohprah:Ka CSWO hapoh ka jingialam ka Kong Agnes Kharshiing ka la aiti ia ka dorkhas ha u myntri khynnah tnad kam poh iing ka ri u Kiren Rijiju mynta ka sngi ha Shillong, da kaba kyntu ba un leh eiei pyrshah ia ka kam bamsap ha kane ka jylla kaba la donkti da ki politishian bad ki pulit bad ruh ka jingbanbein jong kikynthei.
Ha ka dorkhas ba la aiti ha u myntri, ka CSWO ka la ong ba ki kam thombor kam beain ki la nang kynrei ha kane ka jylla pyrshah ia ki kynthei, nalor ka bamsap bampong kaba shyrkhei ha ki tnad sorkar bapher bapher kynthup ka bam sap ha ka tnad pule puthi hynrei kam shym la poi shaei shaei ruh namar ba kaba donkti dei ka myntri sorkar bad ki pulit ki buhrieh ia ka jingshisha baroh.
Ka CSWO ka la ong ruh ha ka dorkhas, ba ka bamsap ha kane ka jylla ka la shlei miar namar ka jingdonkti ki pulit, ki politishian bad ki ar sorkar bad haba don kano kano ka jingujor na ki paidbah, kampoi shaei shaei ruh hynrei ki shah byrngem kylla pynban ban pynngat haka ain.
Ka CSWO ka la ong man ka por ba ka seng ka ieng pyrshah bad ujor haki pulit ia ki kam bamsap bad ki kam thombor ia ki kynthei, ka laiakynduh jingeh namar ba ki pulit kim leh eiei hynrei ki leh ia kabahukum ki politishian kaba pyrshah pynban ia kipaidbah.
“Ia u numberphun jong nga ruh, la tap da ki pulit bad ia kane la iathuh da u hehpulit ka jylla", la ong ka President ka CSWO ha ka dorkhas ha uRijiju.
Bun ki kam bamsap ba la donkti ki heh sorkar kimju iaid kam kum kabamsap thungkam ha ka tnad pule puthi namar ba la donkti da ka myntrisorkar bad ki pulit kim leh eiei wat ka CBI ka la lap tyngkrein iakane, la ong ka CSWO ha ka dorkhas.
Ym tang kine, ki kam pyniap briew jong ki pulit da ka jingkam bymdei, ka jingbym leh eiei halor ka jingujor haba jiaka jingshah banbein ki kynthei nalor ka byrngem pynban iaki biriew kiba ujor ejahar,ki dei ki kam jong ki pulit ban pyntieng ia ki paidbah da kaba donktiki heh sorkar politishian napoh napoh.
Halor kane, ka CSWO ka la kyntuia u myntri ban leh eiei banpynshitom ia ki briew kane ka sorkarjylla khnang ba ka hok kan ieng biang.
Shillong, 19 Nohprah:U Myntri khynnah ka sorkar pdeng ba peit ia ka tnad kam pohiing u Kiren Rijiju u la ong ba ka sorkar pdeng ka la thmu ban pynrung ia ki histori jong ka thain shatei lammingi ka India ha ki kot pule jong ka CBSE syllabus.
“Ngi pynthikna ba ka CBSE ka dei ban kynthup ia ki histori jong kane ka thain la kumno kumno ha ka snem ban wan.
Kam long kaba biang ba ngin pule hi tang ia ka histori jong ngi na kane ka thain, ki briew na kiwei ki bynta ka ri India, ki dei ban pule ia ki histori jong kane ka thain", la ong u Rijiju haba kren mynta ka sngi, ha ka jingplie ia ka jingdap san phew snem ka Synod College.
U la ong ba ka sorkar kan pynrung ia ki histori na kane ka thain ha ka syllabus ka CBSE.
U myntri u la iathuh ba ka la don ka jingtyrwa ruh ban ai bhah kyrpang ia ki samla kane ka thain ha ka rung kam rung jam ha ki tnad ka sorkarpdeng bad ki bor iada ka ri kynthup ha tnad pulit ha Delhi.
“Ka sorkar pdeng ka kwah ba ki samla na kane ka thain kin rung kamha ki tnad bapher bapher ka sorkar pdeng.
Kane ka jingpynrung kam kan long beit tang ia ki samla kaneka thain bad kan sa leh shen", la ong uRijiju.
Ha kajuh ka por, u la pynpaw ia ka jingsngew khia ia ka jingjia ha kibynta bapher bapher jong ka ri pyrshah ia ki briew na kane ka thain.
“Kum u myntri uba peit ia kane ka kam, nga ioh pdiang shibun kikhubor shaphang ki jingjia pyrshah ia ki samla na kane ka thain.
ngala sngewsih haba ngaiohi sngew ia kane", la ong u myntri tnad kampohing ka ri.
U Rijiju u la ong ba ki riew sniew ki don ha man ki jaka jong ka ribad ym dei ban ailad.
“Nga sngew ba kum kane ka jingjia ka ktah ia kisamla pule bad kajingthmu jongu ha ka lawei" u la ong.
U la ong ba u long uba la khreh ban thaw ia kapolicy da kaba bthah iaka tnad kam pohiing ka ri ban pynmih ia ka jingbthah sha baroh kijylla ha ka ri ban peitngor na ka bynta ka jingbit jingbiang bad kajingshngain jong ki samla na kane ka thain.
“Baroh ki police station ha ka ri ki dei ban don ka Committee hakaba ki briew na kane ka thain ki dei ban don dkhot ha kane ka komitikiba shong ha kano kano ka jaka", la ong u Rijiju.
“Ki pulit ki bym lah ban bat ia ka ain ban leh ia ka kam kumba labynshet kin shah pynshitom" u la ong.
U myntri u la iaroh ia kane ka kolej kaba lakynjoh sha ka sanphewsnem ha ka jingiaid lynti jongk bad, ula ong ba ka kolej ka la nohsynniang shibun na ka bynta ka roi ka par jong ka  imlang sahlang.
Ha kane ka sngi, la don lang u myntri ka koit ka khiah ka jylla  uBah AL Hek bad u principal ka College, u Dr D Wanswett nalor ki samla pule bad ki nonghikai.
Shillong, 18 Nohprah:Ka Movement for Indigenous Peoples’ Right and Livelihood (MIPRL), ka pynsngew ia ka jing sngewkhia jongka, halor ka rai jong ka kashari, kaba 10tarik Nohprah 2014, ha kaba ha katei ka rai, la leh bym ithuh ia ka bor treikam jong ka  Jaintia Autonomous District Council, namar ba ym shym la khot ia ka, sha ka jingbishar, wat la U Rangbah Shnong jong ka Pamrakmai, u dei uba hap, ha ka jingpyniaid jong ka JHADC.
Ym tang katta, la iathuh ba ia U Rangbah Shnong jong ka Pamrakmai, ym shym la don satia u nongiasaid ain jongu ruh.
Ka MIPRL, ka pynsngw, ba ka ophis jong U Rangbah Shnong, ka dei kaba ia ryngkat kyrdan bad u ophisar jong ka District Council, uba dei ban kit ia ki kam, ba la bynshet da ka District Council, katba kum ka mukotduma jong U  Prellyshon Lyngdoh Nongrum Vs.
Executive Committee, District Council, United Khasi-Jaintia Hills, Shillong, AIR 1969 A&N.
139 ILR (1969) 21 Assam 370.
Ka MIPRL, ka batai ba ka jingsynshar jong ki  Autonomous District, ha kaba ki synshar ia ki shnong bad ki Elaka, kumba la buh ha ki kyndon jong ka  Para 2 (4) jong ka Sixth Scheduled jong ka riti synshar Ri, ha kaba ki lah ban thaw ia ki komiti ban peit ia ka bha ka miat jong ki shnong, ki pulit ha ki shnong, ka koit ka khiah bad ka jingthung ruh ia ki khlieh nongsynshar ha ki Hima.
Ka MIPRL, ka ong ba u Rangbah Shnong lem bad ka Dorbar, ka dei ka jingsynshar, kaba la bteng da ki spah spah snem bad la ong ruh ba ka jingsynshar jong ki jaitbynriew trai ri, ka treikam ha ka jingpyniaid jong U Rangbah Shnong lem bad ka Dorbar bad ha ka jingkhein kur khein jait ha Khasi Jaintia Hills.
Ka MIPRL, ka shim ba kane ka rai, kaba dang shu rai shen, ka long ka jingpynduh pynjot ia ka dustur ka riti jong ki Hima Khasi, hadien ka jingshah thombor, ha ka rai jong ka NGT, halor ka kam tih dewiong.
Katei ka seng, ka wer ia ki Rangbah Shnong lem bad ki bor pyniaid dorbar ha ki jaka bapher, ba kin shim khia ia kane ka kam bad ba kin lah ban kren ha u number  09774104025, halor katei ka phang.
Lah ban pynkynmaw, ba ha ka jingbishar jong u nongbishar ka Shillong High Court, U SR Sen, ula ong ba ka kamram jong U Rangbah Shnong, ka long ba un peit tang ia ka bha ka miat jong ka shnong ka thaw, kaba hap ha ka jingpyniaid jongu bad ba um lah satia ban ai jingmynjur, ha ka kam die jaka puta, ha ka sertiphiket sngi kha, sertiphiket sngi iap ne ha  kaba ai jingmynjur ha ka kam thaw iing thaw sem bad kiwei kiwei de.
U nongbishar, u ong ruh ba ki pulit, kim ju dei ban pan jingbit na U Rangbah Shnong halor ki kam jongki, ha kaba ki bor District, ka sorkar Jylla bad ki pulit ki dei ban iaid beit la ka jong ka kam, khlem da pan jingmynjur na ki bor Shnong.
Ki ehrang Taliban, kiba la pyniap kput ia 132ngut ki khynnah skul, kiba dei ki khun jong ki shipai Pakistan, ki kren ia ki non gialam jong ki, ha dien, ba ki la pyn iap lut ia kitei ki khynnah skul, da ka ba ki ong “Ngi la pyn iap lut ia ki khynnah skul  bad ngin leh kumno" la mih katei ka khubor hamsaia.
Ha katei ka por, la iathuh ba ki nongialam jong katei ka kynhun ehrang, ki jubab ba kin ap ba kin wan poi ki shipai, ha shwa ba kin pyniap noh ialade, ong ki khubor shipai, kiba lum ia katei ka khubor.
La iathuh ba ki don 16ngut ki snar ehrang jong ki kynhun bapher, kiba pyniaid ia katei ka buit, ha kaba u don uwei na ki nongialam, U  Umar Adizai, uba dei uba don bynta ha kaba jied ia kitei ki hynriew ngut, kiba la leit ban pyniap ialade bad hiar thma ia ka skul shipai.
Ka  jingthwet, ka iaid shakhmat, na ka bynta kitei ki 17ngut ki snar ehrang, ha kaba u myntri rangbahduh U Nawaz Shariff, ula soi ia ka jing mynjur, na ka bynta ban shu set phatok, ia kito kiba donkti ha ki kam lehnoh, da kaba rai ban siat iap beit ia ki.
Mynta ki kmie ki kpa, ki don ha ka jingeh kaba khraw, ban ithuh ia la ki jong ki khun, namar ba ka met ka phad jongki, ka la saphred lut, ha kaba ki don kiba ka met, ka la ia pra bad ka khlieh, na ka jingsiat pathar.
La iathuh mynta, ba ka khynnah rit, kaba san snem ka rta, ka  Khola Altaf, ka dei kaba khynnah tam, kaba la shah pyniap ei, wat la ki nongialam Taliban, ki la maham, ba ym bit ban pyniap bein ia ki khynnah rit.
Ka Khola, la sngewthuh ba ka dei ka sngi nyngkong, ba kan leit sha skul, ha kaba ki ehrang, ki la rung sha ka kamra klas jongka bad ki la siat beit mar syndah ia ka, ha kaba ka la iap ha shen.
Ki shipai jong ka Pakistan, mynta, ki la pynhiar kput, ha kaba ki la ther bom ha ki 20tylli ki jaka bad ba ki la pyniap ia ki 57ngut ki snar ehrang.
Ka jinghiar thma ia katei ka skul, ka dei kaba la hukum da u nongialam rangbahduh jong ki Taliban, U  Maulana Fazlullah, uba dei ruh, uba la hukum ban siat iap ia ka nongioh ia ka khusnam Nobel Peace Prize, ka  Malala Yousafzai, kaba la lait im na katei ka jingshah siat ha ki ehrang.
Mynta ka jingthwet kan long kaba ha khmat duh, ia U Maulana Fazlullah, ha kaba la ngeit ba u rieh mynta ha ka Jylla Nuristan, kaba don mar khappud bad ka Pakistan.
Shillong, 18 Nohprah:U CEM ka KHADC u Bah Adelbert Nongrum u la ong ba ka rai jong ka MBoSE ban pynlong ia ka MIL kum ka Elective subject ka dei ka jingiasylla ban pynpoh dor ia ka ktien KHasi.
“Nga suba jur ba ka la don eiei ha lyndet ia kane ka rai ban pynpoh ia ka ktien Khasi ba la leh da ka Board", la ong u Bah Nongrum haba kren ha ka jingrakhe ia ka lyngkhuh sngi iap ba 74 jong u Myllung bakhraw ka jaitbynriew u Soso Tham mynta ka sngi ba la pynlong da ka KSU Mawlai Circle ha NEHU seminar hall.
U CEM u la pyn paw ia ka jingsngew lyngngoh ba ka MBoSE  ka la shim ia kane ka rai kaba khraw khlem da iasyllok shwa ia ki paidbah namar ba ka ktah ia ka jaitbynriew.
“Ngim lah ban pdiang ia kane ka rai ka MBoSE ban pyntlot ia ka ktien Khasi.
Ngi sngewthuh baroh ba ka ktien ka dei u dohnud jong kano kano ka jaitbynriew", la ong u CEM ka KHADC.
U Bah Nongrum u la ong ba la don ka jingkulmar jingmut hapdeng kisamla pule halor kane ka rai thurmur jong ka MBoSE.
“Nga sngew khia jur halor ka jingpynmih pynbna jong ka MBoSE.
Kibriew kiba leh ia kane ki dei ban shim ia ka jingkitkhlieh lada ki samla pule ki phiel ha ki eksamin" la ong u CEM.
U la ong ruh ba kane ka dei ka jingpyrshang ban pynpoh dor ia ka ktien Khasi namar ba ka pynrem ia ka nongrim jong ka District Council kumba la pynkupbor ha ka riti synshar ka ri India ban pynneh pynsah ia ka ktien ka thylliej, ka riti dustur.
U CEM ka KHADC u la ong ba ka Council kaieng skhem ba kan iai btengban iakhun ba ka sorkar jylla ka dei ban weng noh ia ka jingpynbna ban pynlong iaka MIL  kum ka elective subject.
“Ngi la pynkhreh ban iaid da kano kano ka  lynti ban dawa ban wengia ka jingpynbna ka MBoSE", la ong u Bah Nongrum.
Katba u Principal ka St Edmund’s College DrSylvanus Lamare u la ong ba um lah sngewthuh balei ka sorkar bad ka MBoSE ka sngap mynthi ban weng noh ia ka jingpynbna ban pynlong elective subject ia ka MIL(Khasi).
‘Ngam ngeit ia ka jingkam ka sorkar ba la leh na ka bynta kajingbit jingbiang jong ki samla ha ka ioh kam ioh jam", la ong u DrLamare.
U la ong ba ka ktien phareng ne ka ktien Khasi kim ju shim haba ai bhah pule MBBS lane pule Engineer hadien ba ki samlapule ki pas ia kaklas XII.
U la ong ba na ka bynta ban ioh pule Engineer, ki sobhek kiba kheinki dei tang ka Physics, Chemistry bad Mathematics (PCM), bad  ban puleMBBS, ki shim ia ki subjek Physics, Chemistry bad Biology (PCB).
“Namarakata, ngim iohi ba kane ka rai ban pynlongelective ia kaMIL kan iarap ia ka jinglah jong ki khynnah ha kano kano ka dur ruh",la ong u Dr Lamare.
U la ong ba lada ka sorkar ka kloi ban buh kawei ka kompolsorisubjek, ka dei ban buh ia ka phareng kum ka English elective subjectbad pynlong compulsory subject ia ka MIL.
“Kane ka dei ka lynti kaba biang eh ban pynneh bad ban kyntiew iaka ktien Khasi", la ong u Dr Lamare.
U la ong ba ka daw jong kane ka jingleh thurmurka MBoSE ka deinamar ba ka jylla kam pat don ka Education Policy.
“Ka MBoSE kam lah ban shim ia kane ka rai lada ka don ka Policy", u la ong.
Shwa ia kane, u Deputy Director ka MBoSE  u Bah Mac Donald Marbaniang u la iada ia ka rai jong ka MBoSE ban pynlong elective subjek ia kaMIL.
"Ngi la shim ia kane ka rai na ka bynta ka jingbit jingbiang jong kisamla pule.
Ki samla pule ki don ka lad ban jied katkum ka jingmon jongki ia ki subjek", la ong u Bah Marbaniang.
U la ong ba kane kam dei ka rai kaba shu leh hak dak hynrei la thmuban leh naduh u snem 2009.
“Hadien ba la pynlong ia ka jingiasyllok bad kinongsynshar shnongnaduh u snem 2009, ka Board ka la pyntreikam ia kane ka jingthmu", laong u Bah Marbaniang.
U Deputy Director ka MBoSE u la ong ba kam don jingmut ban kam ba kaBoard ka pynpoh dor ia ka ktien Khasi bad kum ia kane, la leh ha kiwei ki jylla.
Shillong, 19Nohprah:Ka Khasi Student Union ( KSU) ka la pynkynmaw ba ha u snem 2005 ka tnad pule puthi ka jylla bad ka MBOSE ka la pynjaw ummat ia ki samla pule jong ka jylla ha kamra thoh eksam, hynrei mynta pat da ka jingpynmih hukum ka tnad MBOSE ban pyn long noh ia ka sobjek kum ka Elective Sobjek, ka KSU ka la ong ba kam kwah ba mynta katei ka tnad pule kan pynjaw ummat sa ia ka jaitbyn riew.
Ha ka kyrwoh na u president ka KSU u  samla Daniel Khyriem ryngkat u General  Secretary u samla Auguster Jyrwa  ki la pynpaw ia ka jingbym sngew iahap jingmut ia katei ka rai jong ka sorkar bad ka MBOSE ban pynkylla Elective Sobjek ia ka Khasi bad ka la ong ba ka dei ka rai kyrkieh bad ka rai kaba bakla , ka KSU ka la dawa ruh ba ka tnad pule ka dei ban pyndam noh ia katei ka rai , bad ha ka kyrwoh ka la ong biang  ba “Lada ka ding kan klang kan dei na ka daw jong ka sorkar bad ka MBOSE".
Halor katei ka phang ka KSU  ka la pynpaw ia ka jingpyrshah jur ia katei ka rai, kaba ka la ong ba ka dei ka rai ka ban pyn sakma ia ka ktien kaba dei ka shap jong ka jaitbynriew.
“Ka sorkar kala shu shim rai kyrkieh bad khlem da pyrkhat, bad ka dei ka rai kaba bakla, namar haka jingshisha ka sorkar ka la dei ban twad jingmut naki riew shemphang kiba la noh synniang haka thoh ka tar ban pynriewspah iala ka ktien bad ban shim ruh iaka sain pyrkhat na ki riewpaw khmat.
Ki nonghikai bad kum juh naki kynhun kiba don jingkit khlieh ia ka Ri, hynrei ka sorkar kala shu rai kyrkieh khlem da burom iaka sur uba bun uba lang" ong biang ka kyrwoh.
Ka KSU ka la pyntip ruh ba kala dep ban lumthup shibun ki symboh pyrkhat na ki riewshemphang bad ka sur ka long tang kawei kaba dei ka jingbymiahap satia iaka rai ba la shim daka sorkar.
Kumta ka seng ka dawa naka sorkar ba ka dei ban pyndam shisyndon naka bynta ka jingmyntoi ki samla pule bad naka bynta ban im bad neh ka ktien namar lada bakla ban rai kan nym ktah iaka sorkar ne MBOSE hynrei kaba kut yn kylla sohpdung ki samla pule bad jah rngai ka ktien khasi bad kiba shim iaka rai kin hap ban shim ka jingbah khlieh, ryngkat ka “Sorkar bad ka MBOSE" ong shuh shuh ka kyrwoh na ka KSU, kaba la pynpaw ruh ba ka ai ka jingkyrshan ia ka sorkar kaba la thaw ia ka komiti ban ia khun na ka bynta ban pynrung ia ka ktien Khasi ha ka 8th Schedule , ba kan ioh ia ka jingithuh ba kyrpang kumba ioh kiwei pat ki jaitbynriew.
Shillong, 19 Nohprah:Ki la mih ki jingkynnoh ba ar tylli ki kynhun seng lehnoh kiba la ia soi iasuk bad ka sorkar ka ANVC bad ka ANVC-B  ki la die tuh ia ki tiar siat jong ki sha ka seng lehnoh jong ka GNLA ha ka dor T.
17lak tyngka.
Haba kren sha ki lad khubor halor katei ka jingmih ki jingkynnoh u Dr.
Mukul Sangma myntri rangbah ka jylla,  u la ong ba baroh ar tylli ki kynhun ki dei ban shim ia ka jingkitkhlieh ba kan ym mih kano kano ka jingpynkhein halor ka jingiateh ia suk hapdeng kitei ki ar kynhun bad ka sorkar.
U Dr.
Mukul u la ong ba ki don bun kiei kiei kiba dang hap ban pyndep ia ki jingdonkam  hapdeng kitei ki ar seng lehnoh bad ka sorkar, bad u khmih lynti ba kan ym don kano kano ka jingpynkhein kaba lah ban pynthut ia ka jingiasoi iasuk.
Ha kaba iadei pat bad katei ka jingshah kynnoh u Dr.
Mukul u la ong ba ki dkhot kitei ki ar seng ki  dei ban ia treilang  bad ki bor tohkit.
Lah ban pynkynmaw ba ha ka 15 tarik mynta u bnai ki ar seng lehnoh ANVC bad ANVC-B ki la wan ban ia suk noh bad ka sorkar bad ki la wan ban aiti ruh ia ki tiar siat jong ki ha katei ka hi ka sngi, ha kaba ki la don haduh 700 ngut ki dkhot jong ki ar seng kiba la wan pyndem ryngkat kumba 200 tylli ki tiar ialeh.
Lah ruh ban pynkynmaw ba ha katei ka sngi ki la khlei la ki jutang ban im da ka jingim thymmai bad ban pynkut noh ia ka jingiaumsnam, hynrei tang hadien ar ne lai sngi ki la mih pat ki jingkynnoh ba ka la don ka jingdie tuh ia ki tiar siat sha ka GNLA.
Shillong, 19 Nohprah:U Myntri Rangbah barim bad Nongaibuit ba rangbah ka sorkar jylla U Dr.
DD Lapang mynta ka sngi, u la leit jngoh ia ka AW Thomas Home Jaiaw ba la pyniaid da ar tylli ki longing jong I Mr S Sohsley & Miss B Syiem, ha ka ba la ioh jingbit ban leit jngoh na u Rev.
NS Phawa Administrative Secretary, KJP Assembly.
La pyniaid ia kane ka jingialang da I Miss Bhasimai Syiem, bad shwa ban sdang ka jingialang I la buh ha ki jingdwai.
La ioh jingpule na ka Bible bad jingdwai na ki khynnah rit hapoh ka jingialam  I Mrs.
E LyngdohKum u Kongsan haba ai jingkren ha kane ka jingleit jngoh ia ka AW Thomas Home, u la batai lyngkot ia I Miss AW Thomas ba I dei na Ri Wales bad iathuh shaphang ka jingwan jong I sha Ri Khasi bad ka jingtrei ka jong I, u la ong ruh ba I miss Thomas la I iakynduh shibun ki jingeh, hynrei im ju sheptieng,  u la sneng kyntu ruh ia ki khynnah ba kin ri ia la ka burom ka akor bad ban minot ha ki jingpule da ka ba pyni ba ka jingshanniah ka long ka spah bah.
U Dr.
Lapang u la ong ba ka ktien bym lah, kam dei ban synshar ia ngi ki briew namar lada ngi trei shitom shisien ka sngi ngin long ki nongjop ha ka jingim jongngi, da ka ba ai nuksa ia u Abraham Lincoln ba dei lyngba jong u, u la pyllait ia ki Negro na ka jinglongmraw.
U la ai khublei Christmas ia ki khynnah ka AW Thomas Home bad ki Nongtrei jong ka bad ia baroh ki ba ia donlang ha katei ka jingleit jngoh ia ka.
U la ong ba U Jisu u wan sha ka pyrthei na ka bynta ki ba duk, ki ba rangli, ki ba kyrduh bad ki khunswet, ym na ka bynta ki ba stad bad ba riewspah.
Shillong, 19 Nohprah:U Myntri khynnah ka sorkar India ba peit ia ka tnad kam pohiing u Kiren Rijiju, u la ong ba ka ri China ka la wan skud jaka jubor sha ka India ha ki por mynshwa bad ka la ioh ruh ban bat ia ki katto katne ki jaka da ka lynti bym dei.
"Ngi la duh ia ki katto katne ki jaka ha ka jingwan skud jaka beain ka China", la ong u Rijiju haba iakren bad ki nongthoh khubor ha Shillong mynta ka sngi Thohdieng.
Ka jingiapher hap deng ka India bad ka China ka long kaba shai, bad u Rijiju u la ong ba u lain Mac Mohan u long uba shem shitom bha ha kaba ki bor iada ka ri kim lah ban shong sah baroh 12 bnai.
U la ong ba u lain hapdeng ka India bad ka China, ym pat shym la pruid dak shai bha bad bunsien ki bor ka India ki jam sha ki jaka ha kaba ka China ka skud.
U la ong ba ia kane ka mat la iakren hapdeng kine ki ar tylli ki ri bad ka don ka jingsuk wat hapdeng ka jingjia ruh.
U Rijiju u la ong ba ka India kam kwah ban tei ia u symbai ka jingiashun hapdeng ki ri para marjan.
Ha kawei ka liang, u la ong ba ka sorkar India ka kwah ban iakren bad baroh ki myntri rangah jong kane ka thain shatei lammihngi ka India ban tem ia ka thma Jihadi kaba ioh ban iuh kjat ha kane ka thain.
Halor ka jingtreikam ka Jamaat-ul-Mujahideen Bangladesh (JMB) ha kane ka thain, u la kubur ba ka long kaba eh ban tem ia kane, namar kajingiar u pud u sam.
U la ong ba ia kane ka kam, la iakren ruh ha ka jingialang jong ka Joint Intelligence Committee, bad yn sa thaw ia ki lad ban tehlakam ia kane ka jingma.
“Ngi kwah ia ka resol ban mih na ka jingiakren bad ki ri ba marjan", u la ong bad u la ong ba ka jinglong jingman kan kham bha ha kine ki sngi ban sa wan.
Ha kajuh ka por, u la kyntu ia ki samla ba la shah ialam bakla ban rung ha ki kynhun pyntriem ban wan shakhmat ban im kum ki briew ba ju long, namar ba ki kam beain kim ktah iano iano hynrei ia ki briew jongki hi.
U la ong ba ka sorkar NDA ka la pynleit jingmut bha na ka bynta kane ka thain shatei lammihngi ka India ban wanrah ia ki kam pynroi.
“Ngin pynthikna ba ha kine ki san snem, ngin  pynkylla dur ia ka iohka kot, ka imlang sahlang, ka kolshor jong ki briew kane ka thain", laong u Rijiju.
Hynrei u la ong ba khlem ka jingsuk, kam long kaba lahban wanrah ia kine bad kaba donkam ha kane ka thain kane ka dei ka jingsuk.
U la ong ba ki kam beain kim ktah tang ia ka  New Delhi  lane iakano kano ka jaka, hynrei ka ktah ia baroh bad ki samla kiba shah ialambakla ki dei ban dei ban sangeh bad ban wan shakhmat.
Katkum ka jingong u Rijiju, ka sorkar pdeng kan pynthikna ba kisamla kiba shah ialam bakla kiba wan shakhmat, kim dei ban duh ia kabhah ba ka sorkar ka la tyrwa.
U la ong ba ka sorkar ka thmu ban pynlong ia kane ka thain shateilammihngi ka India, kum kawei na ki thain kaba roi kaba par bha lyngbaka Look South East policy.
U la ong ba ki prokam pynroi ka sorkar pdeng kin iai bteng ha kane ka thain bad ka sorkar pdeng kan kyrshan ia ki sorkar jylla na ka bynta kane ka kam.
Shillong, 19 Nohprah:Mynta ka sngi u Myntri khynnah ka tnad kam pohiing ka ri u Kiren Rijiju, u la iuh kjat ha khappud ka India bad Bangladesh ha Dawki jong ka West Jaintia Hills ban twad jingmut ia ka jing long jingman jong ka rukom pahara ia ka thain khappud.
Ha kane ka jingleit jurip, u Myntri u la iakyn duh bad iakren phylliew jingmut bad ki heh shipai Border Security Force (BSF) ban bishar ia ka jinglong jingman ha ka thain khappud khamtam ha ka rukom iada ia ka ri.
Ha kane ka jing ialang, la don lang ki heh sorkar jylla kynthup ki bor synshar ka West Jaintia Hills district ba la mihkhmat u ADM Bah Donny M Wahlang, u DIG Mahendra Singh, u ND Bahugana SEC DIG, SK Singh DIG, u SP ka West  Jaintia Hills u Bah Hubert Lyngdoh, u Bah A Sunn u DIGP bad kiwei.
U Myntri u la pynlong ruh ia ka jingjurip na ka bynta ka jingiaid shaphrang ka jingker kynroh ha lynter ka khappud, bad kiwei.
Shillong, 19 Nohprah:Ka Crowborough Hotel ka dei kawei na ki Hotel ha kane ka Nongbah kaba thmu ban shna ban pynlong ia ka kum kawei na ki hotel  5 star.
Ia kane ka Hotel la aiti sha ki kompeni baapher bapher ba kin pyniaid bad naduh u snem 1987 la sdang ban tei ia kane ka hotel hynrei haduh mynta ym pat shym la iohi ba kin dep wat ka la kynjoh sha ka 27 snem naduh bas dang tei ia ka.
U Rupang u la wad jingtip lyngba ka ain wad jingtip paidbah na ophisjong Meghalaya Tourism Development Corporation (MTDC), la pyni ba iakane ka Crowborough hotel ka sorkar ka la aiti ban ai kontrak sha kikompeni bapher bapher ba kin pyniaid.
Nyngkong ka sorkar ka la aitisha ka kompeni M/S SA Builders ha ka dor T.
2,06,04,321 klur ba kanshna ia kane ka hotel bad la ai por ia ka 20 bnai ba kan pyndep ia kajingtrei.
Hadien kane ka kompeni ka la aiti sa sha ka M/S Astra Construction Pvt Ltd ha ka dor  T.
2,65,18,175 klur ba kan shna bad ia kane ruh ka sorkar ka la ai por biang sa 15 bnai ba kan pyndep ia ki kam ban trei.
Hynrei  hadien ba kitei ki ar tylli ki kompeni kim shym la lah ban pyndep katkum ka por ba ka sorkar ka la buh ka sorkar ka la sdang ban khot tender biang ha u bnai Rymphang jong u snem 2007 bad dei ha u 2008 ba ka sorkar ka la jied ban iateh bad aiti ha ka kompeni  M/S Lessly Shylla lyngba ka Built on Transfer (BOT) ban tei bad kanpyniaid pat haduh 33 snem.
Katkum ka ain jingtip la pyni ba kane ka kompeni Lessly Shylla  ka labuh ban pyndep ia ka jingshna ia katei ka hotel ha u bnai Nohprah2015.
Kane ka hotel ka don ha Khyndai Lad mar pyrshah ka iing Dorbar barimha kaba ka jingheh jong kane ka jaka ka long 28,869 sq ft bad ia kaneka jaka la long trai da ka MTDC.
Hapoh kane ka hotel yn don 8 tylli ki Economic room, 58 tylli kiStandard room, 30 tylli ki Delux room, 5 tylli ki suit, ka dukan dihCofee kaba ngiam 100 ngut, ka Restaurant ka ba ngiam 80ngut, ka kamradih kaba ngiam 50 ngut, ka jaka shad disco, kawei ka Bonquet Hall, KaConvention kaba ngiam 250 ngut, ki kamra ba kham rit ban pynlong jingialang, ka kamra Beauty parlour ba don lang ka jaka kilan met,khem met bad kiwei kiwei, ka jaka ieng kali kaba ngiam50 tylli kikali bad yn don ruh 50 tylli ki dukan.
Shillong, 21Nohprah:Ka  Executive Engineer Committee, Khasi Hills Autonomous District Council hadien ba ka la khmih bniah iaki kot ki sla kumjuh ruh ia ka kaiphot bad jingialap jong u Inquiry Officer halor ka jingkynnoh pyrshah ia u Sotish Youroin, Waha dadar Shella Confederacy ba lah shah weng kam shipor, ka la pynkut noh ia ki jingujor pyrshah ia u da kaba la weng noh ia ka hukum weng kam shipor.
U Secretary KHADC u la pyntip ba ka  Executive Committee katkum ka bor ba la pynkup ha ka da ka section 5 jong ka Khasi Hills Autonomous District (Appointment and Succession of Chiefs and Headmen) Act, 1959 da ka hukum jong ka kaba 16 tarik nohprah 2011 ka la thung biang ia u Sotish Youroin kum u Wahadadar Shella Confederacy u ban trei biang ia ka kam katkum ki kyndon jong ka Sanad kaba 17 tarik u nohprah 2009.
La pybna ruh ba kane ka hukum kan treikam noh mardor bad neh haduh ba kut ka por treikam jong u lane tad haduh ban da ai hukum da kumwei.
Bundi, 21 Nohprah:Uwei u samla, uba 24snem ka rta, ula iap noh, haba ka phone jong u, ka la bthei, katba u dang ai bam ilektrik, ha ka shnong Korma, kaba hap ha  thanat Nainwa.
U Rajulal Gurjar, u kren briew, da ka mobile phone jongu, katba u dang ai bam ding ilektrik bad ha katei ka por, ka bateri, ka bthei, ha kaba ka la pynmynsaw ia ki bynta ka shadem bad ka kti ruh kumjuh.
La leit ialam sha ka jaka sumar, hynrei, ula iap noh.
KA THONG – KI LAD KI LYNTI(Ka Khubor u Khunlung Khristmas)[Da u Collin Wanñiang]Dang shen la khihwin ka Ïingdorbar-thawaiñ ka Ri India halor ka Sngi Khristmas – la kan dang long ka Sngi shuti ne em hapoh ka Ri.
Kumba ka paw mynta, ka 25 tarik u Nohprah kan ïai sah kumba ka la ju long baroh shikatta.
Tangba, ka Sorkar u Modi ka khot ka wer ïa baroh ki MP jong ka BJP ha ki 281 ki Konstitwensi ba ki mihkhmat ban kynmaw burom ïa kane ka Sngi kum kata ka “Good Governance Day" kum ka dak jong ka Jingaiburom ïa u Myntri Rangbahduh bamynshwa, u Atal Bihari Vajpayee, uba ka Sngikha jong u, ka hap ha kane ka Sngi.
Uban maitphang ïa kane ka lynti, dei u Myntri Rangbahduh hi, u Narendra Modi uban pynleit por ïa lade ha kane ka sngi hapoh Nongbah Varanasi.
Kum ban shu kdew hangne ba ha ka Lyngkhuh Sngikha u Mahatma Gandhi (Gandhi Jayanti) ruh, kane ka Sorkar ka la buh ïa ka prokram ba la khot “Swachch Bharat".
Kumno ki Khristan ki sngew halor kata ka “Good Governance Day" ha ka Sngi Khristmas? Lah ban don 3 kynhun: (1) Kito kiba sngew pyrshah jur ïa kum kata ka Jingleh.
(2) Kito kiba sngew ba kam lei lei namar ka Khubor babha jong ka Khristmas ka dei hi na ka bynta ka Bha ka Miat jong ka Imlang Sahlang – Good Governance.
(3) Kito kiba shong hapdeng namar kim shlan ban kyrshan ïano ïano – ki shu noh beit sha kata ka liang ba kham bun briew ba kham ïamynjur baroh baroh.
Manla uwei pa uwei u don la kajong ka pyrkhat pyrdaiñ.
Ki kam baroh, la ki dei ki babha ne basniew ki dei ki soh jong ka pyrkhat pyrdaiñ.
Kita ki kam, lada ki briew ki ïaileh shi ïaileh manla ka por, ki kylla long ki jingmyllien jingmyllen.
Kum ban shu buh, ha ka Sngi 15 tarik u Nailar (Independence Day), lada ki Khynnah Skul ki ïaiduh shi ïaiduh ban kynmaw burom ïa ka ha la kijong kijong ki Skul na ka daw jong ka Pakhang shnong ne padan surok, yn ym slem ban poi kata ka por ha kaba kin sa kylla myllen noh ban tip ïa kane ka sngi kum “Ka Sngi pakhang shnong".
Haba phai pat sha ka 25 tarik u Nohprah, kumno phin sngew lada ki Khunlung Khynnah kin ym tip shuh ïa ka kum kata “ka Sngi Khristmas" hynrei kum “ka Sngi bamdoh – bamkhana" lane kum kata ka “Good Governance Day"? Ñiuma, ka lah ban long ba ki Khunlung Khynnah hapoh Jylla Meghalaya kin ïaitip hi ïa ka kum kata “Ka Sngi Khristmas" namar ka kham sngewbang hi ha ka Jingsngew Jingsngap ban pynneh ïa kata ka Kyntien, lem bad ki Tamasa laiphew jait ha ryngkat ka bam ka dih bad ki Jaiñ ki Nep thymmai kiba wan bad kata ka Kyntien, tangba lada kin ym tip pat ba baroh kita, ki dei namar ka Sngikha “U Khunlung Jisu Khrist"!! Kumta, ka mih ka Jingsngewdonkam ban ai pateng ne ban sam lem jingtip sha kiba dang lung dang san lyngba ki Kmie ki Kpa, ki Bor pynïaid Skul, tt.
Baroh ki Jynthaw ki ïoh Jingnang Jingtip lyngba ka jingïasyllok lang bad kiwei, watla ki don ki Jinglong kiba ikumba ki wan naduh Kpoh Kmie.
– Ki Khunlung, ha ka Jingstadbuit baluilui jong ki, ki tip kumno ban ïoh ïa kaba ki kwah na ki Kmie ki Kpa da ka buit ïam pynjaw Ummat.
Nangta haba peit sa sha ka Jinglong jong kiba la heh la san.
– Kim kwah ban pyni ba ki bakla ha kaei kaei kaba ki leh; ka don beit ka Jingbatai pynshai ban pynksan ïa lade.
– Ki Kynhun kieng atiar, haba ki pynïap wat ïa ki baluilui, ka ikumba ki pynksan ïa kata ka Jingleh ka jong ki da kaba ong ba ym don da kawei pat ka Lynti ban pynbor ïa ka Sorkar.
Ka Jingjia ha Pakistan dangshen ha kaba bun ngut ki khynnah skul ki la duh noh ïa la kajong ka Jingim ha ka jingdusmon jong ki lehnoh, ka lam kdew sha kata.
Nangta, u President Bush jong ka Amerika ruh u la ngeit skhem ba um shym la leh eiei kaba bakla haba u la synreit Bomb ïa ka Iraq namar ka dei ka kamram ka jong u ban ïaleh pyrshah ïa ki kam lehnoh – kam pher la ki Paid Raïot baluilui ruh ki duh ei ïa la kijong ki mynsiem bakordor ha kata ka Jingthmu babha jong u.
Bunsien ka jinglongbriew ka pynleit jingmut tang ha ka Thong, khlem da peit pat ïa ki lad ki lynti ban poi shata.
– Namar ka Thong ka Jingthmu ka dei ka babha, kumta ngi pyrkhat ba ka Lynti ba ngi shim ban poi sha kata ka Thong ruh ka dei ban long ka babha.
Phewse, ha ka Phareng ki shait ong: “The end does not justify the means" – Kaba mut ba ym lah ban pynksan ba tang namar ba ka Thong ka bha, kino kino ki Lad ki Lynti ba ngi shim ban poi sha kata ka Thong, ki bha lut.
Ka Jinglehkmen Khristmas ka pynkynmaw ïa uta u Khunlung uba pyni ïa ki Lad ki Lynti ban poi sha ka Thong.
Une u Khunlung u batai pynshai thymmai shaphang ka Jingim briew.
– Ka Pop kam dei tang ha ki Kam, hynrei ka sdang ha ka Jingmut Jingpyrkhat (Mk 7:20-23; Mt 5:28, 15:19-20).
Kumta donkam ban rat dyngkhong ïa ka tynrai, ym myntoi ban khyllad tang ïa ki tnad.
Une u Khunlung uba ka Pyrthei ka kynmaw burom ïa ka Sngikha jong u ha ka Sngi Khristmas, u batai pynshai thymmai ruh halor ka Jingjynsur mynsiem: – (Lk.
17:10) “Ngi dei tang ki shakri, ngi la leh ïa kaba dei ban leh"- ka pyni ba lada uno uno u kwah ban leh kam isynei, ka dei namar u sngewtynnad ban leh kumta, ym da ka Jingbohkhoh  kumba ka la jia ha ka jingim jong kawei ka Mem kaba la len ïalade ha shibun ki Jingsngewbha tang ban ïoh lum Pisa na ka bynta ki duk ki rangli jong ka dewbah Asia bad Afrika.
– Ka la leh ïa kane naduh dang rit lyngba ka Jingbthah Jingsynran lem jong ka Kmie jong ka.
Ha kawei ka por ka la ïoh wan ïuhkjat ha India bad ka la leit peit ha kawei ka Kyntoit slum.
Ha ka jingkyndit, ka la ïohi ba marjan bad kata ka slum, la don bun ngut ki briew kiba la ïakhalai pynbyrngia bad pynlut Pisa ei.
Kumne, ka la pyrkhat ha lade: “Balei nga la shu len ïalade na ka bynta jong ki, katba kine ki briew pat kim pyrwa eiei?" Kumta, ka la sngewdom sngewbitar ïalade bad ïa kita ki briew kibym pyrkhat eiei na ka bynta ki Para-ri.
Ha ka Jinglongbriew mano bym sngewbitar ïa kum kane ka apot? Phewse, ka Khubor jong ka Khristmas ka long: “U Blei u ieid ïa uba ai jynsur da ka jingkmen" (2Cor 9:7).
To ki Sengbhalang, ki Riewshimet bad ki Seng bapher bapher kiba ïanoh synñiang ha kane ka Aïom Khristmas na ka bynta kito kiba kham donkam eh, wat ym duh Jingkyrmen lada don kita ki bym kheiñ snep bad bym sngewnguh wat hadien ba ki la ïoh Jingïarap na phi.
“Uwei pa uwei na phi, u dei ban noh synñiang kumba u la thmu ban noh; ym ha ka Jingshah pynbor.
" (2Cor 9:7).
Shillong, 21 Nohprah:Ka  Chairperson ka Meghalaya Commission for Protection of Child Rights (MCPCR) ka Kong Meena Kharkongor  ka la ong ba ka Komishon ka kwah ban iakren iaphylliew jingmut bad u  CEM ka KHADC Bah Adelbert Nongrum, ban iakren halor ka jing pyn donkam bakla jong ki Rangbah Shnong, ia la ka bor.
Ka kong Kharko ngor ka kwah ban iakyn duh ia u Bah Nongrum hadien ba ka la don ka jingjia ha kaba ki dkhot ka dorbar shnong ka Umiuh Tmar kaba don sharum  Pynursla ki la donkti ban shoh ban dat ia uwei u khynnah halor ka jingkynnoh ba u dei u nongsyntiat ia ki BSF bad ki khar Bangla.
“Kane ka dei ka jingjia kaba ma.
Ka KHADC ka dei ban shim ia ki lad ki lynti ban pynsngewthuh ban hikai ia ki khlieh nongsynshaer ba kim bit ban pyndonkam bakla ia la ka bor", la ong ka chairperson ka MCPCR.
Ka la ong ba ki Rangbah Shnong lane u Sordar  kim lah ban shim ia ka ain ha la ka kti kumba la paw ha kine ki sngi, ki don bun ki shnong ha kaba u rangbah shnong ne sordar ki leh pyrshah da kaba shim ia ka ain ha la ka kti.
“Ngin ban jur ia ka Council ban pynshitom ia ki nongsynshar shnong kiba pyndonkam bakla ia ka bor", la ong ka Kong Kharkongor.
Shwa ia kane, u CEM ka KHADC u la maham ia ki nongsynshar shnong ba kim dei ban pyndonkam bakla ia la ka bor kaba pynkhein ia ka hok longbriew manbriew.
21 Nohprah:Mynta ka sngi, ka seng Vishwa Hindu Pari shad (VHP), ka la pyn kylla niam Hindu, ia ki 30ngut ki briew, kiba wan na ki phra tylli ki long iing, kiba la dei baroh shi katta na ka niam Khristan.
Katei ka jing lehniam ia kitei ki rit paid, kaba la tip kum ka  “ghar wapsi", ka dei kaba la pyniaid da ka shnat jong ka VHP, kaba don ha katei ka jaka, ha kaba la pyndep ia ka jinglehniam ha  Kanichanallor.
La iathuh shuh shuh, ba ki don sa 150 tylli ki longiing, kiba la rwai ban leit phai noh sha ka niam Hindu bad ka VHP, kan pyniaid ia katei ka bynta ha ki khyndiat por ban sa wan.
Ha kawei pat ka khubor, u khlieh duh ka RSS, U Mohan Bhagwat, ula kren shai ba ka India, ka dei ka Ri jong ki Hindu bad um iahap ban pyntreikam ia ka ain, kaba khanglad ia ka jingpynkylla niam.
Haba kren ha ka jingialang paidbah, ba la pynbeit da ka  Vishwa Hindu Parishad ha West Bengal; U  Bhagwat u ong “Kam dei ban tieng, ngi don ha la ka jong ka Ri, kane ka dei ka Ri ki Hindu bad ngin nym phet satia na kane ka Ri" ula ong.
Shillong, 21 Nohprah:Ka seng samla shnong Pommura ha ka 18tarii mynta u bnai,  ka la pynlong ia ki jing pynshai paidbah shaphang ki jingsniew ka kyiad, drok, shongkha  khynnah, shongkha klumar, HIVS/AIDS ha iing Dorbar Shnong Pommura ha ka ba la wan ban ia shim bynta shitrhem da ki khynnah skul na ka skul Catholi, Skul Presbitarian, Balang Presbitarian, Balang Catholic Balang u Krist jingiaseng samla na ki Balang bapher bapher ki Nonghikai skul ki paidbah nongshong shnong ki kmie ki kpa, samla, FKJGP Pommura Unit.
Ha katei ka jing pynshai paidbah la pyn iaid da u Bah Yowanki Pale Rangbah Balang Presbyterian u ba long ruh nongai jingmut ka seng samla shnong Pommura bad la ioh ia ka jingkren Maitphang na u samla Bristar Mawthoh u Genl Secretary Seng samla shnong Pommura bad la kren lyngkot da u Bah Aiborlang Kharmalki Asst Secretary Shnong Poimmura bad la ioh ban batai bniah shaphang ki jingsniew ka kyiad da u 2nd Officer Incharge ka Mawryngkneng PS,bad shaphang ki jingma jong ka Hivs/Aids shongkha khynnah bad kiwei kiwei ki jingma la batai bniah da u Dr Kharduid u Officer ka Mawryngkneng PHC.
Ha katei ka jingialang la don lang ruh da u Bah David Nongrum u MLA ka Thain kum u kongsan.
Ha ka jingkren u la ai jingiaroh ia ka seng samla shnong Pommura ka ba la pynlong ia katei ka programme ka ba kongsan bha ban pynsngewthuh ia ki paidbah shaphang ki jingsniew ka kyiad ka ba juh wanrah shibun ki kynrum kynram ha ki ba bun ki long iing ka jingshim noh tang shiteng por ka jingim ba kordor pyntroin ia ki jingmut jingpyrkhat jong ki khynnah samla ba dangkhie dang san bad ka wan rah shibun ki jingsniew lada la kyrni ka kyiad.
La ioh jingkren ruh na ki Nonghikai bad kumjuh na u samla Pynehborlang Mukhim  secretary shnong barim kum u symbud Kongsan u ba la pynpaw ia ka jingkmen ka ba khraw haba u la iohi ia ki paidbah ki ba bun ha katei ka sngi ki ba la angnud shisha ban ratdiengkhong ia ki jingsniew khamtam ka kyiad khnang ban wanrah shuh shuh ki jingkylla ha ka imlang ka sahlang.
Hadien ba la wai ka jingialang la pynbud da ka jingiaid paidbah kum ka dak ban pyrshah ia kitei ki jingsniew, naduh na iing Dorbar shnong  bad la pyngkut ha Madan Football Pommura, ong ka kyrwoh na u Bah Yowanmi Thahbah u Publicity Secretary Seng samla shnong Pommura.
21 Nohprah:Da kawei ka thong  ban wanrah jingkhuid hapoh ka shnong ka thaw, ka Dorbar shnong Maw ryngkneng ha ka 17 tarik u nohprah  ka la lum lang ia ki paidbah nongshong shnong jong ka shnong Mawryngkneng ban pyn shai sha ki paidbah nong shong shnong ia ka jing kordor jong ka jingia lehkhuid.
Ha kane ka jingia lang la wan ban ia shimbynta bad ai jingkrenda u BDO ka Mawryng kneng  Block u bah A.
Mukhim,MCS  bad u Officer in Charge ka Mawryngkneng, Police Station.
Ha kane ka sngi la ioh ruh ka jingkren ka kong BandalisShadap, Co-ordinator ASHA  jong ka Maw ryngkneng PHC, la ioh ban puleia ki kyndon ain shnong halor ka jingkhuid  na ka kong Bisalda Lyngdoh, secretary standing Committee jong ka VHSNC bad ka jingpule iaka smai da u bah Handle Mukhim ia kaba la iashimbynta da ki paid bahnong shong shnong.
Ia kane ka jingialang la pyniaid da u bah Wanlambok Kharsati,GeneralSecretary Dorbar shnong Mawryngkneng.
Na ka liang u BDO , ha ka jingkren ka jong u, u la ong ba ka jingpynkhuid shnong kam dei ban long tang ba la jan ka kristmas, hynrei ka dei ban don ka jingbuddien ia ka jingkhuid baroh shisnem.
U la bynrap ruh ba ka jinglehkhuid kam dei ka kamram tang jong ki nongialam shnong , hynrei kadei ka kamram jong uwei pa uwei u nongshong shnong.
U LD Sangma uba dei u heh pulit jong ka shnong Mawryngkneng u pynpaw ka jingkmen kaba khraw ba ka Dorbar shnong Mawryngkneng ka shim ka jingkitkhlieh ban wanrah ka jingkhuid bad na ka liang jong u pynpaw u lah long uba lah kloi ban iatreilang bad ki paidbah nongshong shnong lada ki kwah ban iatreilang haba iadei bad ki  mat jingkhuid.
Hadien ba la wai kane ka jingialang na ki paidbah ki la sdang ia ka jingpynkhuid shnong bad ha kane ka pynkhuid shnong na ka liang ki ophis sorkar kiba don hapoh ka shnong Mawryngkeng, ki Bank, Ki pulit ka Mawryngkneng Police ki la mih shakhmat ryngkat bad ki  synsar  bad sar  pynkhuid ia ki jong ki bynta hapoh ka shnong Mawryngkeng.
Ban buddien ia kane ka jingpynkhuid ka Dorbar shong Mawryngkneng ka la bthah ba nangne shakhmat baroh ki dukan kidei ban buh noh ia ka jong ka tin theh niut hakhmat bad baroh ki longiing ki dei ban pynkhuid ia ki lynti shnong kiba don hajan iing jong ki man ka step  jong ka sngi saitjain.
Haba iadei bad kane ka Dorbar shnong ka ai khublei kyrpang ia u MLA ka thain u bah David A Nongrum uba la ai jingiarap da ki kali ban kit ia ki niut ki nier napoh shnong ha kane ka sngi pynkhuid shnong.
Shillong, 22Nohprah:Ka Hynñiewtrep Youths’ Council (H.
Y.
C) Upper shillong Circle, Shi byn ta ban teh lakam ia ka jing iatakhuh kali kaba ju jia na ka por sha ka por ha ka surok bah jong ka thaiñ Upper Shillong, ha ka step jong ka 22 tarik Nohprah 2014, ka Seng kala leit ha ka ban sam da ki jingkyrpad lyngba i kot lyngkdop sha baroh ki Draibar jong ki kali, kynthup lang ia baroh ki kali kamai naduh ki taksi, ki Sumo, ki Bus, ki trok bad kumjuh sha ki kali jong ki riew shimet kynthup ia ki ar shaka, kiba leit ba wan lyngba ka surok jong ka thaiñ Upper Shillong.
Ka jingsam ia kine ki kot lyngkdop ka long ha baroh ar bynta kata sha kaba noh bad sha kaba kiew jong ka thaiñ kaba ha ka lad jong ka lynti ka ban leit sha Sohra bad ka lad ka ban leit sha Nongstoiñ kaba mar pyrshah ka Madan Umdiengpun , Elephant Falls.
Ha shuwa kane ka jingleit sam kot lyngkdop,  la don ka jingialang  lyngkot ha ka Ophis Treikam ka jong ka HYC ha 7mer Upper Shillong ha kaba la wan ban pynshngañ, ban iadon ryngkat lang bad ban pyllait paidbah ia ki lyngkdop da U Nongialam ba Rangbah duh jong ka Seng u Bah Peter.
J.
Lawai uba long u President ka H.
Y.
C Sengkmie bad ka jingdon ryngkat lang da ki para dkhot nongkitkam kiba na ka Circle.
Ia ka jingialang la pyniaid da u Bah Stephan Kharkongor (Socio & Cultural Secretary H.
Y.
C-USC), Samla Gee Mawlong (General Secretary H.
Y.
C-U.
S.
C) uba la kren maitphang halor ka jingthmu bad ka jingshim jong ka Seng ia kane ka Sienjam ban sam sha baroh ki draibar kali bad khatduh eh la ioh ia ka jingkren bad jing ai mynsiem na U Bah Peter.
J.
Lawai (President H.
Y.
C Sengkmie) uba la iaroh ia ka jingshim jong ka Circle ia kane ka mat bad uba la ai ruh ia shibun ki symboh jingpyrkhat khnang ba kum ka Seng kan nang lah ban nang pynjanai bad ban nang pyntyllun  ia ki shalyntem ka jing shakri ka jong ka na ka bynta ka bha ka miat, ka shongsuk shongshngañ bad ka roi ka par  jong  ka imlang ka sahlang ha ka thaiñ bad ha ka jaidbynriew hi baroh kawei.
Katei ka jingsam da ka kot lyngkdop sha ki nongniah kali ka dei ka jingkyntu ia ki nongniah ba kin long kiba phikir haba ki niah kali khamtam ban kiar na ki jingbu-aid ha ka por ba dang niah kali.
Ka HYC ka la ai khublei Krismas bad snem thymmai ba suk ia baroh ki paidbah ka bri u Hynniewtrep, pynkut ka kyrwoh na u Publicity Secy Samla Ïohboklang Kharbudnah.
Shillong, 22 Nohprah:Ka Seng Kynthei Unitarian Union North East India,  ka la pynlong ia ka Jingiasengbah ba khadsaw jong  ka ha ka Balang Unitarian Nong thymmai, Shillong ha ka 20 bad 21 tarik u noh prah, 2014.
La pynkut ia kane ka jingiakynduh  da ka jingiaseng ba la pyn long ha  Madan jong ka Nongthymmai Sports and Cultural Club, Jing kieng Nongthymmai, Shillong ha ka 21 tarik u nohprah.
Ki nongkren ha katei ka jingiaseng ki kynthup ia ka  Dr.
Zsofia Sztranyicki, Executive Director ka International Women Convocation  of Unitarians and Universalists bad ka  Rev.
(Kong) Darihun Khriam, Minister ka  Unitarian Union North East India.
Ha ka jingkren  jong ka ka Dr Zsofia ka la iathuh ia ka bynta jong ka Balang Unitarian ha ka ban pynkupbor ia ki kynthei ha kiba bun ki liang da ka jingthmu  ban kyntiew ia ka jingnang jingstad  bad ka ioh ka kot jong ki.
