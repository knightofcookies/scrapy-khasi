Dang shen ha Uttarakhand ha u snem 2021, kaba ishyrkhei bha.
Mynta ka don ka Act kaba thymmai bad ba pyrkhing bha ba tip kum ka Dam Safety Act, 2021.
Lah dei ban shna noh da kawei ka dam kham sha trai ia kaba ka don mynta, khnang ban ioh pynlang kham bun ka um.
Khlem bor ding, lah kut ka jingim,hap shong ha ka jingdum,baroh ki karkhana kin khang lut, ka pule puthi, ka rep ka riang, ka koit ka khiah bad kumta ter ter kin hiar lut.
Ki jingtei ba ka sorkar ka thmu, kum ka ropeway kin pulom lut, bad ym don shuh ba kwah ban wan sha ka ri jingdum.
Lada dei ban shim da ka ram ruh biang beit, ym don ban kynthoh na ka bynta ka bha ka miat, bad khlem pep ka Sorkar Kmie, kan kyrshan beit, namar ka ruh ka don ka jingkitkhlieh.
Ka election bad ka bam smai ki MLA bad myntri ki la kut, namar kata ym donkam shuh ban duwai lait noh ka Sohiong.
To baroh ngin ia duwai naduh ka dohnud ba U Blei Un don ryngkat bad kane ka Sorkar, ba kan lah ban pyndep ia kiei kiei baroh, bad ba Un iada ia ngi na ki jimgma kiba ngim lah ban iohi.
Ha kane ka jingjia la ong ba 9 ngut ki khynnah ki la mynsaw na ka jingsynreit kuli hapdeng ka jingïaleh kmen sngewbha bad ha kajuh ka por ruh ki pulit ki dang wad jingtip halor kawei pat ka jingjia synreit kuli ha ka nongbah ba marjan ioh lehse ka don kano kano ka jingiadei hapdeng kitei ki jingjia kiba la jia ha katei kajuh ka sngi.
Ki heh ka Jasper County na Texas, ki la pyntip ba ki la leit ban mareh mar-mar sha katei ka jaka ha ka Sngi U Blei ha katei ka iing briew kaba kumba kaba kumba 250 ngut ki briew ki ialeit ban iadon bynta ha katei ka sngi leh kmen leh sngewbha jong katei ka iing, bad ha katei ka por, ki lap pynban ia 9 ngut kiba la shah siat bad shah synreit kuli hynrei baroh na ki, kim shym la ap jingma ia ka jingim jongki na katei ka jingshah siat bad kumta la rah noh ia ki baroh sha ka jaka sumar naka bynta ki jingsumar ba kham bniah.
Napdeng jong kitei ki 9 ngut, ia ki 8 ngut la pynkit noh da ki kali kit nongpang sha ka Jasper Memorial Hospital, katba ia uwei pat la pynkit noh sha ka jaka sah ha Beaumont, namar ka jingbym treh ban leit shah sumar hapoh hospital.
Hynrei la ong ba hadien katei ka jingjia, la ioh jingtip pat ba ka don sa kawei ka jingjia synreit kuli hi, ha Jasper bad ka long ruh tang hadien kumba katto katne kynta ba la jia katei ka jingjia ha katei ka jaka.
Katba, ym shym la ioh khubor pat ban don kiba mynsaw ne kiba ngat ha katei ka jingsiat kaba ar.
Watlakatta, ki bor pyniaid bad ki pulit jong katei ka nongbah ki dang ialeh ban wad bniah la kitei kiba don kti ha kitei ki 2 tylli ki jingjia thombor ha katei ka sngi, ki dei ne em kijuh ne ki don jingiadei eiei ne em namar ba katei ka jingjia ka la leit jia ha kajuh ka sngi bad ha kajuh ruh ka nongbah.
Tad haduh kane ka kynti, ki pulit ki dang pyniaid shakhmat ia ka jingtohkit lyngba jong kito kiba iadon lang ha katei ka iing khawai ha katei ka sngi.
Ka sorkar Telangana ka la ïai bteng ha ka ban leit jurip bniah ïa ki jaka ba la thmu ban shna bad wanrah ïa kiba bun tylli ki surok ki ban long ka jingmyntoi ïa ki paidbah khamtam ha kaba ïadei bad ka jingleit jingleit jong ki sha ki jaka ba kham jngai.
Ka sorkar ka la phah pynsted ban leh ïa kane ka kam khamtam ha kane ka por ba dang kham duna ka jinghap slap ha kaba la ong ba la kumno kumno ïa kine ki surok yn sa lah ban pyndep kham kloi bad ba yn ym pynsahteng ïa ki kumba la thmu.
Kumba la mut hashwa, ka sorkar ka la khmih bniah ïa ki jingdonkam jong ki riewpaidbah khamtam ha kaba ïadei bad ka leit ka wan da kaba thmu ban wanrah bad ban shna ïa bun tylli ki surok.
Ka jingthmu jong ka sorkar ban shna shuh shuh ïa ki surok ka long ban kham pynkylluid ïa ka nongbah bad ban pynkloi ïa ka por ha kaba ïadei bad ka jingleit jingleit jong ki briew.
Ha kaba ïadei bad kane kajuh ka jingthmu, ka sorkar Telangana ka la tyrwa ban shna ïa saw tylli ki lynti krem ki ban ïaid lyngba ka lad KBR Park sha NFCL Junction, Punjagutta.
Ka sorkar jylla ka la jied ïa ka Greater Hyderabad Municipal Corporation (GHMC) ban khmih ha kaba ïadei bad ka jingpyntreikam, ha kaba kan sa pule bniah bad ban bniah halor ka kaiphot ba ïadei bad ka Project.
Kumba ka long mynta, la ong ba ka Syama Prasad Mookerjee Tunnel ka la long ka lynti krem kaba jrong tam ha India da kumba 9.
20 km bad ka ban ïasoh ïa ka Kashmir bad kiwei pat ki bynta jong ka ri.
Ka sorkar hashwa kane ka la buh ka jingtyrwa na ka bynta ban pyntreikam ïa ki hynriew tylli ki lad kiba don ha ki bynta jong ka KBR Park da kaba shna ïa kiba bun tylli ki lynti suiñ hapoh ka jingtreikam jong ka SRDP Project, hynrei kane ka donkam na ka bynta ban pynkhyllem ïa palat 1,500 tylli ki dieng.
Hynrei kumba ka long mynta, na ka jingïoh jingtip la ong ba ka sorkar Telangana ka la rai ban nang pynbun shuh shuh ïa ki lynti krem khnang ba kan ïarap ha ka ban ïada bad kiar na ka jingpom ïa kiba bun ki dieng ha ka KBR Park na ka bynta ka Strategic Road Development (SRDP) Project.
Ka sorkar kmie ka la mynjur na ka bynta ka jingpyntreikam ha kaba ïadei bad kane ka bynta naduh ki khyndiat snem ba la leit hynrei la ong ba ka Civic Body (GHMC) kam dei ban ktah ïa ki dieng kiba don hapoh ka jingker kaba nyngkong jong ka kynroh jong katei ka Park kaba hap hapoh ka Eco-Sensitive Zone (ESZ).
Ki dieng kiba don shabar jong ka jingker kaba ar kam shym la hap hapoh ka ESZ.
Hadien kane, u Myntri ka Municipal u KT Rama Rao u la bthah ïa ki heh ba dei khmih ba ki dei ban nang pynbun ha kaba ïadei bad ka jingshna ïa ki lynti krem khnang ban khanglad ïa ka jingshah pom bad ka jingpynkhyllem ïa kiba bun ki dieng kiba lah ban wanrah ïa ki jingjulor jong ka mariang.
Ka Municipal Corporation of Delhi (MCD) ka la ïoh ban kurup palat 14,164 kilo ki plastik ïa kiba la shah khang ban pyndonkam bad ai da kumba 1,596 tylli ki Challan ha ka por ba la don ka jingïalap (Campaign) kaba 100 sngi ban ïakhun pyrshah ïa ki plastik kaba la kut noh ha ka sngi Saitjaiñ na ka bynta ban rakhe ïa ka International Earth Day, kumba la ïoh jingkheiñ  na ka Civic Body.
U Lieutenant Governor jong ka Delhi u VK Saxena u la pynlong ïa ka jingpyntreikam pyrshah ïa ki plastik ha Baansera hajan Sarai Kala Khan ban pynduna ïa ka Single-Use Plastic (SUP) ha ka nongbah ha ka 21 tarik, Kyllalyngkot.
Ki jaka bapher bapher kiba la ïashim bynta na ka bynta ban ïakhun pyrshah ïa ki plastik ki la ïoh ban kurup ïa kiba bun ki plastik, ha kaba kaba bun eh ka la long da 2,080 kilo ha kaba ïa kane la ïoh ban kurup na Rohini, bad sa 1,898 kilo na South Zone, 1,632 kilo na West bad 1,592 kilo na Shahadra kaba don ha East Delhi.
Ki lai tylli ki bynta, ha kaba la duna tam ha ka ban ïoh kurup ïa ki plastik ka la long ha Keshavpuram, ka bynta ba marpdeng jong ka Delhi, bad ka Karol Bagh.
Ka jingpyntreikam ha kaba ïadei bad ka jingïohlum ïa ka kaiphot na ki 12 tylli ki bynta kiba hap hapoh ka jingkhmih jong ka Corporation la ong ba ka Civic Body ruh ka la ïatreilang na ka bynta ban pyntikna ha ka ban pynlong ïa kiba bun ki Park, ki Mall, ki ïew ba ju long shisien shi taïew, ki jaka ai jinghikai bad ki jaka bam jingbam ki jaka kiba lait na ka SUP.
Ka Civic Body ka la jan lah ban pyllait ïa ki ïew kiba ju plie shisien shi taïew na ka jingpyndonkam plastik.
Katkum ka kaiphot ba la ïohlum na ka MCD la ong ba ki la don kumba 132 tylli ki ïew ba ju plie shisien shi taïew ïa kiba la shah khmih bniah ha ka por ba la pynlong ïa ka Campaign hynrei ki la don tang kumba 23 tylli ki jaka ïa kiba la shah pynshisha ba ki la lait na ka SUP, kynthup ïa ki 9 tylli ki ïew kiba ju pynlong shisien shi taïiew kiba don ha Rohini, ha kaba mar san ha ka bynta ba marpdeng bad shaphang Shatei jong ka Shahadra bad saw tylli ha Najafgarh.
U heh jong ka tnat Municipal u la ong ba ha ka por ba la pynlong ïa ka Campaign, ka Civic Body ka la buh ïa kumba 34 tylli ki PET Bottle Crusher Machines ha ki High-Footfall.
“Ki la don kumba 14,164  kilo ki plastik ïa kiba la ïoh ban kurup ba la phah sha ki heh ba dei khmih na ka bynta ban shna pynthymmai biang ïa ki bad ban ïoh ban shna ïa ki ben, ki Board bad ki T-shirt na ki plastik.
Ngi la khmih bniah bha ïa ki Park, ki Mall, ki ïew ba ju plie shisien shi taïew, ki Community Centre, ki skul, ki skulbah bad ki Restaurant ba kin long ki jaka kiba lait na ka SUP ha kine ki 100 sngi.
Ka MCD ka la buh ruh ïa ki 600 tylli ki Vikalp Stall ha kylleng ki thaiñ kiba hap hapoh ka jingkhmih jong ka MCD ha kaba ki paidbah ki lah ban thied ïa ki pla jaiñ da kaba ai tang T.
20," la bynrap u heh sorkar.
U Mayor Shelly Oberoi u la ong ba la dei ban don ka  jingkitkhlieh ha ka ban leh ei ei na ka bynta ki jingeh kiba wan lyngba ki jinglynshop ki bor mariang, ka jingshit bad ka jingjaboh kiba la wanrah na ki plastik.
Ka Income Tax Department ha ka lah sngi U Blei ka la pynlong ïa ka jingleit khynra sha ki ar tylli ki jaka sah bad ki jaka treikam jong u nongïalam barim jong ka seng Congress u Gangadhar Gowda bad sha ka jaka pule kaba don ha Belthangady jong ka Dakshina Kannada ha Karnataka.
Katei ka jaka pule ka dei ka jong u khun jong u Gangadhar Gowda u Ranjan Gowda.
U Gowda u la mih noh na ka seng BJP bad leit ban pynïasoh bad ka seng Congress ha u snem 2018.
Dang shen u la pynbna ba u la shongthait noh na ka kam saiñ pyrthei hadien ba um shym la ïoh tiket na ka bynta ban ïakhun ha ka ilekshon Assembly ha Karnataka.
Ha kaba ïadei bad kane, ka Income Tax (IT) Department ka la pynlong ïa ka jingleit khynra sha kiba bun ki jaka kiba don ha Tamil Nadu.
“Ki heh jong ka tnat IT ki la pynlong ïa ka jingleit khynra ha palat 50 tylli ki jaka kiba don ha Tamil Nadu, ha kaba ïadei bad ka jingshah kynnoh ba u la donkti bad ka kompeni jong ki riewshimet," la ïathuh ka tyllong khubor.
Nalor kane ka tyllong khubor ka la ïathuh shuh shuh, ba ka kompeni jong ki riewshimet ka la ïajan bha ha ka jingpyntreikam bad ka seng DMK.
U heh jong ka kompeni Karthik u dei u khun jong u MLA ka DMK ha Anna Nagar u MK Mohan ha kaba ka ïing jong u ruh ka la shah khynra ha ka Income Tax.
Ka kynhun jong ki nongbud jong ka seng DMK ki la pynlong ïa ka jingïakhih hadien ba ka tnat IT ka la pynlong ïa ka jingleit khynra ha ka ïingsah jong u khun jong u nongïalam jong ka seng DMK, uba dei u heh jong ka kompeni, la ïathuh ka tyllong khubor.
Lada ngi la peit thuh bad ngi la bishar thuh bha nginshem, kat shaba ngi phai, ia ka jingkylla.
Ki jingkylla kiba katba nang iaid ki sngi bad ki snem.
Ki jingkylla ki ban sa nang buh jingeh ia ngi u khunbynriew.
Ki jingkylla kiba lam syndon sha ka jinglong khyllah jong ka suinbneng.
Ngi la mad bad ngin sa nang iai mad, nangne shakhmat, ia ka jinglong khyllah jong ka suinbneng ha man la ki saw aiom.
Ngin hap ban iai ot ia kaba kum kane kaei kaei, kaba ngi u khunbynriew ngi la kum bet pathar.
Mano ban poi pyrkhat ba ha u bnai Lber ngin iamad ia uba kum uto u slap.
Ha u bnai Lber ba ha ka jaka jong ka lyer ngi ia mad pynban ia u slap uba khyllah, uba tang ha ka shitaiew u da hap khyllah haduh laisien.
U slap uba hap tad hadien jong ka jingrang tyrkhong kaba bun bun bnai.
Phewse tang hadien jong u ba bud biang pat de da ka jingshit kyrang jong ka sngi.
Ka jinglhop bad ka jingrang tyrkhong ruh kaba da palat liam.
Kaba da neh pat ruh tad haduh kane ka taiew kaba dang shu dep.
U Iaiong une sa ban kut noh pynban ka suinbneng kane ka dang khreh sdang ban iong mynsngi mynshai bad kynsan kynsan.
Ka jingshit kyrang jong ka sngi, ka jing lhop,ka jingtyrkhong jong ka mariang bad u pum-pum wei ba dang rang ka suinbneng katba ka jingdum bad ka jingkhriat kaba kynsan kynsan pat de tang shu mar ia hap kynsan u slap pyrem uba tang shipor.
Ka jinglong khyllah jong ka suinbneng kat haduh ba tang ha ka sngi sngi ngi ioh ban ia mad haduh ar ki aiom, kata, ka pyrem lem bad ka tlang.
Ka jingkhyllah jong ka suinbneng kat haduh ba ki khyllung ki khynnah kin laitna ka jingpang ka jingshitom.
Kaba katno tam ynda haba man la ka sngi bad da ki bun bun kynta ki bapli ki hap ban shah, hapdeng ka jingthain ka jinglwait,ym tang ia ka jingshoh tyngeh jong ka sngi kaba khlain hynrei wat ban hap ia ring mynsiem ruh de ia u pumpum.
Ha shwa ban kut u Iaiong ba ngiioh ban ia mad khyllah ruh de sa ia u slap uba jem bad uba neh bun kynta.
Ka rukom kaba u slap u hap lane ka jingkylla kynsan jong ka suinbneng kaba da isyriem hi thik kum ka lyiur.
Ka ia jong ka Pyrem kan sa kut noh wei ba ka Lyiur kam slem shuh.
Ngin ia kynmen ba ngin ioh ia ka Lyiur kaba kum kaba ka dei ban long.
Ngin kyrmen namar kata ba kaLyiur kan nym wan kloi than eh lymne wan dier por than eh.
Ngin kyrmen ruh de ba kan nym neh tang shibit por lymne ba kan jlan than eh.
Ka Lyiur ka dei ka ia ka jong u slap uba neh bun sngi bun miet nalor u lapbah u lapsan uba shipor ba kumta ngim dei ban iasngewphylla ia ki jingjulor, kiba kat shaba ngin phai.
Ngim dei ban phylla ia ki khubor jong ka jingjulor, ki jingmynsaw bad wat ka jingduhnoh ia ki mynsiem briew kiba kordor.
Ngin phylla lei wei ba ngin hap ban iaiot ia kaei kaba ngi hi ngi la bet.
Namar la ki akor ki jong ngi hi ba ngin sa nang mad ia kaba kham palat liam.
Ngin hap ban mad wei ba kam pat kutnoh kane ka jingpynjulor ia ka mei mariang.
Kat shaba phai ka khmat lah ban iohi ia ka jingiaipom pathar ia ki dieng ki siej kaba ha ryngkat ryngkat bad ka jingtih, ka jingkhlong bad ka jingpyntwa kaba naphang lin ia ka bapli ka meiramew.
Namar ka jingiaipom pathar ia ki dieng ki siej kaba lem bad ka jingthang rnga pathar ba la nang jah rngai noh ki khlaw ki btap kiba rben.
Ka jing iai lute ia ki dohjem jong ka meiramew ruh kaba imat kumba kan nym kut shuh.
La nang duh noh ki tyllong um bam um dihwei ba ngim suitniew ban iada kyrpang ia ki, kata, da kaba ngim pynneh pynsah bad ngim sumar sukher ia ka sawdong ka sawkun ka jong ki.
La ki wahduid ki la nang ring sdot ring swai pynban ki heh kynsan bad ki byrthen khyllah tang shu mar ia hap u slap uba shipor.
Ym tang ba u slap uba tang shipor u lah da pynkylla wah-bah wat ia ki wah-duid ruh hynrei u lah da pynlong syndon ia ka jingshlei um kaba shyrkhei.
Namar kane ka jingiaipynsynjor noh ia ka meiramew, kaba hadien kaba sloit lyngkhuid ia ka, ba wat u slap uba tang shipor ruh u lah da biang eh ban kit ban pyntwa ia ka khyndew kaba la shongsynjor, ban kit ban rong noh ia ka khyndew bad namar kata ia ka jingjulor kaba shyrkhei.
Nangne shakhmat ym tang ka Sor Shillong ka ban sa nang mad ia ka jingkyrduh umbam umdih kaba shyrkhei.
Ym tang ha Sor Shillong (lem bad ki khap Sor ki jong ka) ba yn sa nangshem jingeh ban lah ban pynbiang ia ka umbam ka umdih kaba khuid bad kaba thikna hynrei yn sa nang shem jingeh wat ban lah ban pynbiang ia ka bor ding iliktrik kaba thikna.
Uba bun un nym lah bor ban phai khmat lemnoh sa sha kiwei kiwei pat ki bor ha ka jaka jong ka bor ding iliktrik.
Kaba katno tam ha kabaiadei bad ka umbam ka umdih.
Ngin sa nang mad jingeh sa ha ka liang jong ka jinglah ban lehkhuid leh suba lane ka ‘solid waste management’, khlam da klet noh ruh ia ka ‘liquid waste management’.
Nangne shakhmat man la ki wahduid kin sa iasyriem thik kum ka Wah Umkhrah bad ka Umshyrpi.
Kat shaba ngin phai ba wat ka jingdheng kali ruh kan sa nang khamjur.
Namar kane ka jinglong khyllah jong ka suinbneng ba la sngew dei ban nym pynlong shuh ia ki ‘Annual School Sports’ ha ka por pyrem.
Nangne shakhmat ngin saiai mad ia ki pyrem kiba shit kyrang bad kiba rang tyrkhong ba kumta la sngewdei ba ka Sorkar kan phai khlam lem noh sa sha ki bor phylla jong ka Sngi bad ka Lyer kata, sa sha ka ‘Solar Energy’ bad wat ka ‘Wind Energy’.
Namar kane ka jingiaikyrduh um ba la sngewdei ban ia phai khmat kyrpang noh sa sha ka jinglum kyrpang bad ka jingkynshew kyrpang ia ka um slap lane ka ‘Rain Water Harvesting’.
Ka um slap ia kaba yn kynshew kyrpang na ka bynta ka jingai um ia ki syntiew bad ki jhur ki jhep, ka jingpynkhuid ia ka leit bar (flushing the toilet), ka saiting saitsem bad ruh na ka bynta ka jingsait pynkhuid ia ki kali.
Ki shipai ka Israel ha ka Sngi Nyngkong ki la ther ‘namding sha ki bynta ba don ki kynhun lehnoh ka Iran kaba don ha ka thaiñ South jong ka Syria hajan u khppud bad ka Israel.
Kane ka long ka jingther bom ba 2 jong ka Israel pyrshah ia katei ka ri ba marjan.
Ka tnat Observatory for Human Rights jong ka Syria ka la iathuh ba ki shipai ryngkew jong ka Israel ki la ther bom sha ki bynta khappud jong ka Quneitra ha katei ka sngi.
Ia katei ka kynhun ehrang Hezbollah ba la ioh jingkyrshan na Iran, la seng khnang naka bynta ban leit thombor ha ki bynta khappud jong ka Israel.
Watlakatta, la ong ba na ka liang jong ka Syria, kam shym la ai jubab eiei halor katei ka jingjia ha katei ka sngi.
La ong ba ki shipai ka Israel ki la ther bom teng ha Quneitra ha ka 18 tarik jong une u Iaiong, ha kaba katei ka kynhun lehnoh ka don.
Kumjuh ruh ha u bnai ba la leit, ka Israel ka la pynphai kylliang ia ka Syria hadien ba shibun tylli ki ‘namding ki la wan her bad bthei shapoh u pud- u sam jong ka Israel na ka liang jong ka Iran.
La ong ba ha ki phew snem ba la leit jong ka jingkhie ka thma poh iing hapoh Syria, ka Israel pat ka la ther ‘namding bad ther bom da ki spah sien shapoh u pud- u sam jong ka Syria, ha ki jaka ba don ki kynhun lehnoh bad kumjuh ruh sha ki jaka ba don ki bor pahara bad ki shipai jong ka Syria.
La ong ba ka tnat shipai jong ka Syria ka la ioh knieh biang ia ka bor synshar ha ka thaiñ South jong ka Quneitra hapdeng jong u snem 2018, bad tang hadien 5 snem kitei ki kynhun lehnoh ki la ioh knieh bad synshar biang ia kitei ki bynta jong ka Syria tad haduh kine ki sngi ba mynta.
Ha katei ka jingjia la ong ba 10 ngut ki briew, kynthup ia 8 ngut ki pulit, ki la duh noh la ka jingim bad kumba 20 ngut pat ki la mynsaw ha ka jingbthei kaba la suba pynbthei da ki riewkheiñ duh hapoh ka tnat Counter Terrorism Deparment (CTD) jong ka tnat pulit Swat ka Pakistan ha ka Sngi Nyngkong.
La ong ba ki la don 2 tylli ki jingbthei hapoh jong katei ka station, bad kaba la pynjulor ia katei ka ïingmala jong ka tnat pulit ha katei ka por.
U IGP ka Khyber Pakhtunkhwa, u Akhtar Hayat Khan u la iathuh ba ki bor pyniaid ki la phah ia ki bor pahara ban leit pahara bad ker kut ia katei ka jaka hadien jogn katei ka jingbthei bad ban thwet ruh ia kino kino kiba don kti ha katei ka kam thombor.
Kumjuh ruh u Myntri ka tnat kam poh iing jong ka Pakistan, u Rana Sanaullah u la pynrem jur halor katei ka kam thombor jong ki kynhun kieng atiar ki bym shym la pynpaw bad kam halor katei ka jingjia kaba la shim ia ka jingim jong ki katto katne ngut.
Kumta ruh u la ong ba kane ka kam thombor jong ki lehnoh kan sa duhjait noh shen da ka jingtrei shitom jong ka sorkar ba mynta.
Katei ka jingjia ha kane ka kynti, ka long ruh ha kum kane ka por ba ka Pakistan ka la ioh mad ia shibun ki jingjia thombor ha kaba ki kynhun lehnoh ki ju thmu ban thombor pyrshah ia ki nongthaw aiñ bad kumjuh ruh ia ki bor pahara kiba don ha kylleng ki bynta jong ka ri khamtam ha ki bynta khappud jong ka ri.
Ki bor pulit jong ka jylla Assam ha ka Lah Sngi U Blei mynta ka taiew ki la pyntip ba ki la ïoh ban kem ïa 2 ngut ki dkhot jong ka Popular Front of India (PFI) na Dhubri district.
Ki 2 ngut ki dkhot ka PFI kiba la shah kem ha katei ka sngi ki kynthup ïa u Shafiqul Islam bad u Saiful Islam – kiba la phet rieh naduh u Nailur, 2022.
Na ka liang ki bor pulit ki la pyntip ba ki la ïoh ban kem ïa kitei ki 2 ngut hadien ba ki la wanphai sha la ki jong ki ïing ki sem hadien bun bnai ba ki la phet rieh na ka kti jong ki pulit.
Ki la ïathuh ba dei hadien ka jingïoh jingtip halor ka jingwanphai ka jong ki ba ki la leit ban pynlong ïa ka jingkhynra ha ka step jong ka Lah Sngi U Blei bad ïoh ban kem noh ïa baroh 2 ngut.
Kat kum ka jingïathuh jong ki bor pulit ki la pyntip ba u Shafiqul bad u Saiful ki la don bynta ha ki kam ban ïalam bakla ïa ki khynnah rit ban ïaleh pyrshah ïa ka sorkar India katba ki dang trei kum ki nonghikai ha kawei ka madrasa kaba don ha ka thaiñ Dhubri.
Ki bor sorkar jong ka jylla Tripura ha ka Lah Sngi U Blei mynta ka taïew ka la plie paidbah ïa ka Crime Branch Police Station (CBPS) kaba nyngkong eh ha ka jylla – ka ban tohkit halor ki mokotduma kiba ïadei bad ki kam beaiñ kiba kham jwat, ki kam beaiñ ba ïadei bad ki kam khaïi droks bad kiwei kiwei ki kam beaiñ.
Ïa ka CBPS la wan ban plie paidbah da u Director General of Police (DGP) jong ka jylla Tripura – Amitabh Ranjan ha nongbah Agartala.
Katei ka CBPS kan don ïa ki tnat treikam ki ban kynthup ïa baroh ki bynta jong ka jylla Tripura.
Kat kum ka jingïathuh jong ki bor sorkar, ki la pyntip ba hadien ka jingïoh ïa ki jingbit na ki bor kiba kham halor, katei ka CBPS kan shimti ïa ki kam tohkit kiba ïadei bad ki kam beaiñ ha ka pisa pilaiñ, ki kam beaiñ bad kham jwat bad kumjuh ruh ki mokotduma kiba hapoh ka Narcotics Drugs and Psychotropic Substances (NDPS) Act.
Kat kum ki jingïoh lum jingtip la ïathuh ba tad haduh kane ka kynti kaba mynta, ka jylla Tripura ka don baroh ïa haduh 83 tylli ki police station, kynthup ïa 8 tylli ba la pynïaid tang da ki pulit kynthei.
U kyrtong ka Hill State People’s Democratic Party (HSPDP) na Sohïong, Bah Sandondor Ryntathiang u la ong ba ki paidbah kim dei ban ngop ha ki nia ki ban pynïashrut ïa ki nongshong shnong hapoh konstitwensi.
“Kiwei-kiwei ki kyrtong kiba la ïaid ha kine ki sngi ki por kiba ngi la ïohi lyngba ki rynsan lad pathai, ki ktien ki thylliej kiba ki la ïakren, i kumba kam i dei shuh ka jingïalap ilekshon kaba kin ai ka jingshakri ïa u paidbah," la ong u Bah Ryntathiang haba kren sha ki lad pathai khubor ha ka Sngi Ba-ar.
U la ong ruh ba ki nia ki jutang ha ki rynsan ïalap ilekshon ki long kiba poh dor bad i kumba dei ka politik ban pynhun ïano-re-ïano, da kaba pynksan bad pynrem ïano-re-ïano.
“Ngi ïohi ha kine ki sngi, ka jingïabeiñ-ïakhoh, uwei u kyrtong ïa uwei pat.
Na ka liang jong nga, nga kyntu-kynpham ïa ki nong Sohïong baieid ba kin ym ngop ha kita ki nia ki ban pynïadait-pynïashrut bad ki ban pynïapait-ïapra ïa ngi ki nong Sohïong," u la ong.
Halor ka ilekshon ban wan, u la ong ba kum u kyrtong u la ïoh mynsiem shi kat dei bad kumba ka long, ka jingpynsngew na u paidbah ka long kaba biang bha.
“Ka jingkyrpad sha ki nongshong shnong khamtam ki nongkyrshan ba ieid jong nga, ka long ba kin skhem, ban ïai neh ha ka nongrim bad ban ïatrei na bynta ka 10 tarik.
Ngi khmih lynti ïa kaba bha ha ka 13 tarik," la ong u Bah Ryntathiang.
Haba kyrpad ïa ki paidbah ban jied ïa u nongmihkhmat da ka jingshemphang bad ka jingstad, u la buh jingkylli ba hato kata ka ‘vote’ sngewsynei ka lah mo ban pynjop ïa u kyrtong ha kane ka ilekshon ban wan.
Halor ka jingtreikam jong ka bor pisa, u Bah Ryntathiang u la ai nuksa ïa ka Mawlai konstitwensi da kaba ong ba wat la ka jingtreikam ka pisa ka long kaba shyrkhei, hynrei ha ka sngi ñiew ‘vote’ “ki paidbah ki ai da u soh uba kumno…ngi tip lut".
“Ki nong Sohïong jong ngi, lada ka treikam kata ka jingai jong u briew…tangba ïa ka ‘vote’ te kin ym ai.
Don ka jingkren kaba ong…ïa ka pisa te ïa pdiang, ïa ka ‘vote’ te ha u Sing," la ong u kyrtong ka HSPDP.
Haba pynsngew ba ka jingïakhun ka seng ha Sohïong ka long ban jop ïa ka ilekshon, u la ong ba ki mat kiba hakhmat eh hapoh konstitwensi ki kynthup ïa ki skul, ki surok ba bha, ka jingkyntiew ïa ka ïoh ka kot, ban khmih ba ki nongrep kin ym shah khñiot dor nalor kiwei-kiwei.
“Ki nong Sohïong mynta ki phai sha u samla u ban long uta u nongïasaid, u nongïakren ïa ki mat ki jura hapoh ïingdorbar thawaiñ.
Kum ki nongshong shnong ka Sohïong, jied ïa u nongmihkhmat uba stad ba shemphang, bad uba lah ban kren ïa ki mat ki jura ym ban pynpait-pynpra ïa ka jinglong kawei ha ka konstitwensi bad ka jaidbynriew," u la ong.
Shuh shuh u la bynrap, “Ka NPP ha Sohïong konstitwensi ka dang thymmai…kin ym ïoh briew bad kin ïoh tang na ka HSPDP.
Ka HSPDP ruh ka pynïeng kyrtong…kumba ka long haduh mynta, hapoh Sohïong konstitwensi, ïa ka NPP kim pat pdiang.
".
Ki bor pahara ha ryngkat ka jingïatreilang bad ki bor pulit jong ka jylla Assam ha ka Lah Sngi U Blei mynta ka taiew ki la ïoh ban siat ïap ïa 2 ngut ki dkhot jong ka seng kieng atiar Kamtapur Liberation Organisation (KLO) ha ka jingleit khynra ïa ka ktem trei kam jong ka seng kaba don ha ka thaiñ Kokrajhar District, Assam.
Ïa ka jingleit khynra la leit ban pynlong ha ka miet jong ka Lah Sngi U Blei mynta ka taiew.
Ha katei ka jingleit khynra, ki la ïoh ruh ban kem ïa uwei u dkhot jong ka seng.
Ki 2 ngut ki dkhot ka KLO kiba la kyllon ïap ha ka jingïather kuli bad ki bor pahara ki kynthup ïa u Abhijit Deka na ka shnong Rowta bad u Nipon Roy na ka shnong Bongaigaon.
Kat kum ka jingpyllait kyrwoh jong ka tnat pulit, ki la pyntip ba dei hadien ka jingïoh jingtip shaphang ka jingdon jong ki dkhot ka KLO ba ki la leit ban pynlong ïa ka jingkhynra kaba jur ha ka lawbah kaba don ha Chakrashila Wildlife Sanctuary, Kokrajhar district.
Ha katei ka jingleit khynra la ïathuh ba dei ki dkhot ka KLO kiba la ther kuli nyngkong bad katei ka la pynlong ïa ki bor pahara ban ther kuli markylliang tad haduh ba 2 ngut ki dkhot ka KLO ki la kyllon ïap.
Ha katei ka jingjia, la ïathuh ba la don uwei u dkhot ka KLO u ba la ïoh ïa ki jingmynsaw kiba jur bad shah kem noh ha ki bor pulit.
Ki bor pulit ki la ïathuh ruh ba na katei ka jingjia ki la don ruh 4 ngut ki dkhot jong ka KLO kiba la lait phet da ka said.
Ha katei ka miet, ki bor pulit ki la ïoh ruh ban pynpra noh ïa ka ktem trei kam jong ka seng kaba don hapoh u pud u sam jong ka Chakrashila Wildlife Sanctuary.
Na katei ka ktem, ki bor pahara ki la ïoh ban kurup ïa 2 tylli ki pistol, 2 tylli ki tari, 2 tylli ki wait, 4 tylli ki ‘mobile phone’, katto katne ki waiar lait bad katto katne ki kot ki sla ba donkam jong ka seng.
U nongsaid aiñ ba rangbah ka Jylla, u Bah V.
G.
K.
Kynta u la ong ba dei tang ka mukotduma ‘Civil Suit’ kaba lah ban pynseisoh ïa ka jingthmu ka Sorkar ban pynkynriah ïa ki briew kiba shong ba sah ha Them Ïew Mawlong.
“Da lei-lei ruh phin ym lah ban kyndang ïa kine ki briew.
Ka dei tang ka ‘Civil Suit’ kaba lah ban seisoh.
Nga la dep ong ba u nongbishar ba marwei, u Justice S.
R.
Sen (uba la shongthait), u la ai ka hukum ba lada donkam ban weng ïa kine ki briew, hap ban leit lyngba ka ‘Civil Suit’," la ong u Bah Kynta haba kren sha ki lad pathai khubor ha ka Sngi Ba-ar.
Haba kdew ba ka jingthmu ban kyndang ïa kitei ki briew kan long ka kam kaba eh, u la ong ba shisien ba la dakhol, ym tang 10-20 snem, hynrei palat ïa ka 150 snem (ki lah dakhol), kam dei shuh ka kam kaba suk.
“Mynta ban pynithuh mano kiba dei hok kiba shong ba sah ha katei ka jaka na ka liang ki nongtrei ka Municipal bad ban pynithuh mano ba dei kiba shong be-aiñ, ka dei ka kam bah-kam san kaba shitom bha ban pyrkhat," u la ong.
U Bah Kynta u la ong ruh ba jyn lada u long u nongaibuit ha ka liang ka aiñ jong kitei ki briew (Harijan), lehse un jyn da la don kata ka jingïakren kaba sani bad ka Sorkar, bad lehse ban kohnguh ïa kaei kaba ka Sorkar ka tyrwa namar ha kaba khatduh, baroh ki kwah ban don ka jingsuk ha ka ïaid ka ïeng na Them Ïew Mawlong nalor ka jingpynheh ïa ki surok kumjuh ban don ïa ka jaka pynïeng kali kaba itynnad ha katei ka jaka.
“Ym dei ban don ka jingbym shimkhia, peit sha Assam, UP, lada don kino-kino kiba sah be-aiñ, peit tang ha Assam…ki kyndang beit.
Hangne hi, nga ïohi ba ka Sorkar ka tlot bad ka don kata ka jingsuki…nga sngew ba haba kut hi kam myntoi ban suki palat," la ong utei u nongsaid aiñ.
Haba pynsngew ba shisien ka por, ka Them Ïew Mawlong ka dei ka jaka jong ka Kur, u Bah Kynta u la ong ba lehse ha kato ka por, u Syiem Mylliem haba ai sha ka Sorkar, u ju mihkhmat na ka liang jong ka Kur.
“Nga sngew ba lada mih ka jingeh kaba khraw palat, kaba biang eh ka long ban ujor da ka ‘Civil Suit’.
Kito kiba dei hok ban mih, ki dei ban mih ban sah ha ka jaka ba la pynbiang ka Sorkar," u la ong.
Shuh shuh haba kylli, u la bynrap “Ka jingshong suk shong shngaiñ ka dei ka kamram jong ki bor pynïaid distrik ka Sorkar Jylla…nga sngew ba kiei-kiei kiba dei ban leh, dei ban leh katkum ka aiñ.
Kam dei ban mih kano-kano ka jingthut ha ka shong suk shong shngaiñ…kaei kaba hap ban leh hap pynbeit lyngba ka aiñ.
".
Ka tnat pulit jong ka jylla Assam ka la ioh ban kurup ia ki dawai jyrhoh na kawei ka jaka kaba hap hapoh u pud u sam jong ka Assam bad Tripura na Karimganj.
Kane ka kynhun kala lah nang thwet naduh ka miet jong ka lah sngi u Blei, ha kaba la ioh ban kurup haduh palat 20,000 bilor ka Phensedyl kaba long ka dawai jyrhoh, ia kaba la kot ruh shaduh ka 10 lak baroh.
Haba iadei bad kane, ki tnat pulit ki la bud dien ia kawei ka kali kaba kit ia kitei ki dawai jyrhoh ha katei ka miet bad la ong ruh ba katei ka kali ka la kit ia kitei ki dawai naduh Guwahati sha Agartala.
Ia u nongñiah jong katei ka kali la tip kum u Ranjit Baishya bad la ong ba katei ka dawai jyrhoh ka dei kaba la khang hapoh ka jylla bad ha ka ri baroh kawei bad la khang pyrshah ban pyniaid iew lane ban iadie- iathied ia katei ka dawai hapoh ka jong ka Ri.
Namar la ong ba katei ka jait dawai ka long kaba sniew khamtam ia ki khynnah samla, lada kin pyndonkam ia ka.
La ong ruh ba katei ka dawai ka lah ban pynsniew ia ka met ka phad bad ka pyn kyrni ruh ia u briew uba dih bad pyndonkam ia ka.
Lah ruh ban ong ba ia katei ka dawai Phensedyl, la ju pyniaid iew na India ban shalan sha Bangladesh.
Kumta la ong ba ki tnat pulit bapher jong ka jylla bad kumjuh ruh na ka liang ki pulit khappud, ki ju ialeh katba lah ban peit thuh ban ban tehlakam ia ka jingrung kyrthep jong ki nongkhaii drok bad ki nongkhaii be-aiñ haba iadei bad katei ka kam.
Ki pulit jong ka Assam ki la kem ïa ki ar ngut ki heh nongïalam jong ka seng Popular Front of India (PFI) kaba la shah ñiew beaiñ ha ka sorkar.
Kine ar ngut ki heh nongïalam jong ka seng PFI ki la shahkem na Barpeta distrik ha Assam.
Ïa kine ki arngut kiba la shahkem la tip kyrteng kum u Abu Sama Ahmed bad u Jakir Hussain.
U Abu Sama Ahmed u la long u President jong ka seng PFI ha Assam bad u Jakir Hussain u la long u State Secretary jong ka seng.
Nalor kane, ki pulit jong ka Assam ki la ïoh ruh ban kem ïa u dkhot jong ka seng Campus Front of India (CFI).
Ïa une u dkhot jong ka seng CFI uba la shahkem la tip kyrteng kum u Jahidul Islam Mirdha.
U Jahidul Islam Mirdha, ïa uba la shahkem na Barpeta distrik ha Assam, u dei u nongbat pisa jong ka seng CFI.
Ki pulit ki la ïoh ban kurup ïa ka pisa kaba T.
1.
50 lak, saw tylli ki Mobile Phone bad ki kot lyngkniap jong ka Social Democratic Party of India (SDPI) hadien ba la khmih bniah na une uba la shahkem.
Kum ban shu pynkynmaw, la ong ba ka sorkar kmie, ha u Nailur jong u snem ba la lah, ka la ñiew beaiñ ïa ka seng PFI hapoh ka jingtreikam jong ka Unlawful Activities (Prevention) Act.
U Symbud Myntri Rangbah ka Jylla u Bah Prestone Tynsong uba dei ruh u National Vice President ka National People’s Party (NPP), u la pyni dak ba ka lah ban don ka jingkylla ha ka saiñ pyrthei, kaba lah ban wan jia hapdeng ka 6 haduh 8 tarik jong u Jymmang, 2023.
Haba kyntait pat ban ïathuh eiei halor ka jinglah ban kylla ka saiñ pyrthei, u Bah Prestone u la ong ba halor kine kiei kiei baroh halor ki kam saiñ pyrthei un sa pyntip beit hapdeng ka 6 haduh 8 tarik ha u Jymmang ban wan.
Katkum ka khubor ba la ïoh la ïathuh ba kane ka jingkylla ha ka saiñ pyrthei kumba la kdew da u Bah Prestone ka lah ban dei ka jingpynïasoh pura noh jong ar ngut ki MLA ka People’s Democratic Front (PDF) sha ka National People’s Party (NPP) kaba lamkhmat ïa ka Sorkar MDA-2.
Lah ruh ban pynkynmaw ba ha kawei na ki jingïalang ïalap ilekshon kaba la long dang shen na ka bynta ka ilekshon MLA ha Sohïong Konstitwensi, u Bah Prestone u la pynbna paidbah ba kan sa don ka jingkylla ha ka saiñ pyrthei ha shwa jong ka 7 ne 8 tarik u Jymmang, kaba lah ban kyntiew ïa ka jingbun paid jong ka NPP.
Hynrei haba kylli, na ka liang u Bah Prestone u la kyntait ban ïathuh eiei, bad haba kylli halor ki MLA ka PDF ruh, na ka liang une u nongïalam ka NPP u la ong beit ba um lah ban jubab ïa kata, hynrei ïa ka jingkylla yn sa ïohi beit ha kitei ki tarik.
Haba kylli pat halor ka jingïaid lynti jong ka NPP ha kane ka ilekshon ka ban long ha Sohïong, u Bah Prestone u la ong, ba ka don ha ka lynti kaba biang bad katkum ka jingpaw, ka lah ban dei ka jingïakhun hapdeng ka UDP bad NPP, bad wat bad ka Congress ruh kumjuh.
Hynrei na ka liang ka seng kan trei shitom tat haduh ka 10 tarik u Jymmang na ka bynta ban ïoh rah ïa ka jingjop.
U kyrtong ka United Democratic Party (UDP), u Bah Synshar Lyngdoh Thabah un sa thep kyrteng ha ka 14 tarik mynta u bnai ban ïakhun ïa ka ilekshon kaba dang sahteng ban pynlong ha Sohïong konstitwensi.
Ka jingthep vote ha Sohïong konstitwensi kaba dei ban long lang bad kiwei pat ki 59 tylli ki konstitwensi ha ka 27 tarik Rymphang, 2023, la buhteng noh da ka Election Commission of India namar ka jingkhlad kyndit u kyrtong ka UDP, u Bah HDR Lyngdoh ha ka 20 tarik Rymphang, 2023.
Katkum ka jingïathuh ki nongïalam ka UDP sengkmie, u Bah Synshar uba dei u pyrsa jong u Bah HDR Lyngdoh un sa leit ban thep kyrteng kum u kyrtong hakhmat u Returning Officer ha ka 14 tarik mynta u bnai ha ka por 1 baje nohphai sngi.
Ki nongïalam ka UDP naduh u President Bah Metbah Lyngdoh lem bad kiwei pat ki nongïalam bad ki nongkyrshan ka UDP na Sohïong kin sa leit synran lang ha katei ka sngi.
Ha kane ka ilekshon kaba dang sah ha Sohïong, dei sa tang u kyrtong ka UDP uba dang lah ban thep kyrteng, katba kiwei pat ki seng ne kyrtong kim lah shuh ban thep kyrteng thymmai, namar ïa kito kyrtong kiba la dep thep kyrteng ha u Rymphang, 2023, la dep ban pynskhem ïa ki katkum ki kyndon pynïaid ilekshon.
Kiwei pat ki kyrtong kiba la dep pynskhem lypa ki long u kyrtong ka NPP u Bah Samlin Malngiang, u kyrtong ka Congress u Bah Osborne Kharjana, u kyrtong ka HSPDP u Bah Sandondor Ryntathiang, u kyrtong ka BJP u Bah Eric Kharbuki, bad u kyrtong ka TMC u Bah Stoding Thabah.
U Bah Samlin u dei u MLA barim ka Sohïong uba la iehnoh kam kum u MLA ka HSPDP bad ïasoh noh sha ka NPP bad long kum u kyrtong ha kane ka ilekshon.
Ban thep kyrteng na ka bynta ka ilekshon kaba dang sah ha Sohïong, ka Election Commission ka la buh sngi naduh ka 13 tarik haduh 20 tarik mynta u Ïaïong, bad ka sngi ban peit bniah ïa ki kot ki sla jong ki kyrtong ka dei ha ka 21 tarik.
Ka tarik kaba khatduh ban weng kyrteng ka dei ha ka 24 tarik.
Ka Sohïong konstitwensi ka don 63 tylli ki jaka thep vote bad baroh ki nongthep vote ha Sohïong ki don 34,783 ngut kiba kynthup 17,096 ngut ki shynrang bad 17,687 ngut ki kynthei.
Ka jingïakhun ha Sohïong kan dei hapdeng ki seng saiñ hima kiba don ha ka Sorkar bad ki seng kiba don ha ka Liang Pyrshah.
Kane ka ilekshon ka dei ruh ka jingïakhun ban ïoh kham bun paid ha Ïingdorbar Thawaiñ, la ka dei ïa ka NPP, UDP, HSPDP bad BJP ne Congress bad TMC.
Ka NPP kaba ïalam ïa ka Sorkar, ka la don lypa 26 ngut ki MLA, katba ka UDP ka don 11 ngut ki MLA, bad ka HSPDP bad ka BJP ki don mar 2 ngut ki MLA.
Ka Congress bad ka TMC kiba don sha ka Liang Pyrshah, ki la don lypa mar 5 ngut ki MLA.
Lada ka Congress ne TMC kan ïoh jingjop ha kane ka ilekshon, kawei na ki, kan ïoh ruh ban shim ïa ka kyrdan nongïalam Liang Pyrshah ha Ïingdorbar Thawaiñ namar donkam ban don 6 ngut ki MLA ban ïoh kam ïa ka kyrdan nongïalam Liang Pyrshah.
Ka Meghalaya Editors’ and Publishers’ Association (MEPA) ka pynpaw ïa ka jingsngewsih kaba khraw halor ka jingkhlad noh jong u Bah Sumar Sing Sawian uba long u nongthoh khubor uba la rangbah bad uba la noh synñiang shibun sha ka kam pathai khubor ha ka Jylla.
Ka jingkhlad noh jong u ka long ka jingduh kaba khraw ïa ka kam thoh khubor ha ka Jylla.
Halor kane ka jingjia ba sngewsih, na ka liang ka MEPA ka phah ïa ka khubor sngewlem sha ki bahaïing hasem jong u Bah Sumar bad ka duwai ba U Blei un ai ka jingpyntngen ha kum kane ka por ba sngewsih.
Kane ka long katkum ka kyrwoh na u General Secretary, MEPA, Bah John W.
Thabah.
Ka Dia Mirza kumba la mih khubor kan sa ai jingkren halor kawei ka Documentary jong ka UN kaba la ai kyrteng ‘Big Ocean States’ ha kaba ha kane ka Documentary lane ka phlim lyngkot ka Dia kan sa kren halor ka jinglong donkam ban ai jingiada ia ki jingim kiba don ha ki duriaw bad kumjuh ruh kumno ban pynkhuid bad pynsuba ia ki duriaw kiba long ki jaka shong jaka sah jong ki jait jingthaw bapher bapher.
Ka Dia kaba la ak ha ka Bheed  ha kane ka phlim lyngkot kan sa ban jur ruh halor ka jingiap jong ki mrad kiba im ha duriaw tang na daw jong ka jingleh jongngi ki briew ha kaba ngi leit ban bret ia ki jaboh jabaiñ bad ha kajuh ka por ki plastik kaba long ma haduh katta katta.
Kane ka puron ha kajuh ka por kan sa ai jingkren ruh halor kumno ba ki la don ki ri ka pyrthei kiba la pyrshang katba lah ban teh lakam ban ym bret jaboh shuh sha ki duriaw bad ha ka juh ka por kiba la khang lad ruh ban pyndonkam ia ki plastik bad kiwei kiwei kiba wanrah jingma ia ka imlang sahlang.
Haba iakren halor kane ka phlim lyngkot ba ka Dia kan kren, kane ka puron kaba long ruh ka Goodwill Ambassador jong ka UNEP bad ka UN Secretary General’s Advo cate for SDG, ka sngew ba ka long ka burom bakhraw eh ia ka ban ioh don bynta bad katei ka phlim lyngkot jong ka UN bad khamtam lei lei ban ioh kren eiei ha kaba iadei bad kumno ban ai jingiada ia ki duriaw.
Ki MLA ka Liang Synshar kiba donlang hapoh ka kynhun synrop Meghalaya Democratic Alliance (MDA) ki lah ban ïatai ha ka jingïalang jong ka kynhun synrop halor ka ‘roster system’ kaba dei ban pyntreikam hapoh ka bhah thungkam jong ka Jylla.
Ka tyllong khubor ka ïathuh ba na ka liang ki MLA kiba don ha ka Sorkar MDA-II kin sa ïakynduh ynda la wan u Myntri Rangbah u Conrad K Sangma ban ïakren halor kane namarba ka dei ka mat kaba donkam ban ïatai da ka jingsngewthuh jingmut lang kum ki trai muluk jong ka jylla khnang ban nym mih kano-kano ka jingeh kaba lah ban long ka jingma ïa ka jylla.
La ong ba u Myntri Rangbah un wanphai mynta ka taïew sha Shillong hadien ba u la leit jingleit shabar na ka jylla ha ka taïew ba la dep.
Shuh shuh la ïathuh ba ki seng saiñ pyrthei kiba don hapoh ka Sorkar MDA ruh, kin sa ïakren shwa ha la kijong kijong ki seng ïa kane ka mat ha kaba yn ïadonbynta lang ki nongkitkam jong ka seng bad ki MLA bad MDC.
Ki don ruh kiba ai jingmut ban ïatai lang ïa kane ka mat ha ka jingïalang jong baroh ki seng saiñ pyrthei.
Ka thungkam ka la sahteng ha ki tnat treikam ka Sorkar Jylla hadien ba ka Ïingbishar (Meghalaya High Court) lyngba ki ar ngut ki nongbishar, ka la pynmih ïa ka hukum ha ka 5 tarik Ïaïong, 2022 ha kaba ka la bthah ban pynsangeh shwa ïa baroh ki jingpynrung kam halor ka nongrim ba ha ka por ba khot ban thep kam ki tnat Sorkar bad kiwei kiwei ki shnat treikam kiba hap ban bud ïa ka bhah thungkam (Reservation Policy), namar ki khlem pyni satia ïa ka ‘Roster System’ lane ki khlem pyni shai katno tylli la mang ïa ki kam na ka bynta ki jaitbynriew bapher bapher katkum ka ‘Reservation Policy’ ha ka por ba khot ban thep kam.
Ka ïingbishar ka la bthah ba ka rukom pynrung kam ka lah ban bteng biang tang ynda ka jylla ka la lah ban pyni ïa ka ‘Roster System’ lane ka jingpyni shai katno tylli ki kam la mang na ka bynta ki jaitbynriew bapher bapher katkum ka ‘Reservation Policy’ lane ka jingpynbhah lypa ïa ki kam ha ka por ba khot ban thep kam katkum ka ‘Reservation Policy’.
Dang shen, na ka liang ka Voice of the People Party ruh ka la dawa ban khot da ka dorbar kyrpang ban ïatai ïa kane ka mat ‘roster system.
’.
Ki ar ngut MLA kiba ïatreilang ha ka sorkar Meghalaya Democratic Alliance-2 ki lah ban leit pynïasoh pura noh ha kine ki sngi sha ka National People’s Party (NPP) kaba dei ka seng kaba ïalam ïa ka sorkar jylla.
Katkum ki khubor kiba la ïoh lum la ïathuh ba kine ar ngut MLA ki lah ban leit pynïasoh shwa ba ki paidbah ka Sohïong konstitwensi kin jied ïa u nongmihkhmat sha ka ïingdorbar thawaiñ ka jylla.
Kum ban shu pynkynmaw, ka Election Commission ka ri India ka la pynbna ban thep vote ha Sohïong konstitwensi ha ka 10 tarik Jymmang, 2023 bad ka jingñiew vote kan long ha ka 13 tarik jong ujuh bnai.
Kane ka jingbuhteng ban thep vote ha Sohïong ka dei hadien ka jingkhlad kyndit u Bah HDR Lyngdoh ha ka 20 tarik Rymphang 2023, kata shi taïew shwa ba ki paidbah ka jylla kin thep vote ha ka 27 tarik, Rymphang 2023.
Nalor nangta ki khubor ki ïathuh ruh ba kine ar ngut ki MLA ki lah ban dei na ki saw tylli ki seng saiñ pyrthei kiba leit kyrshan ïa ka NPP ha ka sorkar MDA-2 ba ïalam da u Conrad K Sangma.
Kine saw tylli ki seng saiñ pyrthei kiba kyrshan ïa ka sorkar NPP ki kynthup ïa ka UDP 11 ngut, BJP 2 ngut, HSPDP 2 ngut bad PDF-2 ngut bad 2 ngut ki MLA shimet.
Ki khubor ki ïathuh ba lada kine ar ngut MLA ki leit ban pynïasoh sha ka NPP ka jingdon ki MLA ha kane ka seng ka long palat 28 ngut bad kin trei shitom ban pynjop ïa u kyrtong ka NPP na Sohïong konsittwensi u Bah Samlin Malngiang khnang ban ïoh 29 ngut ki MLA.
Nalor kata, ki khubor kiba ïajan bha ki ïathuh ba lada ka NPP ka la lah ban poi 30 ngut ki MLA, ka mut uwei na ki seng saiñ pyrthei kiba leit ïatreilang un sa shah pynhiar shuki beit khnang ban thep sa uwei u MLA na ka seng NPP.
Katkum ka jingkren ki nongïalam ka NPP ha jingïalang ïalap ilekshon ha Sohïong ki la kyntu ïa ki paidbah ba lada ki pynjop ïa u Bah Samlin ka shuki Myntri ka la ap ïa u namar kin pynhiar shuki beit uwei na ki Myntri ha ka sorkar MDA ban pynrung ha ka jaka u Bah Samlin.
Ka President jong ka ri, ka Droupadi Murmu ka la shong da ka liengsuiñ ïakhun thma Sukhoi 30 MKI kumba 30 minit ha kaba ka liengsuiñ ka la tawiar ïa ka Brahmaputra bad ka them Tezpur ha kaba la ïohi kyndiang ïa ki bynta jong ki lum makashang ha kane ka sngi Saitjaiñ ba la dep.
Ka President ka la poi ha Tezpur Air Force Station ha Assam ban shim ïa kane ka sienjam kum ka President kaba lai bad ka President kynthei ba ar ban her da ka liengsuiñ ïakhun thma.
Ïa kane ka liengsuiñ la ñiah da u Group Captain u Naveen Kumar, uba dei u Commanding Officer ka 106 Squadron.
Ka liengsuiñ ka la her sha suiñ kumba 2 km na sla duriaw ha ka jingsted kaba long 800 km ha ka shi kynta.
Hadien ba la dep her da kane ka liengsuiñ, ka President ka la thoh ki kyntien ha ka kot sahkynmaw ha kaba ka la pynpaw ïa ka jingsngew kaba kmen haduh katta katta ban her da kane ka liengsuiñ Sukhoi-30 MKI jong ki shipai suiñ.
“Ka long kaei kaei ka jingsarong ïa ka tnat ïada ri halor ka jinglah jong ka ban pynïar ïa ka jingshakri ha ka ryngkew, suiñ bad duriaw.
Nga ai khublei ïaroh ïa ka kynhun shipai suiñ bad ïa ka kynhun Air Force Station Tezpur baroh kawei kaba la pynlong ïa kane ka jingher da ka liengsuiñ," la ong ka President ha ka jingthoh jong ka ha ka kot sahkynmaw.
Na ka liang ki heh shipai suiñ ki la batai ïa ka President shaphang ka rukom treikam bad jinglah jong kane ka liengsuiñ bad ki shipai suiñ bad ka la pynpaw ka jinghun halor ka rukom pynkhreh jong ki shipai suiñ.
Kum ban pynkynmaw, ha u Lber mynta u snem, ka President ka la leit jngoh ruh ïa ka INS Vikrant bad ka la ïa phylliew jingmut bad ki ophisar.
Ka Marvel kumba ka paw ia mynta hi ka la mad ia ka jingduhnong bakhraw na ka daw jong ka jingbym lah ban khring ki katto katne ki phlim ba ka pynmih mynta u snem ha kaba kumba la ioh khubor ki phlim  kum ka Ant-Man And The Wasp Quantumania kiba la khmih lynti ba kin long kiba iaid bha pynban ki la mad pynban ia ka jingduhnong.
Ka Marvel kaba long kawei na ki kompani pynmih phlim ba pawnam bha ha ka pyrthei bad kaba la iohlad ruh ban pynmih ia ki katto katne ki Blockbuster Film ha ki snem ba la leit katba dang iaid ki snem ka la sakhi ba ki phlim jong ka kim lah shuh ban iaid kumba long mynshwa bad kane ka la pynduhnong shisha ia kane ka kompani kaba la thmu ban sdang pynmih noh ia ki phlim kiba biang ha ki snem ban wan.
Kawei na ki daw halor ka jingbym iaid than shuh ki phlim ka Marvel ka dei ruh na ka daw ba kiwei kiwei ki kompani pynmih phlim ka Hollywood ki la sdang shim khia ban pynmih noh ia ki phlim ba itynnad.
Ha ki snem ba la leit ka Marvel ka la kamai spah bha na ka jinglah ban khring ki phlim kum ka Avengers: End Game bad kiwei kiwei bad lada ka Marvel kam shim khia ban pynmih ia ki phlim ba itynnad ka jingduhnong bakhraw kan sa mad ha ki snem ban wan bad kiwei kiwei ki kompani kin sa knieh noh ia ka nam bad kyrdan jong ka.
U paidbah ba bun ba lang ha ka Sngi U Blei u la leit ban synran bad ïashim bynta ha ka jingleh burom khatduh ïa ka met ba dang sah jong u nongthoh khubor ba rangbah ka Jylla, u Bah Sumar Sing Sawian ha kaba la pyndep ïa ka niam ka rukom ha u Lum Jingthang ka Seng Khasi Kmie, Jaïaw.
Ka Jylla ha ka Sngi Thohdieng ka la duh noh ïa uwei na ki radbah ka jaidbynriew uba la noh synñiang shi kat dei sha ka thoh ka tar jong ki Khasi, u Bah Sumar Sing Sawian ha ka rta kaba 82 snem.
U Bah Sumar u la khlad noh ha ïingsah lajong kaba ha Umroi, Ri-Bhoi District ha ka por kumba 10 baje mynmiet.
Haba ïakren bad, u Bah Wallamphang Roy Sawian (uba shipara arkmie bad u Bah Sumar), u la ong ba u Bah Sumar u long u briew uba trei shibun ki kam bad u ’riewdon sap ha kiba bun ki liang.
U Bah Sumar u la sdang ïa ka jingpule jong u ha St.
Edmund’s School ha u snem 1947.
“I long iba don sap bha ha ka put ka tem, ka rwai ka siaw, i nang ban tem ïa kiba bun jait ki jingtem bad i ju tem bha ïa ka ‘Piano’.
Ha ka por ba dang samla i ju tem ruh ïa ki jait jingtemha Bombay (ha kito ki por)," la ong u Bah Sawian.
Haba ïathuh ba u Bah Sumar u long u nongthoh jong kiba bun tylli ki kot, u Bah Sawian u la ong ba ki katto-katne ki kot kiba kham paw jong u ki kynthup ïa ka kawei kaba la thoh halor ka niam Khasi kaba la ai kyrteng, kabad kiwei-kiwei.
“I don bynta ha ka ban sdang ïa ki skul ha ki jaka nongkyndong kum ha Nongtraw, Mawbseiñ bad kiwei-kiwei ki jaka," u la ong.
Haba phai sha ka kam thoh khubor, u Bah Sawian u la ïathuh ba u Bah Sumar u la synñiang ïa ki jingthoh jong u ha ka rukom jong ki artikle bad dei ma u, uba la sdang ïa ka kot khuborha ka ktien Khasi kaba ju mih shisien shi taïew bad hadien ha ka phareng.
U Bah Sumar uba la trei bad ka Press Trust of India (PTI) ha Delhi u la long ruh u Bureau Chief ba nyngkong eh napdeng ki Khasi jong ka PTI, Shillong.
Ha kajuh ka por u la ïadon bynta ruh bad ka All India Radio.
Katkum ka jingïathuh u Bah Sawian, u Bah Sumar u la long ruh u dkhot ka Jylli Pyrkhat Kam (JPK) jong ka Seng Khasi Kmie.
“I long uwei na ki nongsdang ïa ka jingkiew Lum Sohpetbneng bad dei lyngba ka jingtrei shitom jong i ba kane ka jingkiew kan sa long kumba ka long mynta.
I la synñiang shi kat dei sha ka seng lyngba ki jingthoh shaphang ka seng, ka jingshad, u khnam ka ryntieh nalor kiwei-kiwei kiba ïadei bad ka seng," u la ong.
U Bah Sumar u la sdang ruh ïa ka ‘Rong Biria u Khasi’, ne ka ïasiat khnam, lyngba ka ‘Apphira Archery’ kaba ju pynlong man u snem ha u bnai Rymphang.
Shuh shuh u Bah Sumar u la don bynta ha ka ban pynkylla Khasi shi bynta ïa kajong u Rabindranath Tagore.
Nalor kane, u la ïoh pdiang ïa bun tylli ki khusnam ba kynthup ïa ka khusnam ‘U Tirot Sing’ halor ka ‘Arts & Literature’.
Ka Pamela Anderson kaba long ka puron jong ka Baywatch ka la iathuh halor ka jingkwah ban shong-kurim ia u Dwayne Johnson  tang na ka daw ba u long uba riew-spah.
Ha kawei na ki jingiakren ka Pamela ka la phla ba ka jingriewspah jong u Dwayne ka la khring bha ia ka bad sngew ruh ba lada ka shong kurim ia u kan sa ioh bynta lem ia ka spah ka phew kaba u don.
Ka Pamela kaba la paw bha ha ka kam ak phlim ha u 1992 kam shim itynnad satia ia ka dur ka dar jong une u tyngshop hynrei ia ka spah ka phew kaba u don.
Kane ka puron kaba la shong kurim la bunsien haduh mynta ka ju sngew sammut bha ialade haba ka pyrkhat halor ka jingkwah jong ka ban shong kurim ia u Dwayne.
Ka Pamela ka ba la ak ha ka Bay watch kaba long kawei na ki serial kaba itynnad bad iaid bha ha ki sn em ba la leit ha duh mynta ka dang kynmaw sah ia katei ka serial ba ka shim bynta bad ka dang buh sah kynmaw ruh ia ki riam ki beit ba ka phong.
Ka Pamela ha shwa ba kan rung ak phlim ka la long ruh ka Supermodel ba paw bha jong ka US bad ka kurim jong uwei na ki nongtem ka kynhun rwai Motley Crue.
Ka Cricket Australia (CA)  bad ka Australia Cricketers’ Association (ACA) kiba long  ar tylli ki synjuk pyniaid jing-ialehkai Kriket ba paw ha ri Australia, ki lah dep ban iasoi mynta ia ka MOU ba thymmai kaba san snem kynthih.
Kane ka long kum shi bynta bannang iai kyntiew shuh shuh ha kaba iadei bad ka jingsiew  jong baroh ki thei ialehkai kriket kiba don hapdeng ka jingiateh kontrak.
Ka CA ka pynbna ruh ia ka jingpynkiew ia ka jingsiew na ka bynta baroh ki nong-ialehkai kiba lah iateh kontrak ha ryngkat bad ki thei ialehkai kiba long mynta ki nongjop ba khraw ia kaba yn sa kyntiew ia ka jingsiew jong ki la kumno kumno haduh 66%.
Kumjuh ruh ki lympung ialehkai Kriket jong ki kynthei ki lah kylla long kiba pawnam ha kylleng ka pyrthei bad ruh ka jingseisoh jong kaba sdang ia ka bynta ba nyngkong ka Women’s Premier League (WPL) ha India.
Kumta kum ka jingpynthikna ba ka Women’s Big Bash League (WBBL) ka iaisah kum ka lympung ialeh kaba hakhmat eh na ka bynta ki nongialehkai, ka ACA ka lah pynkiew arshah ia ka jingsiew ha ka WBBL sha ka AUD$ 732,000 kawei ka kynhun  ialehkai.
Hadien katei ka jingiasoi ba thymmai jong ka MoU, kiba bun na ki thei ialehkai Kriket ka Australia kin hap hapoh ka jingsiew kaba da ki Million-Dollar  da kaba mynjur ruh ia ka jingkamai bha da ki nongialehkai ha ki ri kiba shabar ruh kumjuh.
Kumta ki nongialehkai kiba hap ha ka CC (Centrally Contracts) mynta ki lah ban kamai haduh AUD $800,000 da kaba kyllumlang ia ka jingiateh bad ka  ri bad kumjuh ruh bad ka WBBL.
Ka jingkamai da 75% da ki thei ialehkai Kriket ka ri Australia ka wan khambun eh na ka WBBL  bad na ki lympung ialehkai ha-iing kata na ka Women’s National Cricket League kaba mynta ka lah kiew sha ka AUD 151,000.
Na ka liang jong ka CA ka pynbna  ruh ba kan sa pynkiew ruh ia ka thup kyrteng jong ka Women’s National Contract na ka 15  sha ka 18 da kaba siew 25% ka jingpynkiew jong ka ia ka bainong sha kitei ki 18 ngut ki nongialehkai.
Kumta na ka liang jong u CEO ka Cricket Australia u Nick Hockley u dap da ka jingkmen kaba khraw ha kaba u la lah mynta ban pynbna ia kata ka jingiateh kaba thymmai bad u ngeit skhem ruh ba ka jingialehkai Kriket jong ki kynthei kan iai bteng ha ka ban khie nangsan  bad nangkiew shakhmat hapoh ka ri Australia bad kumjuh ruh sha ka pyrthei hi baroh kawei.
Ha katei ka MoU kaba thymmai, ka jingsiew na ka bynta ki rangialehkai Kriket ha ka Big Bash League (BBL) lah pynkiew mynta  da AU$ 1 Million; ha kaba kan sa kiew ka jingsiew ka jong ki na ka AUD$2 million sha ka AUD$3million bad ruh na ka bynta ki nongialehkai ki ban sa don ha ka Central  Contract,  lah pynkiew ruh ia ka jingsiew jong ki  sha ka 7.
5%  bad ka jingpynkhlain ruh ia kawei pa kawei ka kynhun ialehkai lah kyntie mynta sha ka 24 ngut ki rangialehkai ha man la kawei ka kynhun.
Ka kaiphod khubor ka iathuh ruh ba ki rangialehkai kriket kiba lah don ia ka jingiateh kontrak ha Australia, kin ioh ia ka jingshah pynkiew jingsiew sha ka 9.
5 %  kum shibynta jong ka jingiateh ba thymmai, ha ryngkat bad ka jingbun ki rangialehkai kiba iateh kontrak na ka 20 sha ka 24 ngut.
Ka jingiaid lynti jong u rangialehkai Badminton ba dang khynnah ka ri u Priyanshu Rajawat ha ka Orleans Masters jong une u snem ba mynta naduh kaba sdang haduh ka sngi pynkut ka lah long kaba seisoh bad ba jop naba utei u rangialehkai u la lah ban khur syndon shalade ia ka trophy na ka lympung hadien ka jingjop ia ka phainal pyrshah ia u rangialehkai na Denmark u Magnus Johannesen.
Kumta utei u rangialehkai ba 21 snem uba lah ialehkai kawei ka jingialehkai kum shi bynta u kyrtong jong ka kynhun ialehkai ka ri kaba la lah ban thaw ia ka khana-pateng ha ka 2022 Thomas Cup, ha katei ka jing-iakhun phainal ka jong u mynta, u la lah ban pynliem noh ia u Johannesen da 21-15 19-21 21-16 bad ka long ka jingjop kaba khraw ha ka jingim ka jong u.
Kitei ki arngut kiba lah ioh rung shaduh ka jing-iakhun phainal ka long hadien ba ki lah wan sha ka lympung lyngba ka jingiaknieh rung ka jong ki bad kiba lah poi shaduh katei ka thong na ka bynta ka jingiakhun haduh ka phainal da ka jinglah ban ialehkai bha ka jong ki ha ki kylla iakhun ba hashuwa hynrei ka rukom ialehkai jong utei u rangialehkai ka ri ka long kaba kham ma-ian shibun haduh ba un da rah ia ka jingjop.
Ka long ruh ka sien kaba nyngkong ba ki arngut kin iakynduh phainal, ha kaba baroh arngut ki ialeh ban  jam shakhmat ha ki jingialehkai, hynrei u Rajawat u bym shym la pynlehnohei kawei ka jingialehkai ha ka lympung, u lah sei ia ka kam ialehkai ba kham sharjong ka jong u da kaba knieh noh shalade ia ki katto katne ki  rukom ialehkai ba tbit jong u nongiakhun pyrshah na ka bynta ban khur ia ka jingjop ha kaba kut.
Ka khubor ka iathuh ruh ba ka long ka khet jingjop kaba lai ha kaba u Priyanshu un khur ha ka BWF World Tour Super 300 lyngba katei ka lympung ialehkai  jong une u snem ba mynta.
U nongialympat ba dang khynnah ka ri India u Rupin u la lah ban ialehkai bha tat haduh ba un da ioh syndon ban khur shalade ia ka takma rupa na ka kyrdan ialympat 55kg ki shynrang ha ka Greco Roman.
Kane kan dei ka takma ba nyngkongeh ba u lah khur hadien ba u lah kiew sha ka kyrdan ialympat jong kiba lah san ha ki jingialympat shabar ri bad pynlong ruh ia ka ri baroh kawei kaba jop da ka jinglah jong u ban ialehkai bha naduh kaba sdang ka jingiaid lynti ha kata ka lympjng ialehkai kaba mynta ka Asian Wrestling Championships haduh ka rynsan iakhun phainal ka jong u.
Kumta, naba utei u rangialympat ba dang 19 snem ka ri u lah pyndep ia ka jingiaid lynti ha ka lympungda kaba wan ba-ar , u Neeraj (63kg GR)  bad Sunil Kumar (87kg GR) ki long kiwei pat ki rangialympat ka ri kiba la lah ban khur shalade ia ka takma Rnong.
Ha kaba iadei bad ka jingshah rem bad wan ba-ar u Rupin ha ka jingiakhun ka long hadien ka jingshah pynrem noh da 1-3 ha u rangialympat ba tbit na Iran u Poya Soulat Dad Marz ha ka phainal.
Shuh shuh ha ka jingiakhun, u Rupin u lah sdang ia ka jingiaid  lynti da ka 16-7 jingjop da ka Technical Superiority halor u  nongialympat na Kyrgyzstan u Sardarbek  ha ka qualification round.
Hadien kata u lah pynliem ruh sa ia u rangialympat na Kazakhstan u Amangali Rahimbayev  bad ia u nongialympat na China u  Zhang Haifeng ha ka rynsan iakhun quarterfinals bad semifinal ruh kumjuh.
Haba phai sha ka jingialympat ha ka kyrdan 63 kg, u Neeraj u lah pynliem noh ia u nong South Korea u Jinseub Song da 5-2 na ka bynta ban khur ia ka takma Rnong katba u Sunil Kumar pat ia u nongialympat na Japan u Masato Sumi da 4-1 ha ka jingiaknieh ia ka takma Rnong na ka kyrdan ialympat ha ka 87kg.
Ha ka  qualification round, u Neeraj u lah pynliem noh ia u nongialehkai na Kyrgyzstan u Dastan Kadyrov da 7-6, hynrei uba lah shah rem noh ha u nong Iran u  Imam Hossein Khoon Mohammadi da 0-9 ha ka quarterfinal hynrei uba lah iohlad biang sa shisien kata ha ka Repechage hadien ba u Mohammadi u lah jam sha ka phainal.
Kumta ka jingiohlad jong u ka pynlong ia u  tei u rangialehkai ban khur ia ka takma Rnong da kaba pynliem noh ia u Song.
Ka lympungalehkai chess ba la tip kum ka 1st Meghalaya Invitation FIDE Chess Tournament 2023 ba la pynaid da ka Meghalaya Chess Association, ka la poi sha kaba kut ha ka Sngi Saitjaiñ ha Sri Aurobindo Institute of Indian Culture, Shillong.
Ha kane ka sngi pynhap pyrda laadon lang u MLA ka Mawlai Constituency u Bah Brightstarwell Marbaniang kum kongsan, u Swapnil Tembe (IAS) kum u symbud kongsan, ki dkhot ka MCA bad kiwei.
a ka nam Best Unrated laoh da u Raktopal Kashyap na Assam, Best Veteran (50 +) ka leit sha u Gautam Chakravarty na Assam, Best Female (U-13) laoh da ka Amaziah bad ka Gapesa Marak na Meghalaya, katbaa ka nam Best Meghalaya (Male) laoh da u Ganesh Rai bad Best Meghalaya (Female) laoh da ka Gargee Chakravarty na Meghalaya.
Ha kane ka lympungalehkai kaba nyngkong eh ha ka Jylla la wan shim bynta da 96 ngut ki nongïalehkai na ki saw tylli ki jylla jong ka thaiñ Shatei Lam Mihngi kiba kynthup na ka Assam, Arunachal Pradesh, Manipur, Tripura bad 40 ngut kiba na Meghalaya.
a ka nam lahduh ha ka Open la rah da u Alom Mazumdar na Assam ha kaba  la kamai 8½ point,a ka kyrdan ba-ar laoh da u Singh Soram Rahul (Assam) da 8 point bad u rangalehkai na Meghalaya u Silkam Sangma (7 point) u la wan ha ka kyrdan balai.
Kiwei pat ki nongalehkai kiba la don hapoh ka thup kaba shiphew ki long u Talin Nimpu (Arunachal) uba la kamai 7 point, Elangbam Shashikanta Singh na Manipur (6½ point), Rijied Katrai na Meghalaya (6½ point), Jerry N.
Pajat na Meghalaya (6½ point), Barbith M.
Sangma na Meghalaya (6½ point), Khwairakpam Rocky Singh na Manipur (6½ point) bad u Himanish Kumar Sarma na Assam (6½ point).
Ha ka kyrdanalehkai Under-09 la jop da u Monodeep Dhar na Assam (4½ point), ba-ar u Abri Nayla Borah na Assam (4 point) bad balai u Advitiya na Meghalaya (4 point).
Ha ka kyrdanalehkai Under-13 la jop da u Koshin Das na Assam (6 point), ba-ar u Anish Goswami na Assam (6 point) bad balai u Debarati Dey na Assam (5½ point).
Ha ka Under-16 la jop da u Ashrik Shivam 1262 na Assam (6 point), ba-ar u Anubhab Das na Meghalaya (6 point) bad balai la khur da u Arghadeep Roy na Assam (6 point).
Ka Meghalaya Football Association (MFA) ka la pynbna paidbah ba kan sdang noh ïa ka lympung ïalehkai Meghalaya State League (MSL) kaba lai naduh 5 tarik u Jymmang mynta u snem.
Kane ka wan biang hadien lai snem ba kam shym la lah ban pynlong na ka daw ka jingshah pynthut ha ka khlam COVID-19.
Ïa kane ka lympung yn pynlong ha ki saw tylli ki jaka; ha Shillong Zone (Ri Bhoi & East Khasi Hills), Tura Zone (Garo), Jowai Zone (Jaiñtia Hills) bad ha Mawkyrwat Zone (West Khasi Hills).
Ïa ki jingïakhun semi final yn pynlong ha ïing bad shabar (home & away), katba ka jingïakhun final yn pynlong ha ka nongbah Shillong.
“Kane ka dei ka sien kaba nyngkong ba ngin pynlong ïa ka MSL ha ka nongbah Shillong namar ha ki snem kiba la lah ngi la pynlong beit shabar," la pynpaw u Tournament Director jong ka MSL bad uba bat ruh kum u Treasurer ka MFA u Bah Wanshanbor Kharkrang haba ïakren bad ki nongthoh khubor ha ka Lah Sngi U Blei.
Ha kane ka lympung ki don haduh 25 tylli ki kynhun kiba la ïoh rung sha kane ka lympung, kynthup ïa ki kynhun ki la khur jingjop ha ki lympung ïaknieh kiba la dep ban pynlong ha u snem ba la lah.
Kine ki kynthup ïa ka Mawlai SC (SSA), 7 Wasa United (WJDSA), Pyndengrei SCSC (NDSA), Chipakkore FC (DFAT), Jyntru (RBDSA), Rymbai Iawpynsing SC (EJHDFA), Mawten SC (MDSA), Warima Youth Club (WDSA), Seng Samla Laitryngew (SSA- Sohra), Mulait United FC (SASA), Riangdo Youth Sports & Cultural Association (MSA), Wasa FC (RSA), Umkseh SC (TASA), Sein Pynbhalang SC (LBSA), Seven United Sports Social & Cultural Club (PDSA), Atong Matrik FC (BDFA), Langsning FC (SSA), Rangdajied United FC (SSA), Lumdiengngan SC (EBSA), Khliehmawlieh YC (NDSA via Playoff), Umrit SC (WRBSA), Ladthadlaboh SC (WJDSA via Playoff), Shillong Lajong FC (SSA via Playoff), Selsella Sports Association (DSAT via Playoff) bad ka Youth Club Pdengkarong (ASSA).
Ka jingplie ïa kane ka lympung kan long ha ka 5 tarik u Jymmang ha Jowai da ka jingïakhun nyngkong hapdeng ka Rangdajied United Football Club pyrshah ïa ka Hynñiew Wasa FC.
“Ki don 21 tylli ki synjuk kiba la pynïasoh sha ka MFA.
Na ka daw ba ki la ïa ïaid shakhmat ban pynlong tista ïa ki lympung ïalehkai, te kumta ngi la plie biang sa saw tylli na ka bynta (slot) kito ki kynhun kiba kham biang bad kiba wan ba-ar na ki synjuk bapher bapher.
Haba kheiñ lang ki la don haduh 25 tylli ki kynhun ki ban ïashim bynta ha kane ka lympung," la bynrap.
U Bah Wanshan u la ïathuh ba ka lahduh ha kane ka lympung kan ïoh rah ïa ka song pisa kaba T.
5 lak, katba ka kynhun ban wan ba-ar kan ïoh T.
3 lak.
“Kumba ka long hi kito ki synjuk kiba pyndep ïa ki lympung ïalehkai kin ïoh ïa ka jingïarap pisa kaba T.
2 lak tyngka na ka Sorkar Jylla lyngba ka tnat ïalehkai, katba ki klob kiba khur ïa ka nam lahduh ha kito ki lympung kin ïoh mar T.
1 lak tyngka.
“Ka Shillong, Tura, Jowai, bad Mawkyrwat Zone kiba pynlong ïa ka MSL kin ïoh ïa ki lad ïarap na ka Sorkar.
Kumjuh ki kynhun ki ban ïoh rung sha ka MSL kin ïoh T.
1 lak, katba ki saw tylli ki kynhun ki ban rung sha ka semi final kin ïoh mar T.
1 lak.
Ka lahduh kan ïoh T.
5 lak bad kaba wan ba-ar kan ïoh T.
3 lak.
Kumta haba kheiñ kyllum lang ka kynhun ka ban khur ïa ka nam lahduh kan ïoh haduh T.
7 lak, katba kaba wan ba-ar kan ïoh T.
5 lak," la bynrap u Bah Kharkrang da kaba pynpaw ba ïa ki prokram ïalehkai yn sa pyllait ha shwa ban sdang kane ka lympung.
Kum ban shu pynkynmaw, ka Shillong Lajong ka la khur ïa ka nam lahduh ha u 2019 hadien ba lah pynliem ïa ka Rangdajied United lyngba ka tie-breaker da 3-0 kol.
Ka Shillong Lajong Football Club (SLFC) ka la wer ïa ki paidbah ka jylla ba kin wan ai jingkyrshan ïa kane ka klob ha ka jingïalehkai kaba nyngkong ha la ïing jong ka Second Division League ka ban long ha ka Sngi Thohdieng (14 tarik) pyrshah ïa ka United Sports Club kaba na Kolkata.
Ïa kane ka jingïakhun yn pynlong ha madan Third Ground, Polo ha ka por 2 baje noh phai sngi.
Ha ki ar tylli ki jingïalehkai ba la dep, ka Shillong Lajong ka la lah ban pynliem ïa ka East Bengal da 1-0 kol bad ha ka Sngi U Blei ka la jop ïa ka Diamond Rock Football Club na Madhya Pradesh da 1-0 kol.
Haba ïakren bad ki nongthoh khubor ha ka Lah Sngi U Blei, u Assistant Coach ka Shillong Lajong u Bah Seibor Sana u la pynpaw ïa ka jingsngewkmen ba kane ka kynhun ka la lah ban ïalehkai bha ha ki ar tylli ki jingïalehkai ba la dep jong kane ka jingïaknieh rung sha ka I-League.
“Ngi sngewkmen ba ha kane ka lympung ïalehkai jong ka Second Division, ki rangïalehkai ki la lah ban ïalehkai bha naduh kaba sdang bad nga kyrmen ba kin dang lah ban ïalehkai bha.
"Wat la kane ka kynhun ka la shah pynhiar kyrdan na ka I-Legue ha u 2019, hynrei ha kane ka kynti kaba mynta ka la khmih lynti ban ïakhun tyngeh na ka bynta ban wanphai biang sha katei ka lympung.
“Nga da kyrpad rit ïa ki paidbah nongkyrshan ba kin wan ban ai mynsiem ïa ka kynhun ha kane ka jingïalehkai kaba nyngkong ka ban long ha ïing pyrshah ïa ka United Sports Club kaba na Kolkata ha ka Sngi Thohdieng.
"Ka Shillong Lajong kan pynkhreh ruh ïa ka jingïakhun ba ar ha la ïing ha ka 19 tarik pyrshah ïa ka Diamond Rock Football Club bad ïa ka East Bengal ha ka 29 tarik.
Ha ka jinglong briew, ka jingpihuiñ ïa kiwei ka don beit.
Kane ka dei ka jinglong basniew, hynrei ïa kaba ym lah pat ban pynduh.
Ka daw jong ka jingbymlah ban pynduh ïa kane ka dei kata: Ka jinglong briew.
Kane ka jingpihuiñ ka pynlong ïa ngi ki briew ban duna noh ha ka jingmut jingpyrkhat, ha ka jingbishar ïa kiei kiei lane ha ka jingpynshong nongrim ïa ki mat ki jura.
Ka kah dum ïa ka jingproh jabieng, ka jingsngewthuh bad ka pynlehraiñ hakhmat ka pyrthei.
Ka long kaba ithamula ban peit ïa ki briew kiba don ïa ka jingpihuiñ.
Ki atnud haduh katta katta haduh ba kim lah ban peit slem ïa ka jinglehbha jong kiwei.
Lada long bha man bha kiwei, ki duh thiah duh dem.
Lada kiwei ki don ïa ka lad ban kiew arted, kim sngewbang shuh wat tang ban bam ja ne dih sha.
Lada kiwei ki kham nang ban kamai (da ka lynti kaba khuid), ki ïaleh ban woh daw woh dong da kumne bad da kumtai.
Don pat kiba leh arsap arphong da kaba buhrieh ïa ka jingpihuiñ.
Hynrei kat nang buhrieh, katta ka jingpihuiñ ka nang kyan bad kam slem ban paw pyrthei.
Lehse ngi dei ban pynkylla noh ïa kata ka jinglong briew.
Pynkylla sha ka jingbha.
Dei ban ïakmen lang lada ki ‘lok ki leh bha man bha.
Dei ban ïa thap kti jam ïa kiba lah ban kiew arted hadien ba ki la hiar arsut.
Dei ban ïa ai mynsiem ïa kiba leh bha leh miat khnang ba kin nang poi kham sha kliar.
Ki nongïalehkai ha ki jingïalehkai (sports) bapher bapher ki nang bha ban hikai ïa kiwei kumno ba kim dei ban pihuiñ.
Ha kane ka juk kaba ngi lah ban peit ïa kino kino ki jingïalehkai, ngi ju shem ba ki nongshah rem kim ju pyni ïa ka dur jong ka jingpihuiñ.
Ki lah ban sngewsih namar ka jingbympoi sha ka jingjop, hynrei kim ju beiñ ju khoh ïa u ne ka nongjop.
Ki kren bha, kren miat.
Kane ka dei ka mynsiem bad ka jinglong kaba lehse ma ngi baroh ngi dei ban don lem.
Ngi ju ïohi ba ha ki jingïakhun ki bashyrkhei, ki nongïalehkai kim ju klet pat ban pyni ïa kata ka mynsiem ba lada jop ne rem, ka jingpihuiñ kame dei ban don.
Ïa kane, ha ka ktien nongwei ki ong ba ka dei kata ka “Sportsmanship".
Ka don ruh ka jingong ba haba jop, dei ban long kiba sngewrit bad haba rem, dei ban long kiba don ïa ka mynsiem ban pdiang khlem khohñioh.
Sa shisien pat, ïa kine kiei kiei ngi lah ban ïohi pylleiñ pylleiñ lada ngi peit bha ïa ki nongïalehkai kiba la paw bad tyngshaiñ kum ki khlur ha kane ka sla pyrthei.
Ha ka jingïaleh lane ka jingïakhun, la ka dei ha kano kano ka bynta ruh, ka don beit ka jingjop bad ka don beit ka jingrem.
Ngim lah ban lait na kine.
Hynrei ka shong pat ha ki briew kumno ki shim ïa ka jingjop bad ka jingrem.
Don kiba khyllew bad kiew skong noh hadien ka jingjop, bad kata ka jingsarong ka ïalam ïa ki sha ka jingjot thiaw.
Ki ju ong ba ka jingsarong ka ïaid hashwa ka jingjot.
Ki don bun bah ki nuksa ha kaba ïadei bad kane.
Don pat kiba atnud sah hadien ba shah rem haduh ba kim lah shuh ban jam shakhmat ha ka jingim bad ki shu jah noh kumto nakhmat ka pyrthei wat lada ki dei ki briew kiba don shisha ïa ka sap ka phong kaba la ai ha ki da U Nongthaw U Nongbuh.
Ka jingjot ka ap lypa haba la kiew palat ka jingsarong lane haba la atnud bad pihuiñ shaba palat.
Lada ngi peit bha ïa ki briew kiba heh spah (da ka lynti kaba dei) bad kiba la trei shitom shisha nalade, kim ju long kiba kob sarong.
Ki trei minot beit thop ha la ka kam bad ki da pyni ba ka kam ka kren kham jam ban ïa ka ktien.
Hynrei kito pat kiba shu ïoh spah khlem da pynjaw ïa ka syep ka syar, ki sarong haduh katta katta bad ki im kumba kata ka spah jong ki kan neh sah.
Don pat kiba ïalade ruh kim lah ne kim nang ban leh eiei, hynrei ynda la leh da kiwei kiba tip bad kiba nud, sa sdang sa ka kren pihuiñ.
Kata ruh hana ka dei ka jinglong briew.
Hynrei mano ba hiar arsut bad mano ba kiew arted haba kumne? Uta ne kata kaba pihuiñ ki hiar jraiñ, bad kiba kiew arted ki dei kita kiba nang ban trei ïa ka kam da ka jingkitkhlieh, ym da ka jingshitkhlieh.
Kiba nang ban trei kim pyrwa ïa ka jingpihuiñ jong kiwei.
Ki tur shaphrang da ka mynsiem ba shynrang ban pyndep ïa la ka kamram.
Ki kyntait sharud ïa ki jingsngew diaw ba uta ne kata ki kren bishni ne ki wad daw wad dong.
Ki briew kiba minot thop kim salia ïa kaei kaba kiwei ki kren namar ka dei tang ka jingkren kaba ha suiñ bad kaba dap da ka jingpihuiñ.
Kam dei kaba suk ban ym sngap ïa ka jingkren kiwei.
Dei tang kiba la ih shisha ha ka jingmut jingpyrkhat kiba nud ban kyntait war ïa kaei kaba ki nongwad daw nongwad dong ki kren.
Ka don ruh ka jingong ba ïa u dieng uba pynmih ïa ki soh babha bad bathiang, u kham shah kawang maw.
Ïa u dieng uba ai da u sohjew soh kthang, ym don kiba kham leit tur shajan.
Hynrei kat nang shah kawang maw, katta nang mih bun ki soh bathiang.
Ïa uba jew bad uba kthang, bun u shu pyut kai halor dieng ne ha madan.
To ngin ïa kylla thiah kylla dem ban pynkylla ïa kane ka jinglong briew basniew bad ngin ïa im lang hapdeng ka suk ka saiñ bad ka bha ka miat.
Ngi la nang iai iohsngew bad iai iohsngew ia kata ka ‘Reservation Roster System’ bad ia kata ka Roster Maintenance Policy’, kiba nalor ka ‘State Reservation Policy’.
Nga ngeit ngi  la ia sngewthuh shai ruh de ym tang ia ka jingmut jong ka kyntien ‘retrospectively’ hynrei wat ia ka jingmut jong ka kyntien ‘prospectively’.
Hana kino kino ki bym hun ia kata ka ‘Reservation Roster System’ lane ia kata ka Roster Maintenance Policy’ ki don ia ka hok ba kin leit ud leit nam sha ka Ïingbishar.
Te hato, ha kaba iadei bad kata ka jingbym hun ia kata ka rukom bha kam bha jam ban thungkam thungjam, kaba kat kum kata ka ‘Reservation Roster Policy’, ba ym don shuh sieh mo da kawei pat ka lad ka lynti, kata, khlem da jam bad khlem da leit rung syndon jlang haduh ha kat ka Ïingbishar ne ka ïinglieh ïing saw? Hato ka long sieh mo kaba suk ban ia phai dieng biang bad  ban ia jam dieng biang ruh tiap shi tiap, shi jam pa shi jam ne shisnem pa shisnem, tat shaduh ki 50 tylli ki snem kiba la leit noh? Te hato ha kaba iadei bad ka jinglait jong ki kam ki jam bad ruh ka jingthungkam thung jam, ka lah sieh mo ban long ba man la ka tnat sorkar ka dang kynshew bha khop tad haduh ha kine ki sngi ia baroh ki dulir ne ki jingbuh jingkhein jingdiah kiba naduh u snem 1972? Ha kaba iadei bad kane ka kam ne kata ka ‘Office Memorandum'(OM, dated 10 May 2022) kaba iadei bad kata ka ‘Roster System’ kaba kat kum ka rukom bhah kam bha jam ne ka ‘Reservation Policy’, kaba kat kum u snem 1972, ba nga ngeit ba kan kham bha pynban ban nym ia khyllie biang shuh ia kaba la leit shadien hynrei ban pyntreikam beit noh ia ka tad naduh ka sngi ba baroh ki lah ia hun ban ia mynjur lang ia ka.
Ha shwa ia kata la sngewdei ruh ba kin da ia bishar bniah bha biangbin-pa-pin ia kata ka ‘OM’, ia kaba yn pyntreikam ruh ia ka nangne shakhmat ne ‘prospectively’, kata, khlem da donkam ban dang ia phai biang shadien ne ‘retrospectively’.
Ha kaba iadei bad kata ka ‘OM, dated 10 May, 2022’, kaba la ngeit ba la shu pynkhreh laplah ia ka, ba donkam ban da ia shong bishar bniah bha biangbin-pa-bin, ban da ia thir bad ban da ia tai sani bha biang ruh bin ba bin, ia ka da baroh kiba dei ban ia don bynta ban saindur kham janai ia ka.
Kaba kongsan tam eh ka dei ban weng noh shi syndon ne pynbeit bha noh ia baroh kita ki jingduna ki jingbakla kiba don ha ka khnang ba kum ka pyrla ne kum ka tarajur kannym noh shiliang la sha kano kano ruh ka liang.
Ym lah pat ruh khlem da kum kylli lada ka State Reservation Policy -1972 ka da dei shisha ne em kata ka  ‘Policy’ ne ba ka dei pynban tang ka ‘Administrative Order’.
Nga kubur ba ka por ka lah dei ban ia shong biang na ka bynta ban ia bishar bniah biang sa shisien ne ‘review’ noh shwa ia kato ka ‘Job Reservation Policy’, kaba naduh u snem 1972.
Kane ka dei ka kam kaba kongsan tam eh ha shwa ban ia pyntreikam la ia kano kano ruh ka ‘Reservation Roster System’ ia kaba dei bad pyntreikam ruh ia ka naduh kata ka sngi ba yn ia mynjurlang ia ka, kata, khlem da hap ban da ia phaidien biang sha ki 50 snem kiba la leit noh.
Nga kubur ruh de ba ha kaba ia dei bad ka rukom bhah kam ne ka thungkam (wat ka bhah ioh pule pyntbit kyrpang) ba ka don ka jingduna ha kato ka ‘State Reservation Policy – 1972’.
Nga kubur ba naduh katei ka por (1972) hi ruh ba u Hynniewtrep u lahda kham bun paid ban ia u A’chik ba kumta ki lah ia bakla jur ba ki ia mang mar katjuh, kata, mar 40% ia u ‘A’chik bad ruh mar 40% ia u Hynniewtrep.
Wat kat kum ka khana samari ne ka ‘census’ka jong u snem 2011, ba katba uA’chiku dang don tang kumba 9 lak duna u Hynniewtrep pat de u lah da kynjoh sha ka 13 lak tam.
Ka jingiapher, tang ha ka liang jong ka jingbun paid shwa ruh, kaba haduh kumba 4 lak tam.
Nga ngiet ka dang iai long hi kumta wat haduh ha kine ki sngi.
Nga kubur ruh de ba ka kham heh ka kham iar ka Bri U Hynniewtrep ban ia ka Bri jong uA’chik.
Kum ka jingpynshisha ba katba ka Bri u A’chik ka don tang 24 tylli ki ‘State Legislative Assembly Constituencies’ ba ka Bri jong U Hynniewtrep pat de ka don haduh 36 tylli ki ‘State Legislative Assembly Constituencies’.
Tang halor kine ki ar ki nongrim shwa ruh ba lah dei ban ‘review’ ne pynbiet thymmai shwa noh ia katei ka ‘State Reservation Policy -1972’, kata, ha shwa ban ia shongpyrkhat sa ia kat kata ka ‘Reservation Roster System’.
Ka dei ka jingshisha ba la palat 50 snem ba ka pyrla ne ka tarujur ka lah dep noh lypa sha ki A’chik.
Ka long kaba dei ban shlan ban kynto ia kane ka Sorkar MDA 2.
0 ba kan khot pynlong ia ka dorbar kaba kyrpang na ka bynta kat kane ka kam.
Ka kam ne ka ‘issue’kaba shisha kaba kiwei kiwei kinud ban padiah tang ha la rympei katba kim kim ju nud pat de wat tang ban shu saham ynda ki don hapoh ka Ing Dorbar Thaw Ain jong ka jylla.
Kim nud wei ba ki tip shai kdar naduh na shabar ba kin nym lah ban thaw Sorkar lymne pynkhlem Sorkar khlem ka jingiasnoh kti lang ki paralok A’chik.
Thikna ba kan long pat ruh kaba eh ban dokpyniarynkat ia kaba kum kane ka jait pyrla ne tarajur, kata, ka jingpynthymmai ia ka bhah kam bhah jam kat ban ia hunlang ki arliang mamla.
Lah thikna ba katba kita kiwei kin hun bad kin pdiang ia ka ba kita kiwei pat de kin sakhoh nioh mynsiem bad kin saia kyntait mardor ruh ia ka.
Ym lah ruh khlem da pynkynmaw ba naduh mynno mynno nga la ju ong ba ka ‘Reservation’ ka dei pynban kawei na ki dawbah jong ka jingsah dieng ka jaitbynriew.
Te kumno lada yn shu ia pynduh pyndam beit noh ia katei ka’State Reservation Policy – 1972 ne pynduh pyndam beit noh ia ka ‘Job Reservation’? Ne kumno lada yn pynshong nongrim beit noh thik, la ia u A’chik ne ia u Hynniewtrep, tang ha ka jinglah ne ka jingtbit ne ka ‘Merit’?  Ne kumno lada ban lait noh war na kum kine ki jingiathan bad ruh ban iaisah tang ka jingiabha,hapdeng u A’chik bad u Hynniewtrep, ba yn ia pynkhreh pynkhrum beit noh ban shu ia iaid beit noh la ka lynti lynti, kumba long uta U Lot bad uta U Abraham? Kitai shatai ruh la ka jong ka “A’chik ne Garo State" bad ngi ruh shane la ka ‘Hynniewtrep State’.
Ka China ha ka Lah Sngi U Blei ka la pyntuid ia shibun tylli ki jhad thma jongka sha ki duriaw ka Taiwan, ha kaba ka la ong ba katei ka long ka jing pynkilan ia ki tnat shipai duriaw bad tnat liengsuiñ ka China naka bynta ka jingshngaiñ jong ka China bad ka Taiwan hi, ha ki por ki ban wan.
La ioh jingtip ruh ba da ki khat’ tylli ki liengsuiñ thma jong ka China ki la leit ban iaid tawiar sawdong ia ka Taiwan ha katei ka jingpynkilan ba la kam da ka China.
Ha ki khyndiat sngi ba la leit, ka China ka la pynbna ba kan pynlong ia ka jingkilan ia ki liengsuiñ thma jongka, kiba kit ia ki kuli bad ki ‘namding bad kiba yn pyn kilan hajan jong ka Taiwan.
Kumta ruh la ong ba kitei ki liengsuiñ thma ki kynthup ia ki liengsuiñ H-6K Fighter kiba ju pyndonkam bha da ka China.
Kumjuh ruh na ka liang ka tnat iada ri jong ka Taiwan, ka la pyntip ba 11 tylli ki jhad thma bad 59 tylli ki liengsuiñ ki la leit ban ker tawiar ia ka Taiwan ha katei ka jingpynkilan ba 3 sngi jong ka China.
Namar la ong ba ka tnat Eastern Theatre Command ka dang pyniaid ia katei ka jingpynkilan ha kylleng jong ka Taiwan.
Ki runar ïa kiba la suba jur ba ki dei ki dkhot jong ka seng kieng atiar Kuki Independent Army/Kuki Independent Organisation (KIA/KIO) ha ka 9 tarik mynta u bnai ki la leit ban khynra bad rong tuh ïa ki tiar siat jong ki seng kieng atiar kiba dang don hapdeng ka soskular sangeh ïasiat bad ka sorkar Manipur.
Kat kum ki jingïoh lum khubor la ïathuh ba ki dkhot jong ka KIA/KIO ki la donkti ban rong tuh ïa haduh kumba 25 tylli ki siat siat na ki shlem treikam jong kitei ki seng kiba dang don hapdeng ka soskular sangeh ïasiat bad ka sorkar jylla, kiba don ha ka thaiñ Churachandpur jong ka jylla Manipur.
Kum ban shu ïathuh hangne, ka seng kieng atiar KIA/KIO ka dei kawei na ki seng kieng atiar jong ka jylla Manipur kaba ym shym la don bynta ha ka ban soi ïa ka soskular sangeh ïasiat (Suspension of Operations) bad ka sorkar.
Kat kum ka jingïoh lum khubor la ïathuh ba ka jingshah rong tuh jong ki tiar siat ka la jia ha ka step phyrngab jong ka Sngi U Blei ba la dep (9 tarik).
Kat kum ki jingïoh lum khubor la ïoh jingtip ruh ba ki dkhot jong ka KIA/KIO ki la leit ban tur thma bad thombor pyrshah ïa ki dkhot jong ki seng kieng atiar kiba shong bas ah ha Chungkhao, Henglep sub-division jong ka thaiñ Churachandpur district, Manipur – ka thaiñ kaba don markhap bad ka ri Myanmar.
Kum ban shu ïathuh hangne, ha ka shlem kaba don ha ka thaiñ Chungkhao, Churachandpur district jong ka jylla Manipur la shong la sah da ki 25 ngut ki dkhot jong ki seng kieng atiar Kuki bapher bapher kiba dang don hapdeng ka soskular sangeh ïasiat bad ka sorkar pdeng lem bad ka sorkar jong ka jylla Manipur.
La ïoh jingtip ruh ba ki dkhot jong ka KIA/KIO ha ryngkat ki tiar siat kiba ki la ïoh ban rong tuh ki la lait ban phet da kaba suk khlem da don kano kano ka jingjia kaba wanrah ïa ka jingïaumsnam.
Katei ka jingjia shah rong tuh jong ki tiar siat na katei ka shlem ka la jia tang hadien 3 sngi ba ki bor pulit jong ka jylla Manipur ki la pynbna paidbah ba kin ai da ka khusnam/buskit kaba haduh T.
50,000 sha kino kino ki briew kiba lah ban wan ai ïa ki jingtip kiba bniah na ka bynta ban ïoh kem ïa u nongïalam jong ka seng KIA/KIO, u Thangkhongam Haokip (40 snem ka rta).
Ka shlem treikam kaba la ngat hapoh ka jingjia shah rong ruh jong ki tiar siat ka dei ka shlem ba la shong la sah da ki dkhot jong ka seng United Socialist Revolutionary Army (USRA), Kuki National Front (KNF), United Tribal Liberation Army (UTLA) bad ki dkhot jong ka seng Kuki National Front (Zougam)/KNF-Z.
Halor katei ka jingjia, la ïathuh ba na ka liang ki bor pulit jong ka jylla ki la pyllait da ka ‘red alert’ na ka bynta ban lap dien biang ïa kitei ki tiar siat kiba la shah rong tuh.
Ki la pyntip ba na ka liang ka jong ki, ki la dep ruh ban pynrung da ka mokotduma na ka bynta ban pynlong ïa ki jingtohkit kiba dang sah.
Kumba la ïathuh ki heh pulit, la ong ba hadien ba ka la pynlong ïa ki 20 tylli ki jingleit khynra ba la long ha ka taïew ba la lah ha ki ïing jong kito kiba la shah suba ba ki la donkti ha ka ban khaïi tuh ïa ki masi, hynrei ym shym la lap ne ïohkem ïa ki, ka tnat pulit ka la rai ban pyndonkam noh da ki Drone ha ka ban leit wad ban thwet ïa kine ki briew kiba la donkti.
Kumba la ïathuh u Superintendent of Police jong ka Nuh u Varun Singla la ong ba la sam sha kylleng ki jaka treikam jong ki pulit bad ki kynhun ba pyrshah ïa ki kam beaiñ ïa ki kyrteng jong kito kiba la shah kynnoh donkti ha kane ka kam beaiñ.
“Ka la don ka jingleit khynra ba la pynlong ha ki shnong ba bun jong ka distrik kiba kynthup ha Multhan, Ghaghas, Kansali, Bhudbas, bad Nangal Mubarikpur da u Deputy Superintendent of Police jong ka Ferozepur Jhirka, ha ryngkat ka kynhun jong ki pulit, ha kaba la pyndonkam da ki Drone Camera.
Wat lada kito ki briew kiba la shah suba kim don ha ki ïing bad ki jaka ba ki rieh, ka jingdon jong ki pulit ha katei ka thaiñ kan sa buh jingeh ïa ki," u la ong.
Kumba la ïathuh da ki pulit, la ong ba ha kaba ïadei bad ka jingïohlum jingkheiñ ha palat 7 snem ba la leit, ki la lah ban ithuh ïa 98 tylli ki shnong, ha kaba 40 tylli na ki ki dei kiba marjan bad ka Aravallis, bad ki nongshong shnong ki la shah mudui ba ki la don bynta ha ka ban tih beaiñ ïa ki marpoh khyndew, ka jingkhaïi beaiñ ïa ki masi bad kumjuh ka jingot bad shoh doh ïa ki.
Katkum ka jingïathuh jong u Singla, ka thong ka long ban pynduna ïa kine ki kam beaiñ ha ka distrik, bad ki la pan ka jingïarap bad jingkyrshan na ki nongpynïaid shnong bad ki heh nongïalam shnong ba kin pynlong ïa ki prokram jingpynsngewthuh paidbah halor kane.
“Ngin sa pynlong ïa ka jingleit khynra ha ka por bym poi pyrkhat bad lada lap ïano ïano ba donkti ha ki kam beaiñ kin sa shah pynshitom bad shah beh shnong," u la ong.
Ha u snem ba la lah, ki la don kumba 30 tylli ki jingjia jong ka jingtih beaiñ ïa ki marpoh khyndew ïa kiba la dep ban buh jingthoh, bad kumba 7 tylli ki jingjia la buh jingthoh ha une u snem naduh ka 1 tarik, Kyllalyngkot.
Kumjuh, la ïathuh ba ki la don kumba 197 tylli ki jingjia khaïi tuh ïa ki masi ïa kiba la ïoh jingtip ba ki la jia ha u snem 2022, ha kaba ki la don 31 tylli haduh mynta, la ïathuh ki pulit.
U Singla u la ong ba la shim kylliang ïa ki Drone na ki kynhun jong ki tnat ba dei khmih halor ki kam beaiñ hynrei mynta ki la don tang kawei kaba long ha ka dor T.
1.
25 lak ïa kaba la ïoh ban siew na ka pisa jong ka Corporate Social Responsibility bad pyndonkam ïa ka man ka sngi.
“Ka jinglah ban pyntreikam na ka por sha ka por kan sa ïarap ha ka ban pynsangeh ïa ki kam beaiñ ha ka thaiñ, bad ki la don ki jingpyntreikam ba la pynlong ha ki 40 tylli ki shnong ha kine ki khyndiat sngi ba la leit," u la ong.
Hadien ka jingpynbna jong u khlur ak phlim ka Kannada u Kichcha Sudeep ba un ai ka jingkyrshan ïa u Myntri Rangbah jong ka Karnataka u Basavaraj Bommai bad ong ba un sa ïarap ha ka ban ïalap ilekshon, u KP Sripal, u nongïasaid aiñ ha Shivamogga u la phah jingthoh sha ka Election Commission, ha kaba u la bthah ba u la dei ban khang shwa ïa ki phlim bad kiwei pat ki jingpynbyrngia jong une u khlur ak phlim haduh ban da dep ban pynbna ïa ki nongjop hadien ka jingïakhun ïa ka ilekshon.
Ha ka taïew ba la lah u Sudeep u la pynbna ban don bynta ha ka ban ai jingkyrshan ïa u Bommai.
U nongïasaid aiñ u la pynshisha da kaba ong ba ki phlim bad kiwei pat ki bynta ba ai jingmyntoi ïa une u khlur ak phlim la dei ban pynsangeh shwa ha ka ban pyni ha ki TV ne ki wanrah ha ki rynsan namar ka jingtreikam jong ka Model Code of Conduct.
U la thoh, “u khlur ak phlim u  Sudeep u la pynbna ba un ai ka jingkyrshan ïa ka seng BJP, bad un sa ïaisah kum u nongïalap ilekshon ha kylleng ki jaka jong ka jylla.
Namar kane, nga la buh ka jingkyrpad ïa ka EC ba kan khang shwa ha ka ban pyni ïa ki phlim jong u bad kiwei pat ki bynta ki ban pyni ha ki TV bad kiwei pat ki rynsan tad haduh ka 13 tarik, Jymmang, kum shi bynta ban bud ïa ki kyndon hapoh ka jingtreikam jong ka Model Code of Conduct.
"Hashwa u Kichcha Sudeep u la ïohpdiang ïa ka shithi byrngem ha kaba ïadei bad ki jingpynjah burom ïa u.
Ha ka shithi u briew u bym shym la lah ban ithuh u la byrngem ban pyllait paidbah ïa ka Video barieh jong une u khlur ak phlim.
Une u khlur ak phlim u la jubab da kaba ong ba un sa ai jingsneng halor kane ha kaba biang bha ïa kiba donkti halor jong ka.
U la pynshisha da kaba ong ba ki la don kiba na ka karkhana shna phlim kiba la don bynta ban leh ïa kane.
Ha ka taïew ba la lah, u Kichcha Sudeep u la ïakren ha ka jingïalang bad ki nongthoh khubor ha ryngkat u Bommai bad pynbna ba un ai jingkyrshan ïa u ha ka ilekshon.
U Sudeep u la pynshai shuh shuh da kaba ong ba un ym ïakhun ha ka ilekshon, hynrei un shu ïarap ïa u Bommai ba un jop ha ka jingïakhun ilekshon.
“Ngam dei u riewsaiñ  pyrthei  hynrei u khlur ak phlim.
Nga don hangne ban ai ka jingkyrshan ïa u briew uba ju ïarap ïa nga ha ki por ba nga ïakynduh jingeh.
Ka la dei ka por ban pynpaw ka jingsngewnguh ïa kum kine ki briew ha ka jingim," la ong u Sudeep.
U Myntri Rangbah jong ka jylla Manipur, u N Biren Singh ha ki khyndiat sngi kiba la leit noh u la pyntip ba ka Sorkar Jylla ka la dep ban thaw ïa ka Population Commission bad ka la bthah ruh ïa ka Sorkar Pdeng ba kan pynsdang ïa ka jingpyntreikam ïa ka National Register of Citizens (NRC) na ka bynta ban leit pynphai ïing noh ïa ki nongbuhai shnong beaiñ kiba dei na ka ri Bangladesh bad kumjuh ruh na ka ri Myanmar.
Ha ka jingïakren bad ki lad pathai khubor, na ka liang u Myntri Rangbah u la pyntip ba ka Sorkar Jylla ka la dep ban lum jingtip bad ithuh ïa ki nongbuhai shnong beaiñ kiba na ka ri Myanmar bad Bangladesh; hynrei na ka liang ka sorkar ka donkam ban bud ïa ki katto katne ki kyndon aiñ kiba kyrpang hashwa ban leit pynphai ïing ïa kitei ki bar ri.
U la pyntip ba ka sorkar jylla ka la bthah ïa ka Sorkar Pdeng ba kan pynsdang ïa ka NRC ha ka jylla Manipur bad kumjuh ruh ban thaw noh ïa ka population commission.
U Myntri Rangbah u la pyntip ba ïa ka population commission la thaw na ka bynta ban lum ban lang jingtip shaphang ki nongshong shnong trai muluk jong ka jylla Manipur bad kumjuh ruh ban ithuh bad lum jingtip shaphang ki nongshong shnong kiba shu wan ban buhai shnong beaiñ ha Manipur.
U la ïathuh shuh shuh ba ki dkhot jong ka population commission kin sa pynlong da ka sorjamin ha man la kawei ka thliew ïïng kat kum ki kyndon jong ka Inner Line Permit (ILP) da kaba khmih bniah naduh u snem 1961.
U la ïathuh shuh shuh ba ïa ki nongshong shnong jong ka jylla yn phiah ha ki 2 bynta – ki nongshong shnong trai muluk jong ka jylla bad ki nongshong shnong ba pura jong ka jylla.
Kito ki nongshong shnong kiba wan ban shong ban sah ha ka jylla Manipur hashwa u snem 1961, yn kheiñ ïa ki kum ki nongshong shnong ba pura.
Kat kum ki jingïoh lum jingtip la ïathuh ba ki la don bun tylli ki seng samla pule bad kiwei kiwei ki seng trei mon sngewbha kiba la dawa na ka sorkar jylla ba ka dei ban pyntreikam noh ïa ka NRC ha ka jylla Manipur.
Na ka liang ki nongïakhih ki la kynnoh ba ka jingsdang ban kynrei jong ki nongbuhai shnong beaiñ na ka ri Myanmar, Nepal bad Bangladesh ki la wanrah ïa ka jingktah kaba jur ïa ki nongshong shnong trai muluk jong ka jylla Manipur bad ktah ruh ïa ka riti ka dustur, ka ïoh ka kot bad ka jingithuh kyrpang jong ki nongshong shnong trai muluk jong ka jylla.
Na ka liang kitei ki seng ki la dawa na ka sorkar jylla ba ka dei ban leit pynphai ïing noh ïa baroh ki nongbuhai shnong beaiñ kiba la wan ban shong ban sah beaiñ hapoh u pud u sam jong ka jylla Manipur.
Ka Manipur ka dei ruh kawei na ki jylla ha kaba ka jingwan buhai shnong jong ki briew na kiwei pat ki jaka ka la jur bha wat lada ka sorkar ka la pyrshang ban teh lakam ha kaba iadei bad kane.
Na ka por sha ka por ka sorkar ka la shim khia ban leit khynra sha kylleng ki jaka ban kem ia ki poiwir kiba la shong la sah ha kane ka jylla khlem da long satia ki trai shnong ba paka ne kiba don ia ki kot ki sla kiba biang ki ban pynshisha.
U Myntri Rangbah barim jong ka jylla Sikkim, u ba dei ruh u nongïalam jong ka seng saiñ pyrthei Sikkim Democratic Front (SDF), u Pawan Cham ling ha ki khyndiat sngi kiba la leit noh u la kam ba ki bor ba halor jong ka sorkar ki la donkti ban pyndonkam bakla bad ktah matïong ïa ki kyndon jong ka Article 371F.
Ha ka jingïakren bad ki lad pathai khubor, na ka liang u Changling u la ong ba ki nongshong shnong jong ka jylla Sikkim ki la shah shet kylla namar ba ki don ki bor kiba halor kiba la pyndonkam bakla bad iuh roit ïa ki kyndon jong ka Article 371F.
Kum ban shu ïathuh hangne, la ïathuh ba ka Artice 371F jong ka Konstitushon jong ka ri India ka dei kawei na ki kyndon aiñ kaba ai jingïada ba kyrpang na ka bynta ki nongshong shnong ba tynrai jong ka jylla Sikkim.
Kat kum ki kyndon jong ka Article 371F, tang kito ki nongshong shnong jong ka jylla Sikkim (kiba shong ba sah ha Sikkim hashwa ka jingpynïasoh bad ka ri India) kiba ki kyrteng la pynrung ha ka thup lum kyrteng jong u snem 1961 ki dei ki Sikkimese kiba don ryng kat ka hok ban long trai ïa ki jaka ki puta bad kumjuh ruh ban ïoh ïa ki kam ki jam jong ka sorkar jylla.
La pyllait ruh ïa ki na ka jingdonkam ban siew ïa ka ‘income tax’.
Ha ka jingïakren bad ki lad pathai khubor, na ka liang u Chamling u la ong ba ha kane ka por kaba mynta, kat kum ka Financial Bill, 2023 la batai bad pynithuh ba ki Sikkimese ki lah ban dei kino kino ki nongshong shnong jong ka ri India kiba shong ba sah ha Sikkim, bad kiba ïoh ïa ki lad jingmyntoi kumba ïoh lang ki nongshong shnong trai muluk jong ka jylla kiba ki kpa ki kmie tymmen jong ki ki don ha ka thup kyrteng jong u snem 1961.
U Chamling u la ïathuh ba ka Financial Bill, 2023 ka pynkheiñ ïa ki kyndon jong ka Article 371F kaba dei kawei na ki nongrim jong ka jingpynïasoh jong ka Sikkim bad ka ri India ha u snem 1975.
U la ïathuh shuh shuh ba ki nongshong shnong trai muluk jong ka jylla Sikkim ki la shah shet kylla namar la knieh jyndat bad iuh roit ïa ki katto katne ki jingmang kyrpang jong ki.
Halor kitei kiei kiei baroh, na ka liang u Chamling u la dawa ruh ba dei ban pynjari noh da ka President’s Rule ha ka jylla Sikkim.
U la pyntip shuh shuh ba ka jingpyntrei kam ïa ka President’s Rule ha ka jylla Sikkim ka long kaba donkam kyrpang khnang ba ïa ka ilekshon sha ka Ïing Dorbar Thaw Aiñ jong ka jylla Sikkim yn lah ban pynlong ha ka lynti kaba ïaid beit ïaid ryntih.
Ïa katei ka jingdawa, u Chamling u la pynsawa bad pyntip ruh ba ka jylla Sikkim ka la kylla long kum kawei na ki jylla kaba jur bha ha ki kam ïakajia kiba mih na ki kam saiñ hima sima.
U la kynnoh shuh shuh ba ki kam ïakajia kiba mih na ki kam saiñ pyrthei ki la jur bha ka jylla Sikkim naduh ba ka seng Sikkim Krantikari Morcha (SKM) ka la ïoh ban synshar ïa ka jylla ha u snem 2019 bad kane ka la pynshem jingeh bha ia ki nongshong shnong kane ka jylla.
Shuh shuh ula ban jur ruh da kaba ong ba dei tang da jingsynshar Presi dent Rule ba kane ka jylla lehse kan sa iaid ha ka lynti ba dei bad kumjuh ruh ha ka suk ka saiñ.
Ka ïingbishar ba hakhlieh duh ka ri ha ka Lah Sngi U Blei ka la ong ba kan sa tian bishar ha u Naitung ïa ka jingkyrpad ka Sorkar Meghalaya haba ïadei bad ka rai jong ka ïingbishar ka Jylla ban pynsangeh shuwa ïa ka soskular ba la ïasoi hapdeng ki Myntri Rangbah ka Assam bad Meghalaya halor ki kam pynbeit pud.
Ka kynhun ba kynthup ïa u Chief Justice D.
Y.
Chandrachud bad ki Justice – P.
S.
Narasiha bad J.
B.
Pardiwala ong ka jingkyrpad, kaba la dei ban shah buh thup ha ka sngi ka bym da kham bun kam, la pynbeit bakla da kaba buh thup ha ka Lah Sngi U Blei da ka Apex Court Registry.
“Ngin buh ïa kane ban bishar ha u Naitung," la ong ka kynhun ki nongbishar.
Ka Sorkar Jylla ka la mudui ïa ka rai jong ka 8 tarik u Nohprah, 2022 jong ka ïingbishar ka Meghalaya kaba pynsangeh ïa ka soskular ba la ïasoi hapdeng ki Myntri Rangbah ka Assam bad Meghalaya halor ki kam pynbeit pud.
Kham hashwa, ka Sorkar Jylla haba kynthoh ïa ka rai ka ïingbishar ka Jylla, ka la ong ba ki mat kiba ïadei bad ka jingpynkylla ïa u pud u sam ne ka ïa kylliang ki jaka hapdeng ki 2 Jylla ki long beit ki jingkylli saiñ hima hapoh ka jingkhmih ka Executive.
U MLA barim ka Mawlai u Bah Process T Sawkmie, wat la u shah rem noh ha ka ilekshon MLA kaba dang shu dep, u la ong ba kam mut satia ba u la rem un nym trei shuh, hynrei un ïai don beit bad ki paidbah ban peit ban khmih ïa ka jingeh ka jong ki.
U Bah Process u la pynpaw ïa kane haba kren ha ka jingïalang pynkup burom ïa u samla Welkin Stone Shadap uba la ïoh khur ïa ka nam Asia Book of Records kum uba sted tam ban ïaid kjat da kaba pyndep ïa ka jingïaid kjat 148 kilometer ha ka 19 kynta bad 33 minit ba la pynlong ha ka Sngi Saitjaiñ ha Mawlai Nongpdeng.
U Bah Process u la ong, “Wat la nga la rem ha ka jingïaleh, kane baroh ka dei ka jingpynïaid jong U Blei, uba tip kham bha ïa baroh.
Ngi rem ryngkat bad ki kam, nga la trei shitom bha.
"“Nga sngewnguh ïa U Blei ba nga la ïoh ka lad ban shakri ïa u paidbah ka Mawlai haduh 20 snem, kata 15 snem kum u MLA bad 5 snem kum u MDC na ka bynta ban kyntiew ïa ka Mawlai ha baroh ki liang," u la ong.
“Ha kito ki snem ba nga dang long u nongmihkhmat, ka tulop jong nga ka dei jong u paidbah, bad mynta wat haba ngam shym la jop, nga ïoh pat ka baibam (pension) bad kane ka baibam jong nga ruh kan dei jong u paidbah," la ong u Bah Process da kaba bynrap ruh ba kane ka dei ka bynta jong u paidbah namar kum ka ïing ka sem ka dei kaba la ïoh jingkyrkhu, ha kaba i kurim bad u khun ruh ki dei kiba la don kam don jam.
“Ka bynta jong nga kum u nongmihkhmat ba la long teng jong ka Mawlai mynta nga la ïoh ka baibam, kaba dei ka bynta jong u paidbah ka Mawlai, ban ïarap sha kito kiba pang ba shitom, sha ki longïing baduk ba hiran bad mad jingeh, ban peit bad khmih ïa kiba kum kita, namar U Blei ruh u theh jingkyrkhu ïa u briew ba kynmaw ïa kiba duk," la ong une u MLA barim ka Mawlai.
“Nga buh hakhmat ïa kiba duk ba suk jong ym tang jong ka Mawlai hynrei jong ka jylla hi baroh kawei.
Kumta kam mut ba watla nga la rem, ngam trei shuh hynrei ngin don beit bad u paidbah, ka dei ka bynta ban peit bad khmih ban dang leh bha shuh shuh nangne shakhmat.
Ka United Democratic Party (UDP) ka la ong ba ka Sorkar ka dei ban khmih bniah ïa ka bhah thung kam ne ka ‘Reservation Policy’ bad thaw ïa ka lad ka bym ñiew beiñ ïano-ïano, hynrei kaba pynhun lang ïa baroh.
“Ngi sngewkhia bha haba kren halor ka ‘Reservation Policy’ bad ka ‘Roster System’.
Lada phi peit ïa ki mat ilekshon ka seng, ngi ong ba donkam ban khmih bniah ïa ka ‘Reservation Policy’ kumba la pynsngew da uba bun balang ba kam long kaba biang.
Kam mut pat ban shah liang ne ibeiñ ïano-ïano," la ong u General Secretary ka UDP, Dr.
Jemino Mawthoh haba kren ha ka Lah Sngi U Blei.
U la ong ruh ba ka long kaba donkam ban ïakren halor katei ka mat la ka long hapoh ïingdorbar thawaiñ ne shabar kumjuh khnang ban wanrah ka lad kaba bha tam la ka long ha kano-kano ka rukom da kaba pynshong nongrim ban ym ñiew beiñ ïano-ïano, hynrei ban pynhunlang ïa baroh.
“Haba ngi don lang ha kajuh ka Jylla, kam dei ban don kata ka jingsngewpher jaidbynriew, hynrei ban burom markylliang lyngba ka lad ka lynti kaba biang tam ha kane ka por ba mynta," la ong u Dr.
Mawthoh.
Haba kylli, u la ong ba ha ka jingpyrkhat jong u, ka jingpyntreikam ïa ka ‘Roster System’ ka dei ban long nangne shakhmat naba ka lah ban ktah ïa ka jaidbynriew Khasi-Jaiñtia lada phai dien biang naduh u snem 1972.
“Ngi dei ban lum ban lang ïa ki jingkheiñ, ki jingtip haba ïadei bad ka jingrung ha ki kam Sorkar bad ban shim pat ïa ka rai kaba pynhunlang ïa baroh," u la ong.
Haba pynpaw ka jingsngewkhia halor ka jingkyrduh kam ki samla, u General Secretary ka UDP u la ong ba ka Sorkar ka dei ban wad ki lad ki lynti ban ïarap ïa ki samla wad kam da kaba thaw ki lad ai kam na bynta ka jingshngaiñ jong ki.
Halor ka jingpynsngew ka VVP ban khot pynlong da ka dorbar kyrpang ban ïatai ïa ka jingpyntreikam halor ka ‘Roster System’ bad ka rukom bhah kam ha ka Jylla, u Dr.
Mawthoh u la ong, “Hooid, donkam ban ïakren ïa kane hapoh ïingdorbar ne shabar kumjuh namar ki paidbah ki kwah ïoh jingshai.
Ha kajuh ka por, ka long kaba kongsan ïa ki nongïalam ban pynshong nongrim bha ïa kane.
"Shuh shuh u la bynrap, “Ngi kwah palat ïa kane namar ka ïingdorbar ka dei ka jaka ban ïatai, ban ïa pyni nia, ym ban ïa kawang ktieh, hynrei ban pynshong nia ïa ki jingkren.
".
Ka Shad Suk Mynsiem kaba 112 kaba la pynlong lai sngi lynter da ka Seng Khasi Kmie ka la kut noh ha ka Lah Sngi U Blei hapdeng ka jingiphuh iphieng bad kaba da shongkun shong Blei.
Ha kane ka sngi, la wan ban sakhi lang ïa ka jinglong nylla bad kyrpang ka jaidbynriew Hynñiewtrep Hynñiewskum ha Lympung Weiking, Jaïaw naduh u Lat ka Jylla, u Phagu Chauhan, u Symbud Myntri Rangbah ka Jylla u Bah Prestone Tynsong, u CEM ka KHADC u Bah Titosstarwell Chyne, u DGP ka jylla  u Dr L.
R Bishnoi, ki heh ophisar  jong ki tnat treikam bapher bapher ka Sorkar Jylla bad kiwei kiwei.
Ka Shad Suk Mynsiem kaba la ju pynlong man la u snem ha Lympung Weiking, Jaïaw, ka la sdang naduh ka sngi Saitjaiñ ka 8 tarik bad la pynkut noh ha ka Lah Sngi U Blei ka 10 tarik, ha kaba ki nongshad kiba la ïashimbynta ki long 1,451 ngut, kiba kynthup 727 ngut ki nongshad shynrang bad 724 ngut ki nongshad kynthei kiba la hiar sha Lympung Weiking ban shad ha ryngkat ka riam tynrai, kaba ishong kun shong Blei haduh katta katta, khamtam lei lei haba ki kjat sngi ba shat thaba jong ka ‘mei ngi’ ki da wan ban shat thaba ha ka riam shad kaba nylla ba hara.
Ka Shad Suk Mynsiem ka dei ka jingkynmaw bad ainguh u khun Khasi shisien shisnem ïa U Blei Trai Kynrad, U Nongthaw U Nongbuh na jrong na tbian ban neh la ka Hok, ka Riti.
Ki nongïalam ka Seng Khasi Kmie ki la ïathuh ki nongshad ki nang bun katba nang mih ki snem bad na ka liang ka seng kan dang wad lad wad lynti ban ïoh jingïarap na ki bor bapher bapher ban pynheh shuh shuh ïa ka madan shad ha Lympung Weiking.
Ka Seng Khasi Kmie kan dang wad biang ruh ïa ki jaka kiba kham biang na ka bynta ban tei ïa ka jaka shad kaba kham heh khnang ban ïoh ïashimbynta kham bun ngut ki nongshad.
Ha ka por janmiet, ynda la kut ka shad ka kmen, ki nongshad bad ki paidbah ki la mih lang na Lympung Weiking bad ïaid da ka kjat shaduh ïing Seng ha Mawkhar, ha ryngkat ki sur phawer bad ka kynhoi ka risa ha shi lynter surok ryngkat bad ka tbeh ïa ki dongmusa.
Da ki hajar ngut ki paidbah ki la tuid sha Lympung Weiking ha kine ki lai sngi ban sakhi ïa ka shad ka kmen tynrai khamtam ha ka sngi ba pynkut ïa ka shad.
Kumba ju long ha ka sngi bakut jong ka shad, ka dei da ka jingïalum lang ha ïing Seng Khasi, Mawkhar, ha kaba ki Duhalia, ki la shim ïa ka bynta ban tem ïa ka ksing lumpaid bad hadien kane, u Rangbah Banteilang Sing Rumnong, President ka Seng Khasi College bad u Chairman ka Publicity Committee ka Seng Khasi Kmie, u la shim ïa ka bynta ban pynïaid ïa ka jingïalang.
Hadien kane, u Rangbah Dipshon L.
Nongbri, President Seng Khasi Mawlai, u la shim ïa ka bynta ban ïalam ïa ka duwai ka phirat, bad hadien kane, ka la dei pat ka por ba ki nongshad lem bad ki nongialam ba rangbah ka Seng Khasi Kmie, ki parakur parakha, la mih lang khrui na ïing Seng ryngkat ka sur ka ksing lynti ban iaid kjat sha Lympung Weiking, Jaïaw,Haba la poi ha Lympung, shwa ban sdang ïa ka shad, la ïoh ïa ka nguh ka dem ba la ai ka Komiti u Tymmen U San, ïa kaba la pynbud pat da ka jingshad  ha baroh ki hynñiew tylli ki skit.
Shuh shuh la wan ban synran lang ruh da u President bad Secretary ka Seiñ Raij Jowai, ki Seiñ Raij Shillong, u Dolloi ka Elaka Jowai, ki President bad ki Secretary jong ki jylli bad ki tnat  ka Seng Khasi ha kaba la pyndap hi smam ïa baroh sawdong ka Lympung shad da u paid byllien, kiba da pynleit jingmut artad ha ki sur jong ka ksing, ka nakra, ka bom, ka tangmuri.
Haba kut ka shad ka kmen, shwa ban wanphai biang sha ïing Seng, Mawkhar, la ïoh ïa ki kyntien ai khublei na u Rangbah Hamar Sing Kharhmar u Cultural Secretary Seng Khasi Kmie, ka jingduwai na u Rangbah Donbokstar Kurkalang,  bad la pynhiar ïa ka lama ka seng da u Rangbah Rubi Binong, President Seng Khasi Raid Marngar bad pynbud  biang da ka jingduwai da uwei na ki dkhot ka Kynhun U Tymmen U San bad hadien kane, la ïaid tawiar lai sien lai wat ïa ka lympung bad wanphai noh artad sha ïing Seng, ryngkat ka phawar arted ha shi lynter lynti.
Haba la poi ha ïing Seng, u Rangbah Hainess Marbañiang, General Secretary, Seng Khasi Kmie, Mawkhar, Shillong, u la ai ki kyntien khublei bad sa pynkut da ka shad mastieh ha phyllaw jong ka Seng Khasi Hall.
Haba phaidien sha ki lai sngi jong kane ka shad ainguh ba shisien shisnem, katba nang mih ki sngi, ka dur ka dar, ka jinglong jingman jong kane ka shad ka ïai phuh ïai phieng, namar dei ha kum kane ka samoi, ba ïa ka tynrai jingngeit kaba janai bad kaba jylliew jong ka jaidbynriew Khasi, ka wan ban mihpaw ha kane ka shad, namar ka kynthei haba ka ïuhkjat ha lympung, ka da wan ha ka longrynïeng kaba khuid kaba suba banylla bad sotti.
Katba u shynrang, ka riam ka beit ka jong u ka kup shisha ïa ka bynta kum u nongri nongda, u nongsumar sukher ïalade, ïa la ka kur ka jait bad ïa la ka it ka hima, ka ri ka muluk.
Ka dulir bah ban pynpaw ïa ka jinglong nylla kum ka jaidbynriew, lah ban ong ba ïa ka jubab kaba shai bad bapaw shynna eh, ka dei ha ka dur ka Shad Suk Mynsiem, kaba pynpaw ïa ka jutang kaba la ïateh hapdeng u Bynriew bad la U Blei Nongthaw Nongbuh.
Haba la bit la biang nadong shadong, u bynriew u pynpaw ka jingsngewnguh ïa u Blei Trai Kynrad da ka shad ka kmen ha ryngkat ka duwai ba U Blei Trai Kynrad un ïai thehsei ïa la ka kyrkhu kyrdoh ha u khun bynriew ba un lah ba un kai un padun, un kamai un kajih, un trei un ktah ban roi parum pareh ha snieh jong kane ka sla pyrthei, ha ryngkat ba un nang ïar ka Tip Briew Tip Blei, ka Tip Kur Tip Kha, ban ieit ïalade bad burom ïa kiwei, bad Kamai ïa ka Hok.
U President ka Congress ha kane ka Jylla, u Bah Vincent H Pala, u la ong ba u don ka jingsngew skhem ba u kyrtong ka seng, u Bah S Osborne Kharjana, un long u nongjop ha kane ka ilekshon namarba ki paidbah ka Sohïong konstitwensi ki phaikhmat sha ka Congress.
Haba ïakren ha ka Lah Sngi U Blei bad u Bah Pala lyngba ka phone, u la ong ba ka MPCC kan sa lum ïa ka jingïalang mynta ka taïew na ka bynta ban ïakren haba ïadei bad ka ilekshon ha Sohïong.
U Bah Pala u la ong ba ka Congress kum ka seng kaba don ha la Liang Pyrshah ka la kren bha ïa ki mat kiba ktah ïa ki paidbah ka Jylla.
Ha ka Dorbar Mang Tyngka kaba dang shu kut shen, ki MLA ka Congress ruh ki ïashimbynta bha ha ïingdorbar bad rah ïa ki jingeh ba ki paidbah ki mad nalor ki jingmut kiba ïarap ban pynbha ïa ka rukom treikam jong ka Sorkar Jylla khnang ban ïoh jingmyntoi ki paidbah.
U Bah Pala, uba dei u MP ka Shillong, u la ong ba ki paidbah ka Sohïong konstitwensi ki sngewthuh kham bha namar ki la dep ïohi ïa kiwei ki seng naduh NPP, UDP bad BJP kiba donlang hajuh bad ïatreilang para maki, hynrei ki shu kren sha ki paidbah tang ban pynthame.
“Ka Congress ka la ailad bad pynjop ïa u Maheh la bun tylli ki snem, hynrei u Maheh u la rem noh ha u snem 2018 namar ki don kiba pynrem ïa u.
Kumta ki paidbah ka Sohïong ki dei ban pynjop biang ïa ka Congress ha kane ka kynti namar ka dei ka seng kaba ju ailad ïa ki nongïalam ban kiew, bad ka seng kaba burom lang ïa baroh bad kaba ju ïeng ruh ban ïada ïa baroh ki nongshong shnong," la ong u Bah Pala.
Halor ka jingong ba ka don ka jingsngew synei namar ka jingkhlad u Bah HDR Lyngdoh, u Bah Pala u la ong ba u (Maheh) HDR Lyngdoh u la long u MLA ka Sohïong la bun phew snem na ka Congress, bad ha ka ilekshon MLA ha u snem 2018, u Bah HDR Lyngdoh um pat dei ban rem, hynrei ki don kiba trei borbah ban pynrem noh ïa u.
“Kumta ki paidbah ka Sohïong ki sngewthuh bad tip kham bha balei u Maheh u rem noh, bad haba u Maheh u la khlad noh, ki paidbah ki la kham sngew dei ban phaikhmat sha ka Congress ha kane ka ilekshon," la ong u Bah Pala.
U Bah Pala u la ong ba ka Congress ha kane ka ilekshon MLA 2023, ka la pynïeng khnang da ki kyrtong kiba la don ka kyrdan pule bad kiba don ka jingshemphang ban long MLA kynthup ïa u Bah Kharjana uba la don bha ka jingnang jingtip bad jingshemphang, ym tang ba u shu don ka kyrdan.
Ka Congress ka don mynta 5 ngut ki MLA kiba shong sha ka Liang Pyrshah.
Lada ka Congress kan jop ha Sohïong ha kane ka ilekshon, kan ïoh 6 ngut ki MLA.
Ka jingthep vote ha Sohïong konstitwensi kaba dei ban long lang bad kiwei pat ki 59 tylli ki konstitwensi ha ka 27 tarik Rymphang, 2023, la buhteng noh da ka Election Commission of India namar ka jingkhlad kyndit u Bah HDR Lyngdoh ha ka 20 tarik Rymphang, 2023, kum u kyrtong ka United Democratic Party (UDP).
Ha kane ka ilekshon kaba dang sah ha Sohïong, dei sa tang u kyrtong ka UDP uba dang lah ban thep kyrteng, katba kiwei pat ki seng ne kyrtong kim lah shuh ban thep kyrteng thymmai, namar ïa kito kyrtong kiba la dep thep kyrteng kham mynshwa, la dep ban pynskhem ïa ki katkum ki kyndon pynïaid ilekshon.
Kiwei pat ki kyrtong kiba la dep pynskhem lypa ki long u kyrtong ka NPP u Bah Samlin Malngiang, u kyrtong ka Congress u Bah S Osborne Kharjana, u kyrtong ka HSPDP u Bah Sandondor Ryntathiang, u kyrtong ka BJP u Bah Eric Kharbuki, bad u kyrtong ka TMC, u Bah Stoding Thabah.
U Bah Samlin u dei u MLA barim ka Sohïong uba la iehnoh kam kum u MLA ka HSPDP, bad u la ïasoh sha ka NPP bad long kum u kyrtong jong ka ha kane ka ilekshon.
Ban thep kyrteng na ka bynta ka ilekshon kaba dang sah ha Sohïong, ka Election Commission ka la buh sngi naduh ka 13 tarik haduh 20 tarik mynta u Ïaïong, bad ka sngi ban peit bniah ïa ki kot ki sla jong ki kyrtong ka dei ha ka 21 tarik.
Ka tarik kaba khatduh ban weng kyrteng ka dei ha ka 24 tarik.
Ka Sohïong konstitwensi ka don 63 tylli ki jaka thep vote bad baroh ki nongthep vote ha Sohïong ki don 34,783 ngut kiba kynthup 17,096 ngut ki shynrang bad 17,687 ngut ki kynthei.
U Symbud Myntri Rangbah ka jylla, u Bah Prestone Tynsong, u la ong ba ka sorkar kan sa khot da ka jingïalang jong baroh ki seng saiñ pyrthei (all party meeting) na ka bynta ban ïakren bad ïatai halor ka roster system da kaba buh sharud ïa ka jingkhot dorbar kyrpang ba la dawa da ka seng Voice of the People Party (VPP) ban ïatai halor kane ka mat.
U la ong ba ïa kane ka jingïalang yn sa khot ynda u Myntri Rangbah ka jylla un wan phai sha nongbah Shillong.
Ha kajuh ka por u Bah Prestone u la ong ba ka Sorkar Meghalaya Democratic Alliance (MDA)-2 ba ïalam da ka National People’s Party (NPP) ka la rai ruh ban sa rah ïakren bad shim rai halor ka jingpyntreikam ïa ka Roster System ha ka jingïalang ban wan jong ka Kynhun Myntri.
Kane ka jingpynpaw ban sa khot ïa ka jingïalang jong baroh ki seng saiñ pyrthei ka dei ruh hadien ba la mih ka jingdawa ban pynlong ïa ka Dorbar Kyrpang na ka bynta ban ïatai halor ka kam ba ïadei bad ka Roster System bad ka State Reservation Policy, kaba la mih ruh na ka hukum ba dang shen jong ka ïingbishar Meghalaya High Court.
U Bah Prestone u la pynpaw ba um ïohi satia ïa ka jingdonkam ban khot ïa kata ka Dorbar Kyrpang halor kane ka kam.
“Hynrei, ngam ong satia ïa kane mynta.
Ynda u Myntri Rangbah u la wan phai sha Shillong, ngi la don jingthmu ban khot ïa ka jingïalang jong baroh ki seng saiñ pyrthei.
Ngi kwah ban lum shuwa ïa ka jingïalang ka MDA bad ngin don ka jingïakren ba sani ha ka Kynhun Myntri bad hadien ngin sa shim rai lehse ban khot ïa ka All Party Meeting ha kaba ngin lah ban ïasam jingtip bad ïakren ïa kiei kiei baroh bad ki seng saiñ pyrthei," la ong u Bah Prestone.
Shuh shuh haba kylli, u Symbud Myntri u la ong, “Ka khana ka long kaba jrong bha, bad ngan ïathuh ïa phi kawei, ngi la dep file ïa ka affidavit haduh lai sien bad ha katei ka por ka ïingbishar Meghalaya High Court (ha ka hukum ba ha shuwa) ka la ong ba phi hap ban pyntreikam ïa ka Roster System naduh u snem 1972.
Ka la kren shai ba kan long naduh ba sdang treikam ka Reservation Policy kaba mut ba ngi hap ban phai dien biang sha u snem 1972".
“Hynrei da ka hukum ba pynmih khatduh jong ka ïingbishar, ngin sa shong biang, ngin sa ïakren ha ka Kynhun Myntri, ngin sa ïakren ha ka MDA bad hadien ngi lah ban khot wat ïa ka All Party Meeting," la pynkut u Bah Prestone.
U Salman Khan hadien ka jingshah byrngem biang ha u Lawrence Bishnoi u la shim ia ka lad ban thied ia kawei ka Bulletproof SUV khnang ba un  shngain ha ka leit ka wan.
Une u tyngshop ha kane ka kynti ba mynta imat ula kham phikir ia la ka jingim hadien ba u Lawrence Bishnoi u la maham bad byrngem ban leh ia u kumba u leh ia u nongrwai Punjabi u Sidhu Moosewala.
Ka khubor na Bolly wood ka iathuh ba u Salman u la  thied da ka Bulletproof Nissan Patrol Luxury SUV bad u Salman ula ioh ruh ban pyndonkam nyngkong eh ia ka ha ka jingleit shim bynta ha ka jingplie paidbah ia ka NMACC ha  Mumbai.
Kane ka kali Bullet proof ba la thied da u Salman ka wan lang ruh bad ka ‘B6 lane ka B7 Levels of Protection’.
Ka khubor ka iathuh ba kane  ka kali ka shongdor haduh 20 million bad i kumba u Salman um shim la bynnud ban thied ia katei ka kali kaba rem tang  ban shngain ka jingim.
Ka jingshah byrngem jong u Salman na ka por sha ka por ka la pynsyier mynsiem bha ia ki bahaiing hasem jong u kiba sngew ruh ba u donkam bha ban phikir ia ka iaid ka ieng.
Haba iakren pat shap hang ki phlim ia u Salman ngin sa iohi ha ka Kisi Ka Bhai Kisi Ki Jaan kaba yn pynmih ha ka jingrakhe ia ka Eid bad kumjuh ruh ula ak lang ha ka Tiger 3 bad ka Katrina Kaif.
Kumjuh ruh un sa ak ha ka phlim thymmai jong uwei na ki nongshna phlim u  Sooraj Bhar jatiya.
Ka Hynñiewtrep Integrated Territorial Organisation (HITO)  Shangpung Area West Jaiñtia Hills ha ka 10 tarik mynta u bnai ka la ai da ka ejahar (FIR) halor ka jingkhyllem ka jingkieng ïaid kjat ha ka shnong Moolichah, Shangpung ha West Jaiñtia Hills.
Katkum kane ka ejahar ba la ai da u President bad General Secretary ka HITO Shangpung Area ha thanat Raliang, la ong ba katei ka jingkieng ka la khyllem ha ka por kumba 1:15 eiei mynsngi ha ka 9 tarik Ïaïong 2023.
La ong ruh ba kane ka jingkhyllem ka jingkieng ka dei namar ka daw jong ka jingleh sting ka tnat kaba pyntrei ïa kane ka jingkieng bad kata ka dei ka Soil and Water Conservation jong ka sorkar jylla.
Namarkata, ka seng ka kyntu ïa ki pulit ba kin tohkit halor katei ka jingjia bad ban pynsaja katkum ki kyndon jong ka Prevention of Corruption Act 1988 namar katei ka jingkhyllem ka la long na ka daw jong ka jingbym ler ka tnat Soil and Water Conservation ban pyntrei katkum ka mang tyngka ba la bhah.
Ka Federation of Khasi Jaiñtia and Garo People (FKJGP) Seng Kmie ka la pynpaw ba wat lada pyntreikam ïa ka Inner Line Permit (ILP) hapoh ka jylla kan nym don jingktah satia ïa ka kam jngohkai pyrthei.
Haba kren sha ki lad pathai khubor ha ka 10 tarik mynta u bnai, u President ka FKJGP Seng Kmie u Bah Dundee Cliff Khongsit, u la ong ka daw ba na ka liang jong ka seng ka kwah ban pynkiew ïa ka kam jngohkai pyrthei hapoh ka jylla hadien ka jingwad bniah halor ka jingduh kam duh jam ki khynnah samla bad dei tang ka kam jngohkai pyrthei kaba lah ban ai kam ai jam ïa ki khun samla ka jylla.
Kumta ban twad jingmut bad ruh ban wad ki lad ki lynti na ka liang jong ka seng ka la leit sha ka jylla Sikkim kaba dei kawei na ki jylla hapoh ka thaiñ Shatei Lam Mihngi kaba kiew bha ha ka kam jngohkai pyrthei.
Une u nongïalam ka FKJGP u la ong ba na ka liang ka seng ka la pynpaw ruh hadien ka jingïakynduh ïa ka Tourist Agency Association of Sikkim (TAAS) kaba dei kawei na ki seng kaba peit ïa ki kam jngohkai pyrthei hapoh ka jylla Sikkim ha kaba la ïakren bad phylliew jingmut halor kumno ban plie ïa ki lad ki lynti ban kyntiew ïa ka kam jngohkai pyrthei.
U Bah Dundee u la ong ruh ba ka jingleit jong ka seng sha ka jylla Sikkim ka long halor ka nongrim ban kylli kumno lada ka jingpyntreikam ïa ka ILP ka ktah ne em ïa ka kam jngohkai pyrthei.
U la batai ba katkum ki jingtip ba la ïoh na ka tnat jngohkai pyrthei jong ka Sikkim kaba kam ba ka jingpyntreikam ïa ka ILP kan ym ktah ïa ka kam jngohkai pyrthei lada ithuh kyrpang ïa ki nongwan jngohkai shapoh ka jylla.
U la ong ruh ba na ka liang jong ka seng ka la dep ban ïakynduh ïa ki briew kiba don bynta ban pynleit pynwan ïa ki kam jngohkai pyrthei.
Halor kane kan sa don biang ka jingïalang ha ka 17 tarik mynta u bnai ka ban kyntu ïa ka sorkar kaei ba ka dei ban leh lada ka kwah ban kyntiew ïa ka kam jngohkai hapoh ka jylla Meghalaya.
Ha kawei pat ka liang ha kaba ïadei bad ka hukum ba la pynmih da ka ïingbishar Meghalaya High Court halor ka Roster System, u Bah Dundee Cliff Khongsit u la ong, na ka liang ka seng kam shym la shongthait bad ka la leit ban ïakynduh ïa u Chairman jong ka Meghalaya Public Service Commission.
Na ka liang jong u Chairman u la ong ba hap ban pyntreikam katkum ki kyndon ba la ïaid.
Shuh shuh halor kane ka mat, u Bah Dundee u la ong ba kam myntoi shuh ban phaidien ïa kaei kaba la dep namar kan sa wanrah ïa kajuh ka jingeh kaba kynthup ïa ka sorkar bad ki paidbah ka jylla.
Nangta u la ong ruh lada kwah ban kren ïa ka Roster System hap ban pyrkhat ban pyntreikam ïa ka Roster System jong ka Garo Hills kaba la don lypa ïa ki ophis naduh mynshwa kiba kynthup ïa ka DSC.
Namarkata, na ka liang jong ka seng ka ieh ha ka jingstad jong ki nongmihkhmat ka jylla kumno ba kin ïatai khnang ba kan ym wanrah ka jingsngew ïapher jaidbynriew, hynrei ban shim ïa ka lynti kaba biang tam ym da kaba phai biang shadien, hynrei ban sdang ïa kaba shakhmat.
U Aamir Khan uba la ak ha ka Laal Singh Chaddha ula khuslai jingmut hadien ba ki nongpynmih jong ka Dhoom 4 ki la shim ia ka rai ban pynak noh da ki tyngshop kiba dang kham i samla ha kane ka phlim ha kaba u Aamir uba la khmih lynti bha ban ioh ak biang ia katei ka bynta ula sngew bynñiaw halor kane bad rai bad ong ba un iakhun beit ban ioh long u nonglam khmat kane ka phlim.
Ka Dhoom 4 ka dei kawei na ki phlim thymmai kaba bun ki nongpeitkai ki kwah ban iohi noh bad u Aditya Chopra u nongpynmih jong kane ka phlim ula shim ruh ia ka rai ba un ialeh ban leit ring ia ka  mynta u snem khnang ban ioh pynmih pat ha ka kut snem.
Ha ka Dhoom 4 u Aditya u sngew ba u Ranbir bad Ranveer ki biang bha ban ak ia ka bad kane ka jingpynbna u Aditya ka la pynsngewsih bha ia u Aamir uba la ap khmih lynti ban ioh don bynta biang ha kane kumba long ha ki snem ba la leit.
Ki khubor ki iathuh ba ka jingbym iaid jong ka Laal Singh Chaddha ka dei kawei kaba la pynlong ia u Aditya ban sngew artatien ban pynak biang ia u Aamir ha kane ka phlim bad rai ban pynpher noh ia ki tyngshop khn ang ba kan lah ban khring ia ki nongpeitkai.
Ka Dhoom ka long ruh kawei na ki phlim iashoh ba itynnad jong u Aamir bad ka jingthung noh da kiwei ki tyngshop ban ak ia ka, ka la pyndiaw mynsiem bha ia u Aamir  u bym shim poi pyrkhat.
Ka khlur ialehkai Tennis na ka ri Tunisia ka Ons Jabeur mynta ka sien ka lah rah ia ka thong jingjop na ka lympung ialehkai Charleston Open kaba dang shu kut shen.
Kane ka wan urlong hadien ba katei ka nong-ialehkai ka lah ioh ban iakhun phainal biang sa shisien bad ka Belinda Bencic, tat haduh ba kan da lah ban rah ia  ka thong jingjop shalade da 7-6 (6), 6-4 bad ka long ruh ka khusnam jingjop kaba lai ha ka jingim ialehkai ka jong ka.
Ka khubor ka iathuh ruh ba ka Ons Jabeur kaba bat ia ka kyrdan ba-ar ha katei ka lympung ialehkai, ka la lah ban pynliem noh ia katei ka nongiakhun pyrshah na Switzerland; kaba lah rah teng ia ka jingjop na ka lympung shi snem mynshuwa.
Ha ka jingiakhun ka jong ki, ka Ons Jabeur ka lah pynkylla ia ka rukom ialehkai baroh kawei katba ka dang iai beh nadien  da 5-3 ha ka set iakhun ba nyngkong, ka jingiakhun jong ka kaba kynthup ka jinglah ban pynphai ia ka bol bad ka jingpyllait im halade ia ki ar dor-thong set ialehkai na ka bynta ban jop ha ka tiebreak.
Ha ka set iakhun kaba khatduh, ka Jabeur ka lah ioh ban pynkhein ia ki dor-thong sambol jong ka Bencic haduh lai sien.
Hynrei ha ka por ba ka Bencic ka lah tied ia ka bol kaba lah wan pyrshah sha ka na ka jingsam bol ka jong ka, kata ka bol ka lah her Shabar jong u lain bad pynlong ia ka Ons Jabeur ban dap da ka jingkmen kaba khraw ha ka jingkhur syndon ka jong ka ia ka jingjop ba nyngkong ha ka jingshimbynta jong ka ha katei ka lympung ialehkai ha USA.
Ka khubor ka iathuh ruh ba ka jingshah rem noh jong ka Bencic ha ka tei ka jingiakhun ka pynkut ruh syndon ia ki 10 jingialehkai kiba ka lah khur ia ki jingjop ha ka jingiaid lynti jong ka ha ka kam ialehkai.
Na ka liang ka synjuk ba pyniaid ia ka jingialehkai Kriket hapoh India ka Board of Control for Cricket in India (BCCI) ka pynpaw mynta ia ka jingthmu ba ka don ha kaba iadei bad ka jingthaw thymmai pat sa shisien ia ki san tylli ki madan ialehkai.
Ka jinglut ha kaba ia dei bad kane ka bynta la khein antad ba kan kot sha ka T.
500 klur  kum ka jingpynkhreh ka ri na ka bynta ban pynlong ia ki jingialehkai jong ka lympung ODI World Cup ka ban sdang naduh u Risaw haduh u Naiwieng mynta u snem.
Katei ka lympung ialehkai, khlem pep ka la lah ban khung shibun ka song pisa  ha ki 10 snem ba lah leit noh bad kaba lah pynlong ruh ia ka synjuk kaba riewspah tam ha ka pyrthei.
Ha ka por ba pynlong ia ka jingialehkai Test hapdeng ka India-Australia ha u bnai  Rymphang haduh u Lber, ki paidbah kiba lah wan ban sakhi ia ki jingialehkai ki pynpaw ia ka jingsngewkhia kaba jur halor ki jingdkoh jingduna kiba  bun ha ki madan ialehkai bad ruh ka jingbym shym la don satia ka jingkhuid ha ki jaka leit-bar ha ka Arun Jaitley Stadium ha Delhi.
Kumjuh ruh kam shym la long kaba nyngkong ba ka Delhi ka long napdeng kiwei pat ki san tylli ki madan ialehkai kaba  iehnoh ia ki kam pyntrei ki jong ka  kaba ka lah ioh na ka synjuk na ka bynta ka jingpynbha nadong shadong ia ka madan.
Shuh shuh ruh katkum ka thup kyrteng ba lah ioh lum ha kaba iadei bad kita ki san tylli ki madan ialehkai ba lah buh mynta ia ka thong da ka tei ka synjuk ki long ka madan ialehkai ha Hyderabad, Kolkata, Mohali bad Mumbai nalor katei ka madan ialehkai ha Delhi.
Kumba ka paw hi ka long ba ka Wankhede ha Mumbai ka lah dep ha ka ban pyntyllun ia ki kam ki jam jong ka na ka bynta ban pynthymmai ia ka madan baroh kawei ha shuwa ka lympung ialehkai ODIs hapdeng ka India-Australia ha u bnai ba dang shu dep hadien ba ki paidbah ki lah ujor halor ka jingbym shym biang satia ki jingdonkam ha ki jaka leit-bar ka jingbym shym la lah ban wanrah ia ka jingkhuid jingsuba ha katei ka madan ialehkai ba pawnam.
Ha ka jingkhein antad na ka bynta ka jinglut ha ka ban pynthymmai mynta ia kitei ki san tylli ki madan ialehkai ka lah kot sha ki spah klur.
Ka BCCI ka iathuh ruh ba kan poi haduh T.
100 klur na ka bynta ban pynthymmai pat ia ka madan ialehkai ha Delhi, T.
117.
17 klur ia ka madan ha Hyderabad,  T.
127.
47 klur ia ka jingpynbha ia ka madan ialehkai ba pawnam bha ha ka ri kaba don ha Kolkata ka Eden Gardens, T.
79.
46 klur  na ka bynta ka  madan kaba ha Mohali ka PCA  bad T.
78.
82 klur ka jingpynbha shuh shuh ia ka madan ha Wankhede bad ka jinglut jingsep ka lah ruh ban kiew lada donkam ban leh ruh ia ki tnum jong ki madan ialehkai katkum ka jingibit.
Katba ka jingpynkhreh jong ka BCCI na ka bynta katei ka lympung ka lah nang iai iaid shakhmat, ka khubor ka iathuh ruh ba 12 tylli ki madan ialehkai lah dep ban jied mynta hadien ba  lah mait noh ia ki katto katne ki kyrteng ba lah tyrwa bad kita ki madan ba lah shah jied mynta ki kynthup ia ka madan ialehkai ha Bengaluru, Chennai, Delhi, Dharamsala, Guwahati, Hyderabad, Kolkata, Lucknow, Indore, Rajkot, Mumbai  bad Ahmedabad.
Kumta ruh, kumba haduh 48 tylli ki jingialehkai yn pynialehkai ha ki 46 sngi jong katei ka lympung ialehkai ka ICC.
Kum ban shu pynkynmaw ruh ba ka India khatduh eh ka lah ioh ban pynlong ia ka tei ka lympung iakhun World Cup ha u snem 2011; uba long u snem ha kaba u Mahendra Singh Dhoni kum u kapten ka kynhun u lah btin lynti shaduh ka lynti ban rah syndon ia ka trophy jingjop na ka lympung baroh kawei.
U Russell Crowe ula pynpaw ka jingsngewdiaw halor ka jingbym ioh shuh jong u ban ak ha ka Glad iator 2 ha kaba une u tyngshop u sngew ba ka por kam shah shuh ia u ban don bynta ha kane ka phlim namar ba um iahap shuh.
Une u tyngshop uba la ak ia ka bynta ba sha khmat jong ka Gla diator u sngew ba kane ka phlim ka dei kaba u da sngewieit shisha ha ka jingim jong u bad sngew bynnud ruh ba um ioh shuh ban ak ia ka.
Ha kawei na ki interivew u Russell ula shah kylli jingkylli la u dang don jingthmu ne em ban ak biang ha ka Gladiator bad ka jubab ba u la ai ka long ba ka por kam shah shuh ia u ha kaba mynta u donkam ban phaikhmat bad ban pynleit jingmut noh sa ha kiwei kiwei de ki bynta jong ki phlim.
Ha kaba iadei bad ka Gladiator 2 yn direk biang da u Ridley Scott bad  ia kane ka bynta yn pynmih haduh u Naiwieng 2024.
Ka Gladiator ka long ruh kawei na ki phlim ba la iohpdiang bun tylli ki khusnam ha ki snem ba la leit.
Ka lympung ïalehkai Inter School Cricket League 2022-23 ba la pynïaid da ka Shillong Cricket Association ka la sdang ha ka Sngi Ba-ar ha madan Polo ha kaba ka Shillong Secondary School bad ka Madrasa ki la khur ïa ka jingjop.
Ha kane ka lympung ki don haduh hynñiew tylli ki skul kiba wan ïashim bynta ha kaba la phai ha ki ar tylli ki group.
Ha ka Group-A ki long ka Shillong Secondary, Duncan SS, Gorkha Pathshala HSS bad ka St.
Anthony’s, katba ha ka Group-B ki long ka Sunrise Academy SS, Jail Road Boys HSS bad ka Madrasa Hemyatul Islam LPS.
Ha ka jingïakhun kaba nyngkong, ka Shillong Secondary ka la pynliem noh ïa ka St.
Anthony’s School da 8 wiket.
Ka St.
Anthony’s ka la kam trai shwa ban tied nyngkong ha kaba ka la kamai 88 run bad shah pynkhyllem 10 wiket ha ki 15 over.
U Trejosh u la tied 18 run na ki 28 bol bad u Ayush u la ïoh 7 run na ki 12 bol.
Katba u Shewam u la khur 3 wiket bad 2 wiket da u Sumit na ka bynta ka Shillong Secondary.
Haba wan shimti ïa ka pali ba ar, ka Shillong Secondary ka la kynnoh sha ka thong da kaba ïoh 89 run ha ki 11 over.
U Badal u la tied 24 run na ki 30 bol bad u Shewam u la tied 18 run na ki 25 bol.
Katba u Avinash bad u Trejosh ki la khur mar 1 wiket na ka bynta ka St Anthony’s.
Ïa ka nam ‘Man of the Match’ la khur da u Badal.
Haba phai sha kawei pat ka jingïakhun ba ar, ka Madrasa ka la pynliem noh ïa ka Jail Road Boys da 10 wiket.
Ka Jail Road ka la shimti shwa ban tied nyngkong bad ka la kamai 96 run bad shah pynkhyllem 6 wiket ha ki 15 over.
U Rahul Paul u la tied 35 run na ki 24 bol bad u Samir u la tied 28 run na ki 26 bol.
Katba u Amir u la khur 3 wiket bad ïa ki 2 wiket la khur da u Imran.
Haba wan shimti ïa ka pali ba ar, ka Madrasa ka la kynjoh sha ka thong da kaba ïoh 98 run ha ki 8.
3 over.
U Md Wahid u la tied 62 run na ki 30 bol bad u Arman u la ïoh 20 run na ki 17 bol.
Ïa ka nam ‘Man of the Match’ la khur da u Md Wahid.
Na ka liang jong ka Ultimate Fighting Championship (UFC) ka lah pynbna paidbah ruh ia ki nongshimbynta ki ban ia aireng ha ka aiom ba- ar jong ka Road to UFC.
Ka Road to UFC kaba lah wanphai biang  naduh u snem ba lah dep hadien ka jingjah rngai mynta lah hynniew snem kynthih.
Ka wanrah mynta ia ki thong ba hakhmat eh na ka bynta ki 32 ngut ki rang-ialehkai MMA na ka dewbah-Asia ha ryngkat bad ka kabu ksiar ban khur ia ka  jingiateh kontrak ka UFC ha baroh shi lynter jong ki saw kyrdan  ha ka “Win & Advance".
Na ka bynta katei ka bynta ba-ar jong ka lympung, arngut ki nongialehkai ka ri kin ioh ia ka bynta jong ki na ka bynta ban iasoi ia ka kontrak ha ka UFC.
kumta u  Sumit Kumar un pynkhreh na ka bynta ban iakhun pyrshah bad u   Seung Guk Choi ha ka Flyweight  katba u Rana Rudra Pratap Singh un pynkhreh ialade na ka bynta ka jingiakhun bad u Chang Ho Lee ha ka Bantamweight.
Ka kylla iakhun kaba nyngkong jong ka lympung kan long ha baroh shi lynter jong ki ar sngi  kata ha ka 27 bad 28 tarik jong u bnai Jymmang ha Shanghai, China ha UFC Performance Institute (UFC PI).
Ka thup kyrteng bapura jong ki nongshimbynta ha katei ka lympung ialehkai ka ban long:Flyweight (56.
7kg)Rei Tsuruya (Japan) vs Ronal Siahaan (Indonesia)Mark Climaco (Philippines) vs Jung Hyun Lee (South Korea)Ji Niushiyue (China) vs Billy Pasulatan (Indonesia)Sumit Kumar (India) vs Seung Guk Choi (South Korea)Bantamweight (>61.
2kg)Xiao Long (China) vs Shohei Nose (Japan)Shuya Kamikubo (Japan) vs Jieleyisi Baergeng (China)Eperaim Ginting (Indonesia) vs Daermisi Zhawupasi (China)Chang Ho Lee (South Korea) vs Rana Rudra Pratap Singh (India)Featherweight (>65.
8kg)Yi Zha (China) vs Abdul Azeem Badakhshi (Afghanistan)Keisuke Sasu (Japan) vs Sang Won Kim (Korea)Yibugele (China) vs Koya Kanda (Japan)Li Kaiwen (China) vs Reza Arianto (Indonesia)Lightweight (>70.
3kg)Seong Chan Hong (South Korea) vs Rong Zhu (China)Kazuma Maruyama (Japan) vs Sang Uk Kim (South Korea)Windri Patilima (Indonesia) vs Shin Haraguchi (Japan)Won Bin Ki (South Korea) vs Batebolati Bahatebole (China)Non-tournament bouts:Flyweight: Top Noi Kiwram (Thailand) vs Nyamjargal Tumendemberel (Mongolia)Flyweight: Sim Kai Xiong (Singapore) vs Peter Danasoe (Thailand)Welterweight: Nueraji Taiyilake (China) vs Han Seul Kim (Korea)Welterweight: Chris Hofmann (Philippines) vs Sang Hoon Yoo (Korea).
Ka lympung ïalehkai phutbol ba la tip kum ka West Khasi Hills Block Level Under-12 Chief Minister Open Football Tournament 2023 ka la jam shaphrang haduh ka Sngi Ba-ar jong ka taïew.
Ïa kane ka lympung ïalehkai la pynlong ruh da ka shlem treikam jong ka District Sports Officer (DSO) West Khasi Hills ha madan NDSA Nongpyndeng ha kaba ki don 16 tylli ki kynhun ha ka liang ki khynnah shynrang bad saw tylli ha ka liang ki kynthei.
Ïa kane ka lympung la plie pyrda ha ka Lah Sngi U Blei (10 tarik) ha katei ka madan.
Haba phai pat sha ka jingïalehkai kaba long ha ka Sngi Ba-ar ha ka liang ki khynnah shynrang, ka Pyndengrei SS&CC ka la khur ïa ka jingjop hadien ba lah pynliem noh da 4-1 kol ïa ka Borsing Memo SS.
Ka Mawkadiang SC ka la pynliem noh da 5-1 kol ïa ka Mawlarshong, ka GRC ‘A’ ka la pynjem khnap haduh 12-0 kol ïa ka Don Bosco Hr.
SS, ka Jaidoh YSA ka la pynliem noh da 4-0 kol ïa ka GRC’B’.
Nangta ka Upper Marskuika la pynliem noh da 1-0 kol ïa ka St.
Xavier’s SS, ka Marskuiñ SCSC ka la pynliem noh da 3-1 kol ïa ka Mawpun FT, ka Sib Singh Memorial Govt.
Hr.
SS ka la pynliem noh da 10-0 kol ïa ka Sacred Heart Hr.
SS, katba ka Nonglwai SC ka la pynliem noh da 3-0 kol ïa ka Nongstoiñ SS&CC.
Haba phai pat sha ka liang ki khynnah kynthei ka GRC ka la khur ïa ka jingjop hadien ba lah pynliem noh da 7-0 kol ïa ka St.
Xavier’s SS, bad ka Nongstoiñ SS&CC ka la pynliem noh da 7-0 kol ïa ka Sacred Heart.
Ka kynhun ïalehkai jong ka Youngsters Football Club na South West Khasi Hills ka la khur ïa ka nam lahduh ha sngi pynkut ïa ka jingrakhe jingdap 25 snem lane Jubili Rupa jong ka Nongjyllieh Youth Sports Social and Development Organization (1998-2023) ha ka Lah Sngi U Blei.
Katei ka nam tam jong ka Youngsters FC ka la wan hadien ba ka lah ban pynliem noh ïa ka Nangkiew FC na ka thaiñ Mariam da 4-1 kol ha ka jingïakhun final kaba la long ha katei ka sngi ha madan Photumtong.
Ka Youngstar FC kum ka lahduh ka la ïoh ban rah ïa ka song pisa kaba T.
20,000 ryngkat ka trophy, katba ka Nangkiew FC kum ka nam rem ka la ïoh T.
10,000 ryngkat ka trophy.
Ha katei ka sngi ïa ka nam Best Goalkeeper la khur da u Wiko Kharjahrin na ka Youngsters FC bad bad u rangthep kol ba kynsai (Topscorer) la ïoh da u Wantiplang Syiem na ka Nangkiew United FC bad ïa ka nam kum u rangïalehkai (Best Player) ba kynsai la ïoh da u Firstborn Ïawphniaw ka Youngsters FC.
Ha kane ka sngi ka klob hashwa ban pynlong ïa ka jingïalehkai phutbol, ka la pynlong ruh ïa ka jingïalang pynkut ïa katei ka jingrakhe da ka jingpynkup burom ïa ki nongïalam barim, ki nongseng, ki President barim bad ki General Secretary da ka jingsakhilang ki seng longkmie, ki executive dorbar jong ka shnong Nongjyllieh, ki nongshong shnong bad ki ’riew rangbah jong ka thaiñ bad kiwei kiwei ha kaba u Bah Nestingdar Nongdkhar u la long kum u kongsan.
U Myntri Rangbah, Conrad K Sangma, u ban sa wan phai sha jylla ha kine ki khyndiat sngi, u dei ban kren hi dalade halor ka mat kaba ïadei bad ka ‘Roster System’ lane ka rukom ai bhah ïa ki kam katkum ka ‘Reservation Policy’.
Kum u khlieh duh jong ka sorkar bad kum u Myntri ba dei peit ïa ka tnat ‘Personnel’, u Conrad u dei ban mih shakhmat ban pynshai aïu ka sorkar kan leh halor ka jingpyni ba dang shen jong ka Meghalaya High Court ba kan bha ban ieh ha ka Dorbar ki MLA lane ha ka sorkar ban rai lada lano yn pyntreikam ïa kata ka ‘Roster’.
Ngi sngewthuh ba tang u Conrad hi un kham lah ban ai ïa ka jubab kaba shai namar u kham shai ha ka pyrkhat ka pyrdaiñ.
Ba un shu ieh ha kiwei pat ban kren na ka bynta jong u, ka lah ban ïalam pynban sha ka jingmynsaw bad ki jyrwit-jyrwat kiba bun.
Ka la dei ka por ban rai da kawei beit ka sur naduh lano kata ka ‘Roster System’ kan treikam bad hato ka sorkar ka don jingmut ne em ban pynbeit thymmai ïa ka ‘Reservation Policy’ kaba la ïaid la 50 snem tam.
Ka Voice of the People Party (VPP) lane kiwei pat ki dei ban shim ïa ka sienjam ban pynïatylli ïa ka sur jong kiba kwah ban pynkylla ïa ka ‘Reservation Policy’ katkum ki jingshisha kiba don bad ban pynthikna ba kan ym don ka jinglong saphret jong kano-kano ka sur kaba kwah ïa kajuh ka thong.
Na ka bynta kiwei kiba pyrshah, ma ki ruh, kin hap ban ïatylli.
Ka dei ban don pat ka rynsan ka ban long pdeng ban ïatai hapdeng kiba kwah bad ki bym kwah ban pynkylla ïa ka ‘Reservation Policy’ khnang ba arliang mamla kin sei ïa ki nongrim kiba ki don.
Hangne, ka sorkar ka dei ban ïeng pdeng bad hadien ba la sngap ïa baroh, ka dei ban shim ïa kawei ka rai.
Ban shu khmih lynti ba kane ka jingdawa ban pynkylla ïa ka ‘Reservation Policy’ bad ban pyntreikam beit shakhmat ïa ka ‘Roster’ kan shu jah noh ha ki saw lyer, kan long kum ka jingphohsniew ruma.
Kiba bun ki nongshong shnong ki la sngewthuh ba u shiah u thar bad u thar naei bad u thar kumno.
Ban ïa shong kli kti bad phohsniew ba kan shu kut kumto khlem da leh eiei, kan long kaba bakla.
Ban ïa khmih lynti ba kane ka kam kan kut tang ynda la don ka jingïakhun ha surok, ka long ka bym dei.
Ki dang don ki lad bad ki rynsan ban ïakren markhmat bad ban ïa pynbeit da ka jingïasngewthuh jingmut.
Kam donkam kata ka jingïakren isih jaitbynriew ne para nongshong shnong.
Ïa kano-kano ka ‘Policy’ la thaw da ka jingpyrkhat ba ha kawei ka sngi, yn sa pynkylla ïa ka katkum ka jingdawa jong ka por.
Kam mut ba shisien ba la thaw ïa ka ‘Policy’, yn ym don shuh ba lah ban leh eiei.
Kata ka long kaba bakla.
Hynrei hap ban nang ruh kumno ban pynkylla khnang ba kata ka jingpynkylla kan ym ktah pat ha kiwei ki rukom.
Ka lynti kaba dang kylluid bha mynta ka long ïa ka sorkar ba kan khot ïakren lut ïa baroh ki kynhun la ki dei ki seng saiñpyrthei lane ki seng samla pule lane seng samla shnong lane ki seng pyrshah bad kyrshan sorkar ban ïakren.
Shim lut ïa ki jingai jingmut jong ki.
Ynda la dep ban sngap lut ïa baroh, khlem da iehnoh ïano-ïano, ka sorkar ka dei ban bishar bin-pa-bin ïa kita ki jingai jingmut.
Kam dei pat ban shimpor sah ban sot ïa kita ki jingai jingmut.
Ka dei ban don da ka por.
Ynda la kut kata ka por, ka dei ban pynmih ïa kawei ka rai da kaba pynshong nongrim halor ki jingai jingmut ba ka la ïoh pdiang, halor ki jingshisha bad katkum ki kyndon aiñ.
Ngi ïohi ba lada kam dei ka sorkar ka ban rai halor kane, shisien ka sngi, ki ïingbishar, la ka dei ka Supreme Court ne High Court, kin sa shim rai.
Yn ym don ban ap sah ïa kata ka sorkar haduh lano kan rai.
Kin don beit ki ban sa leit ujor sha ïingbishar.
Lehse ka sorkar ka kwah da kata ka lynti ba ka ïingbishar kan rai? Lada ka long kumta, sngewlong lehnohei ka jingjied ïa kita ki nongthaw aiñ bad ki nongsaiñdur ïa ki kpait saiñ kam (Policy).
Ha ka jingshisha, ha ka synshar paidbah, ka dei ka kamram jong ka Dorbar ki MLA ban thaw aiñ, ka kamram jong ka sorkar ban pyntreikam ïa kita ki aiñ, bad ka kamram jong ka ïingbishar ban peit ba kita ki aiñ ki long katkum ki kyndon jong ka Riti Synshar.
Ym dei ban pynïakhleh ïa ki bor namar ka Riti Synshar ka la dep ban phiah lypa ïa u pud u sam jong kine ki lai mamla.
Kawei kam dei ban tur sha ka jylli jong kawei pat lym kumta kan kulmar ka synshar ka khadar ka bishar.
Naarkata, ka High Court ka sa kynthoh kumto ba ka bha ba ieh ha ka Dorbar ki MLA lane ha ka sorkar ban rai naduh lano kata ka ‘Roster’ kan treikam katkum ka ‘Reservation Policy’.
Bad ka la ong ruh ba ynda la rai, mano-mano ki lah ban buh jingkylli ïa kata katkum ki kyndon aiñ.
Kumba ka long mynta, ka sur ka sawa bha ha Rilum Khasi Jaiñtia ba dei ban pyntreikam ïa ka ‘Roster’ shakhmat katba ka sur na Rilum Garo ka long ba ym dei ban pynkylla ïa ka ‘Reservation Policy’.
Ngin hap ban ïa peit bha nangne shakhmat khamtam ynda u Myntri Rangbah u la wanphai sha jylla.
Ha kine ki sngi mynta ki mih bun ki jingkylla ha ka mariang kaba ngi ong ha ka ktien nongwei ka (climate change) ka jingkylla ka suiñbneng ha ka mariang kane ngi tip ba ka wanrah ka jingma bakhraw ia ki nongshong shnong baroh kawei.
Ka jingkylla ka suinbneng ne ka mariang ka dei hi na nga na phi, namar ngi leh ia kiei kiei ban pynjot ia ka mariang ngim pyrkhat bad ngim suidniew ia ka jingdon jong em jong ka,  U Blei u bu ia ngi ki briew hangne ha pyrthei ban gin ri ngin sumar ia ki jingdon jingem jong ka bad u air uh ia ngi ka bor ba ngi lah ban pyndonkam ia ki jingdon jong ka kat kumba ngi donkam, hynrei mangi ki briew pat ngim nang ban pyndonkam ia ki, bad ngim nang ban kunai, bad ngi khlem pyndonkam katkum ka jingdonkam jongngi, ngi kwah rhah, bad ngim ju dap katno katno ruh, kane keiñ ka la pynlong ia ngi ba ngin ngat ha ka jingeh bad jingma ba khraw, khamtam eh ia ki pateng ban wan,Hangne ngan ong ia phi ba ha ka jingiohi bad jingsngewthuh jong nga ka jingkylla jong ka mariang ka dei na nga na phi hi ko ki paralok ba ieit, ba ngi sa mat ia kine kiei kiei baroh, ka mariang ka sngewsih ka iam pangnud namar ma phi manga ngi pynjot ia ka, bad teng teng ka kiew ruh ka jingdom bad ijngbitar ia ngi ki briew na kata ka daw ka pyllong ia ngi mynta ban mat ia shibun ki jingeh bad jingjynjar.
Ngi ki briew namar ngi long kiba khwan bad rhah ngim dap katno katno, lada  ngi nang kan nym wanrah jingma bad jingkyrduh ia ngi hynrei ma ngi pat ki briew ngi shuh pynlut kai ia ka spah ba ngi ioh na ka, ngim nang ban kunai, ngi pynlut phut ha ki kam kai, kam biria bad ki rong phong, kane ka jingleh jong ngi kein ka ktah shisha ia ngi mynta kum ban shuh ai nuksa u briew uba don ka par dewiong ne par mawshun, une u briew lada u nang ban pyndonkam mynta u lah ban ioh shirta haduh ka pateng ki khun ki ksiew, hynrei lada u ne um nang u pynlut phut, u leh lut phut u bam lut phut kane ka spah ba u don ka lah ban lut noh bad kane keiñ ka ktah ia ka mariang ym tang ia u shimet, bad ngi ki briew mynta ngi tih tyllong lut bad ngi khlong naduh tyllong ia ki jingdon ijngem jong ka bad kane ka wanrah ia ka jingkyrduh ia ka mariang bad iangi hi mynta, ka jingkyrduh ba nyngkong eh ka long shaphang ka umbam umdih kane ka wanrah.
Ka jingktah bakhraw tam ia ka imlang sahlang jong ngi, ba bun ki shnong ki thaw phin iohi ia ka jingkyrduh um ha kine ki sngi mynta bad ngi iahap ban shuh  thied ia ka um, bad kane ka um ruh ngim nym ioh shuh kaba khuid ba suba, kum ba long mynshuwa , namar kane ka um kam dei kaba mih hi shabar ka dei kaba ngi shuh ia (drill) kaba ngi tih naduh tyllong ia ka, bad kane ka jingtih jong ngi mynta ruh ka long kaba ma shibun ia ngi namar shisien ka sngi ngin sa nang kyrduh bad nang tyrkhong shuh shuh.
Kaba arpat ka long ba ngi pom pathar ia ki dieng ki siej kane ruh ka ktah ia ka mariang bad ka ktah ruh ia ngi u khun bynriew, tang na ka jingpom jong ngi ia ki dieng ngi lah ban duh shibun kiei kiei, kum ia ka lyer khuid u slap, bad ia ka um, bad ngin ioh pat ban mat sa tang ka jingshit ba shyrkhie tam, bad kane ka jingshit ka ktah ia ka koit ka khiah ia ki khun bynriew bad ia ka mariang.
Bad haba ngi mat ia kane ka jingshit ban thiah ban shong ruh ngi nang, ngi lynga ngi pisa bad ngi ioh shisha ki jingpang jingshitom tang namar ba la jur eh ka jingkhluit ka suinbneng, bad kane ka jingshit ka ktah jur ia ka mairnag ruh, namar kane ka jingshit ka lah ban pynum lut ia ki lum thah kiba don hangne ha pyrthei bad ynda haba kine ki lumtha ki la um kin sa kylla long ka duriaw bah, bad ngi ki briew ngi lah ban duh ei noh wat ka jingim ruh.
Mynta lei ngin shem ba ngi mat shibun ki jingeh ha kaba iadei bad ka mariang, teng teng don ki sngi ngi ioh baroh saw tylli ki aiom ha ka shisngi, kane ka lah ban ktah ia ka koit ka khiah ia u briew, khamtam eh ia kito kiba la noh met bad ki ba la heh ka rta bad ka ktah ruh ia ki khyllung kiba dangrit khamtam kito kiba dang don da ki bnai, Hato ngin nang shuh kumno ban sumar ia ki.
Kane kein ka wanrah jingeh bha ka lah ruh ban poi shaduh u pud ba sngewsih ha kaba ngi duh ia ka mynsiem briew ruh.
Ha ka mariang ngin shem ba ki don haduh saw aiom shisnem, kine ki aiom ki wan kawei hadien kawei hynrei mynta pat ngin shem ha ka shisngi ruh ngi mat baroh saw tylli kitei ki aiom.
Bad sa kawei pat ka bynta ka long ba ngim nang ban sumar khuid ia ka mariang kane ruh ka ktah bha ia ki um ki wah kiba don ha kane ka pyrthei ka mariang.
Bad ha kine ki sngi mynta lei ngim iohi shuh ia ka jingkhuid jingsuba ha ki shnong ki thaw jong ngi bad khamtam eh hangne ha sor Shillong.
Hangne lei la bun satang ki iing bad la bun sa tang u bynriew bad sa ka jingleh pathar jong ngi,ngim nang ban leh khuid ban sumar khuid ia la ka jong ka dong, ka shnong,ngi bret pathar ki jaboh jabaiñ bad ngim niewkor ia ka mariang kane ka jingleh jong ngi ka ktah ia ki um ki wah, namar ha ka por ba jur u slap kine ki jaboh ki tuid sha ki wah, bad teng teng kine ki sahkut hangne hi ki don ruh kiba tuid bad ruh kiba sahkut hangne hi, bad phin iohi ruh ki briew kiba sah hajan kito ki wah lei lei ki bret khnang hangto hi ruh, ki pyntuid ia ki painkhana ruh hangne ha ki wah hi, peit nuksa kum ia ka wah umkhrah mynshuwa ki ong kane ka wah ka long kaba khuid bad ba itynnad bad ki briew ki lah ban pyndonkam ia kane ka wah ban leit saitjain leit sum leit sleh hynrei mynta pat phi nud ban leit leh kumne ? Mynta lei lei phin shuh iohi ba ka dap tang da ki jaboh jabain suda da kip la plasctic narud jong kine ki wah ne ha ki jaka bym ioh tuid bha lehse ba mih ki dieng ki siej ne ki maw, sa ha kum kine ki sngi mynta lei lei kum ka por puja u (Hindu) ha ka sngi pynngam ia ki Blei thaw jong ki lei ki pynngam ha ka bynta jong kane ka wah, kane ka ktah ia ka jingkhuid noh jong ka, shuh ong ba dei mynta kein ba ki la kham sngewthuh kim shah shuh ban pynpra ia kito ki blei thaw jong ki, ka la kham pher hi, hynrei kum ha kiwei ki snem lei lei te kine ki Hindu ki pynpra ia kito ki blei jong ki hangne hi, kane lei ka ktah bha ia kane ka wah, kane ka long ka ei kaei kaba ngim niewkor bad da burom ia ka jingdon jong kane ka wah hangne ha ri Khasi jong ngi.
Dei ma ngi hi ba khlem akor kiwei ki jaitbynriew ruh ki iohlad ban leh ia kane, ka jingleh khuid lei lei ka sdang na la dpei bad ka sa ha ka imlang sahlang ka shnong ka thaw jong ngi, ngi dei ban sdang na la iing khnang ban gin nang shabar ruh kumjuh.
Te namar katta nga kyrsiew thiah ia phi ko ki paralok baieit jong ngi ngin sumar ia ka mariang kaba u Blei u la pynkhamti ia nga ia phi tip ngin sumar ban nym pynjot shuh ia ka,lada ngi pomdieng to ngin thung biang ia ki, lada ngi tih dewiong, mawshun to ngin tih kat kum ki jingdonkam jong ngi bad to ngin pynduh noh ia ka jingmlien ban tih tyllong ia ki um ba don ha ka sla khyndew, ngim dei ban kmen tang  ban ioh pisa,ioh hadien ngin shu iap tyrkhong,Kyndit bynriew ko khun ka Ri KhasiJongngi, la dei ka por jong nga ban riewspah ia ka mariang,kaba u Blei u la pynkhamti ia ngiSumar khuid to ri syndong,Jingdon jingem baroh sawdong.
Ka United States ha ka Lah Sngi U Blei ka la dawa na ka Russia ba ka dei ban pyllait noh ia u  nongthoh khubor jong ka Wall Street Journal, u Evan Gershkovich bad ban ym pynshitom ia u namar um don bynta eiei ha ka jingleit syntiat kumba la kynnoh da ka Russia.
Ia u Gershkovich la kem da ki bor pyniaid ka Russia ha ka 29 tarik u Lber, ha kaba ka Russia ka la kynnoh ba utei u nongthoh khubor u dei u nongleit syntiat ba la phah khnang da ka United States sha Russia bad kane ka long ka sien ba nyngkong eh ba ka Russia kan bat, bad kan kynnoh ia ki nong US ba ki dei ki nongsyntiat jong ka US watla ka US ka khlem don jingthmu eiei sha lyndet kumba la kynnoh da ka Russia.
Kumta, u Secretary of State, u Antony Blinken ha katei ka sngi u la ong ba ka jingkem bad jingpharep jong ka Russia ia utei u nongthoh khubor ka long kaba bakla bad kumta ka Russia ka dei ban pyllait mardor ia utei u briew u bym shym don jing jingtip eiei halor katei ka jingkynnoh jong ka Russia bad u bym shym la iadon bynta eiei bad ka Sorkar US hynrei ka jingleit jong u sha Russia ka long ka jingleit sngewbha jong u hi.
Naba ka US ka la ong ba ka kam thoh khubor bad ban leit wad khubor kam dei ka kam sniew ne kaba wanrah jingma ïano ïano, kumta ruh ka Russia kam dei ban shim da kumwei pat haba iadei bad ka jingleit jong u sha Russia ha la ka jong ka kam bad da la ka mon sngewbha jong u hi shimet.
Kumjuh ruh u President ha kine ki khyndiat sngi ba la leit, u la dawa ia ka Russia ba ka dei ban pyllait noh ia utei u nongthoh khubor u bym shym la iadon bynta eiei bad ka sorkar US ne bad ki tnat iada ri jong ka US.
Namarkata ruh u la pynshai ba utei u nongthoh khubor um shym la don bynta eiei ha katei ka kam syntiat ba la pharep da ka Russia.
Hynrei la ong ba ka US kan hap ban da pynbiang ia ki jingpynshisha bad ki jingdonkam baroh naka bynta ban ioh pyllait noh ia utei u nongthoh khubor.
Ka seng Congress ka la maham jur ïa u nongïalam jong ka seng ha Rajasthan u Sachin Pilot halor ka jingshah thngan kaba la long hynnin ka sngi bad ong ba kane ka jingleh jong u ka long kaba pyrshah ïa ki rukom pyntreikam jong ka seng.
U Pilot u la dawa ba ka sorkar jong u Ashok Gehlot ka la dei ban leh ei ei pyrshah halor ka jingpynshisha ba ka la don ka kam bamsap jong ka sorkar kaba hashwa kata jong ka seng Bharatiya Janata Party (BJP) ba la ïalam da ka Vasundhara Raje.
Ka sorkar jong u Gehlot ka la kyntait halor ka jingpynshisha jong u Pilot ba kam shym la don kano kano ka jingpyntreikam.
“Ka jingshah thngan jong u Sachin Pilot ka la long pyrshah ïa ki jingsngew bad ki rukom pyntreikam jong ka seng.
Lada u don kino kino ki mat ba ïadei bad ka sorkar jong u, la lah ban ïakren hapoh ka kynhun jong ka seng ha ka jaka ba un mih hakhmat ki paidbah ne ha ki lad pathai khubor,"  la ong u nongkhmih bad nongpynïaid jong ka seng Congress ha  Rajasthan u Sukhjinder Singh Randhawa ha ka jingthoh kaba u la phah ha ka lah sngi U Blei.
Kane ka la paw biang ba ka la long ka jingpynibor hapdeng u  Pilot, ïa uba la khmih lynti ba un sa ïakhun ïa ka shuki Myntri Rangbah la kham slem bad u Gehlot, uba long mynta u Myntri Rangbah.
U Pilot u la ong ba ka long kaba donkam ban pyntikna sha ki briew ba ka sorkar Congress ka la leh mynleh ha ki jingkren bad ki jingkular jong ka ba ka la khlei hashwa ban don ka ilekshon Assembly jong u snem 2018.
U la ong ba ka sorkar jong u kam shym la lah ban leh ei ei ha kaba ïadei bad ka jingïakhun pyrshah ïa ki runar, halor ka jingtih beaiñ ïa ki marpoh khyndew, ka jingklun jaka bad halor ki jingpynshisha kiba long pyrshah ïa u Lalit Modi.
U Pilot u la pyni ruh ïa ki Video barim jong u Gehlot uba la kynnoh ba ka Raje ka la don bynta ha ka kam bamsap bad ong ba u la leh ïa kaba bakla ba balei um shym  la leh eiei ne ban phah pynlong ïa ka jingtohkit kiba bniah ha kaba ïadei bad kine ki jingjia.
U la ong ba ka sorkar Congress ka la don ki sakhi ba biang kiba long pyrshah ïa ka sorkar ba hashwa jong ka seng BJP hynrei kam shym la leh ei ei.
“Ngim  lah ban ïakhun ïa ka ilekshon lada ïa kine ki jingkular ym shym  la lah ban pynurlong.
Ngi la don ïa ki sakhi ba biang.
Ngi la dei ban pyntreikam.
Ngin sa hap ban ïakhun ïa ka ilekshon.
Shen kan sa don ka jingpyntreikam ïa ka Model Code of Conduct.
Ngi la hap ai jubab sha ki paidbah," la ong u Pilot.
Kawei ka longkmie na UK kaba long ruh ka nong Israel, kaba la ngat ha ka jingjia shah thombor hapoh West Bank ha ka taïew ba la leit, ka la khlad noh ha ka Lah Sngi U blei hapdeng jong ka jingsumar.
Ia katei ka longkmie la ithuh kum ka Lucy Dee bad ka la don 45 snem ka rta.
La ong ba ka Lucy ka la mynsaw jur na katei ka jingshah thombor naba kam lah shuh ban kyrda ia la ka jingim wat haba la ioh ban sumar noh ia ka hadien jong katei ka jingjia.
