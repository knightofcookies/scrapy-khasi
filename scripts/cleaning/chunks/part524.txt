“La san bnai khlem ioh tulop baroh ki MDC, ki nongtrei ka Council, kaba la kot kumba 7 klur shi bnai bad baroh kam duna ia ka 35 klur ha kine ki san bnai ba la dep", la ong u bah Lakhon.
Ha kajuh ka por, u la ong ba ka jingrung sha ka BJP kam dei ban pynkhyllem ia ka executive committee ha JHADC, hynrei ban pynkhlain shuh shuh ia ka liang synshar da ka jingkyrshan na ka sorkar pdeng.
“Kam dei ban pynkhyllem ia ka EC hynrei ka dei ban pynkhlain ia ka EC kaba don ha ka jingkyrduh pisa", la ong u chairman ka JHADC.
U la ong ba da ka jingrung sha ka BJP kin lah ban pan kham bun ki jingiarap na ka sorkar pdeng na ka bynta ki jingdonkam ka Council.
Haba kylli, halor ka jingbyrngem ka UDP ban phah weng noh ia u na ka kam Chairman ka dorbar JHADC, u ma lakhon u la ong biang ba kam don kano kano ka jingthmu ban pynpra ia ka EC kaba mynta, hynrei kan shong ruh ha ki nongialam ka party bad kum ki MDC ki kohnguh ia ki nongialam.
Nongstoiñ:  Ka Seng Khasi Students Union Mawshynrut Circle ha ryngkat ka jingiasnohkti lang da ki nongsynshar jong ki 52 tylli ki shnong ka thaiñ Shahlang, kin sa pynlong ia ka jingiaiaid paidbah kum ka dak ban pyrshah ia ka jingdon ki karkhana sain dewiong hapoh ka thaiñ Shahlang.
Katkum ka kyrwoh khubor na u President ka Seng KSU Mawshynrut Circle u Samla Armstrong Sohshang, u la iathuh ba katei ka jingia iaid jong ka Seng bad ki nongsynshar shnong yn pynlong ha ka 11 tarik mynta bnai ka ban dei ruh artad ka sngi ïew Shahlang.
Shuh shuh u la iathuh ruh ba katei ka jingia iaid paidbah kan sdang naduh Kyllonmathei ka shnong kaba don kitei ki karkhana sain dewiong ter ter shaduh ka ïew Shahlang ban pynpaw ia ka jingpyrshah kaba jur halor ka jingmih bad jingnang jyllei ki karkhana sain dewiong ha katei ka thaiñKumta ka Seng ka khot ka wer ia ki paidbah nongshong shnong ka thaiñ Shahlang kiba sngew pyrshah halor ka jingdon jong kitei ki karkhana kin wan ban ia snoh kti lang bad ka Seng ha katei ka jingiaiaid paidbah.
Shillong: U Union Minister of State ka Animal Husbandry, Dairying & Fisheries, Sanjeev Kumar Balyan u don mynta ha ka jylla ban khmih ia ki kam bad ki skhim hapoh ka ministry ba dang pyntreikam ha ka jylla.
Myn hynnin ka step, u Myntri u la leit jngoh ia ka Pig and Poultry Farm bad ruh ia ka Intensive Cattle Development Programme (ICDP) ha Upper Shillong ha kaba u la iakren bad ki doctor, ki nongrep bad ki ophisar.
Ha ka jingleit jngoh ia ka ICDP Central Semen Bank, Upper Shillong u Myntri u la ong ba ka Artificial Insemination ka long 5.
26 % ha kaba iadei bad ki masi ba ri ki briew da kaba bynrap ba kane ka long kaba duna bha ynda nujor bad ka national average kaba long 30 %.
U Myntri u la ong ruh ba ka don ka lad kaba khraw ha ki kam ba iadei bad ki kam ba iadei bad ka dud (dairy) bad ka animal husbandry ha Meghalaya.
U la ong ruh ba ki nongrep ki lah ban ioh ka kamai kaba biang lada ki shim kabu ia kane.
“Ki don bun ki iew ia ki tiar na kane ka jylla," la ong u Myntri da kaba ban ba dang don bun ki kam ban dang hap leh shwa ban ioh ban kheit ia u soh.
“Ban ia kynduh ia ki jingduna ha ka liang ki syiar bad ki sniang dang hap ban wad na kiwei pat ki jylla.
Ngi hap ban trei khnang ba ka jylla kan lah ban pyndap hi ia la ki jingduna ha Meghalaya," u la ong.
U Myntri u la iakren ruh bad ki doctor, ki nongrep bad ki ophisar jong ka tnat ha ka Directorate of AH & Veterinary ha Lumdiengjri.
Katba u dang iaroh ia ka jingsain dur ia ka Meghalaya Piggery Mission ka ban wan, u Myntri u la ong, “Kane ka dei ka projek kaba pher ba la pynsngew da ka sorkar Meghalaya sha ka National Cooperative Development Corporation bad ka Sorkar pdeng na ka bynta ka jing kyntiew ia ki kam ri sniang ha ka jylla kaba long kumba T 220 klur; ha kane ka projek, yn don kumba 300 tylli ki farm ha kylleng ka jylla ban pyniaid da ki cooperative society.
" Ka Ministry mynta ka kloi ban bei tyngka ban iarap ia ki briew ka jylla lyngba ka kam ri sniang, u la bynrap.
U la ong ruh ba kiwei kiwei ki jylla ki lah ban bud nuksa na ka Meghalaya ha kaba iadei bad kane ka projek.
U la ong ruh ba donkam ban pynshlur ia ki briew shimet ba kin shim ia kane ka kam, ym tang ia ki cooperative society.
U Myntri u la iaroh ruh ia ki kam jong ka sorkar jylla ha kaba iadei bad ka jing kyntiew ia ki kam ai dud ha kaba u la iathuh ba ka Meghalaya ka dei ka jylla kaba ai pisa bun tam ia kiba trei ia kane ka kam kaba long T 42 shi litre.
Hynrei u Myntri u la pynsngew ruh ia ka jingkhuslai halor ka jingrem dor jong ki jingbam jong ki masi, ba kito kiba trei ia kane ka kam ki hap ban bah.
Ha kane ka phang, u la ong ba un sa kyntu ia ka ICAR ban wad lad wad lynti ban ioh ia kine ki jingbam ba kham tad dor.
U Myntri u la sngap ruh ia ki jing kren jong ki doctor bad ki nongrep bad u la ong ba ka sorkar pdeng kan sa ai ka jingiarap kaba donkam khnang ba ki jingeh jong kine ki doctor bad ki nongrep kin kham duna.
Ki doctor bad ki nongrep ki la iathuh ia u Myntri shaphang ka jingduna ki nongtrei bad ki dawai bad ki la ong ruh ba donkam ban pynkhlain ia ki laboratory.
U Myntri u la ong ba ka tnat sorkar ba u peit ka pyrshang beit ban pynbha ia ka jingshakri jong ki doctor.
U la ong ruh ba ka pyrshang beit ban pynbha ia ka jingshakri ba ka ai sha ki briew bad kane ka paw ha ka Cabinet kaba nyngkong jong kane ka sorkar ha kaba la mynjur ban pynlait T 13,500 klur n aka bynta FMD bad ka Brucellosis.
U myntri u la pynkut ia ka jingkren jong u da kaba ong ba lah ban pynurlong ia ka jingthmu jong u Prime Minister ban kyntiew arshah ia ka kamai kajih jong ki nongrep shuwa u snem 2022 lyngba ki tnat animal husbandry bad fisheries.
`.
Shillong:   Ka JSU War Jaintia Circle, ka la thoh sha ka tnat kam poh iing jong ka sorkar India, ba kan sdang noh shait shait ia ka jingtrei ia ka  Integrated Check Post (ICP) Dawki.
Ha ka shithi, ba la soi da U bah Eddy Kery Pohtam President bad U bah Lawyerson War, President ka Central Body, kaba la phah ha ka 6tarik Nailur 2019,  la iathuh ba ka jingtrei ia katei ka kam, ka sdang ha ka 15tarik Risaw 2016 bad kaba dei ban pyndep hapoh 24 bnai, hynrei katei ka kam, ka shu sahkut haduh ha kine ki sngi.
La iathuh ba ha ka jingtrei ia katei ka kad khaii, ka don ruh ia ka surok, kaba dei ban trei kaba iasoh na Tamabil sha Muktapur, kaba hapdeng ka jingjngai kaba 500metre eiei, ha kaba u kontraktor, um shym la ia syllok bad ka tnat PWD.
Nalor ka jingsahkut ka kam, nangta sa ka jingieng khlem akor ki trok, kumta ka la nang pynjot ia ka surok bad ka la ktah ia ki riew paidbah, ong shuh shuh katei ka jing ujor sha ka tnat kam poh iing jong ka sorkar India.
La dawa namarkata ba dei ban sngap noh mardor ia katei ka jingtrei.
Nongstoiñ:  U Lum Kyllai Lyngsngun u dei u wei na ki lum u bala paw nam bad u ba itynnad bha ha ka thaiñ South West Khasi Hills District bad u ne u lum u don ha syndah ka shnong Demnar ka shnong kaba don sha ki thaiñ Myriem bad thaiñ Umdohlun kaba jngai kumba 37 Km na Nongstoiñ bad kumba 31 Km na Mawkyrwat kaba dei ruh ka District Headquarter.
Na kynjang jong u ne u lum lah ruh ban iohi ba ka don ka khlaw sha liang jong u ne u lum bad na jrong jong u ne u lumla iohi ruh ia shibun ki lum Khasi kiba la paw nam kiba don ha ka thain West bad South West Khasi Hills bad kumjuh ia u Lum Nokrek u ba don sha ki thaiñ Garo Hills bad haba shai bha ka suiñ bneng lah ruh ban iohi ia ki them jong ka Ri Bangladesh.
Ban poi sha kliar jong u ne u lum hap ban iaid lyngba ki lynti iaid kjat ba la shna bha da ki VEC jong ka shnong Demnar lyngba ka skhim MGNREGA bad ka shimpor kumba 15 minit eiei ban poi sha kliar jong u ne u lum bad ynda la poi ha kliar jong u ne u lum la iohi shisha ia ka jingithiang jong ka mariang bad ka jingitynnad jong ki lum Khasi.
Shisien peit u Lum Kyllai Lyngsngun um da iapher than na kiwei pat ki lum kiba don ha kylleng sawdong jong ka Ri Khasi Jaiñtia hynrei u ne u Lum Kyllai Lyngsngun u don la ka jong ka khana bad katkum ka jingiathuh ki riew tymmen na katei ka thaiñ bad kumjuh ki trai jaka kiba dei na ka kur Paliar la ong ba u ne u lum hyndai hynthai u dei u ta u dieng shnar jong u Ramhah bad namar ka jingkit kaba khia jong u Ramhah u la iehnoh ia u ha ka jaka ba u don mynta.
Shuh shuh la iathuh ruh ba ha jrong jong u ne u lum ki don bun jait ki dieng bad kumjuh ki mrad kiba im bad na jrong jong u ne u lum ki don haduh san tylli ki wah duid kiba tuid shapoh bad kumjuh ka don ruh kawei ka um kaba long kum ka kynja pung halor jong u ne u lum.
Kaba kham sngew phyla shuh shuh ka long ba ha jrong jong u ne u lum ka don ka um ba long kum ka kynja pung kaba don sha ki bynta ba long khlaw ha kliar jong u ne u lum bad la ong ruh ba ia kane ka um la ju pyndonkam da kita ki jingthaw kiba phyla kiba im halor u ne u lum bad la ong shuh shuh ba kita ki jingthaw haduh mynta mynne ki dang iai pyni ruh ia ka dak halor u ne u lum.
Na ka liang jong u bah Stimding Thongni Secretary Shnong Demnar u la iathuh ba ha kipor ba rit bnai khamtam ha u bnai Nailar bad Jylliew khamtam ha kipor miet ki ju iohi ia ki kynja ba long phuh bad phyrnai kum ki Mawlynnai halor jong u tei u lum bad kane ka dang iai jia haduh kine ki sngi kiba mynta bad u la ong ruh ba katei ka jingphyrnai ka par suki suki na mihsngi shaduh sepngi jong u ne u lum.
Hynrei kaba sngewsih pat ka long ba wat la katei ka thaiñ ka riewspah bha ha ka jingdon ia ki jaka jngohkai pynban ki nongwan jngohkai ia u tei u lum ki duna bha bad ka daw lehse kadei namar ka jingbymbiang ka surok bad ka surok ban leit sha u tei u lum ka long kaba khohruh khohram bad katei ka surok kadei ruh ka surok kaba leit shaduh ki thaiñ Wahkaji Domiasiat bad Mawthabah ki jaka ba don Uranium.
Na ka liang jong u bah Hamland paliar Rangbah ka Kur Palaiar u la pynpaw ba ka kur Paliar ka angnud ban pynlong ia u tei u lum kum u wei na ki jaka jngohkai pyrthei ba paw nam kumba long lem kiwei ki jaka jngohkai kiba don ha kylleng ka Rikhasi Jaintia.
Ka jing oh dor jong ka hotel JW Marriott ia T.
442 na bynta ar tylli ki kait, ia U Rahul Bose, ka la pynlong ia katei ka hotel, ba kan shah dain kuna T.
25,000 bad ka daw ka long ba katei ka hotel, ka shim khajna, ia ka mar, kaba ym shym la shim khajna, ong ka khubor.
Ha ka Lah Sngi U Blei, U Rahul Bose, ula thoh ha ka twitter, ba ula shah khlieh dor haduh T.
442 na bynta ar tylli ki jait, ha kaba la khein lang ruh bad ka GST, ka bym dei satia ban buh dor ia kitei ki kait.
Nga long u briew uba sngewtynnad ban pule kot khubor la bun bun snem.
Ki bynta ba nga kham sngewtynnad eh ki long ia ki artikyl, la ki long ki khubor niam, ki khubor politik ne ki khubor ba iadei bad jinglong jong ka jaitbynriew Khasi naduh mynhyndai haduh mynta.
Ia baroh ki jingthoh (artikyl) nga sngewtynnad ban pule.
Don ki briew kiba thoh tang ia ki khubor niam, don kiba thoh tang shaphang ka politik bad don pat kiba toh tang ia ki kolshor u Khasi.
Hynrei ka jingsngewnguh kaba kham kyrpang jong nga ka long ia u Ex.
Rev.
K.
Langrin uba na Seinduli, Ri Lyngngam.
Ka daw ba nga iaroh kyrpang ka long ba u nang lut ban thoh ia kino kino ki jait khubor, la ki long ki khubor niam, ki khubor politik, ka shongkha shongman, ka riti dustur u longshuwa, ka rep ka riang, ka knia ka khriam, ka pule puthi bad kiwei kiwei de.
Balei ba nga ong kumta? Ka daw ka long naduh ka snem 2013 haduh mynta nga shem ba baroh ki jingthoh jong u ha ki kotkhubor ki long kiba don nongrim, kiba shongnia bad kiba ktik shisha ia ka jingmut jingpyrkhat jong nga.
Nga nud ban ong ba ha West Khasi ym don shuh uba iaryngkat rynieng bad une u Rangbah ha ka bor sngewthuh bad jingshemphang.
Khnang ba ki nongpule khubor kin kham shai nga kwah ban kdew ia ki katno katne ki bynta balei ba nga kyrshan ia u Ex.
Rev.
K.
Langrin.
AIS Suja“Wat pynkynriah ia u Mawpud uba rim".
Kane ka dei ka jingmaham na u Blei lyngba ki Proverb u Solomon 23:10.
“Do not move an-ancient boundary stone".
Ha kawei pat ka kyntien la ong – “Wat pynkynriah noh ia u Mawpud uba rim, uba ki kpa jong me ki la buh".
Proverb 22:28.
“Do not move an-ancient boundary stone set up by your forefathers".
Kane ka jingong jong ka ktien u Blei ka long kaba dei 100%.
U Blei u la kren lyngba u Syiem Solomon u khun u David, u Syiem ki Israel.
U Blei u iohi ia ka jinglong ki briew ha Israel bad ym tang ha Israel hynrei ki jaidbynriew ka pyrthei ki leh ia kane ka jait pop haduh kine ki sngi ba mynta.
Ka jingkynriah ia ki Mawpud ka mih na ka donud kaba shukor kaba thok lute ia ka jong kiwei pat ki parabriew.
Kane ka dei ka jingkhwan lalot bad jingikwah ia ka jong kiwei pat ia kaba u Blei u la dep maham da kaba ong – “Men ym i kwah".
Exodus 20:17.
Na ka daw ka jingikwah lalot, u briew u la phut bad kynriah ia u mawpud uba rim ia kiba ki la buh, la ka long ha ki lyngkha ki briew ne ha ki jaka thaw iing thaw sem.
Ka jingkynriah ia u Mawpud uba rim, ka pyllong ia kiwei pat ban khie bitar bad kaba mih na kane ka long ka jingialeh ia mynsaw mynsnam parabriew bad kane hi ka la long ka thma iaknieh namar ba la knieh jubor ia ki jaka puta ba la pynieng Mawpud.
Bunsien kane ka jait kam ka poi wat shaduh ki iing bishar badonburom ban wad ia ka jingshisha ban pyniasuk, ne pynioh pat ia ka bhah ka bynta uba dei hok ban ioh.
Ha kine ki sngi bun ki briew kim khein sang shuh ban kynriah ia ki Mawpud jong kiwei pat tang ban pynheh ia la ka jong khlem da khein shuh ia ka pap ka sang.
Lada kin iohi lei ia kiba duk ki riew kynthei khun swet khun rangli, ki ia kmen ban leh ia kane ka jait kam, ki thombor ia ka hok kiwei da ka jubor justi, bad kane ka long ka jingleh donbor thombor ia ka hok jong kiwei pat ki parabriew.
Bun bah ha kine ki sngi ki ioh ia ka dohnud maw khlem sheptieng shuh ia u Blei khlem burom shuh ia ki para briew, biang tang ialade kiwei mat dep shato, kane ka rukom leh ka jia ym tang ha Israel bad ha kiwei pat ki Ri hynrei ka jia ha ka Ri ka jong ngi ruh, naduh uba poh tam haduh uba khraw tam synshar ka lalot ka khwan ha kane ka jingim ha ka met khlem da pyrkhat shano ka mynsiem kan poi, namar kiei kiei kiba u briew u don kim long ki jong u hynrei ki dei ki jong u Blei kein.
Ka khyndew bad ka bneng ki long ki jong u Blei bad ka jingim u briew kim long satia ha kita kiei kiei kiba u don.
Bad u briew un myntoi aiu ban ioh ia ka pyrthei baroh kawei lada un duh noh ia la ka mynsiem sha dujok? Mathaios 16:26.
Kine kiei kiei, u briew um pyrkhat u thom ia ka sang ka ma da ka pynkynriah ia ki Mawpud kiba rim jong kiwei pat.
Ym tang ha la ki shnong ki thaw ha ki bri ki khyndew hynrei wat haduh ka Ri, ki briew ki ktah ban pynkynriah ia ki Mawpud kiba rim.
Ha ka Ri jong ngi mynta ia ki mawpud la pynkynrriah na shatei bad na shathie, ka Ri ka la nangrit, katba kiwei pat ki la nang khraw, bad kumne khlem da pyrkhat shuh ia ki parabriew kiba ia im ia sah ha kane ka pyrthei.
Ia ka Ri jong ngi la pynkynriah ia ki mawpud jong ka ia kaba ki Kpa tymmen hyndai ki la pynieng; u Blei un sa bishar ia kane.
Ka jingkynriah ia u Mawpud jong kiwei pat, ka long ka kam lute.
“Wat lute ia uba duk, namar u long uba duk …….
naba u Trai un iasaid ia ka kam jong ki, bad un lute ia ka jingim jong kiba lute ia ki".
Proverb 22:22-23.
“Wat kynriah ia u Mawpud uba rim, wat leit sha ki lyngkha jong ki khunswet, naba u nongsiewspah jong ki u long uba khlain, UN IASAID IA KA KAM JONG KI PYRSHAH IA ME".
Proverb 23:10-11.
Namar kata, u Blei u maham jur ia kito kiba pynkynriah ia u MAWPUD, ia uno uno u Mawpud.
U Salman Khan (53), ula ai sngewbha da ka sati maw lynnai ia ka samla jongu, kaba dei ruh ka nongrwai, ka  Iulia Vantur, ha ka sngi kha jongka, kaba long ha ki khyndiat sngi ba ladep.
La iathuh ba ka kmie jong U Salman, ka ai jingmut ia U Salman, ba un ai da ka sati maw lynnai ia ka Iulia.
Haduh mynta, ym shym la tip satia ka jingiadei hapdeng ka Iulia bad U Salman, namar ba baroh arngut kim shym la pynpaw pyrthei satia, ha kaba kim shym la pdiang ne kyntait ruh ia ka jing iadei jongki arngut.
Jowai:  Ka arear jong ki nonghikai school Primary kaba dei 25 percent bad kiba hap hapoh ka SDSEO, Jowai sardar ka la sahkut bad kim shym la lah ban sei ia ka na bank.
U President ka All Jaintia Primary School Teacher Association, u ma L Jat u la iathuh ba kane ka arear ka la sahkut naduh ka 3 tarik une u bnai.
Na ka liang ka All Jaintia Hills Primary School Teachers Association ka la pynpaw ia ka jingkyndit ba kane ka arear ka la sahkut hapoh bank.
“Ngi la ioh ia ka sanction naduh u bnai June bad hadien ka jingwad jingtip na ka Treasury office bad la ioh jingtip ba ka la sahkut ha UBI bank ha Jowai bad la ioh jingtip pat na ka bank kam shym la lah ban siew ia katei ka pisa sha ki Nonghikai namar ba pynsangeh da u officer hadien ba la ioh ia ka order na ka sorkar.
“Ngi sngewkyndit ba kam ju jia kumne, wat hadien ba ka pisa ka dep phah sha bank", la ong u ma Jata.
Na ka liang ka Association ka la kyntu ia ka sorkar ban pyllait ia katei ka pisa khnang ba kan nym buh jingeh ia ki kum ki nonghikai.
Kumjuh ruh ka tulop haduh 2 bnai ym pat ioh sanction bad lada ioh tang kane ka arear ki nonghikai ki la ioh jingiarap shibun.
I love to read and know what happen around our state Rupang is one of my favourite new paper in khasi.
Shillong:  La lap ia kawei ka met iap ba la ithuh kum u Mahesh Rai  ba 25 snem na jan ka iing sah jong u ha Pynthorbah Block IV mynta ka sngi thohdieng, bala I suba ba u la shu shah pyniap.
U  SP (City) bah Steve Rynjah u la iathuh ba la lah ban dei ba u tei u briew u la shah pyniap bad na ka liang ki pulit ki dang pynlong ia ka jing wad bniah ban lap iaki jingshisha.
Ka kyrwoh na u SP ka ong ba la lap iaka met jong utei u lanot ha ka por 5 baje dangstep na ka jaka ba hajan ka iing jong u hi bad ladon da kidak priuid baroh kawei ka dur khmat,bad iakamet iap la rah noh sha Shillong Civil Hospital ban leh iaka  post mortem.
Shillong:  Myn hynnin ka sngi ka seng West Khasi Hill District Village Employment Council Association (WKHVECA) kala leit ban ia kynduh ia u myntri ba dei peit ia ki kam pynroi nongkyndong u Bah Sniawbhalang Dhar ban ia kren halor ka jingeh kaba la mih na ka jingpynhiar dor ka sorkar ia ki jingtrei ha ki shnong na ka skhim MGNREGS.
U Bah JTS Thongni Chairman jong kane ka WKHVECA, ha dien ka jingiakynduh ia u myntri sorkar, u la iathuh ba ka long ba kum ka seng kim lah shuh ban shu sngap ia ka jingpynhiar dor jong ka tnad pynroi nongkyndong ia ki dor jong ki tiar ha kaba ia dei bad ka jingpyntrei kam ia ki skhim MGNREGS.
La iathuh ba katkum ka jingpynbna jong ka sorkar ba ia ki skhim jong ka MGNREGS dei ban pynkhreh katkum ka dor jong u snem 2012-2013 katba mynta ka la poi sha ka 2019-2020, kane ka long kaba ym lah ban pdiang namar ki dor jong ki mar ki matta kila nangkiew ha iew ha hat.
Lada ka sorkar ka pynbor ban trei da ka dor jong u tei  u snem 2012-2013,  yn nym lah shuh ban trei bha.
La ong ba ha kiwei ki jingtrei kam jong ka sorkar ka la pyntrei kam ia ka dor jong u snem 2015-2016 balei ha ka MGNREGS pat da u snem 2012-2013.
Ha ka juh ka por la ia kren ruh ia ka jingpynslem ban siew ia ka baitiar da ka tnad pynroi nongkyndong, ha kaba la palat mynta shisnem tam ka sorkar kam pat siew kane kala buh ia ki nongai tiar ba kim lah shuh ban ai ka jingkyrshan ha kaba pyntrei ia ki skhim MGNREGS.
U la ong ba kane ka juh ka jingeh kiwei ki bynta jong ka jylla ruh ki ia kynduh kum juh.
Ha kane ka jingleit ia kynduh la don lang ruh u Bah Macmilan Byrsat MLA jong ka Nongstoin.
Ha kane ka jingiakren na ka liang jong u myntri ka sorkar jylla u la ai ka jingkular ba un sa khot ia ki ophisar la sngi nyngkong, ban ia kren ia kane ka jingeh ha kaba pyntrei kam ia ki skhim MGNREGS ha ka jylla, la ong u Bah JTS Thongni Chairman.
Ka shim por tang lai minit ia ki phra ngut ki riew kieng atiar, ba kin rong suk ia ka ksiar kaba shongdor haduh  $30 million, na ka kad liengsuin jong ka  Sao Paulo bad katei la shim, ba ka dei ka jingioh tuh kaba ar na kiba triem tam ha ka histori jong ka Brazil.
Kitei ki nonglute, ki la riam ialade kum ki Federal Police bad ki la iaid beit beit sha ka kad liengsuin ha  Guarulhos, ha ka sngi palei ha kawei ka kali SUV bad kitei ki la hukum ia ki nongtrei ka kad liengsuin, ba kin thep ia ki song ksiar ha katei ka trok kaba don hajan.
La iathuh ba katei ka dei ka ksar, kaba dei ban leit sha  Zurich bad sha  New York.
La iathuh ba kitei ki nonglute ki la ioh rah suk 720 kilograms (1,587 pounds) ki lyngkniap ksar kiba shongdor  110 million reais lane $30 million.
Shillong:   Ka jingialang kaba nyngkong ka Committee kaba la thung ka sorkar ban eksamin ia ki mat jingdawa ki nongtrei ka EMRI 108, ka sorkar bad ka Kompeni kam pat poi sha kaba iasngewthuh jingmut ne iahun.
Ka jingialang ka long hynnin ka sngi ha kaba ia kane ka Committee ba la khlieh da u secretary ka tnad ka koit ka khiah u Pravin Bakshi la pyllong ha ophis ka Directorate of Health and Services, Shillong.
Ha kane ka jingialang, ki nongmihkhmat na ka Meghalaya EMRI Workers Union (MEMRIWU)  kila pynpaw ba kim sngew hun satia namar ba ia ki mat jingdawa jongki, bun ba la shah kyntait.
Haba kren sha ki lad pathai khubor, u president ka MEMRIWU u bah Roipar Kharraswai u la iathuh ba ha kane ka jingialang la iakren ia ki saw tylli ki mat ba kynthup ia ka jingpynbiang nongtrei, ka tulop, ka shuti bad ka jingpynkynriah kam.
U president ka seng u bah Roipar Kharraswai haba kren sha ki nongthoh khubor, u la ong ba la iakren 4 tylli ki mat ba iadei ban pynbiang ne thung briew ha ki kali kit nongpang kaban long 3 kawei ka ambulance bad uwei uba pynap ne reserve ha man ka district bad 7 tylli kali kiba shakri tang 12 kynta, dei ban pynbdap briew ban shakri beit 24 kynta.
“La iakren ia ka tulop bad ka jingkwah jong ngi ka long ba dei ban siew katkum ka kam ba trei hynrei na ka liang ka sorkar kam iahap halor kane bad ngi la dawa noh ba dei ban pynkiew ar shah ka jingsiew bad 30 percent CTC Annual increment", la ong u bah Roipar.
U la ong ba bor pyniaid ka la kam ba kam hap ha ain Labour ne Establishment Act ne ha kano ka ain bad na ka liang ka seng ka kwah ba ka bor pyniaid kin ai da ka jingthoh ba kim hap ha ki ain bad ki hap ha ka ain bad ki dei ban ia da ka jingthoh khnang ba kin nang ban leh ia kaba donkam.
U bah Roipar u la ong ba ka bor pyniaid ka dei ban siew ia ka 8 kynta bad 4 kynta ka bai trei tam ne over time katkum ka hok jong kaba ki dei ban ioh namar ba naduh ba sdang haduh mynta ym ju ioh ia ka jingsiew trei palat por ne overtime.
U la iathuh ba ia ka shuti kumba long mynshwa ki don kiba khlem ioh shuti bad la iakren ka bor pyniaid ba kin pynbiang ia ki shuti bad kawei kaba sngewsih ka dei ka encash leave naduh 2015 haduh mynta kim ai pisa shuh bad ka seng ka dawa ban siew ia kane ka encashment leave naduh 2015.
U bah Roipar u la iathuh ba kawei dei jingkynriah kam ha kaba la dawa ba ha jaka Khasi, dei ban buh da ki Khasi bad sha Garo dei ban buh da ki Garo khnang ban lait na kano kano ka jingeh ha ka ktien ka thylliej, ka iaid ka ieng namar ba bunsien ka wanrah ka jingeh namar bym ithuh ne sngewthuh bha ban iakren.
“Hynrei halor kane na ka liang ka sorkar kam pdiang ia kane ka jingdawa jongki", u la ong.
Ha kajuh ka por, ki la ong ba kin nym kynran dien ia ka jingdawa bad hadien ka ar bnai ba kut ka por ban pyndep ka committee kin sa pyrkhat kaei kaba mih.
Nongpoh:  Da ka jingthmu ban tehlakam ia ka jingkynrei ki nongdie bad nongdih drok, kiba la sdang ban jyllei ha manla ki jaka ha Ri Bhoi, hynne ka sngi, ka KSU ha Ri Bhoi, ha ryngkat ki seng samla na shnong Quinine ter ter shaduh 20Mer, ki la pynlong da ka jingialang kaba kyrpang, na ka bynta ban khanglad syndon halor ka jingkynrei ki kam sniew lyngba ka jingdih drok bad ha kane ka sngi ki la thaw syndon da kawei ka kynhun kaba la tip kum ka All Nongpoh Area Anti-Drugs Vigilance Committee.
Ha kane ka jingialang, ka la don ka jingtai kaba jur bha hapdeng ki nongialam ka KSU lem bad ki nongialam sengsamla, kiba la iatai halor ba kumno kin lah ban khanglad ia ka jingkynrei ki nongdih bad khamtam eh ia ki nongkhaii Drok bad kaba la wanrah ruh ia ka jingpynjot ia kiba bun ngut ki khun samla.
Hadien ba la thaw ia katei ka komiti, ki KSU lem bad kitei ki seng samla na ki shnong bapher bapher, ki la shim ruh ia ka rai ban iatreilang bad ka Anti-Narcotics Task Force jong ka tnad Pulit, khnang ba katei ka jingthmu ban pynduhjait ia u Drok kan urlong.
Kawei na ki mat kaba ki samla ki la pynpaw ha kane ka sngi, kadei halor ka jingsynjor ka ain haba iadei bad nongdie bad nongdih drugs, namar la lap ba bunsien lada iohkem bad aiti sha ki pulit, kine ki nongdie lane ki nongdih drugs ki la lait noh tang hapoh katto katne sngi, kaba long kum ka jingpynshlur ia kiwei pat ki samla ba dang lui lui ba kin ngop sha kane ka kam sniew.
Kumta halor kane ka bynta kane ka komiti ba thymmai kan sa buddien ban pynthikna ba kito kiba pyndonkam bad khaii ia une u jingdih uba sniew ha ka imlang ka sahlang ba kidei ban ngat ha ka jingpynsajia kaba tyngeh katkum ki kyndon ain, ym shuh ba kin dang ioh iaid laitlan kumba long ha ki por ba la dep.
Ha katei ka jingialang kaba la wan iashimbynta da baroh ki nongialam ka KSU ha Ri Bhoi lem bad ki nongialam seng samla shnong na ki shnong bapher bapher, la jied ia u Samla Ferdyland Kharkamni, President ka KSU ha Ri Bhoi kum u Chairman bad u Heroi Nongrum kum u Gereral Secreatay bad ka jingthmu jong katei ka Komiti ka long ban rad dyngkhong ia u Drok hapoh ka thain Nongpoh lem bad ha kiwei ki  shnong kiba don marjan bad ka Nongpoh, kaba dei ruh kawei na ki thain kaba la sdang jyllei bha ki nongdih bad nongdie drok.
Jowai:  Ka put ka tem bad ka rwai tynrai kaba la pynlong da ka Thadlaskein C&RD Block  bad ka District Arts and Culture Society, West Jaintia Hills ha Community Hall ka dong Mookyniang, Khliehtyrshi ka la long kaba shongshit bad kaba shongkun ha kaba ki samla na kylleng ki la wan ban ia shim bynta.
Ha kane ka jingiakob ka kynthup ia ka Folk Song-Group bad Solo, Folk Dance- group, jingrwai phareng ha ryngkat ki jingtep da ki tiar tem trai ri.
Kiba la wan ban ia shim bynta ka kynthup ia ka Lissi Pearl Secondary School, Mukhla, Mookyndur Secondary School, Mookyndur, Ialong Secondary School, Ialong, Modern Secondary School, Ialong, bad ka Mukhla Rai Higher Secondary School, Mukhla kumjuh ruh ka Nephington Laloo Secondary School, Wahiajer.
Ki nongjop ha kane ka Block Level iakop rwai bad tem ki long ha ka Folk Song Solo- Ms.
Truthful Dkhar from Lissi  Pearl Secondary, School kaba la wan nyngkong bad ba ar pat la ioh da ka  Ms.
Ichenam Phawa- Ialong Secondary School, Ialong bad kaba lai pat la ioh da ka Ms.
Sankidaroi Phawa na Modern Secondary School, Ialong.
English Solo :- ha ka kyrdan ba nyngkong la ioh da ka Ms.
Nuaichalin Gangmei na ka skul Lissy Pearl Secondary School, Mukhla, ba ar pat kaMs.
Hobby Phawa -Modern Secondary School, Ialong bad kaba lai pat la ioh da ka Ms.
EmbhahTalang, Mukhla Raij.
Folk Song Group:- kaba nyngkong ka skul Nephinton Laloo Memorial Secondary School, Wahiajer, ka Lissi Pearl Secondary School,  ka la wan ba-ar bad ka Mookyndur Secondary School ka la wan ba-laiHa ka Indigenous Instrumental – Mukhla Raij Higher Secondary School, Mukhla.
Ha ka Folk Dance Group: la ioh rah da ka Ialong Secondary School, Ialong, bad kaba wan ba-ar pat ka Lissi Pearl Secondary School bad kaba lai pat ka Mukhla Raij Secondary School, Mukhla.
Shillong:  Ka Mawshbuit ka la pynliem ia ka Mawnianglah ha ka jingiakhun ka 3rd division ka SSA kaba long myn hynnin ka sngi ha madan Polo.
Ka la pylliem da  1-0 bad ia kane ka kol la thep da u  C.
Nongdhar 19’.
Ha kawei ka jingialehkai, ka Nongkseh SC ka la shah pylliem da 0-1 kol ha ka Young Xl bad ia kane kawei ka kol la thep da u A.
Suting 61’.
Ka Pohkseh SC ka la pylliem ia ka Mawtawar da  1-0 kol ha kaba u la P.
Kharkongor u la thep ha ka 67’ ban pynjop ia ka Pohkseh.
Ha ka jingiakhun jongka 2nd Division, ka Mawryngkneng SC ka la shah pylliem ha ka Jongksha SC da 0- 1 bad ia kane la thep da u S.
Rynjah 50’.
Ha ka jingiakhun ka 1st division pat, ka MLP FT ka la iakhaid bad ka Mawkhar 1- 1.
Ia ka MLP la thep da u C.
Nongdhar 28’ katba ia ka Mawkhar SC la thep da u  R.
Marbaniang 41’.
Lashai pat ka jingialehkai kan long hapdeng ka Laitkyrhong SC vs Sohryngkham SC ha ka 2nd division.
Lashai kan don ruh ka jingialehkai phainal ka U-18 hapdeng ka Shillong Lajong bad ka Rangdajied United.
Shillong:   Ka Meghalaya Football Association (MFA) ka la pynbna ba kan pyndonkam da ki volunteer ban peit ban iarap ia ki jingdonkam ha ka lympung Baby League kaban sa sdang shen ha ka jylla bad ha kajuh ka por, ka la khot sngewbha ruh ia kiba kwah ban aplai ia kane ka kam.
Ka jingthmu jong kane ka volunteer programme ka long ban ai jinghikai lyngkot naka bynta ki jingdonkam bad ka rukom trei kaban long kiba ioh jingmyntoi.
Ka MFA ka donkam 60 ngut ban thung volunteer bad kiba kwah ki lah ban leit aiti ia ka aplikeshon sha ka ophis ka  MFA  ha  Jawaharlal Nehru Stadium, Polo, Shillong, lane lyngba ka meghalaya.
fa@gmail.
com shwa ka 30 tarik mynta u bnai Naitung.
Tang kito kiba la kot 18 snem shaneng ki lah ban aplai ia kane ka kam volunteer bad yn kham jied ia kito kiba khlem pat donkam donjam.
Ka don ruh ka bhah 30 percent ia ki kynthei.
Kiba shah jied kin ioh ia ka syrnot ha kaba kut ka jingai jinghikai bad ka sopti t-shirt, ka bai leit bai wan bad ka jingbam man ba shah hikai.
Shillong: Ka HYC Nongthymmai Circle ha ryngkat ka jingsynran lang ka HYC Shillong City, mynta ka sngi ka la pynlong ia ka jingleit khynra labour licence ha ki karkhana shna kali jong ka kompeni  Renault,Honda,Hyundai bad kumjuh jong ka Rani Motor kiba don ha ki thain Mawblei.
Ha kane ka jingkhynra, ka seng ka la lap ba kiba bun ki nongtrei bar jylla kim don ia ka labour licence kaba ki dei ban ioh na ka KHADC.
Ka seng ha kane ka sngi hi ka la phah sangeh trei bad phah leit phai noh ia kine ki nongtrei na kine ki jaka trei.
Ka seng ka la lap ruh ha kane ka jingkhynra ba kine ki kompeni lait noh Ka Hyundai bad Rani Motors.
Ka Renault bad ka Honda ki la buh beit tang da ki nongtrei bar jylla suda katba ia ki trai jylla la ai tang ia ki kam sar, ha kaba  ka seng kam lah da lei lei ban pdiang ia kum kine ki kam na bynta ki trai ri trai muluk.
Kumta ka seng ha kane ka sngi ka la ai por ia kine ki kompeni ba hapoh ar taiew ki dei ban thung kam mardor da ki khynnah khasi, lym kumta ka seng kam banse ban iaid da kiwei kiwei.
Nga ruh dei ba trei ha renault bad hero company, 2 jaka shi dor  nga  trei  kum  u driver ka kam ka khia bha ka tulop pat ioh tang khyndiat nga poi kylleng2 tura,guwahat, jowai, byrnihat,agartala ,teng2 hap trei personal n official.
Ricky synnahWat ailad HYC ia kine ki poiei…kane ka dei ka kam Jong ki heh barjylla ba plie ia kine ki showroom Kali…ki isih bha iangi ki khasi namar ngi riewspah ha ka mariang ba lah kyrkhu u Blei bad ki kwah ban pynduh jait ia ngi Da kaba pynduh ia ki kam kiba dei hok ban ioh ki trai ri….
Shillong: Ka KHNAM State Youth wing, ka la leit ai jingthoh sha u myntri ka koit ka khiah Bah AL Hek mynta ka Sngi, ban phah tuklar ia ka sorkar jylla, halor ka jingbym khein kor jong ki bor ka NEIGRHIMS ia ngi ki trai jylla, kumba la paw lyngba ka advertisement ba la pyllait paidbah  da katei ka department ia ki 231 tylli ki kam, ha kaba la mang kyrpang tang 17 tylli ki kam, ia ngi ki ST nalor ba ngi dei ka jylla ha kaba bun bha ki ST,  katba ia ki SC la mang kyrpang haduh 34 tylli bad ia ki OBC la mang kyrpang haduh 62 tylli bad ia ki EWS la mang kyrpang haduh 32 tylli ki post.
Kane ka pynpaw ia ka jingleh shiliang im im peit peit pyrshah ia ki trai jylla bad ka jingkhanglad ia ki samla ki jong ngi, ia kaba ngim lah ban pdiang.
Ka jingailad bad ka jingsngap jar jong ka sorkar jylla, ia kine kine ki ophis jong ka sorkar pdeng ban leh mon bad nion being ia ngi ha ki bynta iohkam iohjam.
“Ngi la kyrpad ia ka sorkar jylla lyngba u myntri kum kita kiba don ka iktiar ban iasaid naka bynta ka hok ki samla jong ngi bad ngi la ai jingmut ruh ban pynduna noh naka bhah jong ki SC bad OBC ban kyntiew noh ia ka bhah ki ST sha ki 70 seat lane tam" ong katei ka kyrwoh.
“Ngin sa kynduh ruh ha ryngkat ka jingthoh ia u Director jong ka NEIGRHIMS halor kane bad ba ki dei ban bud ryntih ia ka circular bala pynmih daka ministry of Home Affairs jong ka sorkar pdeng lyngba ka shithi No.
35/1/72-R.
U(SCT.
V) tarik 02 May 1975 ha kaba la kdew shai ba ia bhah jong ki ST ka dei ban leit tang sha ki ST kiba na kato ka jylla ym ia kiwei pat ki ST na kiwei pat ki jylla,  ia kane ka jingpyntip la phah ruh sha ki Chief Secretary jong baroh ki jylla da ka MHA,  na kata ka daw ka dei ruh ka kamram jong ka sorkar  ban pynthikna ba ka NEIGRHIMS ka dei ban pyntrei kam ia kane" pynkut ka kyrwoh na U bah   Thomas Passah, President KHNAM, State Youth Wing.
Shillong: Ki nongshna jong ka phlim “Jingmaham" mynta ka sngi ki la pynbna paidbah ia ka jing pyllait paidbah noh ia kane ka phlim ha ka 2 tarik u Nailar 2019 ha Bijou Cinema Hall,ka por ba kin pyni ia kane ka phlim kan long 11:30,2:30 bad 5:30 bad kane ka phlim kin pyniaid iew tang artaiew.
Ia kane ka phlim la pynmih, da i kong ZoeGuite Mawthoh, katba la thaw pat da u Munish Singh bad ki tyngshop ki puron kiba kham paw khmat, ki don 6 ngut baroh.
Kine ki tyngshop ki puron ki kynthup ia u Bah Sanat Basaiawmoit, ka Kong Mercy Linda Pyngrope, ka Kong Anisha Sohtun, u Bah Fullmingstar Lyngdoh Mawlot bad u Bah Goldenstar Suchiang.
Haba iathuh khana khyndiat shaphang kane ka Film, la iathuh ba ka dei shaphang ka jingeh jong ki nongrep haba ki la dep ia u mar rep jongki bad wan die sha iew.
Dei hangne ba ki nongrep ki iakynduh jingeh, namar ka jingshah khniot palat ka dor ka mur ha iew ha hat.
Nongpoh:  Ka lympung ialehkai phutbol, kaba la pynlong Rural Community Secondary School ha Mawhati, ka la poi noh sha kaba kut hynne ka sngi bad ha kaba kut jong katei ka lympung, ka la don ka jingiakhun phainal ka Lumniwar Sports Club ka la ioh ban rah ia ka nam lahduh hadien ba ka la pynliem noh ia ka Umsohlait Sports Club da 4-3, ha ka jingiakhun kaba la poi shaduh ka jingiashut Tie Breaker hapoh ka Madan Mawhati.
Kum ban shu kdew hangne, ba ka nongrim kaba la pynlong ia ki nongpyniaid jong katei ka skul, ban pynlong ia katei ka Lympung ialehkai phutbol, ka dei namar ba ki kwah ban pynmih pisa bad ban pyntreikam ia shibun ki jingdonkam ha katei ka skul kaba don ha Mawhati.
La pynkut ia katei ka lympung ialehkai da ka jingdon u Samla Dasakhiatbha Lamare, kum u kongsan ha ryngkat ka jingdon kiwei pat ki riew rangbah kaba kynthup ia u Bah Shanlang Diengdoh, Chairman ka ka Managing Committee jong katei ka skul, ki nonghikai lem bad ki riew rangbah ka thain Mawhati.
Khyndiat haba phai sha kane ka jingiakhun, ha baroh ki arkylla jong katei ka jingiakhun, ki rangialehkai ki la pyni ia ka rukom ialehkai kaba itynnad bad kaba iakhaid bha, ha kaba ka kylla step jong ka jingiakhun ka la kut noh da ka jingiakhaid kaba 1-1.
Kumta katei ka jingiakhaid ka la neh wat ha ka kylla miet jong ka jingiakhun.
Na ka bynta ban rai ia ka jop ka rem, ki nongpyniaid ki la rah noh sha ka Tie Breaker bad dei hangtei ba ka Lumniwar SC ka la ioh syndon ban pynthikna ban rah ia ka namlahduh, hadien ba ka la lah ban pynliem noh da 4-3 pyrshah ia ka Umsohlait SC.
Ka Lumniwar SC kaba la ioh ia ka namlahduh, ka la ioh ban khur ia ka song pisa kaba T.
25 hajar, katba ka Umsohlait SC kaba la shah rem noh ha katei ka phainal, ka la ioh ban khur ia ka song pisa kaba T.
15 hajar.
Ha katei ka sngi, la ioh ruh ia ka jingkren na u Samla Dasakhiatbha Lamare, ha kaba u la pynpaw lem ia kata ka jingsngewkhia halor ka jingeh kaba la iakynduh da katei ka skul bad kaba la hap ban shim ia katei ka sienjam ban pynlong da katei ka lympung ialehkai, tang na ka bynta ban pynmih pisa ban pynbiang ia ki jingdonkam hapoh ka skul.
Nalor ka jingkren ai mynsiem ia ki rangialehkai, u MLA ka Mawhati, u la ai ka jingkular sha kin nongpyniaid jong katei ka skul, ba un ialeh ban pynioh ia ki jingiarap ia katei ka skul, kaba dei ruh kawei na ki skul kaba kyntiew ia ka pule dangle ha katei ka thain.
Bengaluru: U BS Yediyurappa, nongialam ka BJP ha Karnataka, ula bam smai kum u myntri rangbah ka Jylla, ha kaba ula shimti ia katei ka kam, ha ka sien kaba saw.
U Yediyurappa, ula bam smai, hadien ba ka sorkar jong U HD Kumaraswamy, ka la khyllem ha ka jing ia tynjuh bor ha iing dorbar Jylla.
La pynbam smai ia U Yediyurappa, da U Vajubhai Vala, uba dei U Lat ka Jylla Karnataka ha Raj Bhavan, mynta ka janmiet.
Shillong: Ka Khasi Students’Union(KSU),ka pynpaw ia ka jing sngew kyndit haba la iohi lyngba ki lad pathai khubor, ba ki jaka ba don ki karkhana kin nym donkam shuh ban dang ioh jingbit na District council (NOC) ne wat na ki dorbar shnong bad ba  kata  ka jing pynbna (notification) kan nym hap shuh ha u pud u sam jong ka Distrcit council ne schedule area.
“Lada kim hap shuh ha  u pud u sam jong ka district council bad jong ki Dorbar shnong te kan hap ha pud u sam jongno pat?.
Ka seng kan sa wad bniah halor kane ka kam ban shai bad tip khambniah, namar kumno yn shu sloit ia ka iktiar na District council ryngkat na ki dorbar shnong!" ong ka kyrwoh na U bah Lambokstar Marngar, President ka KSU.
“Ha kano rukom bad kaei ka bynta ba la pynshong nongrim  ban kdew ba ki jaka ba don ia ki karkhana kin nym donkam shuh ia ka bor ne ka iktiar na ki district council?, ia kaba  ka tnad  Directorate of commerce & industries jong ka sorkar jylla  ka la pynmih ia ka jing pynbna,kat kumba paw lyngba ha ki lad pathai khubor" ong shuh ka kyrwoh.
Ha ka jing shisha  ka District council ka dei ka nong iada ia ka khyndew ka shyiap, hynrei la nang iai sloit ia ki bor jong ka kat nang iaid ki snem, pynkut ka khubor.
Guwahati: 3 ngut ki pulit, ki la shah kem mynta ka sngi, namar ba ki lute ia ka pisa kaba T.
20lak na kawei ka longkmie, kaba wan na Mizoram.
Kitei ki pulit kiba shah kem, ki long U Johm Pathori bad U Pranjal Bora baroh arngut ki Sub Inspector bad U Bipul Hazarika, uba dei U Home Guard bad la iathuh ba kitei ki la lute T.
20lak na katei ka longkmie, ha kaba ki pyn ithuh ialade ba ki dei na ka  Crime Branch.
La iathuh ba ka longkmie kaba na Mizoram ha ryngkat bad uwei u briew, ka wan rah ia ka pisa sha Guwahati, hynrei kitei ki la bat ia katei ka kali bad ki la shimti ha lade ia katei ka pisa.
Ki pulit ki la kurup ia katei ka kali, ka  Innova bad ki dang tohkit ia katei ka longkmie bad la sngewthuh ba ka jingthmu jongka, ba ka wan rah ia katei ka pisa, ka long ban wan bujli pisa sha Guwahati.
La kem ia uwei na kitei kiba pyniaid pisa thok na Guwahati.
Shillong: “Ka jingleh thurmur jong ka CPWD bad ki nongpyniaid jong ka skul JNV ka la wan rah ia ka jingduh nong jong ki khynnah ki ba pule ha JNV" la ong u bah Lambor Malngiang, Chairman State Planning Board, hadien ka jingialang bad ki kmie ki kpa jong ki khynnah skul, kiba pule ha ka skul JNV Mawphlang, kiba la leit ban ia kynduh ia u, halor ka jing bym pat lah ban plie ia ka skul haduh kat kine ki sngi ba mynta.
“Hangne ngi hap ban pyrkhat ia ka lawei jong ka ki khynnah bad kumjuh ngi hap pyrkhat ruh ia ka jingkhuid jong ka umbam umdih ba poi ha shillong kumta ngi hap ban pynbeit kham kloi noh ia kine ki jingeh", la ong u bah lamborIa kane ka skul la dei ban plie naduh ka 1 tarik naitung hynrei ym shem la lah plie bad ka daw ka long ba hadien ba ka Environment Commitee ka leit ban jurip ha ka 25 tarik u Jylliew 2019 bad ka la lap ba ki jaboh baroh ki pyntuid sha ka wah umiew bad ka wah um iew ka tuid ha ka dam Mawphlang kaba ka sor Shillong baroh ka ioh ia ka umdih.
Na ka liang jongngi, ngin khot ia ka jing ialang ha ka sngi thohdieng hapdeng jong ka CPWD, U Reginal director JNV bad ka PHE ban pan jingpynshai ha kane ka liang, ong u bah Lambor, uba kynnoh ba katei ka jingdkoh, ka dei na ka jingleh bym kitkhia ka tnat CPWD ia ka jingtrei ia katei ka kam ha katei ka skul.
Kiba bun ki ju buh dur ha ka instagram, na ka bynta ban pyni briew ia la ka jong ka dur ka daw, hynrei ka  Priyanka Chopra, ka khlur jong ka bollywood bad U Virat Kohli, u snar ialehkai kriket ka India, ki da ioh ia ka dor kaba heh shi katdei, haba ki buh dur ha katei ka peij.
Na kito kiba kamai spah bun tam, ki long ka Kylie Jenner, ha kaba ka ju ioh $1.
266 million lane T.
8.
74 klur, da kaba buh dur ha Instagram, katba ka Ariana Grande, ka nongrwai ba pawnam, ka ioh  $996,000 lane T.
6.
87 klur.
Ka Chopra, la iathuh ba ka ju oh dor $271,000 lane T.
1.
87 klur, na bynta ban buh dur ha Instagram.
Ka Chopra, ka don 43 million ngut ki nongbud jongka ha ki social media.
U Kohli, u ju oh dor  $196,000 lane T.
1.
35 klur, na bynta ki dur jongu ha  Instagram.
U nongialehkai ka Portugal, U  Cristiano Ronaldo, u don ki nongbud jongu haduh 172.
8 million bad u ju oh dor $975,000 lane T.
6.
73 klur na ka bynta shisien ban buh dor ha Instagram.
Shillong: U Deputy CEM ka KHADC u bah Pyniaid Sing Syiem, u la ong ba ka kynhun na ka Executive Committee ka la dawa na ka sorkar ba kan pynjem ia ka kyndon ka Minor Mineral Concession Rule (MMCR) 2016, khnang ban ailad ia ki nongtih shyiap nongtih maw kiba rit baria ba kin ioh ban trei ban ktah da kaba pyndonkam tang da u tyrnem bad u shniah.
“Ka EC ka la shim khia ia kane hadien ba la ioh ia ka jingud na ka kynhun ki briew ba ju trei ia kane ka kam, bad ka la iakynduh ia u Dy.
CM bah Prestone Tynsong ban ailad ia kiba tih da u shniah ne tyrnem ym ia kiba pynkhyllem ia ki lum da ki kor ki mashin", la ong u bah Pyniaid haba jubab ia ka jingkylli ba la wanrah da u bah Ronnie V Lyngdoh u MDC ka Mylliem mynta ka sngi ha ing dorbar ka KHADC.
Katkum ka jingong u bah Pyniaid, ka sorkar ka la ai jingpynthikna kan leh katba lah ban pynjem ia ki kyndon ban ailad ia ki nongtrei barit ban tih shyiap da u briew, ym da ki kor ki bor.
U bah Pyniaid u la ong ba ka dei ka jingshisha ba ha ki katto katne bnai ba la don kiba la wan ud na ki kynhun ba ju im ha ka tih syiap ba shah khang ha ka sorkar kaba la pynmih ia ka jingpynbna ia ka MMCR 2016 ha ka 12 tarik Nailur, 2016 ka la khang ia ki jaka tih shyiap, tih maw.
“Ka don kawei ka bynta ban iaid shakhmat ia ka jingtih maw lada bud ia kane ka kyndon ne ka rule bad kata ka long ba ka KHADC ka don kawei ka bynta ban ai NoC ha Non Forest Land ne ha ki jaka bym don khlaw  bad ka bai license ne syrnot ia kane la buh ba kan long T.
1010 ban siew sha ka Council", la ong u Dy.
CEM.
Ki shijur ki samla, ka  Alia Bhatt bad U Ranbir Kapoor, ki la paw bha ha ka jing khmih lynti kiba bun, ba kin lah ban ia poi kha noh shen ha ki sngi ban sa wan.
Don kiba iathuh ruh ba ka Alia, ka la leit phah suh jain ialade, na ka bynta katei ka sngi ba kyrpang ha ka jingim jongka.
Ka khubor jong ka Times of India, ka iathuh ba ka Alia, ka la leit sha ka nongsuh jain ba pawnam, ka Sabyasachi Mukherjee, ba kan suh ia ka lehenga jonka, ha kaba la iohi ruh ba ka la leit sha dukan jong katei ka nonguh.
Hynrei u kni ka Alia, U Mukesh Bhatt, ula kyntait ia katei ka khubor, da kaba ong “Kane ka dei ka khubor thok suda.
Mano ba pynmih, kum kane ka khubor kai?" ong U Mukesh ha katto katne ki nong pathai khubor.
Ka jing jubor jong ka khieshoh bad ka jingpang dengue, kaba la jia ha kine ki sngi ha Bangladesh, ka dei namar ba ki la kharoi palat ki skain pyrjong, kiba la ai kyrteng da u myntri ka koit ka khiah jong katei ka ri, kum ki Aedes, ong U Zahid Malegue, myntri ka koit ka khiah.
“Kine ki skain pyrjong, ki dei kiba satar bad kiba don ruh ka bih kaba khlain bor shibun.
Ki shong ki sah ha ki iing briew bad katei ka dei ka jubab kaba shai bha" ong u myntri, ha ka jingialang ban iakren halor ka khieshoh denge ha  Dhaka Medical College Hospital hynnin ka sngi.
“Ka mih ka jingeh, ba ngin pynduh jait, namar ki la kharoi than, la kumba kharoi ki jaitbynriew  Rohingya ha kane ka ri.
Kan jin da la hiar shibun ka jingpang dengue, lada ngi lah ban pynduh jait ia kine ki skain pyrjong Aedes" ong u myntri.
La iathuh ba kiba pang iap na ka jingpang dengue, haduh mynta ki long phra ngut, wat la ki don kiwei pat kiba ai jingkhein ba ki la poi sha ka 19ngut.
Kiba ioh pang dengue haduh mynta, ki don  5, 637ngut ha U Naitung 2019, uba long u bnai, uba bun duh kiba ioh ia katei ka jingpang.
Nongstoiñ:  U wei u rangbah u bala tip kum u bah Adkar Kharshandi 43 snem na ka shnong Nongstoiñ u la leit ban ujor sha ki pulit Nongstoiñ halor ka jingshah pied ka ïing sah ka jong u bad rong tuh ruh ia ka pisa bad ki ksiar.
Katkum ka tyllong khubor na ki pulit la ong ba katei ka jingjia kala jia ha ka 24 tarik mynta u bnai ha kipor 9:30 AM haduh 3:30 PM kaba dei ruh kipor bym don briew ha katei ka ïing sah ka jong u kaba don hajan ka ophis DTO Nongstoiñ.
Shuh shuh la ong ruh ba kitei ki runar kila khura ia ka ïing jong u bad pied ruh ia ki almari ha kaba kila ioh ruh ban rong tuh noh ia ka pisa kaba T.
50 hajar tyngka lem bad ia u wei u sati ksai bad ar tylli ki soh skhor ksiar.
Kumta na ka liang jong ki pulit ki la register ia ka case bad ki dang pynlong ruh ia ka jingtohkit ban lap ksai ia kitei ki runar kiba la don kti ha katei ka kam.
Nongpoh:  Namar ka jingbymhun ia ka jubab kaba la ai da u Public Information Officer (PIO) na ka ophis ka Deputy Commissioner, Ri Bhoi District, halor ka RTI shaphang ki Petrol Pump ha Ri Bhoi, hynnin ka sngi ki nongialam ka Employment Cell jong ka RBSU, ki la leit syndon ban kynduh ia ka Kong RM Kurbah, DC ka Ri Bhoi, kaba long ruh kum ka jingdawa ban ai ia ka jingpynshai kaba kham janai halor katei ka RTI.
kaba katei ka seng ka la kwah ban tip halor ka jingdon bad ka jingtreikam ki Petrol Pump kiba don ha kylleng ki jaka ha Ri Bhoi.
Ha kaba leit ban kynduh ia ka Kong R.
M Kurbah, ki nongialam ka RBSU, la lamkhmat da u u Bah Amberlight Masharing, Working President, u Bah Everjoy Nongpluh, President lem bad kiwei ki nongialam ka RBSU, Sengkmie.
Haba kren sha ki lad pathaikhubor, u Bah Amberlight Masharing, u la ong ba ka seng hi ka sngewkhia jur halor katei ka jingbymlah pynshai bha da utei u PIO na ka ophis DC, namar kumba ka seng ka la wad jingtip halor ka jingdon ki Petrol Pump, ka jingtreikam jong ki bad khamtam eh haba iadei bad ka thungkam thungjam ia ki khun samla Khasi.
Haba batai halor ka jingdon ki Petrol Pump ha Ri Bhoi, utei u nongialam ka RBSU, u la iathuh ba katkum ka jubab lyngba ka RTI, la pynpaw ba ki la don haduh 43 tylli ki Petrol Pump ha Ri Bhoi, ha kaba 25 tylli la long trai da ki Khasi ia kaba la pyniaid da ki bar jylla, 18 tylli kiba la longtrai da ki bar jylla bad 6 tylli pat ki bym don ia ki kot ki sla kiba biang naduh ka jinglong trai bad kiwei ki kot jingpynshisha.
“Ngi sngewkhia eh haba ngi iohi ba bun na ki Petrol Pump, kiba la don ha Ri Bhoi, la pyntrei tang da ki bar jylla suda bad khamniar ban iohi ha ki Petrol Pump ba kin don ki nongtrei kiba dei ki Khasi, ha kaba kane ka dei kawei na ki dawbah, kaba la pynlong ia ka seng ba kan hap ban wad jingshai lyngba ka RTI" ong u Bah Amberlight Masharing.
Shuh shuh, u la ong ruh ba jin lada ha baroh ki Petrol Pump yn pyntrei da ki samla Khasi, katno kan iarap ia kito ki samla, kiba shong khlem kam khlem jam bad khamtam eh ha kaba kum kane ka juk kyrduh kam, hynrei sngewsih ban iohi ba bun na ki Petrol Pump ha Ri Bhoi, la pyntrei da ki bar jylla suda.
Haba iadei bad ka jingkynduh DC, u la iathuh ba ka DC, ka la kular ban khot ia utei u PIO ban iakren bad ai jingpynshai halor katei ka jingbymshai ha ka jubab RTI, hynrei haba iadei bad ka jingdon jong kitei ki Petrol Pump kiba don kot don sla, utei u nongialam ka RBSU, u la ong ba ka DC ka la kyntu ia ki ba kin phah da ka jingthoh, khnang ba na ka liang ka DC ruh kan sa jubab da ka jingthoh bad ruh ban phah jingthoh sha kita ki Petrol Pump, ki bym don ia ki kot ki sla kiba biang, u la bynrap.
Shillong:  Ka jingialang jong ka EC jongka KJDSTA  kaba la  long myn hynnin ka sngi ha Shillong ka la pynpaw ia ka jingsngew khia halor ka jing iai pynslem jong ka sorkar ban siew ia ka tulop jong ka kwartar ba ar naduh u Jylliew haduh u Nailar, wat la bunsien la iai kyrpad ruh ka sorkar ka la iai kular ban leh kloi bad ban siew tista ia ki nonghikai Deficit.
Wat la ka sorkar kala ong ban shim kham ha khmat mynta u snem ha ka dorbar, hynrei ka jingpyntreikam pat ka jngai na ka ba ki kren.
“Don ka jing ong, kito kiba lehbein  ia kiwei kin shah lehbein ia lade," la kynthoh ki nongialam kaseng.
Lada ka sorkar ka sngewkhia shisha ia ka kam pule puthi ha ka jylla, ka dei ban pyllait noh mardor iaka tulop ki nonghikai kum ka jing myntoi lem ki nonghikai kiba la trei shitom.
Katei ka seng kala kyrpad jur ia ka sorkar lyngba ka tnad pule puthi ban pyllait noh ia ka arrear jong ka tulop thymmai ba dang sahpongdeng haduh mynta shwa ka sngi burom ki nonghikai ha ka 5tarik Nailur kum ka dak ka jing burom bad jing ai sngewbha, khnang ba ki nonghikai kin ioh ban thied iaki jingdonkam haka tei ka sngi leh burom.
Ka seng ka la iabuh tarik ruh ban iakynduh ia u Myntri Rangbah kham kyrkieh ban iakren ia ki kam ba dang sah pongding haduh mynta.
Ka jingialang katei ka seng ka la rai ruh ban pynlong ia ka jingialang jong ka EC Cum Zonal haka 10 tarik Nailar mynta u snem bad ia ka jingialang paitbah ha ka 22tarik Nailar mynta u snem hi ha nongbah Shillong ban ia pyrkhat ia ki mat ba kongsan kiba pher bapher.
Shillong:  U  bah John Kharshiing u la ong, “Kumba ka Jammu & Kashmir(J&K) ka shah pyllait, namar don ki ain ba iada ia ka, kumta iangi ka Khasi & Jaintia (K&J ) ruh dei ban  pyllait, namar ngi ruh ngi don la ki ain ban ioh iada.
"La iathuh u bah John Kharshiing, haba iakren mynta ka sngi bad u Rupang hadien ba la wai ka jingialang ha kamra ophis u syiem Mylliem.
Ki nongialam ka Federation of Khasi State ki pynpaw ka jingpyrshah ia ka jingthmu jongka             sorkar India ban pynkylla iaki  ain Indian Forest Act 1927, ka Forest Conservation Act 1980, ka Coal Mines Nationalisation Act 1973, ka Mines and Minerals Development Regulation Act 1957, The Coal Mines Regulation, 2017, Ka Meghalaya minor Minerals Concession Rules 2016, Ka Mines Act 1952, Ka Biodiversity Act 2002, ka Biodiversity Rules 2004, Ka WildLife Act, 1972, Wildlife Protection Rules 1995 ba iadei bad ka rukom bat khyndew bat khlaw ha ka jylla jongngi,namar kane kan sa long ka daw ban iuhroit iaka hok jong ki trai muluk halor ka khyndew ka shyiap, ki um ki wah bad ki khlaw ki btap.
“Ngi la rai ba ngin leit ban ia kynduh kyrkieh ia ka KHADC ban kyntu ba ka dei ban shimkhia ba kan thoh shaka sorkar jylla, namar kane kan sloit bad iuh roit iaka hok jongngi ka jait bynriew,"la iathuh u bah John,bad u la ong ruh, “Ia ki khlaw ki btap,ki um kiwah,ka khyndew ka shyiap dei ki kur, ki riew shimet, ki hima,ki raid bad kiwei kiwei ki kynhun.
"Ki nongialam ki iathuh  ba kum ka synjuk  kim pyrshah ia ka jingpynneh ia ki khlaw ki btap,ki lum ki wah,hynrei, ym dei pat ban pyrshang ban sloit noh ia ka jinglong trai,namar jan baroh ki jait kam ba pynmih daka sorkar pdeng la hap ban ia kiew iinglieh iing saw, hynrei shu  donbok ba ka Iing bishar ba ha khlieh duh ka ri dang shen ka la pynbna ba ka Meghalaya kam don khlaw bad ia ki jaka la long trai da ki paitbah.
Dalah te kabha.
Nongpoh:  Haba iadei bad ka jingsniew palat ka surok na Umling ter ter shaduh Umrit Patharkhmah, u Bah Sosthenes Sohtun, MLA ka Jirang Constituency, u la phah da ka dorkhas sha u Bah Prestone Tyngsong, Symbud Myntri Rangbah ka sorkar jylla bad uba dei ruh u Myntri ka tnat PWD, na ka bynta ban kyntu ia ka sorkar jylla bad khamtam ia u Myntri ban dei peit, ba ki dei ban shimkhia ban shna pynbha bad pynheh, ia katei ka surok, kaba dei ruh ka surok kaba donkam tam jong ki paidbah kiba sah ha Ri Bhoi Sepngi.
Lah ruh ban kdew hangne, ba katei ka surok na Umling-Umrit sha Patharkhmah, kiba dang hap hapoh ka Jirang Constituency, ka dei kawei na ki surok kaba donkam tam eh ia ki paidbah jong ki spah tylli ki shnong kiba don ha Ri Bhoi Sepngi, ha kaba tang namar ka jingsniew katei ka surok, ka la wanrah jingeh shikatdei eh ia ki paidbah kiba sah ha katei ka thain.
Ha ka Dorkhas kaba u MLA ka Jirang u la phah sha u Symbud Myntri Rangbah ka sorkar jylla, la pynpaw ba utei u MLA u kwah ba ka sorkar ka dei ban shimkhia bad pyrkhat kyrpang, na ka bynta ban pynbha ia katei ka surok bad kata ka long naduh ha kaba siangrong thymmai bad ban pynheh ruh kumjuh.
U la pynpaw ruh, ba ki paidbah kiba sah ha katei ka thain, ki shem jingeh bha ha ka leit ka wan bad khamtam ha ki por ba kyrkieh kam bad katne tam lei ha ki por hap slap, ba katei ka surok ka la dap tang da ki thliew ki syar suda.
Haba pyrshang ban kylli na utei u halor katei ka dorkhas, u la iathuh ba na ka liang u Bah Prestone Tynsong, u la ai ka jingkular ba ka sorkar kan shimkhia bad ban shim kum kawei na ki mad kiba kongsan, na ka bynta ban pynsuk ia ki paidbah nongleit nongwan jong katei ka thain Ri Bhoi Sepngi.
Nongpoh:  Haba kren sha ki lad pathai khubor hynnin ka sngi ha Umsning, ki nongkitkam ka Ri Bhoi Sports Association (RBDSA), ki la iathuh ba ka Ri Bhoi League Football Championship 2019, kan sa sdang ha ka 27 tarik mynta u Bnai ha Madan ialehkai ka shnong Umdihar bad nangta ter yn sa sdang sa ha Bhoirymbong, Umsning bad Mawhati.
Haba batai bniah halor kane ka Ri Bhoi League, kaba la khie im biang, hadien ba ka la jah noh jar mynta la katto katne snem, u Bah RB Shadap, President ba thymmai ka RBDSA, u la iathuh ba na ka liang ka RBDSA ka la shim ia ka rai, ba ha kane ka kynti kaba mynta la phiah ha ki saw tylli ki Zone ha Ri Bhoi bad kaba yn sa pynialehkai ha ki saw tylli ki madan.
Kitei ki saw tylli ki Zone, ki kynthup ia ka Nongpoh, Umsning, Bhoirymbong bad Mawhati.
Shuh shuh, u President ka RBDSA, u la iathuh ba ha kane ka kynti kaba mynta, ki don bun bha ki kynhun kiba kwah ban iashimbynta ha kane ka Ri Bhoi League, ha kaba ki la don da ki spah tylli ki kynhun, kiba la wan iashimbynta.
Namar ka jingbun palat ki kynhun, ka RBDSA, ka la shim ia ka rai ban yn jied tang 2 tylli ki team kiba wan shakhmat na kawei pa kawei ka Zone bad na kitei ki saw tylli ki Zone, kin sa mih phra tylli ki kynhun kiba poi sha ka Super Eight bad ki ban sa iaknieh ban wan sha ki kyndan kiba kham shakhmat na ka bynta ban poi sha ka Semi bad Final.
Shillong:  Ka Nongmynsong SC ka la pynliem ia ka Mawreng da 2-1 bad ia ka kol ka Nongmensong la thep da u A.
Thabah 23’, R.
Ryntathiang 65’ bad ia ka Mawreng SC la thep da u K.
Sohlang 19’.
Ka Sanmer SC ka la pynliem da 3-1 ia ka Mawkriah West.
Ia ki kol ka Sanmer la thep da u J.
Khonglar 15’, B.
Dorphang 27’, K.
Lyngdoh 29’ bad ia ka Mawkriah West la thep da u S.
Sun 31’.
Ka Gorkha Association ka la pynliem ia ka Lawmali da 3-0 bad ia kine ki kol la thep da u V.
Sharma 28’, A.
Ramsiej 31’ bad ia R.
Thapa 53’.
Ka 2nd Division, ka  Lumshyiap SC ka la iakhaid bad ka Laitumkhrah 1- 1 ha kaba ia ka Lumshyiap la thep da S.
Makai 47’ katba ia ka Laitumkhrah SC la thep da u T.
Marboh 34’.
Ha ka jingiakhun ka 1st  Division, ka Marbisu SC ka la pylliem ia ka  Smit da 2-0 bad ia kine ki kol la thep da u D.
Khyriem 10’, 37’.
Nongpoh:  Haba shimkhia halor ka jingujor na ki paidbah nongshong shnong ka thain Mawlyndep, kiba la ujor halor ka jingpyntrei torti da ki Kontraktor, kiba la pynshna ia ka surok na Lad Umsaw sha Mawlyndep, kaba don ia ka jingjngai kaba 10 KM eiei, mynta ka sngi, ki nongialam ka HYC Ri Bhoi District, ki la leit jurip ia katei ka surok, ha kaba ki la lap ia ka jingshisha bad kata ka long ba bun na ki bynta jong katei ka surok, kaba dang shu shna ka la sniewsniew bad ka rong kaba la dang shu siang ka la khoh lut.
Katkum ka jingiathuh da ki briew kiba sah ha katei ka thain, la ong ba katei ka surok ka dei kaba dang shu shna thymmai mynta dang 2 bnai eiei, hynrei ka long pat kaba sngewkhia ban iohi ba bun na ki bynta jong katei ka surok kaba dang shu dep siangrong, ki la sniew bad ki la kynnoh ruh ba katei ka la jia, ka dei namar ka jingtrei torti da ki Kontraktor, kiba la siang stang palat bad kaba la pynlong ia katei ka surok ba kan jot tang khyndiat por.
Ha katei ka jingjurip kaba mynta ka sngi, kitei ki HYC kaba la ialam da da u Bah Hercules Suting, General Secretary ka HYC ka Ri Bhoi lem bad ki dkhot ka HYC Mawlyndep Circle, kumta haba ki lap ia katei ka jingpyntrei torti da ki Kontraktor, ki la pynrem jur bad ki la ond ba u trei tang dep, khlem da pyrkhat na ka bynta ka jingmyntoi jong ki paidbah jong bun tylli ki shnong, kiba don ha katei ka thain.
Na ka liang u Bah Hercules Suting, u la ong ba ka seng kan nym shongthait, hynrei kan iai buddien halor katei ka jingpyntrei torti da kitei ki Kontraktor, ha kaba u la ong ba ka seng kan ai por shibnai ia  kitei ki Kontraktor, ban shna pynbha pynbha ia katei ka surok kaba la jot bad ban lehbha ruh ha kito ki jaka, kiba la pyntrei torti.
Ka seng ka sngewkhia ban iohi, namar ngi la lap ba ka rukom siang ia katei ka surok ka torti shaba palat, kumta lada ka long ha kane ka rukom siangrong, kam don jingmut, namar kan sa jot bad pra noh tang shiteng por.
Na ka bynta ban lap ia ki jingshisha baroh, ka seng kan sa leit ban kynduh ia u Engineer ka PWD ha Umsning bad phah jingthoh sha u Myntri ka tnat PWD, hynrei lada donkam ka seng kan sa wad jingtip lyngba ka RTI, khnang ban tip ia ki jingshisha baroh, khamtam eh haba iadei bad ka jingmang tyngka ban shna pynbha ia katei ka surok, namar kumba ka long mynta la iohi ba ka rukom trei ka la long torti shaba palat, bynrap utei u nongialam ka HYC ha Ri Bhoi.
Shillong: Ka dorbar ka KHADC mynta ka sngi, ka la byrthen ia ka tnad karkhana ka sorkar jylla, kaba la pynmih ia ka jingpynbna ba ki district Council, ki bor shnong, ki Hima, ki Raid, ki elaka, ki lyngdoh kim bit shuh ban tuklar ha baroh ki ktem karkhana ne industrial estate ha ka jylla.
U MDC ka Nongkrem u bah Lambor Malngiang mynta ka sngi ula wanrah da ka zero hour notice ha ing dorbar ka KHADC, ban pyrshah jur ia kane ka jingkhein dewthala ka tnad sorkar jylla bad jrah bor haduh ban khang lad ia ki bor ka district Council kumjuh ia ki bor synshar shnong, hima.
“Kane ka dei ka jingiuhroit ia ka sixth scheduled ka riri synshar ka ri, kumno tang kawei ka tnad kan lah ban leh ia kane khlem kano kano ka rai ka sorkar ne cabinet", la ong u bah Lambor.
Ula ong ba kane ka dei ka jingthmu ban khang lad ia ka jingtreikam ka Council khamtam ban talasi ne ban pyrkhing ia ka trading license.
Ka jingthmu ka long ban khang lad ia ka Council ban talasi trading license bad kam don bor shuh ban ai NoC ia kiba kwah ban wan seng karkhana kaba long pyrshah ia ka ain 6th scheduled hapoh u pud u sam ka Council.
U MDC ka  Nongkrem ula pynrem jur ia kane bad dawa ba dei ban pyndam mardor ia ka jingpynbna ka tnad karkhana.
Katkum ka jingpynbna ba la pynmih da u director ka tnad Commerce and Industries ka jylla u bah JL Mawlong ha ka 29 tarik Jymmang 2019, la kdew ba ki ktem karkhana ne industrial estate kim hap ha ka bor jong ki district council ne ha ki bor shnong, bor hima, lyngdoh, elaka.
Haba jubab halor kane, u CEM u bah Teinwel Dkhar ula iahap ia ka sur ba la wanrah da u bah Lambor bad ula ong ba ka Executive Committee kan shim khia ia kane ka kam ban dawa weng ia kane ka jingpynbna.
“Ngin leit kynduh ia u myntri rangbah ka jylla halor kane", la ong u bah Teinwel.
Ula bynrap ba ym lah ban shah iano iano ban shim ne knieh ia ka bor ba la pynkup da ka riti synshar ka ri.
Lah ban kdew ba ha ka jingpynbna ka tnad karkhana kala kdew ba ki jaka ba dei trai ka tnad karkhana kynthup ka Export promotion Industrial Park, Extended Export promotion Industrial Park, Umiam Industrial estate, Shillong Industrial Estate, Short Round road, Polo Hills, East Khasi Hills, Khliehtyrshi Industrial Estate, West Jaintia Hills, Nongstoin Industrial Estate, Mawiaban, West Khasi Hills, Tura Industrial Estate, Matchakolgre, Tura, West Garo Hills, Mendipathar Growth Center, Mendipathar, North Garo Hills, Mendipathar Industrial Estate and Williamnagar Industrial Estate, East Garo Hills.
Shillong: Ka Khasi Students’ Union War Jaintia Circle, ka pynrem jur ia ka jingioh lad ki shipai Border Guard of Bangladesh ban wan rung shapoh India, khlem da ioh bor na ka sorkar India ban khanglad ia ki nongshong shnong ban shna maramot ia ka surok Muktapur kaba la jia ha ka 20 tarik janmiet mynta u bnai.
Kane ka dei ka kam kaba kongsan ba ka sorkar jylla kadei ban tuklar namar na ka liang ki Border Security Force kim trei kam bad kim lah ban ai ka jingiada ia kane ka shnong ba don ha khappud Meghalaya bad Bangladesh.
Ka jingjynjar bad sohsat ki paidbah ka la nangjur sha kine ki shnong border namar ka jingbymshim khia ki bor ba dei peit, ki lah shuh ieh, sah tang katno tharai ki shnong ki thaw jong ngi ha ki thain border yn wan leh donbor da kiwei ki jait briew.
Ka Seng ka kyntu ia ki bor district ban phah briew ban leit tuklar mar mar khnang ba ki shnong border kin ioh biang ka suk ka sain bad ban shna pyndep ia katei ka surok.
“Ka seng ruh kan sa leit jurip ia katei ka jaka bad lada kam don kano kano ka jingtreikam na ka liang ka bor district, ngim banse ban tuklar hi noh da ka seng na ka bynta ka jingbha jingmiat u paitbah ka thain War" ong ka kyrwoh ba la phah da u General Secretary Samla Lurman B.
Talang.
Shillong: U MDC ka Mylliem u bah Ronnie V Lyngdoh u la ujor hapoh ka iing dorbar ka KHADC mynta ka sngi, ba uwei u myntri ka Hima Mylliem u la kyntait ban ai sanad ia u Rangbah Shnong ka shnong Umsaw kaba hap ha Mylliem konstitwensi tang namar ba u la kynnoh ba u la shah ujor ejahar ne FIR.
“Nga kwah ban wanrah ha ka iing dorbar ba ka shnong Umsaw ha Mylliem konstitwensi, ka la jied ia u Rangbah Shnong  hynrei ynda la leit pan sanad, uwei u myntri ka Hima Mylliem u la kaweh da ka Ejahar (FIR) da kaba ong ‘ia me ym lah ban ai sanad ba la shah ujor ejahar’.
U bah Ronnie u la ong ba kane ka dei ka jingleh kaba sniew kaban wanrah ka nuksa kaba sniew.
“Kumba la iakren wat ki myntri ki syiem ruh ki don ki jingiadei bad kano kano ka seng sain pyrthei, te tang da kaba shu shah kynnoh, ban nym ai sanad ka long kaba bakla".
U bah Ronnie u la ong ba ka Executive Committee ka dei ban bthah ia ka Hima ba ka dei ban ai noh ia ka Sanad ba la jied bad lada don ka ain kaba pynshisha ba u don ka jingshisha, lah ban leh da kumwei pat namar ba da kaba leh kumne hadien habud, ki syiem ki lyngdoh ki lah ban pynduh tang ba la shu kynnoh.
Halor kane, u Dy.
CEM u bah Pyniaid Sing Syiem u la ong ba ym lah ban kyntait ia kum kata ka jingjied kaba la iaid beit iaid ryntih bad ka ophis kan shim khia.
“Ngan pan jubab na ka Hima Mylliem ha kaba iadei bad kane", la ong u bah Pyniaid.
Ka sorkar India, ka iakren bad ka sorkar Nagaland, halor ka jingthmu ban nang pyniar shuh ia ka jing trei kam ka Inner Line Permit (ILP) sa sha Dimapur.
“Ka jingthmu jong ka sorkar Jylla ban nang pynjlan shuh ia ka  Inner Line Permit sha Dimapur, ka don mynta ha ka jingiakren" ong u myntri khynnah ka tnat poh iing, U  G Kishan Reddy.
U myntri kam poh iing ka sorkar India, U Reddy, u ong ba ka  Inner Line Permit (ILP), ka hap ha ka ain jong ka  Bengal Eastern Frontier Regulations (BEFR), 187.
“Kat kum kitei ki ain, ki nong India, kiba kwah ban leit sha Arunachal Pradesh, Mizoram, bad Nagaland lait noh ka Dimapur, ki donkam ia ka Inner Line Permit" ong U Reddy.
Sha kiwei ki state ba ki nongialam kiba stad  bad shemphang  ki la iaid shakhmat ban iada iaka jaidbynriew , ha Shillong jong Ngi pat ha ka sngw stad , sngw ieid ri , kim juh pyrkhat ban iada hynrei tang  iaka pla, ki sengbhalang ki iakhih hynrei kiba dn haka bor pt kim patiaw , ki wad pynbn ki lad kumno ban iada ki dkhar ba kin suk bad khambha  tang bn ioh vote haka election, kala dei ka por ia ngi ki sengbhalang ba kin iakhih dakaba tyngeh shwa ban dier ka por , KSU,HANM FKJGP HYC bad baroh ki sengbhalang  to ngn nym pynsepei iaka por to ngn pt ka nuksa u Tirot sing ,U  Kiang nongbah, um sheptieng wat iaka jingiap ruh naka bynta ka jaidbynriew,  mangi to ngn  Long kumta lada ka sorkar kam pyntreikam noh iaka ILP  ngn iakhih katba tyngeh kam pher wat Lada da kano kano ka lynti ruh haduh ba ngn da jop khnang ban im  bad sah ka jaidbynriew ,.
Shillong: The Shillong Traffic Police (STP) intended to change the existing traffic route from Civil Hospital Point going towards Anjalee Petrol Pump in National Highway 40 on trial basis w.
e.
f.
27th July, 2019 Am.
In the new route, all the Light Motor Vehicles (LMVs) from Civil Hospital Point going towards Anjalee Petrol Pump, will have to take left turn at Rhino Point towards Bishnupur road and will join back the highway after a semi-circle turn at Rhino Point.
However, all the Heavy Motor Vehicles (HMVs) can proceed straight on the road as usual.
No Entry will be affected only for the LMVs.
Vehicles coming from Anjalee Petrol Pump and wanting to proceed towards Bishnupur road will merge in the same road as usual.
All the vehicles coming from Bishnupur road and wanting to proceed towards Civil Hospital – IGP Point will not have to proceed to Anjalee Petrol Pump for a right turn but can turn on the Rhino Point itself and merge in the highway.
“It is therefore requested that the above instructions be adhered to and inconvenience cause is regretted" said the statement of the Traffic Branch.
Shillong: Ki ophisar jong ka State Bank of India ryngkat bad ka jing ia trei lang bad ka Pasteur Institute Shillong, ka la pynlong ia ka jing ai snam mon sngewbha ban rakhe ia ka jing dap Golden Jubilee jong ka bank (SBI)  ha ka ri India.
Kane ka jing ai snam mon sngewbha ka long ruh ban ia jan bad ki briew ka Meghalaya bad ban iarap ruh ia ki briew kiba duk bad kiba  donkam snam ki bym ioh pisa ban thied snam.
Ha kane ka sngi ladon haduh 41 ngut ki nong ai snam mon sngewbha ki ba wan ban shim bynta sngewbha.
U Blei un donryngkat bad kyrkhu IA phi baroh iakito kib ai snam Mon sbgewbha.
Shillong: U Bah Charles Marngar MDC jong ka Mawhati u la ia kynduh ia u Chief Executive Member jong ka Khasi Hills Autonomous District Council u Bah Teinwell Dkhar bad ha kane ka jingiakynduh u la kyntu ia u CEM jong ka KHADC ba dei ban don noh ia ka “ Committee" ban ia leh pyrshah ia u Drok.
Ha kane ka jingiakynduh na ka liang jong u CEM jong ka KHADC u la ai ka jingmynjur ban thaw noh shen ia kane ka Committee ha kaba ki dorbar shnong kin ia don bynta lang ban ia leh pyrshah ia kane ka kam dih drok kaba la jyllei haduh katta katta.
Ha kane ka jingiakynduh na ka liang jong u MDC ka Mawhati, u la kyntu ia u CEM ban pynnih ia ka jingbthah sha baroh ki Hima ki shnong bas bthah ia ki ba lada don kano kano ka jingioh kem ia ki nongkhaii drok, ka dorbar shnong ka dei ban ai ka jingkyrshan ia ki pulit ba kin long ki nongsakhi.
U Bah Charles, u la ong ba u da sngewkhia jur ia kane ka jingjyllei kane ka jingkhaii drok ban ialeh pyrshah tang ka bor jong ka ain kin nym lah shuh, ban tehlakam ia kane la don kam ban ia treilang ryngkat ki dorbar shnong ha kaba ka KHADC ka dei ban bethah ia ki dorbar shnong baroh ban ia treilang.
U la pynpaw ruh ia ka jingsngewnguh ia u CEM jong ka KHADC u Bah Teinwell Dkhar u ba la kular ba yn sa thaw noh ia ka “Committee" hapoh jong ka KHADC ban bthah ia ki dorbar shnong ban ia treilang bad ki bor jong ka ain ban long ki nongsakhi haba don ka jingioh kem ia ki nongkhaii ne nongdih Drok ha ki shnong ki thaw.
Shillong: “Na ka liang ka Association ngin ym lah ban siew ia ka pisa ba ka kong Danosha Khongsit, ka khlem pynpoi ha ngi hynrei ngin siew tang kato ka pisa ba ka la pynpoi sha ngi kata tang haduh u bnai Iaiong" la ong ka president jong ka Pynroilang Women’s Association, ka kong Privister Lyngkhoi.
Haba ia kren bad ki nongpathai khubor mynta sngi, ka president ka Pynroilang Women’s Association ka la ong “Kat kum ka jingkynnoh jong ki customer ba ngi la pynsangeh kam ia ka kong Danosha na ka  liang ka Association, ngi khlem pat pynsangeh kam ia ka kong Danosha Khongsit hynrei ngi la bthah ia ka ba kan ym shim pisa shuh ia ki briew ba thymmai, hynrei pyndep tang ia ki rim, hynrei ka  kong Donosha ka wan ai ka pisa  tang haduh u bnai Iaiong na ka liang ka Association ngi sngewkhia ba kin don kum kine ki dkhot ha ka association kiba leh kam kai kumne.
"Kum ban shu pynkynmaw ka kong Danosha Khongsit, ka dei ka agent ban lum pisa ia ka Pynroilang Women’s Association kaba don ha Mawlai Mawdatbaki.
Ka kong Danosha Khongsit ka la lum ia ki pisa na ki briew ki ba haduh 130 ing,hynrei jing bym lah ban pynpoi ia ka pisa 2 bnai ka ba dei ha u bnai Jymmang bad Jylliew ka la shah kem noh ha ka 23 tarik Naitung 2019 hadien ba ki la dep ujor da ka ejahar.
Ka don haei kane ka Office.
? Bad contact number namr ng donkam!.
Shillong:  Ki dkhot ka Seng HYC Central Body  hapoh ka jingialam u  General Secretary Bah Roy Kupar  ki la leit ban iakynduh ia u Commissioner Transport  Department, U I.
W.
Ingty, ban ujor pyrshah ia ka jingkhot aplikeshon da ka  ophis ha kaba iadei bad ki Post Enforcement Inspector bad Enforcement Checkers ha ka tnad Transport lyngba ka Advertisement Dated 16.
07.
19 ha kaba la khot ban pyndap ia 6 tylli ki Posts Inspector bad 15 tylli ki posts Checkers ha katei ka tnad.
Ki dkhot ka seng ha ka dorkhas ba la ai ha u Commissioner bad ha ka jingiakren  ki pynpaw ia ka jingpyrshah kaba jur, halor kane ka jingkhot aplikeshon dalade hi da kane ka Department, ym kumba ju leh ha ki snem ba ladep ba ia ki kam ba lait baroh  la ju khot lyngba ka MPSC, hynrei mynta pat lah khot hi dalade, ki la kam ba ioh kane ka rukom thepkam kan nym long kaba khuid ba suba bad kan pynduhnong ia ki samla kiba dei hok shisha ban ioh ia kine ki kam.
Ki la pyrshah ruh  halor ka jingbym thoh shai ha  ka Advertisement ia ka polisi bhah kam (Reservation polisi) jong ka jylla, la kan treikam ne em ha katei ka jingthepkam,bad ki la dawa badei ban pynsangeh noh shisyndon bad ban khot lyngba ka MPSC.
La iathuh ba u Commissioner u la pynpaw ba ia kane ka kam u la leh lyngba ka jingbthah jong ka Sorkar Jylla bad un sa ai jubab kham kloi katba lah bad kaba  kham bniah ia ka jingdawa  jong katei ka Seng hadien ba u la ioh ia ka jingbthah jong ki bor ba halor sha u.
Na ka liang ki nongialam katei ka Seng ki pynpaw ba katba ym pat ioh ia ka jingpynshai bad jubab halor ki jingdawa jong ka Seng, ka Department kam dei ban iaid shakhmat ban khot ia ka Written Test ne Interview ia ki nong aplai halor kitei  ki kam,bad ki la rai ban buddien bad ban  pynlong ruh ki jingiakhih lada ka Department kam pynsangeh bad ai ka jingpynshai halor  ki jingdawa jong ka.
Ka jingiaroh kaba khraw ngi ai ia ka skul St.
Xavier’s Umoid, namar ka la leh ia kaba dei eh ban pynithuh ia  ka riam khasi.
Shillong:  U MDC ka Rambrai u bah Bajop Pyngrope ula pyrshah jur ia ka jingthmu jong ka sorkar Assam ban den bording na ka wah Khri kaba ai kyrteng da ka Assam kum ka Kulsi Hydel Project da ka Bramaputra Board ha khappud ka Meghalaya.
Haba pyrshah jur ia kane, u bah Bajop ula kam ba lada ailad ia ka Assam ban den, palat 35 tylli ki shnong kin sa shah taplep ha ka um naduh ka jingduh ki jaka rep bym lah shuh ban batai.
“Kane ka dei ka projek ka sorkar pdeng kaba thmu ban shna hajan Kyrshai ha khappud ka Assam, ki la wan ban  thew ban woh lyngba ka Brahmuptra Board bad ki paidbah ki pyrshah jur ia ka", la ong u bah Bajop.
U la ong ba kum u MDC ula  rah ia kane ha ka iing dorbar ba ka KHADC kam dei ban ai NoC.
“U CEM u la ong ba ka NoC ym pat ai bad ka dang don ha ka jingiakren bad nga la dawa ba ym dei ban ai NoC namar ba kane ka projek kam nym ai jingyntoi ia ki paidbah ka Meghalaya hynrei kan pynbiang um bam um dih tang ia ka Assam bad ban pynmih bording kaba 55 MW", la ong u MDC ka Rambrai.
Ia kane, ula pynsngew ruh hapoh ka ing dorbar ka KHADC mynta bad na ka liang u CEM u la ong ba ka Council kam pat ai kano kano ka NoC.
Katkum ka jingong u MDC ka Rambrai, ka Assam kala thmu ban den ha ka jingjrong kaba 100 metre ka kynroh bad kane kan long ka jingma ha kaba ki shnong ka thain Rambrai bad ki bynta ka Ri-Bhoi kin shah tap um.
La ong ba ka Assam ka thmu ban pynmih bording 54MW bad ban tan um ia ka thain Kamrup na katei ka dam.
Hynrei kaba sngew lyngngoh katkum ka jingong u MDC, ka long ba u myntri tnad bording um pat tip eiei ia kane ha ka jingkynduh dang shen.
Shillong:  U Bah Paul Lyngdoh EM ba dei peit ia ka tnad khaii pateng hapoh jong ka KHADC, haba jubab ia ka jingkylli jong ka kong GM Kharpuri, haba ia dei bad ka jingkhaii benami, na ka liang jong u EM u la ong ba ka EC ka la shim bun ki lad ki lynti ban khang ia kane.
U Bah Paul u la iathuh hapoh ka iing dorbar ba kala don ka ain Benami Transaction Act, 1980 bad ka ain ban teh lakam ia ka jingkhaii da ki bor jylla ia kaba la tip kum ka “Regulation of Trading by Non Tribal 1954, halor kitei ki ain la khanglad ia ka jingia leh  benami.
Na ka liang jong u EM u la pynshai shuh shuh ba wat la kitei ki ain kila don, hynrei haduh mynta kam pat don kano kano ka jingshah pynshitom ia kito kiba khaii benami bad kane kala pynshlur ban trei ia kane ka kam beain namar ym don ka jingpynshitom ia ki.
U Bah Paul u la kdew ba kane ka jingkhaii benami ka jyllei bha kum ha Majai, ki jaka ba la shong khleh.
Na ka liang jong ka EC ka la trei shitom ban lap ia kiba trei benami bad kyrmen ba ha kine ki khyndiat bnai kin sa lap bad kin sa shah pynshitom ruh katkum ka ain.
Shillong:  Ka Khasi Hills Autonomous District Council (KHADC) ka pyllut kumba 4 klur shi bnai na ka bynta ban siew tulop ia ki nongtrei jongka, kynthup ia ki 30 ngut ki MDC.
Ia kane la iathuh da u Deputy Chief Executive Member ba peit ia ka tnad pla tyngka u bah Pyniaid Sing Syiem haba jubab ia ka jingkylli ba la wanrah da u MDC ka Mawphlang u bah Lamphrang Blah ha ing dorbar.
U bah Pyniaid ula iathuh ba ki don 800 ngut ki nongtrei ka KHADC bad ia kane ka pisa ban siew tulop la pyndonkam na ka bhah ba ju ioh 60 percent na ki marpoh khyndew ne minor mineral bad ka sorkar jylla ka shim 40 percent.
U la iathuh ba na u dewiong, ka Council ka ioh bhah tang 25 percent bad 75 percent la ioh da ka sorkar jylla.
Ula iathuh ba T.
7,99,54,888 la ai ia ka pisa sha ka tnad district Council affairs ka sorkar jylla na ka bynta ka jinglut ha ka elekshon MDC 2019.
Shwa ia kane, u executive Member ba peit ia ka Mining, u bah Mitchel Wankhar ula iathuh ba ka bhah ba ka Council ka dei ban ioh jong ha 2018-19 na ki marpoh khyndew ne major mineral ka long T.
17, 85,14,361 bad T.
4,86,46,694 na ka major mineral.
Shillong:  Wat la u Syiem ka Hima Mylliem u la pynmih ia ka hukum ban nym ot kilo be-ain shuh ia ki mar jong ki nongrep ha Iewduh bad khamtam hadien ba la mynjur ruh da ka Khasi Hill Autonomous District Council (KHADC), hynrei ka jingot kilo ka dang bteng haduh mynta ka sngi.
Myn hynnin ka sngi na ka liang jong ki nongrep hapoh ka shatri jong ka Hill Farmers Union (HFU) ki la ioh kem ia uwei u briew uba kyrteng u MD Raful Ali uba dei na Rongia, Assam uba la ot kilo be-ain ia u piskot.
Hadien ba la ioh kem ia une u briew na liang jong ki dkhot ka seng HFU ki la leit ban ujor sha u OC jong ka thanat Mylliem, hynrei na ka liang jong u OC ka thanat Mylliem u la ong ba um lah ban shim ia ka jingujor namar kam hap shuh hapoh ka jingpeit jong ka Hima Mylliem, namar la ioh kem ia une u briew na ka jaka ieng kali ha Khlieh Iewduh.
Hadien kane na ka liang jong ka seng ka la leit ban ujor noh sha u OC jong ka cantonment Beat House Anjalee.
Hadien kane na ka liang jong ki pulit ki la pynlong ia ka jingtohkit kaba la neh kumba 4 kynta tam.
Hadien ba la dep tohkit la lap ba une u bar jylla um don satia ia ka license khaii lane trading license.
Hynrei kaba sngew phylla hadien katto katne por kawei ka longkmie khasi kaba don kudam ha khlieh Iew, ka la wan kam ia utei u nongkhaii uba dang shu wan shisngi ar sngi ba u dei u nongtrei jongka.
Na ka liang jong ka seng ki nongrep Hill Famers Union (HFU) ka la ai ia ka jingujor sha ki pulit halor kane ka jingbteng ot kilo be-ain ia ki mar rep wat hadien ba u Syiem ka Hima Mylliem u la pynmih ia ka hukum bad khamtam hadien ba la mynjur ruh da ka District council.
U bah Alfondbirth Kharsyntiew General Secretary jong ka HFU haba iakren bad u nongthoh khubor u la ong ba na ka liang jong ka seng kan nym shongthait, hynrei kan iakhun beit tad haduh ban da lah ban pynduh ia ka jingot kilo be-ain ia ki jhur kiba leit die ha Iewduh bad kiwei ki iew ha ka jylla.
Ka seng ka la pan ruh ia ka jingiatreilang jong ki Rangbah Shnong bad ki briew kiba don ka mynsiem ban iarap ia ki nongrep kiba kiba shah ban banbein ha ka dur ka mur bad ka jingot kilo be-ain ia baroh ki mar rep.
Tang ba la wan kam kumta, ka kam shu kut noh? Kita ki HFU ruh kin pyndem ñiuhmat noh ha kata ka longkmie? Hato ym long shuh ban dang tohkit ia u?.
Shillong:  Ka Jaintia Students Union, ka la leit iakynduh bad u Deputy Commisioner ba un pynkhlain ka jingsyntiat na ka jingwankiew ki dkhar na Bangladesh ba wan khaii beain ia ki Masi.
Ka JSU lyngba u President ka Central Body u Lawyerson War, u lah kdew ba ka lah long kaba ishyrkhei ia ka jingwan rung ki khar Bangladesh kiba don bynta ha ka kam khaii masi, haduh ba ki lah tip lut ia ki lad ki lynti bad ki jaka die bad jaka ri masi.
Kane ka jingkhaii beain ka iaid lyngba kylleng ka Ri Jaintia naduh na Khanduli bad na Ri Bhoi bad lah pyniaid sha khappud India Bangladesh ha ki thain ka Ri War Jaintia bad East Jaintia.
U President ka JSU War Jaintia Circle, U Eddy Kery Pohtam u lah ban ia ki tnad ba dei peit ki dei ban khmih, ba kine ki khar nong Bangladesh, dei ban syntiat bha iaki ban khang pyrshah ia ka jingwan kiew ka jong ki kiba don kti ban khaii tuh ia ki masi.
Ka JSU ka lah pynpaw ba kane ka lah wanrah shibun ki jingeh ia ki nongdie doh bad nong ri masi ban die ia ki masi ki jong ki.
Kumjuh ruh kane ka jingiohlad kine ki khar Bangladesh ban kiew beain ha Ri India kan wanrah ruh ia ka lad ba kin ioh ban khaii bad pyniaid hi,  wat ha kiwei pat ki kam khaii kum ki mar rep, u dewiong, u mawshun, etc.
Ka JSU hadien ba ka lah iakynduh bad u Superintendent of Police bad ruh ia u Deputy Commissioner ka West Jaintia Hills, ki la dawa ba dei ban kem bad pynshitom ia kine ki Bar Ri bad ruh ban peit khmih bha ia kane ka kam khaii masi tuh.
Shillong:  U MLA ka BJP na South Shillong u bah Sanbor Shullai u la ong ba ha ka por ba u dang khynnah mynshwa haba don mano mano ne tang shu iohi ba don ba sieh lama ka Congress ha ki kynroh, ki briew kin phah leit law noh wut wut, namar ba ki ong ba ka dei ka party dkhar, hynrei kane ka la jah hadien ha kaba baroh ki iasoh Congress, hynrei mynta ka la poi ka por ba ki la kyntait syndon bad kumjuh ka BJP ka la iakynduh jingeh mynshwa hynrei ki paidbah kila pdiang mynta.
Ia kane u bah Sanbor u la kren ha ka jingpdiang burom ia ki 4 ngut ki MDC ka UDP na JHADC sha ka BJP ha ka jingialang ha kane ka sngi Saitjain ha ophis ka BJP Shillong.
“Ha ka por ba ngi dang khynnah, ki briew kim pdiang ia ka Congress ba ka dei ka party dkhar hynrei kila pdiang ia ka Congress, bad suki suki mynta kumjuh ia ka BJP kila pdiang ha kane ka jylla", la ong u bah Sanbor.
U la kyntu ia u nongpeit ka Meghalaya ia ka BJP u Nalin Kohli ba un ai bor ia ka BJP ha Meghalaya ban trei khnang ba kan lah ban hiar thma sha ki jaka nongkyndong ban pynsngewthuh ia ka jingialam bakla jong kiwei ki party ia ka BJP.
“Kane ka dei ka dak ka jingphyrnai ka BJP hapoh ka jingialam u Modi, ym don da kiwei pat, dei tang ka BJP.
Man ki jaka ka India kila rung sha ka BJP", la ong u bah Sanbor.
U la bynrap, ‘Ka BJP ka dei ka party ki paidbah kaba pyni da ki kam katba kiwei ki thiang tang ka shyntur.
Ngi donkam ban leit sha baroh ki jaka ban pynsaphriang ia ka BJP sha nongkyndong.
Ai ia ngi ka bor ngin hiar thma ia kito kiba pynsngewthuh bakla" la ong u bah Sanbor.
U la ong ruh ba ha 2023, ka sorkar ha Meghalaya kan dei ka sorkar ban ialam da ka BJP.
Shillong:  Hadien ba kawei ka kynhun ki trai bad ki nongsumar ia ki jingkieng jri ka Living Bridges Foundation ka la pynpaw ia ka jingpyrshah ia ka lynti ba ka sorkar jylla lyngba ka Meghalaya Basin Development Authority (MBDA) ba ka khlem iasyllok lang ia ki trai jaka ki trai bri bad ki nongsumar ia ki jingkieng dieng jri shwa ba kan iakhun ban pynbna kum ka heritage site ia ki them ba don ki jingkieng jri, sa kawei pat ka kynhun kiba kam kum ki trai bri trai jaka kila wan shakhmat ban kyrshan ia ka MBDA.
U Rangbah Shnong ka Mawlyndun u bah C Khongsdam, kumjuh ka Shiliangjashar u bah Esting Khongmawloh nalor kiwei, ki la pynpaw ba ki kyrshan ia ka MBDA kaba la wan ban iasyllok ia ki bad ki trai jaka bad kila pynpaw ruh ki pdiang ia ka jingwan batai u Sanjiv Shankar uba la thung da ka MBDA ban long uwei na ki stad ne consultant halor ki jingkieng dieng jri.
“Ka MBDA ka la wan ban pynshai ban iasyllok bad ngi ki trai jaka ba don ki jingkieng dieng jri bad ngi pdiang ia ka jingwan bad ka jingpynshai jongki, kaba la wan da u consultant u Sanjiv Shankar", la ong kine ki riew rangbah.
Ki la pyrshah jur ia ka Living Bridges Foundation kaba la iaid lynti katto katne snem mynta ban pynphriang ia ka jingkordor ki jingkieng ba ialam da u bah Morningstar Khongthaw nalor ki trai jaka, ki trai bri, da kaba kam ba kim ithuh satia ia kane ka kynhun hynrei ki iadei kam beit bad ka MBDA.
Ki la kam ba ka MBDA ka la wan ban pynshai sha ki shnong jongki bad batai ia ki jingdonkam ha kaba la pdiang da ki paidbah namar ba kan long ka jingmyntoi ia kiba bun.
Lah ban kdew ba dang shen u bah Morningstar lem bad kiwei ki trai jaka bad trai bri, kila pynpaw ba kim pyrshah ia ka jingthmu ban pyllong heritage site ia ki jaka ba don ki diengjri hynrei kim pdiang pat ia ka lynti iaid ba ka MBDA ka la leh da kaba leh lyndet ia kiba bun ki shnong, ki trai jaka ki trai bri kiba don ki jingkieng jri.
Ki la ai jingthoh ruh sha ka sorkar ba ka dei ban pynbeit ia kane ka jingleh bakla jongka na ka bynta ka jingbit jingbiang jong ki paidbah khamtam kito kiba don ki jingkieng jri.
Kiba bun kiba la ju sumar ia ki jingkieng jri, kila pynpaw ruh ba ka rukom batai uta u stad ba la thung ka MBDA, u Sanjiv Shankar kim iahap satia katkum ka jingstad kaba kila leh bad ioh ha ka jingsumar bad ka jingthung ia ki dieng jri na ki kpa tymmen jongki.
Nongpoh: Naduh ka sngi kaba ka Assam, ka la pynbna ia ka jingdon jong ki 19 lak ki briew ha Assam, ki bym shem la rung ha ka thup NRC, na ka liang ki Pulit kiba don ha Anti Infiltration Check Gate Byrnihat, halor kane la ioh jingtip ba ka jingtalasi ia ki briew, kiba rung sha Meghalaya, ka la long pyrkhing bha.
Mynta ka sngi, kitei ki Pulit kiba ap ha katei ka jaka, ki la ioh ban pynphai ia ki 12 ngut ki briew kiba kam ialade ba ki dei ki Boro na Assam, hynrei namar ka jingbymdon ia ki kot ki sla ba kin pynshisha ialade, ki Pulit kiba ap ha katei ka jaka, kim shah ban rung sha Meghalaya, hynrei ki la pynphai ia ki na ka jaka kaba ki wan.
Lah ruh ban kdew hangne, ba dang shen kitei ki Pulit, ki la behthong ia kawei ka trok kaba kit ki briew ki bym don ia ki kot ki sla kiba biang, ha kaba ki la lap ha Toll plaza ha Pahammawlein bad ki la pynphai noh ia baroh kitei ki briew, kiba la thmu ban wan rungtuh sha Meghalaya.
Shillong: Kum shibynta ban kyntiew ia ka sap ka phong ka ba ki khun samla ki don ha ka ban ialeh kai kynjat ball ka Youth Club and Centre Mawiong ka la pynlong ia ka jingiakop kynjat ball.
Ha kane ka sngi ki kynhun ki ba la poi sha ka phainal ki long ka  Mawiongrim B bad ka Nongneng C, ha ka ba  ka Mawiongrim B ka la ioh ban pynkhih ia ka jar bad rah syndon ruh ia ka man lahduh da kaba pynliem ia ka dong Nongneng C na Mawiong Umjapung da shi kol la nod (1-0).
Ha ka ne ka sngi u Nongialam jong ka seng MPGF u bah Marbud Dkhar u ba la long kum u kongsan ha ba ai jingkren u la ong “Ka ba itynnad ka long ba ki khun samla ka shnong ki long kiba minot shisha ha ki kam ba bha khamtam ha ki kam sports bad da kine ki rukom ki khun samla kin lah ban long kawei lyngba ka team work bad jingiasngewthuh jingmut bad kumjuh ban kyntiew ia la ka sap ka phong ryngkat ruh bad ka koit ka khiah.
"La ia don ryngkat ruh  ha ka ne ka sngi  u Rangbah Shnong ka shnong Mawiong Umjapung u bah Tony Kharkongor, u Rangbah Dong kumjuh ruh ki nongshong shnong ka shnong Mawiong Umjapung bad Mawiongrim.
Shillong:  Ka Shillong Lajong ka la buh kynmaw sha ka jingjop kaba lai sien  hadien ba la pynliem ia ka Langsning FC da 2-0  ha ka jingiakhun ka Shillong Premier League 2019 ha kane ka sngi JN Stadium Shillong.
Ia kine ki kol ka Lajong la thep da u Kenstar Kharshong bad u Freestar Kharbangar.
U Kenstar u la ioh ban thep ha ka 13 lyngba ka bol kaba la pynbuh da u Naorem Mahesh katba ia kawei ka kol la thep da u Freestar Kharbangar ha ka 90+3  minit.
Ka Lajong ka la kamai 9 point na ki saw tylli ki jingialehkai ha kane ka Shillong Premier League.
Kan iakhun pyrshah sa ia ka Rangdajied ha ka 20 tarik Nailur  3:30PM.
Nongpoh: Ha ka jingjia aksiden kaba la jia mynta ka sngi ka surokbah NH-6 ha Ri Bhoi, arngut ki briew ki la duh noh ia la ka jingim, kata kawei ka la jia ha Shnong Umsamlem bad kawei pat ka la jia ha Byrnihat.
Haba iadei bad ka jingjia ha Umsamlem, kaba la jia ha ka por 1 baje ei ei mynsngi, la ioh jingtip ba utei uba la khlad noh hashen u dei uba shong hadien, namar ba katei ka Bike kaba don ia u number ML 05-Q-0172, kaba thmu ban hiar sha ki thain Nongpoh bad ia kaba la niah da u paralok jong u, ka la leit ban tynrah ia kawei ka trok kaba ieng ha surok.
Kumta utei uba shong hadien uba la tip kyrteng kum Banbitlang Khardiengngan, u la hap ha surok bad shah iuh ha ka kawei ka kali kit gas, kaba la pynlong syndon ia u ba un khlad noh hashen, ha katei ka jingjia utei u Nongniah ruh u la mynsaw jur.
Katba ha ka jingjia ha Byrnihat, uwei u samla uba la tip kyrteng kum u Phuleswar Timung, uba dei na ki thain Sunapur Assam, u la khlad noh hashen, hadien ba katei ka Bike kaba u niah kaba don ia u number AS-01-BD-3258, ka la shah tynrah ha kawei ka Trok kit Umphniang kaba don ia u number MN-01-AA-0611, ha Byrnihat mar pyrshah ka Meera Petrol Pump.
La ioh jingtip, ba utei uba la khlad noh u dang mih na 14Mer, Byrnihat da ka jingthmu ban leit sha Rajabagan, hynrei haba u la poi ha katei ka jaka, u la sangeh hapdeng surok ban jam sha Shilliang ka surok, hynrei ha kaba kaba kum katei ka trok kaba la wan na dien, ka la tynrah beit ia u tad haduh ba un da khlad noh hashen.
Haba iadei bad kitei kiba la khlad noh na ka jingjia aksiden, ki Pulit ki la rah noh sha Nongpoh Civil Hospital, na ka bynta ban pyndep ia ki jingdonkam bad ha kajuh ruh ka por ka jingtohkit kan dang iaid shakhmat.
Shillong: Ki nongleit kai, kiba wan khmih kai ia ka jing itynnad jong ka kshaid Hati (Elephant Fall), hynnin  ka sngi saitjain ki la dap da ka jingsngew lyngngoh, haba ki lap ba kane ka kshaid  ka la kylla rong kum ka rong shadud ryngkat bad ka jingsma iwtung.
Haba ia kren u Rupang na ka liang u treasurer jong ka seng San Shnong Youth Welfare Organisation (SSYWO),  u bah Teilang Rynjah u la iathuh ba ka jingkylla rong shadud jong ka kshaid  Elephant Fall, ym  lah ban kynnoh ba ka dei ka tnad Airforce ka ba pyntuid ia kine ki jakhlia.
“Ka um ka wan naduh u Lum Shillong ter ter sha Lumdiengjri,ka sa mih sha Airforce areabad kan sa wan tuid sha Umdiengpun kaba dei ka Kshaid Elephan Fall te ngin ym lah ban kynnoh ia ka tnad Airfore ki ba pyntuid ia ki jakhlia.
"U la ia thuh ruh ha ki snem ba la dep ka la don ba ka um ka la kylla jaboh kumne, hynrei yn da wad ka daw ngi lap ba dei na ka jingtuid ka ja khlia na ka sem masi ba dei peit ka tnad Veterinary, kumta ynda la ioh ia kren ia u director ka veterinary bad u la kular ba un shim khia naduh to ki por kam ju don shuh kum ka ne ka jingwan tuid ka jakhlia.
“Hynrei mynta ka kynti ka jingjakhlia kane ka um khamtam ha ka sngi saitjain ka lah ruh ban long ruh na ka jingtih khyndew ne pynjakhlia jong no jong no.
Ngin hap ban buh ia ka joint inspection ban leit jurip ia ki tei ki jaka hynrei ngim lah ban shu kynnoh ia ka tnad Veterinary ne ka tnad Airforce"u la ongU bah Teilang u la iathuh ba mynta ka sngi u Blei kane ka um ka la khuid biang.
Kane ka lah ruh ban long ba ym don ba pyntrei mynta ka sngi.
Na ka liang  ka liang ka SSYWO kin sa leit jurip bha ban wad ia ka daw ka jingwantuid ka um jakhlia sha ka ne ka Kshaid.
Shillong: Ka Synjuk ki Seng Rangbah Katholik Jowai Diocese, ka la pynlong ia ka jingiaseng ialap kaba khadsaw(XIV) haka 7-8 tarik u Nailur 2019 ha Parish Lad- Rymbai.
Shwa ban sdang ia kane ka jingiaseng ialap, la sdang da ka jingpdiang burom na u president jong ka synjuk u ma Michael Nongtdu bad la pynher ia ka lama da u kongsan, U ma Yoo Shylla.
Ha ka por 1 noh phai sngi la don ka jingialap kaba kyrpang da ki dkhot jong ka Synjuk da kaba leit jngoh ia ki thliew iing jong ki para ba ngeit kiba tlot ka jingngeit khnang ban ai mynsiem lem ia ki ban long ki khristan ki ba janai.
Hadien ka jingleit jngoh iing ka la don ka jingmane sakrament bad puson ia ka ktien u jong Blei kaba la pharia da U sohblei Augustine Lamin spiritual Director jong ka Synjuk.
Ha ka sngi u Trai pat la sdang da ka jingduwai step ha ryngkat bad ka Session kaba la pyniaid da U Spiritual Director jong ka Synjuk U phadar Augustine Lamin ha kaba ki delegate ki la ia shim bynta shit them bha.
Ha ka por 10.
00 baje mynstep la pynlong ia ka Mass bakhuid ha kaba u Most Rev.
Victor Lyngdoh Bishop  jong ka Jowai diocese u long u kongsan.
Ha dien ka Mass bakhuid la don ka jing sam buskit ia ki lai ngut ki khun samla Jong ka Jowai diocese kiba la pass bha  ka MBOSE  SSLC examination 2019 u samla Dimarkithmu Gayang parish Amlarem, Ka samla Lavinia Mebalari Myrchiang parish Amlarem bad u samla Jobilson Nongrum parish Ummulong.
Ha ka por nohphai sngi ka la don ka jingmane sakrament ba la pyniaid da U Bishop bad ia ka ktien jong u Blei la pharia da U phadar Polycarpus Shylla.
Hadien kata la pynhiar ia ka lama da u Bishop Victor Lyngdoh ha ka juh ka por la pynbna ia ka Jingiaseng Ialap kaba khadsan (XV) 2020 kan long ha ka parish Nongbah, west Jaintia hills.
Guwahati: U Amit Shah, myntri kam poh iing ka sorkar India, mynta ka sngi, ula kren shai ba ka sorkar India, kan nym ktah satia ia ka article 371, kaba la pyndonkam kyrpang ia ka thain shatei lam mihngi.
Ka Article 370, ka dei kaba shu pyndonkam shipor, hynrei ka  Article 371 ka dei kaba la thmu kyrpang, na bynta ka thain shatei lam mihngi bad ka don ruh ka jingiapher kaba khraw bah hapdeng kitei ar tylli ki artikel, ong U Shah, haba kren ha ka jingialang kaba 68 jong ka  North East Council mynta ka sngi ha Guwahati.
Hadien ba la pynduh ia ka article 370 ha Jammu and Kashmir, ka don shibun ka jingiakren, ban pynduh noh ia ka article 371, ong U Shah “Nga la kren ha Parliament, ba kane kan nym jia bad nga ong biang mynta ka sngi, ha ka jingdon lang ki myntri rangbah ka thain shatei lam mihngi ba ka sorkar India, kan nym ktah ia ka article 371" ong U Shah.
Shillong: Ka HYC War Jaintia Circle hapoh ka jingialam u Vice  President u Rangbah Jembis Khongiong bad u Assistant Secretary u Samla Ededisuk Shylla, hynnin ka sngi, ki la leit jurip ia u surok Tamabil Dawki.
Ha katei ka jingleit jurip ka seng ka la lap ba utei u surok, u la buh jingma ia ki paidbah nongleit nongwan, naba lyngba u tei u surok la lap ba la dap da ki thliew bad ka jingktieh la kum ka pynthor kba.
Shuh shuh la lap ba kawei ka jingkieng utei u surok ka la sdang orpait bad ki nar kiba don shapoh ki la mih shabar.
Halor utei u surok ka seng ka dap da ka jingsngewkhia kaba jur, namar u tei u surok um long shuh uba shngaiñ ia ki paidbah, bad u la buh jingma pynban, namar utei u surok u lah ban wanrah ka jingjia ba sngewsih ha kano kano ka por khamtam haba hiar slap.
Haba la ioh ban iakren bad uwei u Contractor u la iathuh ba ka Sorkar kan tei bad pyntrei shwa ia ka iew bad hadien nangta kin shna ia u tei u surok.
Kumta ka seng ka kyntu jur ia u MLA ka Thaiñ u Jiang Lahkmen Rymbui, ba bat kum u myntri Border Area Minister ka Sorkar MDA ban maramot bad shna pynbha shisyndon ia utei u surok khlem da pynslem shuh bad ym dei ban ap haduh ban da jia kaei kaei ka jingjia basngewsih ia ki paidbah, namar ka jingjot utei u surok kam dei shuh kaba kai.
Shuh shuh ha katei ka jingleit jurip ka Seng ia utei u surok, la lap, ba utei u surok u la kylla khapngiah, namar la lap ba ka jingleh khlem akor ki trok ka buh jingeh ia ki paidbah, namar ki trok ba iaid hangtei kim iaid kat kum ki rule ki aiñ bad katkum ba la lap, don ki trok kiba iaid arlaiñ bad don ki trok kiba ieng ha ka jaka bymdei ban ieng.
Haba iakren bad u General Secretary ka Association ki Draibar Trok, u la iathuh ha kine ki sngi ba ladep ki la ialeh shitom ban weng ia kita ki jingeh.
Shillong: U nong ai ktien jong ka seng Bharatiya Janata Party  u Nalin Kohli, uba dei peit ia ka jylla Meghalaya myn hynnin ka sngi, u la pynshai ba kat haduh mynta ym pat don na ka liang  ki MLA Congress ki ban wan ban kynduh ia u.
Haba jubab ia ki nongpathai ki nong pathai khubor ha jingkylli ba ki la don ki MLA Congress, kiba kwah ban pyniasoh bad  ka BJP, na ka liang jong u tei u nongai ktien  ka BJP  u ong ba haduh mynta ym pat don ki MLA na ka party Congress ban ia kynduh ia u.
“Hynrei ha ka juh ka por ka party kan pdiang sngewbha ia kiba kwah pyniasoh bad ka BJP.
Hynrei katkum ka lynti ka jingiakynduh ka dei ban long shuwa bad ki nongialam ka party ha ka jylla bad ha dien kata kin sa ia kynduh ia ki nongialam jong ka party.
U Bah AL Hek  u ba la don lang u la iathuh ha haduh mynta ki la don 8 ngut ki MLA na ka seng Congress, kiba la ia kynduh ia u hynrei namar ba kim pat kot ia ka jingbun briew kane ka jingiakren la shah teng.
Shillong: Ki lad khubor ki iathuh ba ka jingjied ia u lamphang dorbar ba thymmai, kan long ha ka 13tarik mynta u bnai.
Na ka liang jong u lamphang dorbar khynnah, U Timothi D Shira, un sa pynbna ia katei ka tarik, ha iing dorbar ha ka Lah Sngi U Blei, ong ka khubor.
Na ka liang jong ka MDA, ka la rai ban pyniakhun ia U Bah Metbah Lyngdoh, katba ka Congress, kan pyn iakhun ia U Winnerson Sangma.
Kiwei ki lad khubor, ki iathuh shuh shuh ba ka shuki myntri, ha ka jaka jong U Bah Metbah, la sngewthuh ba kan lah ban leit sha u bah Brolding Nongsiej MLA ka seng UDP na Mawthadraishan.
U Ram Jethmalani, u riewsaid ba pawnam ka India bad u myntri kam ain barim ka sorkar India, ula khlad noh mynta ka sngi, ha rta kaba 95 snem.
U Jethmalani, u khlad ha ka por 7.
45 baje mynta mynstep ha ka iing sah jongu ha New Delhi, ong  khun jong u, U Mahesh Jethmalani.
U Jethmalani, u khlad ha shwa ba un dap 96 snem, ha ka 14tarik Nailur 2019.
Yn thang ia U Jethmalani, mynta ka janmiet ha ka jaka thang ha Lodhi road.
U Jethmalani, ula long u myntri kam ain ka sorkar India bad u myntri  Urban Development ha ka sorkar jong U  Atal Bihari Vajpayee bad ula long ruh u chairman ka  Bar Council of India.
Shibun ki nongialam sain pyrthei ba kynthup ia U Amit Shah, home minister ka sorkar India, U Ravi Shankar Prasad myntri kam ain ka sorkar India, U Arvin Kejriwal myntri rangbah ka Delhi, ki thoh ha ka twitter jongki ban sngewlem halor ka jingkhlad utei u nongialam.
Shillong: Ka Meghalaya SSA School Association, Central Body kaba dei ka synjuk jong ki nonghikai SSA hapoh ka Jylla ha ka 7 tarik mynta u bnai  ha ka jingialang kaba la long hapoh Khasi National Dorbar Hall Mawkhar, Shillong ka la pynthymmai ia ki Nongkitkam jong ka  naka bynta ka samoi treikam 2019-2022.
Ki Nongkitkam ba thymmai jong ka Meghalaya SSA School Association (MSSASA) Central Body ki long President babu  Aristotle C Rymbai, ki Vice-President babu Mathias D Shira, babu Starwell Lyngdoh, babu Francis Wanniang bad u babu H.
R.
Lanong, General Secretary babu Ralbinglang L.
Nonglait, Joint Secretary babu Render Marak, Assistant Secretary babu Marcus Lapasam, Finance Secretary babu Ascholar Kharbangar, Publicity Secretary babu Tlanwosly Jahrin, Auditor  babu Brightstarwell Kharsahnoh.
La jied  ia ki President and Secretary jong baroh ki District Unit ka MSSASA bad arngut ki nominated members na ki District Unit ban long ki dkhot sha ka Central Executive Committee ka MSSASA, Central Body.
La jied ruh ia u bah Nathaniel Marsiangbai bad u bah Hamarbamut Marbaniang kiba long ki founder members jong ka Synjuk kum ki Honorary Advisor, ong ka kyrwoh ba la phah da u babu Tlanwosly Jahrin Publicity Secretary MSSASA, Central Body.
Babteng….
Shillong: Ki dkhot jongka KSU  hynnin ka sngi ki la ioh ban bat ia ka longing jong u Azimuddin Choudhury.
Ia une u briew la ioh ban bat nyngkong da ki dkhot jong ka KSU Balat – Dangar Area Unit ha iew Balat hadien ba la i shankhmat ia ka iaid ka ieng bad ka rukom wan leh doktor jakoid jong u ha iew Balat.
Ha ka jingtohkit u la iathuh ba u la poi wan sah ha kane ka jaka da ka jingiarap jong u Mulor / Headman jongka Shnong Jamadwar.
Kham hadien ki dkhot jongka KSU Ranikor Circle, ki la leit ban hiar ban tohkit ia une u briew bad ka iing ka sem ha kaba ki la iathuh ba ka jingwan jongki sha kane ka jaka ka long hadien ba ki la shah kyntait na ka thup  jongka NRC ha Assam bad ka jingthmu jongki ka long ban wan long nongshongshnong thymmai noh ha kane ka Jaka lyngba ka jingiarap jong u Mulor ka Jamadwar.
Ka seng kham hadien ka la pyntip noh sha ki pulit jongka South West Khasi Hills District ha kaba ki pulit ka Gumaghat ki la wan shaw na Jamadwar hynnin ka sngi 7 tarik.
Halor kine kiei kiei, ka seng ka dawa na ki bor district bad ki bor pulit jongka South West Khasi Hills District ban shimkhia ia kine ki kam bad ba ki dei ban peitngor ia ka iaid ka ieng ki bym dei trai jylla khamtam mynta hadien ka Final List jongka NRC ha Assam.
“Ngi kyntu ia ki bor district ban shimkhia halor kane ka mat jongka jingwan rung kyrthep ki mynder ha ka Thain bad wat pynbor ia ka seng ba kan leh hi iaka kamram", ong ka kyrwoh na u samla Forwardman Nongrem President KSU South West Khasi Hills District.
Shillong: Kum shi bynta ban kyntu ia ki nongshong ka Jylla ban pynkhuid ia ki sawdong saw kun,U Myntri Rangbah ka jylla u Conrad K Sangma myn hynnin ka sngi, u la plie paidbah ia ka ‘Shillong-My passion’ ka ba la sdang khnang ban kyntu ia ki paidbah ka Jylla ban pynneh pynsah ia ka jingkhuid jing suba ha kylleng sawdong ka jylla Meghalaya.
Ha kane ka sngi ka don ryngkat ka Deputy Commissioner East Khasi Hills ka kong M.
W Nongbri, Editor Shillong Times ka kong Pratricia Mukhim, u Vice Chancellor ka skul bah NEHU U S K Srivastava, u Rangbah shnong jong ka  Cleave Colony, Lummawbah, bad ki khynnah skul na kylleng ki skul ka sor Shillong.
Haba ai jingkren ha kane ka sngi u Myntri rangbah u la ong “Kane ka jingsdang kam dei tang ia ki ophisar jong ka Sorkar hynrei ka dei ka kamram jong u wei pa uwei u nong shong shnong jong ka Jylla.
“Ngi dei ban don ka jingkitkhlieh ia ki surok,Ki Skul,ki lum ki wah ba kin long ki ba kin long ki ba khuid bad ki ba suba" u la ong.
U Myntri Rangbah u la kyntu ruh ba ngi dei ban ia snohkti lang ha ka ban pyn khuid  bad ban pynneh ia ka jingitynnad jong ka shnong ka thaw.
U Myntri Rangbah u la kyntu ruh ia baroh ki Company bad ki karkhana ba kin snoh kti lang ban pynneh ia ki jingkhuid jong ki sawdong sawkun bad ki wah ha ka Jylla.
“Lyngba ka “Shillong My Passion" ka Sorkar Jylla ka buh ia ka jing thmu ba baroh ki nongshong shnong jong ka sor Shillong kin ia snoh kti lang bad ba kin pynlong ia ka Jylla jong ngi ba kan long ka Jylla ba lait na ki jaboh.
"u la ong.
Khana babtengKaei kaba jia ha kata ka miet ba la leit noh ka la pynpyrkhat sah ia ka jingmut jong ka Lanosha.
Kumjuh ruh wat ha ka liang u Bahdeng baroh shisngi ha ophis u da sngew rangbah bha.
“Pleng ka jingshimti ia ka kyrdan longkpa ka pynsngew rangbah shisha.
" U la kren marwei marwei.
Ha kata ka sngi babud ruh hadien ba la wai trei u la leit biang sha iing ka Lanosha.
Dei ha kata hi ruh ka sngi hadien ba la dep bam dep dih ka Lanosha ka la iathuh noh ha la ka kmie shaphang na jingiadei shi lok jong ka bad u Bah Deng.
“Mei nga la ia bakla bad I Bahdeng … Ngi la kum ia shong…" Ka la iathuh bad ka dem la ka khlieh“Ka biang khun ym lei lei, wat ma nga ruh nga I hun hi ia u briew te.
Tangba phi hap ban iathuh ruh ia la u kpa.
" La bynrap ktien sa ka kmie“To Mei ngan iathuh noh mynta hi…" La phai ktien ka khunKumta ha kata hi ka miet hadien ba la iathuh jar jar ha la ka kmie ka leit ban iathuh jar jar sa ha la u kpa.
Ka jingshai ktien bad ka jinglong tipsngi jong ka khun ka la pynlong ia u kpa jong ka ruh ban ym sngewpher ia kata“Ka bha khun wat nga ruh nga la khnih lynti ia kane ka khubor ba phi iathuh ban ioh sngew noh.
Shano I Bahdeng…?" La pynpaw bad la kylli pat u Kpa" I don to ap ngan khot i dang shongkai bad I Mei.
" La jubab ka khun bad ka ieng nangta ban leit khot ia u hynrei u kpa jong ka hi u la wan ban iashem hangta.
“Mynta ngin khot noh iaphi Pyrsa.
" La ong u Kpa ka Lano katba dang khublei ia u Bahdeng.
U shong lang syndon hang ta bad ki iasyllok shi bun kiei kiei na ka bynta ka jingbha jong ki baroh arngut.
Ki sngi ki iaid tang hadien shi taiew ka Kongthei Daplin ka la bna khubor shaphang kata bad ka la dap da ka jingsngewsih bajur.
Ha kawei ka step ka la leit sha mih khnang sha iing ka Lanosha dang step.
Hang ta ka iakynduh shisha ia ki arngut ba ki dang ia dihsha.
Ka Lanosha marsien iohi ia ka Kongthei Daplin ka la her mynsiem hynrei watla katta ruh ka pdiang sngewbha ia la ka paralok“Rung rung Kongthei… Ngi dang dihsha …" La ong ka LanoshaKa Kongthei Daplin kam treh rung ka shu phet jyndat wut, khlem phaidien shuh.
Joit ka Lanosha ka ieng na ba shong ban leit khot iaka, hynrei la ka pyrta katno katno ruh, ka Kongthei kam sngap.
“Balei pat….
?" La kylli u Bahdeng“Em nga khot ia I Kongthei…" La jubab ka Lano“Im treh rung ba don manga tharai…" La ong pat u Bahdeng“Lehse ni synei te phi ia I Kongthei I Mon iap ianga hynrei ioh ei ma phi.
" La biria u Bahdeng“Hooid kein bapli….
" La bynrap ktien lem ka Lano“Dei ba nga bha briew eh.
" La biria biang u Bahdeng“Dei kein kat ka jingbhabriew jongphi te mo… Wat nga ruh ngan nym ioh shuh hi uba kum maphi… Ban kum I Kongthei lei bapli te I la kut lad hi kein…" La ban ktien sa ka LanoKa Lanosha ka la sngew lem shibun eh ia ka Konhthei Daplin.
Ha kata ka step kam suk mynsiem shuh watla ka don bad la u baieid.
Shillong: Ki heh nongialam jong ka Bharatiya Janata Party mynta ka sngi ka la pdiang burom ia  ki 4ngut ki MDC jong ka Jaintia Hills Autonomous District Council (JHADC) ha ophis trei kam jong ki.
Ki MDC ki ba la pynia soh ia lade bad ka BJP ki long  u  ma Lakhon Biam u ba long u Chairman JHADC, u ma Dawan Lyngdoh, u ma Krison Langstang bad  u ma  Treilang SuchiangHa kane ka sngi la iadon ryngkat u   Nalin Kohli u ba long u nongai ktien ka BJP,u president ka BJP Meghalaya State Unit u ma Shibun Lyngdoh, BJP MLA u bah Alexander L Hek and Sanbor Shullai bad kiwei ki nongkit kam ka party BJP.
Ha ba ai jingkren ha ka ne ka sngi bah Hek u la ong “Ha u 2023 ka seng BJP kan sa ioh thaw Sorkar ha ka Jylla bad kane ka long tang ka jingsdang bad nga tip ruh ba kin dang bun ki wei pat ki ba kwah ban pynia soh bad ka party BJP bad ia ki baroh ngi pdiang sngewbha.
"“Kin dang don sa 3 ngut ki MDC na Jaintia hill bad 3 ngut na Garo Hill ki ba don jing thmu ban pyniasoh ia lade bad ka BJP.
"u la ong.
Shillong: Ki lad khubor, ki iathuh ba U bah Metbah Lyngdoh, myntri ka sorkar Jylla, un hiar shuki noh ha ka 9tarik mynta u bnai.
Katei ka jinghiar shuki jongu, ka long ba u la pynkhreh ban ia khun ia ka shuki lamphang dorbar, kaba dei ban long mynta hi ka dorbar synrai.
U Bah Metbah, u dei u myntri ba bat ia ka tnat Tourism, Excise bad ka Water Resources.
La sngewthuh ba ka jingiakhun ia ka shuki lamphang dorbar, kan long ha ka 13tarik mynta u bnai.
Bah Monarch ShabongKa jing ia tyngkhuh jong ki pulit pyrshah ia ki MLA, ka long kaba i tynnad ban peit ha kine ki sngi bad ka daw, ka long namar ba  ki don ia la ki jong ki nia ban pynksan kawei ka liang ia kawei pat bad katei ka dei halor ka daw jong ka jingtah iit iong bad ka jing ia pyni bor hapdeng u pulit bad U MLA ha Motphran.
Haba sngapthuh na ka jing iakren, kaba iaid mynta, ka pyni ba ka ishu kam dei shuh sha ka tah iit iong, hynrei ka paw noh pynban, ba ka dei ka jingleh meng jong u pulit, uba iakren bad U MLA, ha kaba ka la mih ka jing ia bun ktien kaba jur.
Lada ngi shim na katei ka liang, ngi hap ban pdiang ba ki pulit jong ka nongbah Shillong, la imat, kumba ki duna shibun ka jingshah hikai, namar ba ngi ju iohi, ha kiba bun ki khep, ba ki don ki riew paidbah, kiba shah shoh ha ki pulit bad dang shen, ngi kynmaw ia uwei u nongrwai, uba shah ktah kti ha uwei u heh pulit.
Na kaei kaba ngi iohi kum ki riew paidbah, ka long ba haba la kren u pulit, ym bit shuh ban pynphai ktien bad ka long beit ba hap kohnguh lane shah sangoh lane shah sei slip ejahar bad katei  ka dei ka jingleh kaba mutlop haduh katta katta, namar ba u pulit, u trei ia ka kam kaba hap ban iakren bad u paidbah, u hap ban peit ia ka bit ka biang jong ki kali bad lada ym dei ba don paidbah lane ym don kali, hangta hi ruh ym don pulit satia bad haba lap ba ki don kiba kren tam lane kiba leh khlem akor, u pulit um lait, na kaba iada ia la ka jong ka hok bad un hap ban ujor sha ki bor kiba dei ban tohkit halor kata, hynrei lada ula leh hi lut nadong shadong, ka pyni ba ula bat ia ka ain ha ka bor jongu shimet.
Halor katei ka phang tah iit iong, lada U MLA u kren beit tang shaphang ka iit iong, kumta ka don kawei pat ka mat, kaba hap ban ia khyllie ia ki kot ki sla, kiba don jingiadei bad katei ka ain; hynrei lada u kren shaphang ka jingkren khor bad khlem akor, hangto u jop U MLA, namar ba kumno u shakri jong ka sorkar, un kham halor ialade ia u nongmih khmat paidbah bad la iohi, ba ha kane ka khep kaba mynta, U MLA, u iaid halor katei ka phang.
Ka jing ia tyngkhuh jong ki pulit bad ki MLA, khlem pep, ka dei kawei ka course kaba donkam shibun, ba nangne shakhmat kumno ki pulit, ki dei ban nang ban iadei bad ki paidbah, namar ba lada ka ain ka la beit lut, kumta ym donkam briew shuh ban trei!!Naka liang jongnga te la kumno kumno ruh ban ia u MLA hi te ngam kyrshan wat shinaia ruh… Hynrei kat u DSP un dang biej seh? Namar ka sorkar kwah burom briew bad u MLA kwah burom… Kamkai Suda… Hynrei u MLA bad tang u MLA um dei hi ruh u minister kumno un pynkhein ain…? Haba kumta mano ba thaw ain bad kane ka ain Kan trei kam tang ia u rit u ria seh? Kynmaw all are equal in front of law… But in Meghalaya tharai MLA are higher than law… Hehe thamula pynban…Ka bym lah long ban shna ain ban teh lakam tang ia ki rit ki ria, la ia ki politicians, ki police bad kiwei2 , dei ban ia ryngkat ha khmat ka ain, kaba ma eh,kynmaw u soso tham u Ong , “u barit u don la ka kylla ynda ula Khie thiah".
Pulit ruh kat u Pulit hi, MLA ruh kat u MLA hi imat ia kynduh ki Teng2 para ba iaheh, ngi lei2 ki rit ki ria, ym don hi ruh uba ñiew kor, lada ngi ujor is ka hok ruh…Nga isieh ia ki pulit traffic ha shillong ki kren bein bad shim kabu bha iaki driver ne kali  ba na kyndong ka bha hi u MLA un ai eh ia ki  Kum ka jingsneng bad u MLA um don jingbakla eiei dei tang kiba shun ia u ki  comments khlem akor halor ki personal jong u bad Kim bym da tip bha is ki nongrimKa jing ong jong phi ka da dei shisha 100%.
Ki saiantis jong ka  Indian Space Research Organisation (Isro) lem bad ki million ngut ki nong India bad ka pyrthei hi baroh kawei, ki lyngngoh ngain hynnin ka miet, haba U Vikram Lander of Chandrayaan-2, ula jah lynti noh, na ka jing pyniaid jong ka ISRO bad katei ka dei ha shwa ba un hiar ha u bnai.
Na ka liang jong ka ISRO, haduh mynta kam pat duh jingkyrmen, hynrei, ka dang iaid shakhmat ban wad ia utei U Chandrayaan-2.
Ka don ka jing kulmar jingmut kaba jur ia ki saiantis jong ka ISRO hynnin ka miet, mar ia jah lynti U Vikram, namar ba ka dei ka jingtrei shitom kaba la da ki bun snem kynthih, ha kaba ki don da ki spah ngut ki saiantis kiba donkti ha katei ka kam bad ka jingthmu ka long beit ban ioh iuh kjhat ha u bnai ia ka India ba kan long ka ri kaba saw jong ka pyrthei ban hiar ha u bnai.
La iathuh ba U Vikram, u iaid ha ka jingjngai kaba 2.
1 Km, na kaei kaba dei ban iaid na ka jingkhein jong ka ISRO bad haduh mynta ka jingwad jingtip, ka dang iai bteng, ong  u heh duh ka Isro,  K Sivan.
Haduh mynta, ka jingwad jingtip, ba kumno u hiar ha u bnai, ka dang iaid, ong shuh ka khubor.
Shillong: 8 ngut ki MDC jong ka JHADC ki ban sa rung noh sha ka party BJP  mynta ka sngi ha ka jingdon lang ki nongialam na Delhi.
Ki MDC ki ban rung mynta ka sngi sha ka BJP ki long 4 ngut na ka Congress bad 4 ngut na ka UDP.
Ki 4 ngut ki MDC na ka party UDP  U Ma Lakhon Biam, u  chairman jong ka  JHADC,  U Ma Dawan Lyngdoh, u Krison Langstang bad  U ma Treilang Suchiang.
Ki 4 ngut na ka party Congress  ki kynthup ia  U Ma Andrew Shullai, CEM barim ka  JHADC,  U Ma Arbor Hima Darnei, u Holando Lamin bad U Ma Ai borlang Shadap.
U Bah David Kharsati  Vice president jong ka party BJP Meghalaya State Unit u la iathuh ba ia ka jing pdiangburom ia ki MDC na JHADC sha ka party BJP kan long mynta ka sngi ha ophis jong ka party ha Bivar Road Shillong.
Haba phai sha ka seng Congress kaba la jop saw ngut ki MDC hapoh ka iing dorbar jong ka JHADC, da ka jingmih noh ka jong ki ban pyniasoh sha ka BJP mynta ka sngi, ka Congress ha katei ka District kala duh ia ki nongmih khmat paidbah hapoh katei ka iing dorbar.
Shillong:  U MLA ka BJP na South Shillong konstitwensi u bah Sanbor Shullai, ula pynkynmaw ia ka jingkren u Dr Donkupar Roy ha ka por ba u iashong lang ha syndah ha ïing dorbar thaw ain ha ka samoi jinglong MLA ba la dep.
Haba shim bynta ha ka jingkynmaw burom ia ki nongialam sain pyrthei ba la khlad  noh ha ïing dorbar, u bah Sanbor ula pynkynmaw ia ka jingkren u Dr Donkupar ia u kaba ong, “Nga sngew shngain, sngew ioh bor ban iadon hajan bad u bah Sanbor namar ba u dei u riew ialeh".
U bah Sanbor ula pyniahap ia kane ka jingkren u Dr Donkupar ia ka jingialeh jong u pyrshah ia u Manas Chaudhary u MLA barim ka Mawprem, uba iakhun pyrshah ha ka elekshon MLA na South Shillong.
Haba pynpaw ia ka jingsngew lem ia ka jingkhlad u Dr Donkupar Roy nalor kiwei ki nongialam ka ri kynthup ia u Arun Jaitley, ka Sushmita Swaraj, u bah Sanbor u la ong, " U Arun Jaitley, ka Sushmita Swaraj ki leit sha hima u blei hynrei u Chidambaram u shakri ha ka hima ki ksuid ha phatok Tihar".
U la pynkut da kaba kitbok ba ka mynsiem jong kine kiba khlad kan shong jahthait ha ka hima u blei.
Shillong:  Ka iing dorbar myn hynnin ka sngi, ka la sakhi ia ka jingwanrah ia ki Bill bapher bapher kiba kynthup naduh ka jingpynkiew ia ka baibam tymmen ki MLA, ki bill ban kham tehlakam ia ki skulbah ha ka jylla.
U myntri ka tnad pule puthi u bah Lahkmen Rymbui u la wanrah ia ka “Meghalaya Private University (Regulation of Establishment and Maintenance of Standard) Bill, 2019.
Ki daw kiba la pynlong ban wanrah ia kane ka bill ka long ban bud ia ka rai jong ka iing bishar ba ha khlieh duh jong ka Ri India ka Supreme Court katkum ka mutkotduma kaba la mudui da u Pro Yashpal pyrshah ia ka sorkar Chattisgarh.
Ki kyndon hapoh kane ka Bill ka long ban pyniaid ryntih ia ki skulbah jong ki riew shimet.
Kane ka bill ka long ruh ban pynthikna ba ki skul bah jong ki riew shimet ki dei ban don ia ki jaka hikai kiba biang katkum ka jingdon kam ki khynnah bad  kumjuh ia ka bai pule ka jong ki bad na ka bynta ka jingmyntoi jong ka jylla bad ban iada ia ki khynnah kiba pule ha kine ki skul bah jong ki Riew shimet.
U Myntri ba dei peit ia ka tnad pule puthi, ha kane ka sngi u la wanrah ruh ia ka jingpynkylla ia ki ain kiba la don ha kaba  ia dei bad ki phra tylli ki skulbah jong ki riew shimet  kiba la dep don ha kane ka jylla kiba kynthup ia ka Mahatam Gandhi University (Amendment) Bill, 2019, The University Of Science and Technology   (Amendment) Bill, 2019, CMJ University, (Amendment) Bill, 2019, Maharashtra Institute of Technology University of Meghalaya  (Amendment) Bill, 2019, The Techno Global University (Amendment) Bill, 2019, Martin Luther Christian University (Amendment) Bill, 2019 and The William Carey University  (Amendment) Bill, 2019.
Ha kawei ka liang, u symbud myntri rangbah u bah Prestone Tynsong u la wanrah ia ka bill ban pynkiew baibam tymmen ia ki MLA ka Legislative Assembly of Meghalaya (Members’ Pensions) (Amendment) Bill 2019, bad kumjuh ka Legislative Assembly of Meghalaya (members Salaries & Allowances) (Amendment) Bill 2019.
Shillong:   Ki “Chief Forest Officer" jong ki lai tylli ki District Council,ki la wan ban kynduh bad ka  ka KHADC, JHADC bad ka GHADCha ophis jong ka KHADC.
U Executive Member ba dei peit ia ka tnad khlaw jong ka KHADC, u Bah Victor Ranee u la iathuh ba mynta ka sngi ki CFO jong ki lai tylli ki District Council,ki la ia kynduh ban ia mir jingmut ha ka ba ia dei bad ka jingthmu jong ka sorkar pdeng ban wan rah ia ka jingpynkylla ia ka Indian Forest Act bad halor katei ka jingthmu jong ka sorkar pdeng bad ka thaw ruh ia ka Committee kaba kyrpang ban peit bniah halor katei ka ain.
U Bah Ranee u la iathuh ba kan don ka jingiakynduh jong ki Executive Committee ha ka 10 tarik mynta u bnai, ban ia kren hapoh ka EC ha kaba ia dei bad kane ka jingthmu jong ka sorkar pdeng bad ha ka EC kin sa shim ia ka rai ha kaba ia dei bad ka jingai jingmut ba kin phah sha ka sorkar pdeng lyngba ka sorkar  jylla.
Shillong:  Ka jingialang ka UDP East Khasi Hills District myn hynnin ka sngi, ka la pynkhamti biang ia ka kam president ha u bah TW Chyne uba dei u MDC ka Sohra bad u MLA barim.
U Bah TW Chyne u la bat ia kane ka kam president ka party ha kane ka samoi ba la dep ruh.
Kiwei pat ki nongkitkam kiba la jied mynta ka sngi ki long Vice-President – Kris Kharsati, bad bah Alando Suin, General secretary- bah Teinwel Dkhar, uba long u CEM ka KHADC.
Haba kren hadien ka jingialang, u bah TW Chyne u la iathuh ba ka jingialang ka la rai ban pynkhlain ia ka party ha baroh 11 tylli ki konstitwensi ba don ha ka East Khasi Hills bad khamtam ha kito ki jaka bym pat don MLA ban wad noh ia u kyrtong ban pynkhhreh ia ka elekshon 2023.
“Ka jingialang ka la iakren ruh ban trei shitom ban pynjop ia u kyrtong na ka bynta ka elekshon shiteng samoi ha Shella kaban sa long shen", la ong u bah TW Chyne.
Na ka bynta ka jingialang bah ne ka General council kaban long ha ka 11 tari mynta u bnai, la rai ba na East Khasi Hills district, yn pynpoi ia ki nongialam ka party ym duna ia ka 100 ngut.
Nongpoh:  Ka la long ka jingkmen kaba khraw ia ki kmie ki kpa bad khamtam eh ia ki khun samla pule, ha kaba hynnin ka sngi ka Eastern Ri Bhoi College, kaba don ha Sohraman, Bhoirymbong, ka la ioh ban pynheh ia katei ka Kolej, da kaba plie paidbah ia ki kamra klass ba thymmai jong katei ka Kolej.
Ia kitei ki kamra thymmai jong katei ka Kolej, la tei lyngba ka jingiarap na ka Special Assistance Scheme 2015/2016 ka KHADC, ia kaba ka la pynmang haduh T.
10 lak, na ka bynta ban shna ia kitei ki kamra klas ha katei ka Kolej.
Ha kaba plie paidbah ia kitei ki kamra klas ba thymmai ha katei ka Kolej, la sakhi da ka jingdon u Bah George B.
Lyngdoh, MLA ka Umroi kum u kongsan, nangta u Bah PN.
Syiem, chairman ka KHADC, ki Nonghikai, ki samla pule lem bad ki riew rangbah jong katei ka thain.
Ha kane ka sngi, ki la don ki nongpyniaid jong katei ka Kolej kiba la ai jingkren bad kaba kham sngewphylla ka long, ba wat haba ki la ioh ban plie paidbah ia kitei ki kamra klas, hynrei ki la pynpaw pat ia ka jingsngewkhia kaba jur, namar ba ki la iakynduh ia ki jingeh kiba laiphewjait, haba ki pyniaid ia katei ka Kolej bad kata ka dei, namar ba ym shem la don ki Nongmihkhmat kiba la shimkhia ban kyntiew ia katei ka Kolej, kaba dei ruh tang ma ka kaba la ai jinghikai ia ki samla pule ha katei ka thain.
La ioh ruh ia ka jingkren na u Bah PN Syiem, ha kaba u la pynpaw ia ka jingkmen ban iohi ba kitei ki kam klas jong katei ka Kolej, la pyntrei beit ha kata ka rukom kaba biang, katkum ba la pynmang ban trei.
U la iathuh ruh, ba ka jingurlong jong katei ka Kolej ban ioh ia kitei ki kamra klas ba thymmai, ka dei ha ka por kaba u Bah PN Syiem, u long kum u CEM hapoh ka KHADC, ha haba u la ong ruh ba u sngewkhia eh halor jingduna hapoh katei ka Kolej, kaba la pynlong ia u ba un shimkhia bad ban pynioh ia katei ka skim, na ka bynta ban pynbun shuh shuh kim kamra klas ha katei ka Kolej.
Katba na ka liang u Bah George B.
Lyngdoh, u la ong ba katei ka thian ka la donkam shisha ban don ia ki Kolej kiba biang, namar ba ka la dei lypa ka thain kaba bun ki shnong bad kaba la bun ruh ki samla pule, namarkata lada don ki jaka pule kiba biang, kan iarap ia kito ki samla pule kiba kwah ban pule kham shalor bad kaba kham iarap eh ka dei ia kito kiba wan na ki longiing longsem kiba duna ka ioh ka kot.
Haba iadei bad katei ka Eastern Ri Bhoi College, u Bah George B.
Lyngdoh, u la ong ba un sa shimkhia ban iakren sha ka sorkar, na ka bynta ban pynbiang ia shibun ki jingdonkam hapoh katei ka Kolej bad khamtam eh ban pyniaryngkat kumba long lem kiwei pat ki Kolej kiba don ha kiwei ki jaka hapoh ka jylla.
Kum ka thain kaba la don haduh 200 tam tylli ki skul, ka la dei ban don pat kawei ka Kolej kaba khambiang, ong u Bah George B.
Lyngdoh.
Namarkata u la kyntu ia ki nongpyniaid ki Nonghikai, ki riew rangbah ba kin Iatreilang bad u, khnang ba katei ka jingthmu ban wanrah ia ka jingkylla bad ban kyntiew ia katei ka Kolej kan urlong, u la bynrap.
Khliehriat:  Ka Umlyngsha Youth Society And Sports Club (UYSSC), Elaka- Lakadong, EJHD kum shibynta ka Youth Week Programme 2019 jong ki Khun samla jong ka Shnong ka la sdang shwa da ka Jingjngi um (Swimming Competition 2019) ha ka Wah Sailynter kaba don ha Shnong Umlyngsha.
La pynlong ia kane ka jingjngi um ha ka 05tarik une Bnai Nailur kum shimbynta ban wad ia ka sap ka phone jong ki Khun samla hapoh Jong ka Shnong khamtam ha ka Liang ka jngi um bad ha kane ka sngi la iawan shim bynta haduh 10ngut ki samla ha ki kyrdan bapher bapher.
Kumta ha ka kyrdan ki khynnah rit (Sub-junior) la ioh rah namjop ba nyngkong da u Samla Lephimon Lamare, ha ka kyrdan ba ar la ioh rah da u Samla Enormous Lamare, bad ha ka kyrdan ki khynnah ba khamheh (Junior ) la ioh rah namjop ba nongkong Da u Samla Heibormi Talang, ha ka Kyrdan ba ar la ioh Da u Samla Shanbor Lamare bad nangta ha ka kyrdan ba hehduh (Senior ) la ioh rah namjop Da u Samla Nidahun Lamare, kyrdan ba ar da u Dunishwa Lamare.
Ia kane ka programme la wan sakhi ruh ryngkat u Rimiyo Shylla uba long u  nongaibuit Jong ka East Jaintia Hills District Swimming Association (EJHDSA) kum u Resources person bad ha kawei Liang khnang ban ioh jied ia ki samla ban leit iashim bynta Sha ka Meghalaya Swimming Competition 2019  kaba Pynlong Da ka Meghalaya Swimming Association (MSA).
Ha kane ka sngi la jied ia ki lai ngut ki khynnah samla ban leit shim bynta ha katei ka jngjngi um kaba la  long naduh mynhynin 16th-17th une Bnai Nailur ha shillong bad kine ki long ki samla ba la shah khot -: 1.
Shri.
Nidahun Lamare (Senior), 2.
Shri.
Heibormi Talang (Junior ) bad 3.
Shri.
Lephimom Lamare.
Kane ka long katkum ka khubor kaba pyllait lyngba u Samla N.
L.
Talang, Genl.
Secretary UYSSC, EJHD.
I Kong Feodoris Dkhar ba ju khot ieit kum i Kong Iar i hymmen trai jong i Kong Mon Dkhar, Kong Prisca M Dkhar bad i Bah Bin Dkhar iba shong ba sah ha Kharmalki Malki Shillong bad i ba la shong thait kum i Head Assistant na ka office District Horticulture Department Shillong i la khlad noh ha ka 6.
9.
19.
Yn tep don burom ia ka met jong i ha ka 8.
9.
19 ha u lum jingtep ka Balang Katholic Malki ha ka por 2 baje noh phai sngi.
Nongstoiñ: U wei u khyllung u ba dang 1 snem ka rta ha ryngkat ki ar ngut ki hynmen jong u ki la lait im na ka jingjia pluh ïing hadien ba ka hynmen ba la kham san jong kitei ki lai ngut shipara, kaba dang 7 snem ka la tur shapoh ki thylliej ding kiba klang bha, na ka bynta ban ioh sei shabar ia la ki para khamtam ia u para khatduh u ba dang thiah hapoh ïing.
Katei ka jingjia pluh ïing ka la jia ha ka 26 tarik u Nailar mynta u snem bad katei ka ïing ka dei jong I kong Elbira Thongnibah, I ba don ruh haduh phra ngut ki khun kiba dei napoh ka shnong Awro ka shnong kaba don marjan bad ka shnong Mariam kaba hap ruh hapoh u pud u sam jong ka South West Khasi Hills District.
Haba iakren bad ki nongthoh khubor I kong Elbira Thongnibah, I ba dei I trai jong katei ka ïing kaba la pluh noh I la ong ba ha katei ka sngi ba la jia katei ka jingjia I dang leit thiew kynbat sha pynthor ha Nongdilang bad I la ieh ruh ia saw ngut ki khun ha ïing, kiba kynthup ia kawei ka khun kynthei kaba la kham san bad lai ngut ki shynrang kiba dang rit kynthup ruh ia u ba dang 1 snem ka rta.
Shuh shuh I la iathuh ruh ba ha katei ka sngi, katei ka khun kynthei kaba la kham san ka la khreh ban shet ja noh, kumta kala leit ban sait ia u khaw shabar, katba ki para shynrang ki jong ka ki don hapoh ïing bad u para khatduh jong ka u ba dang 1 snem u dang ioh thiah hapoh ïing bad hamar kata ka por kynsan kynsan ka ïing ka jong ki ka la kem ding noh bad namar ba ka dei ka ïing trep ka ding ka la stet bha ban pur bad ha katei kapor katei ka hynmen kala ialeh ban pynmih noh ia ki para shabar bad hadien ba kala iohi ba ka ding kala klang bha kala kynmaw pat ba u para khatduh jong ka u dang thiah ha ïing, kumta khlem sheptieng ka la tur shapoh ki thylliej ding na ka bynta ban sei iala u jong u para khatduh.
Ym tang kata la ong ruh ba namar ba ka ïing jong ki ka la don sha kham pajih na kiwei pat kala kham shimpor ia ki para marjan ban ioh sngew, hynrei hadien ba ki para marjan ki la iohsngew ia ka jingiam bad lynniar ki la her sha katei ka jaka ha kaba ki la lap ba kitei ki saw shipara, wat la kila ioh mih shabar ka ïing hynrei ki dang ia ïeng sah ha phyllaw kumta ki para marjan kila leit ban tan noh ia ki bad kaba sngewtynnad ka long ba ha katei ka jingjia ym shym la don kano kano ka jingmynsaw ia kitei ki saw ngut shipara.
Katei ka heprit kaba shlur kaba la pyllait im iala ki jong ki para khamtam ia u para khatduh jong ka, ka dei kaba la tip kyrteng kum ka Aisilin Thongnibah 7 snem katba u para khatduh jong ka pat u dei u ba la tip kyrteng kum u Sikbistar Thongnibah 1 snem bad kane ka long ïing jong I kong Elbira Thongnibah ki la duh noh iala ka ïing ka sem bad ia ki jingdon jingem baroh plain bad ia mynta ki hap ban iasah lang shipor ha ka ïing jong ka hymen jong I kong Elbira Thongnibah kaba dor marjan.
Haba pyntikna shuh shuh ia kane ka jingjia na ka liang jong u Sordar ka shnong Awro u bah Phindro Thongnibah u la  pynpaw da kaba ong “Hooid ka long ba katei ka jingjia ka long kaba shisha bad u ai nguh ruh ia u Blei ba u don ryngkat ha katei ka jingjia ha kaba baroh kitei ki khun khynnah kim shym la mynsaw" ym tang katta u la kubur ruh ba ka long kaba shisha ba lyngba ka jingshlur jong katei ka heprit u tei u khunlung u ba shisnem u la lait na ka jingshah bam duh ha ka ding.
U sordar la iathuh ruh ba ha kaba iadei bad katei ka jingjia na ka liang jong ka shnong kala dep ban phah ruh ia ka jingpyntip sha Mawkyrwat C&RD Block, kumjuh ruh sha thanad, sha  Hima Nobosohphoh ym tang katta u la iathuh ruh ba na ka liang jong ka Dorbar shnong hi halor katei ka jingjia ka la ia kut ruh ban shu ia  lum synniang katta 150 tyngka ka wei ka long iing ki rangbah  bad 100 tyngka kaba na kabynta ki long iing jong ki riew kynthei.
Shillong:Ki dkhot jong ka Steering Commitee ki Dorbar kur mynta ka sngi, ki la pynpaw ia ka jingpdiang jong ki ia ka clan bill jong ka KHADC ka ba la wanrah da u HS Shylla ha ka por ba u dang long kum u CEM ryngkat bad ka jingpynkylla ha ki katto katne ki bynta ha ka clan bill.
Ia kane la iathuh da u Chairman ka SCDK, u bah K.
Ryntathiang haba ia kren bad ki nongpathai khubor.
U bah Ryntathiang u la iathuh ba ia ka bill ba la wan rah da u H.
S Shylla ha ka por ba u dang long kum u CEM ka KHADC ka don ka jingiatyngkhuh bad ka jingktah ia ki kur, hynrei mynta ka kynti ki wan ban pashat jingmut ia ki bill  jong ka Distric Council bad la tyrsat ia ki katto katne ki jingpynbha.
Kine ki jing pynbha ki long hadien ba ka la bishar bha ia ka jinglong jingman ka rukom pyniaid ia ki kur ki jait ha Khasi Jaintia.
Ki khyndiat ki jingpynkylla ki long kat kum ka bill ka don ka central executive dorbar ki la pynkylla sha ka central excutive body, namar ki don ha ki jingialang jong ki kur  kiba ai da central excutive commitee lane da ka Central excutive council.
Ha ka bill ka KHADC  ka don ka “Duh ing" hynrei mynta ngi la ai noh da ka “iing iap duh" ia ka ing ba  ym don khun kynthei ban ioh pateng.
Kaba batai shaphang u Khasi kat kum ka bill khasi u dei dei u Khasi, Pnar, Bhoi,War bad Lyngngam,hynrei ngi la pynbeit ba U Khasi u dei u Khynriam, uPnar,u Bhoi, u War bad u Lyngngam.
Kawei ka bynta ka “shongkha khleh" (Mixed Marriage)jong u Shynrang khasi ne ka kynthei Khasi bad kiwei pat ki jait bynriew ki bym dei u khasi.
Rangbah kur ki dei ki khlieh Rangbah kur ki ba lajied da ka dorbar  jongka kur hi ban mih khmat ia ka kur.
Ki kpoh ki pynlong ia ka kur bad khnang ban ym ktah ia ki rangbah jong ka kpoh la pynbud da u “Knii Rangbah" kiba la jied da ki kpoh hapoh ka kur.
“Sang" ki ba ia shongkha shikur lane para kpa kin long ka sang.
Ka “Tangjait" ka dei beit tang ia ki khasi tribe hi.
Ia ki rukom trei kam jong ki dorbar kur kan long tang ban da ioh ia ki jingmynjur tang na dorbar kur.
Halor ka jing weng jong u rangbah kur ka dei tang ka dorbar kur hi ka ba lah ban weng ia u.
Ia ka jingpynkylla jait ban khang shisyndon ia kiba pynkylla jait.
Ia ki kur Lyngdoh bad Syiem ki dei ban ai da pura ia ki ne ki jait ym dei tang ban ai tang Lyngdoh ne Syiem.
Lada ka long kmie ki la bud  ia ki riti dustur jong kiwei ki jait bynriew kin ym lah shuh ban long ki khasi.
Ki pulit jong ka Chandigarh, ki la dain kuna ia uwei u heh pulit, na ka daw, ba u iaid ia ka thuk thuk jongu, kaba la kut ka insurance la ar bnai bad nangta ba u kren mobile, ha ka por ba u dang niah thuk thuk.
Katei ka jingjia, ka paw pyrthei, haba uwei na ki riew paidbah, ula pyndonkam da ka social media ban thad madan ia utei u pulit, uba kren mobile bad nangta uba niah kali ar shaka.
Katei ka dur, ka dei kaba la shon ha ka Sngi Palei, ha ka nongbah Chandigarh.
La iathuh ba utei u heh pulit, u dei U Assistant sub-inspector jong ki pulit Punjab, ha kaba la dain kuna ia u shiphew hajar tyngka.
Ki pulit kim shym la iathuh ia ka kyrteng jong utei uba shah dain kuna, tangba ka dei ka thuk thuk, kaba don ia u number uba na Patiala.
La iathuh ba ka insurance jong katei ka thuk thuk, ka kut ha ka 26tarik Jylliew 2019.
Shillong: U MLA ka KHNAM u bah Adelbert Nongrum ula kynmaw tympang ia ka jingleh bha u Dr Donkupar Roy ia u haduh ba un ioh ia ka shuki CEM ka KHADC khlem poi pyrkhat eiei.
“Ha ka snem 2015 haba mih ka huri hura ha KHADC, nga la ioh ban long CEM ka KHADC dei namar u Dr Donkupar", la ong u bah Adelbert haba kren kynmaw mynta hapoh ka ing dorbar.
U bah Adelbert ha kajuh ka por, ula pynpaw ia ka jingsngew babe namar ba u khlem wan ban iashim bynta ha ka por ba jied Lamphang ia u Dr Donkupar.
“Nga sngew babe ba ngam wan ban iashim bynta ha ka jingjied ia u kum u Lamphang", la ong u bah Adelbert.
Nongpoh: Ka Deputy Commissioner jong ka Ri Bhoi District, Nongpoh ka la pyntip ba lada don mano mano kiba lap ne shem ba don kino kino ki briew kiba tih/khlong maw ha ki par bad kiba buh ia ki kor tylliat maw beain (illegal) Stone Quarrying & Stone Crusher Unit) ha ki shnong kiba hap hapoh Ri Bhoi District kin sngewbha ban wan ai jingtip sha ka Ophis jong ka Deputy Commissioner, Ri Bhoi District, Nongpoh.
Shillong: “U la khot ia nga hadien ba la jied Lamphang, bad u la ong, ei Hamlet, ka pop jong nga bad jong me, la khuid mynta ka sngi", la pynkynmaw u bah Hamletson Dohling ia ka jingkren u Dr Donkupar Roy ia u hadien ba la dep jied Lamphang mynshem snem.
U bah Hamletson ula pynkynmaw ia kane ka jingkren jong u, ka long hadien ba kila iania shwa ka elekshon MLA 2018 haduh ba u bah Hamlet un mih na ka UDP namar ka jingthmu ban pynduh ia ka tiket na ka jingiateh ka UDP bad ka HSPDP.
U bah Hamlet ula pynkynmaw ba shwa ka elekshon 2018, u la iathalain nia hynrei u Dr Donkupar um pyni eiei ka jingdom hynrei u shu phuh sam rkhie beit.
“Watla ngam jop na ka UDP ha ka elekshon hynrei nga la jop ia ka elekshon namar ka jingkyrkhu jong u Dr Donkupar", la ong u Hamlet.
U bah Hamlet ula pynkynmaw ia ki jingtbit u Dr Donkupar naduh ba u iakynduh por long kum u KSU haduh ka jingkhlad noh na ka pyrthei.
Shillong: Ka North East Forum for Indigineous People (NEFIP) ka kynhun synrop Jong bun tylli ki sengbhalang ka dong Shatei Lam Mihngi bad ia ka Jylla Meghalaya la mihkhmat da ka CoMSO ka la pynlong ia ka Federal Assembly ba nyngkong eh ha Aizawl, Mizoram ha ka 5 bad 6 tarik mynta u bnai.
Ha kane ka jingialang la pdiang ia ka riti treikam ka NEFIP (NEFIP Charter) bad la jied ruh ia ki nongkitkam ba pura jong ka.
Kat kum ka riti pyniaid kam , ka NEFIP kan don ia ka Federal Assembly ka ban dei ka dorbar ban shim ia ki rai ba kongsan bad yn pyntreikam ia kita ki rai da ka Central Executive Council.
Ha ka Federal Assembly yn don  u Speaker, Dy speaker bad u Assembly Secretary.
La jied ia u Mr Lalruatiana Fanai na Mizoram kum U speaker, U Jones Ingti Kathar (Rtd IAS) kum u Dy Speaker na Assam bad u Peter Twiprasa na Tripura  kum u Assembly Secretary.
U Ningthouja Lancha na Manipur u lah shah jied kum u President bad u Robertjune Kharjahrin na Meghalaya un long u Secretary General ka NEFIP, ki ban long ki nongialam ba ha khlieh duh ka NEFIP.
Yn don 7 ngut ki Vice President bad uwei na kawei ka state bad na Meghalaya la jied ruh ia u Nickman ch Marak kum u Vice President  bad  ia u Bandari Ryntathiang kum u Secretary Finance.
Ha kane ka jingialang, la iarai biang ban pyrshah dohiap ia ka Citizenship Amendment Bill.
Ka NEFIP kan kyrshan ia ki jylla ba dawa ILP bad NRC.
La rai ruh ban shimkhia ban dawa ba dei ban pyntreikam noh ia ka UNDRIP bad ka NEFIP ka la pynpaw ruh ia ka jingkyrshan ia ka Mizoram Registration of Household Bill kaba dei ka ain ban iada ia ka jing ioh long trai shnong ki poiwir ha Mizoram kaba mynta u Governor ka Mizoram u dang buh teng ban ai ka Jing mynjur.
Phi lah ban sngew kyndit, hynrei ka long ka jingshisha, ba uwei u nongthoh khubor, u dih ia ka beer, kaba shongdor USD 99,983.
64, lane kaba long T.
71,70,226 ha kawei ka hotel ha  Manchester.
U Peter Lalor, uwei na ki nongthoh kriket ba pawnam jong ka kotkhubor na Australia, u hap ban siew ia katei ka bai beer, kaba T.
71lak ha ka hotel  Malmaison ha Manchester.
Katei ka beer, kaba u dih, ka dei kaba la thaw da ka kompeni Deuchars IPA.
U Peter, u thoh ha ka Twitter jongu halor katei ka jingjia bad ka pisa kaba u hap ban pynlut.
U da pyni ruh ia ka dur jong ka beer, ha kaba u ong  “Peit ia kane ka beer? Kane ka dei ka dor jong ka beer, kaba rem dor palat kaba nga la ju dih ha ka jingim jongnga.
Nga siew  $99,983.
64 ha Malmaison Hotel, Manchester.
Ym dei ba nga kren kai".
Monarch ShabongSngew synei bad i synei ban peit ia ka jing kitkhia bad kit khlieh jong ki sengbhalang bapher, ba ki hap ban leit shatei, shathie, sha mihngi sha sepngi ban leit beh ia ki bar Jylla; hynrei hangne, ka wan ruh ka jingkylli, la ka kam ban kit khlieh ia ka shongsuk shong shngain, ia ka rung tuh bad ia kiwei ki kam beain, ka dei ka kam jong ka sorkar bad dei na katei ka daw, ba ki don ki pulit ba kyrpang, kiba peit ia ki khappud bad ka China, Pakistan, Bangladesh bad kumta ter ter.
Kumjuh ha ki jylla ruh, la ju tip ba ki don kita ki pulit kiba peit ia ki nongwan rung tuh, ha ka miet ka iong, ha ka dum ka ngiew  bad wat ha ka shai ka sngi ruh, ki don hi kiba peitngor ia ka jingwan jong ki riew kynsha sha u pud u sam jong ka Jylla.
Hynrei kitei ki kyndon, la iohi, kumba ha kine ki sngi, kim trei kam satia haei haei ruh bad dei na kata ka daw, ba ki sengbhalang, ki hap ban leit talasi man ka sngi sha kylleng ka Ri Khasi Jaintia bad donbok toi ba ki kham ia bun ki seng, ha kine ki sngi, ba ki ia poi lut sharum shaneng ban ia phikir ia ka leit ka wan ki poiwir poihap.
Ka phang, pat kaba ngi dei ban iakren hangne, ka long la ka jingbeh tang ia ki mynder, ka don jingmut ne em, ne ka lah dei ka por ban beh teng noh ia ki nongkhot mynder ruh?Ka jingshisha, hi ka long ba lada dei ha ka poi kha poi man, lada dei ha ka bylla shna iing, lada dei ha ka khaii thied mar thied mata, ka daw bah, ka long ba u don u nongkhot lane u nong tyrwa bad hangta u wan rung u briew, uba nabar; hynrei lada jia ba ym don ba khot, kumta un nym wan satia, namar ba kat uba wan, u wan beh ia ka bai nong, ia ka dor kaba kham bha lane ia ka kam kaba kham thikna bad wat tang u nongthied tin jot ruh, un nym wan satia, lada ym don ba tyrwa.
Ia mynta, lada ki bor shnong, ki bor hima bad ki bor Raid, kin shim shwa khyndiat ki nuksa bad kata ka long kumba la don kiba ong ba kiba ioh tnga dkhar, ki dei ban mih na shnong, nangta ba kiba  kwah wai iing, ki dei ban don ki kot ki sla kiba thikna bad kumta ter ter, kumta kan wan hi kajuh ka rukom, ia kiba ia dei kam bad ki dkhar ruh bad lada katei ka ain ka iaid, khlem pep ka jing bunkam beh mynder, kan nym jakhom satia haduh katne katne.
Shillong:  Ka jingrakhe ia ka sngi ki  nonghikai ha ka nongbah kala kylla blad rong noh namar ba ki nonghikai deficit hapoh ka lama ka KJDSTA bad GHDSTEA kila pynlong ia ka jingdeng lama iong ban pynpaw ia ka jingsngewsih ba ka sorkar kam shym la pyllait ia ka tulop arrear kaba la 25 percent nalor ka jingioh tulop kaba shisien ha ka 3 ne 4 bnai.
Myn hynnin ka sngi katba ka sorkar ka iaroh da ki ktien sbai ktien rupa ia ki nonghikai ha ka jingialang hapoh ka hall ka State Central Library, Shillong ia ka sngi ki nonghikai ne teachers day, hynrei ki nonghikai deficit pat ki sngewsih ki khuslai namar ba kim pat ioh ia ka arrear kaba dei ka bynta ka tulop.
Kine ki  nonghikai ki ia deng lama iong habar ha phyllaw ka State Central Library.
Halor kane ka jingiakhih ki nonghikai, u myntri ka tnad pule puthi u bah Lahkmen Rymbui, u la ong ba ka sorkar kam shym la klet ia ki nonghikai hynrei ka shem jingeh bym don pisa.
Ula ong ba ki nonghikai ki don ka hok ban dawa bad ka sorkar kan thaw ki lad kumno ban pynbeit ia ki jingeh jongki.
“Nga kyrpad ia ki nonghikai ba kin sngewthuh lang namar ba ngim kwah ba kaba ngi leh kan pynbeit ia ka jingeh tang shi por hynrei kan long junom", ula ong u bah Lahkmen.
Ula ong ba kum u myntri um kwah ba ki nonghikai kin sngewsih hynrei ka sorkar kan shim ia ka jingkitkhlieh ban pynbeit ia ki jingeh jong ki nonghikai wat hapdeng ka jingeh ba ka iakynduh.
“Ngim kwah ba ki nonghikai kin sngewsih, hynrei ki dei ban sngewthuh ba ngi don ruh ka jingeh bad katba nga dang don ha kane ka shuki nga kwah ban pynbeit ia ki jingeh ki  nonghikai" la ong u bah Lahkmen bad  bynrap ba ki nonghikai ki don ka hok ban pynpaw ia ki jingeh jongki.
Ha kajuh ka por, u president ka KJDSTA u Babu Kular Khongjirem ula ong ba ki nonghikai hapoh ka lama ka KJDSTA bad GHDSTEA, ki la deng lama iong ban pynpaw ia ka dak jingsngewsih ia ka jingbym pyllait ka sorkar ia ka 25 percent ka arrear, nalor kiwei ki mat jingdawa.
U la ong ba ki nonghikai kim kwah ban ialeh pyrshah ia ka sorkar, hynrei ka dei ka jingkyrpad ba ka dei ban pyntreikam noh ia ki mat ba la pdiang bad phah da ka 5th Pay Commission ban pynioh ia kiba bun ki jingmyntoi ia ki nonghikai.
“Ka 5th Pay Commission kala pdiang ban pynrung ia ka jingsiew tulop thymmai ia ki nonghikai, ba la mynjur ruh ka cabinet", la ong u Babu Kular.
U la ong ba ki nonghikai ki dawa ban pynheh ia ka DCRG, ban pynioh bai sumar, ban ai shuti ia ki nonghikai deficit ba ioh khyllung, ban pyntreikam ia ka ACPS, bad kiwei.
Hynrei kawei kaba kyrkieh ba ki nonghikai ki dawa ka long ban pynioh ia ka tulop kaba man u bnai ym shuh shisien ha ka 3 ne 4 bnai, la ong u president ka KJDSTA.
Ka Sorkar jong ka Jylla  mynta ka sngi ka lah pyn kup burom ia kumba 20 ngut ki nonghikai jong ki skul na kylleng ka Jylla Meghalaya ha ka jing rakhe ia ka ‘State Level Teacher Day’ ha Shillong.
Ha kane ka sngi ka jing pynkup burom ia ki nonghikai  lah wan shim bynta u myntri ka pule puthi u Ma Lakmen Rymbui lem bad ki nonghikai bad kynnah skul na kylleng ka jylla.
Shillong:  Ka Seng HYC ka kren shai sha ka Sorkar MDA hapoh ka jingialam u Conrad Sangma kum u Chief Minister ba hadien ka jingiakren bad ia phylliew jingmut ba bunsien hapdeng ka kynhun naduh u Deputy CM bad u CM, la ioh ia ka jingkular ba ka sorkar kan wanrah ia ka jingpynkylla ia ka Ain MRSS Act ban thep ia ki kyndon jong ka ILP.
“Lada kane ka Sorkar kam leh kumba ka lah kular, na ka liang ka Seng ha ryngkat ka kynhun CoMSO ngim banse ban pynbna ia ki prokram iakhih ba khlem buh por ha kine ki sngi ban wan ban pynbor ia ka Sorkar ba kadei ban wanrah ia ka Amendment bad ruh ban thep ia ki kyndon jong ka ILP ha kane ka Act.
La ong ka kyrwoh na u Roy Kupar Synrem, u General Secretary HYC.
Tynneng manla ki issue.
New Delhi: Ka jaka trei kam ba heh duh jong ka Ashok Leyland, ha Chennai, ka la rai ban khang na ka bynta san sngi kynthih, ia ka karkhana jongka kaba ha bad katei kan sdang naduh mynta ka sngi.
Ha ka khubor hynnin ka sngi ka Leyland, ka pynbna ban khang ia kitei ki sngi trei kam jongka, na ka bynta san sngi bad kham mynshwa ha U Nailar 2019, ka Leyland, ka iathuh ba ka jinghiar jong ka jingdie kali jongka, ka la poi sha ka 50 percent lane kaba long 8,296 unit.
Na ka liang ka Maruti ruh, ka la pynbna, ba kan sangeh trei kam na ka bynta ar sngi kynthih, ha 7 bad 9tarik Nailur 2019.
Ka Maruti Suzuki India, kaba mad ia ka jinghiar jong ka iew jongka, kaba la palat liam, kaba long haduh 33.
99 per cent ha U Nailar bad kane ka dei kaba la bteng haduh hynniew bnai kynthih, ia katei ka kompeni, ba kan hiar ka jing pynmih kali jongka.
Ka Maruti, ka pynmih kali tang  1,11,370 tylli ha U Nailar mynta u snem, katba ha u snem ba ladep jong utei u juh u bnai, ka pynmih  1,68,725 tyli.
Ka jingdie kali ha u bnai ba ladep, ka long  1,10,214, na kaba long  1,66,161 ha u nailar 2018, ha kaba ka jinghiar ka long  33.
67 per cent.
Shillong:  Ki dkhot jong ka  Hynniewtrep Achik National Movement  Mawthadraishan circle myn hynnin ka sngi ki la leit ban khynra ia ka labour laisen ia ki bar jylla ki ba trei ban shna ia kawei ka Petrol pump ha Kynshi.
Ha kane ka jingkhynra ki la lap da ki phew ngut  ki bar jylla ki ba trei hang ne ki bym don ia ka labour laisen kumta na ka liang jong ka seng ki la phah leit phai noh ia ki baroh sha ki jaka ba ki wan.
Jowai:  U heh pulit jong ka WJH  uba dei u Superintendent of Police, u bah Lakador  Syiem u la ioh ia ka Union Home Minister Medal halor ka kam hikai (Training) ia ki para pulit jong ka jylla Meghalaya bad ka thain Shatei Lam-mihngi.
Ia ka khusnam la pynkup da ka Bureau of Police Research and Development (BPR&D) jong ka sorkar India kaba hap hapoh ka Home Ministry ia kaba la seng naduh ka snem 1970 halor ka jingthmu ban iai am jong ki pulit ha baroh kawei ka ri.
U bah Lakador Syiem u dei u Principal ba mynshwa jong ka Police Training School   (PTS) bad u la ju long ruh u nonghikai ha ka North East Police Academy (NEPA) naduh u snem 2009 ha ka por ba u dang long kum Deputy Superintendent jong ka tnat pulit ka jylla.
Ha kine ki shiphew snem ba la leit ban ai jinghikai ia ki para pulit ha kylleng ki jaka ai jinghikai lane ki Training Centre ka Meghalaya Pulit bad u la ju leit ban ai jingkren ruh halor ki mat bapher bapher ha ki skul ki colleges bad ha kiwei kiwei de ki jaka.
Haba u leit ban ai jingkren, u bah Syiem u la ju kren barabor shaphang ka jingdih drugs, ka jingshah ban bein ki kynthei ki khynnah bad jingktah ki seng kaikhlaw ia ka imlang ka sahlang nalor kiwei kiwei ki mat.
Haba iakren bad u bah Lakador Syiem lyngba ka phone halor kane ka khusnam ba u la shah pynkhup, na ka liang utei u sahep u la ong ba ia kane ka khusnam ba la ai ha nga, ka jingiaroh ka long sha baroh ki nonghikai (Lecturer) kiba la ju khot kum ki Guruji hapoh jaka Training.
“Nga ai  ruh ka jingkhublei sha baroh kito ki sahep rangbah ha shwa jong nga kiba la long ki Principal bad Lectural khamtam eh ia u Khliehduh ki pulit jong ka jylla, u DGP uba la shaniah ia nga ban long kum u Principal bad ruh kum u pulit uba shakri ia ka ri bad ka jaitbynriew", la ong u bah Lakador Syiem.
Shillong:  Ka KSU South West Khasi Hills District myn hynnin  ka sngi 5 tarik hapoh ka jingialam jong u samla Jiedskhem Nongsiej,  General Secretary,  ka la leit ban iakynduh ia ka Kong I.
Laloo,  DC South West Khasi Hills District  ban pynkynmaw halor ki mat kiba ka seng ka la ju kren bunsien ia ki bor district bad kita ki long halor ka District Task Force ban tehlakam ia ki nongshongwai bar jylla  khamtam hapoh ka thain khappud jongka District bad ruh halor ka Work Permit na bynta ki nongtrei bar jylla hapoh ka District.
Ha kane ka jingiakynduh jongka seng la iadon ryngkat lang ruh da ki Labour Inspectors jongka District.
Halor ka mat jongka District Task Force ka seng ka la pynkynmaw bad kyntu iaki bor district ba namar ia kane ka committee lah thaw naduh u snem 2018 bad ki la pynpaw ruh ia ka jingsngewdiaw halor ka jingsuki pat ban pyntreikam pura ia kane ka ain, namar ka seng ka sngew ba ka long kaba donkam kyrkieh shikatdei eh khamtam ban kham teh lakam iaka jingwan rung ki bar jylla naka daw ka NRC ha Assam.
Na ka liang ka DC ka la iathuh ba ka la phah ia kine ki ain kum ka jingpyntip sha ki shnong bapher bapher khamtam ha ka thain border, hynrei ka jingsuki ka long namar kham hadien la hap ban pynkylla Khasi shwa ia kane ka ain na ka jingkyrpad jongki bor shnong.
Haba iadei bad ka Work Permit pat ka seng ka la pynpaw iaka jingsngewkhia halor ka jingsuki ban phah register ia ki nongtrei bar jylla da ki contractor bad ki malik mawshun ne dewiong, wat la ia ka District Level Team la dep thaw hapoh ka District naduh u snem 2016 bad wat haba ka District ka la don la ki jong ki Labour Inspectors ban peit ia ka Ranikor Block bad Mawkyrwat Block, ong ka  kyrwoh na u samla Forwardman Nongrem, President KSU South West Khasi Hills District.
Shillong: Da ka jingthmu ban  pynduna ia ka jingduh nong ka sorkar, kumta ka sorkar Jylla, ka la rai ban weng noh ia ka jing pynduna dor kaba T.
2.
50 pisa, kaba dei ka khajna kaba la weng ia ka petrol bad ka diesel.
“Ngi la rai ban weng noh ia katei ka jingpynduna ia ka khajna, ba ka ktah ia ka jinghiar kamai jong ka Jylla" ong U James PK Sangma, sha ki kotkhubor mynta ka sngi.
U Sangma, u iathuh ba ka sorkar India, ha U Risaw 2018, ka la pynbna ba kan pynduh ia ka excise duty da T.
2.
50 pisa ia ka petrol bad ka diesel.
“Halor ka rai jong ka sorkar India, ngi la pynduna ia katei ka dor jong ka petrol bad ka diesel" ong U James bad katei ka la ktah jur ia ka jingduh nong ka sorkar.
U myntri kam poh iing, u iathuh ba ka jingduna pisa, ka la poi sha ka T.
61.
60 klur haduh ka 31tarik Lber 2019, na ka jing pynduna ia ka khajna petrol bad diesel.
U iathuh ba ka jingduh ia ka khajna ka poi sha ka T.
47.
