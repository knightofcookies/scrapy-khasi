Ka jingiphuh iphieng jong kane ka jingshad ka long kaba maian shisha; ka pyniapbieit bad lea pyniapngiah ia baroh.
Ka  la kynthup lang ia ki nong synshar khaddar, kiba iadei bad ka imlang sahlang, ki kam pynneh dustur riti bad ki kam jinglehniam.
Kane ka dei ka rukom ba u Khasi u khmih thuh ia laka rukom im jong u.
U shim ia ka ling Sad kum ka dak ka jinglaitluid bad ka jingiatylli lang kawei.
U peit ia ka Syiem Sad kum ka nongsumar nongsyndong ia ka ling Sad bad ia u Syiem kum u kynja atiar na Iyndet ka ling Sad.
Ia u Rishot ba ieng ha khmat ka ling Sad (u Rishot Saw Kher Lai Lyngdoh), u Khasi u peit da ka jingsngewsarong bad jingburom namar ba u pynkynmaw biang ia ki jingpyrkhat bad ki kam bakhraw jong ki longshuwa manshuwa.
U khmih ruh ia u Rishot Blei kum ka dak kaba im hapdeng ka jingiadei jong U Blei bad u briew, hapdeng ka Bneng bad ka Khyndew bad hapdeng u Khyndai Trep Khyndai Skum ne u Khyndai Tynrai ha jrong bad ki khun u Hyntiiew Trep Hyntiiew Skum ha tbian.
Ia ka pyrkhat u Khasi shaphang ka jingiadei hapdeng u briew bad U Blei, kum ban shu kren Iyngkot lah ban ong ba ia ka pynphalang bad la  pynpaw shabar lyngba kane ka jingshad.
Sa shisien, ka 21 tarik u Jylliew mynta ka snem kan sa long ka sngi ka ban san jingkynmaw ha kaba u Myntri Rangbahduh ka India, u Narendra Modi u la ïalam ïa ka jingrakhe ïa ka jingkilanmet ka 9th International Yoga Day ha Sorbah New York jong ka America, kaba long ruh ka Headquarters jong ka United Nations.
Katei ka sngi ka dei ha kaba baroh ki ri jong ka United Nations ki la ai ïa ka jingmynjur jong ki ïa ka jingrakhe ïa ka International Yoga Day bad ai jingmut da u Myntri Rangbahduh Narendra Modi.
Ka jingïaroh  na ka bynta ka jinglah ban pyllong ïa ka tei ka sngi kaba khraw shityllup ka pyrthei ka leit sha ka Sorkar Pdeng ba la lam khmat da u Myntri Rangbadduh Narendra Modi.
Hynrei, ngim dei ruh ban klet ha kaba kum kane sngi ban ai burom ïa baroh kito kiba la don kti naduh ki por kiba mynshuwa, kiba la pynshlur ïa ka kilanmet Yoga kynthup ruh ïa u Myntri Rangbah bamynshuwa, u Jawaharlal Nehru.
Ka long kaei kaei kaba sngewtynnad, ym dei tang ban tip, hynrei ban ïohi da la ki jong ki khmat ba u Myntri Rangbadhuh Narendra Modi u la ïalam ïa ka 9th International Yoga Day ha kaba la ïa shim bynta da ki 150 tylli ki ri jong ka pyrthei.
Ka long kaba sngewtynnad ba ha kane ka kilanmet la ïashim bynta da ki tyngshop bapawnam ka Hollywood kum u Richard Gere, u Moyor jong ka New York Eric Adams, ki nongtem nongput kum u Ricky Kej bad Falguni Shah, u nongthoh jingïathuhkhana u Jay Shetty, u nongshet bapawnam u Vikas Khanna bad kiwei.
Ka jingkilanmet Yoga, ka long kaba la pdiang da ka India bad ruh da ka pyrthei.
Kane ka jait kilanmet ka long kaba dei ban pynshlur.
Kane ka jingkilanmet ka pynïoh ïa ka jingkoit jingkhiah ïa ka met bad pynjai-jai ïa ka mynsiem.
Ka jingleh ïa ka kilanmet Yoga da kaba pyndonkam ïa baroh ki dkhot met, ka ïarap ban pynwandur ïa ka met jong u nongleh.
Ka Yoga ka donkam ïa ka jingpynleit jingmut bad jingpuson bad kane ka wanrah ïa ka jingjai-jai jong ka jingmut jingyrkhat.
Da kaba leit ïa ki jingkilanmet bapher bapher, ka Yoga ka ïarap na ka bynta ka jingpynkhlaiñ ïa ka jingring mynsiem.
Ym tang katta, lyngba kane ka jingkilanmet, ka pynkhlaiñ bor ruh ïa u budlum, uba long ka bynta kaba kongsan haduh katta katta ban kyrshan ïa ka met baroh kawei.
Kito kiba la pyllut bun ka por bad ki jinglum jingtip jong ki, ki pynshisha ba ka jingkilanmet Yoga ïarap ban pynkhiah ïa ki babun ki jingpang bad pynjah ruh ïa ki jingktha.
Bun ki jingpang ki nang jur na kawei ka por sha kawei pat.
Kane ka long ba ki nongpang ki pyrkhat palat shaphang ka jingpang jong ki.
Katba ki nongpyrkhat, katta ka jingpang ka nang jur.
Kane ka jait jingkilanmet, ka ïarap ïa ki nongpang ban kdat ïa ki jingmut jingpyrkhat jong ki na ki jingang.
Kane ka jait jingkilanman kaba ïarap ïa ka jingpynkhih ïa ki dohksah bad ïa ki thied ki jaw ka ïarap ban ïaleh pyrshah ruh ïa ki jingpang kiba don ha ka met jong ki briew.
Ki jingwad bniah bad ki jinglum jingtip ki iathuh ia nga ba ka long ka jingshisha ba ka jingkilanmet Yoga ka long ka jingpynkhiah ia ka jingang bym lah ban pynkhih ia u ryndang bad pynlait ruh ia kiwei ki jait jingkjat.
Kane ka jingkilanmet, ka la long ruh ka jingiarap kaba khraw ha kaba pynduna ïa ki jingktha bad jingpynwit pynthud babun jait jong u budlum.
Kane ka jait jingkilanmet Yoga ka iarap ia ngi ba khih bad ksaw khlem da don ka jingpynthud pynwit ia ka met ka jong ngi.
ka lympung ialehkai jong ka KNOCK OUT FOOTBALL TOURNAMENT 2023 ka la iaid sha ka sngi kaba ar mynta ka sngi ka 17 tarik Jylliew kaba la pyniaid da ka RI KHASI SOCIAL & CULTURAL SPORTS CLUB.
Ka jingialehkai ha kane ka sngi ka la long hapdeng ka Shillong Lajong FC Reserved team  pyrshah ia ka Oste Phi Oiñ-B FCHa kane ka jingialehkai kine ki ar kynhun ha kane ka sngi ka Shillong Lajong FC Reserved team ka la lah ban pynliem noh ia ka Oste Phi Oiñ-B FC da 2 la 1.
Ki nongialehkai jong ka Shillong Lajong FC Reserved team kiba la ioh ban thep ia ki ar kol ki long u Batskhem uba la thep ia ki kol ha ka minit kaba 36 jong ka kylla step, bad u Donbok uba la thep ia ki kol ha ka minit kaba 71 jong ka kylla miet.
Katba u nongialehkai jong ka Oste Phi Oiñ-B FC uba la ioh ban thep ia ka shi kol u long u Malvern Lyngkhoi uba la thep ia ka kol ha ka minit kaba 61 Jong ka kylla miet.
Ka jingialehkai kaba bud kan long ha ka 24 tarik Jylliew ha kaba ka Ehrngiew FC kan ialehkai ia ka Beneris FC.
Ka lympung ïalehkai jong ki khynnah skul kaba la tip kum ka ‘South West Khasi Hills District Level Inter School Subroto Mukherjee Cup Football Tournament 2023" ba la pynïaid da ka ophis jong u District Sports Officer, South West Khasi Hills District ka la jan poi noh sha ka ba kut mynta ka sngi ka 23 tarik u jylliew 2023 hapoh ka madan Artificial Turf, MDSA, South West Khasi Hills District.
Ha kaba naka liang  ki khynnah shynrang ba 14 snem  ka Upper Mawbidong Secondary School kala ioh rah ia ka nam jingjop pyrshah ia ka   Phlangkynshi Upper Primary School da 3-0 Goals bala thep da u Fedyrson Shangdiar ha ka minutes kaba 16,  39 bad haka  47 Minutes.
Shuh shuh ha ka jingïalehkai jong ki khynnah shynrang ba 17 snem pat, ka Rangthoh Christian Higher Secondary School kala long ka lah duh pyrshah iaka Kerlin Secondary School  lyngba da ka Tie Breaker da 2-0.
Katba naka bynta ki khynnah kynthei ba 17 snem, Ka Rangthong Christian Higher Secondary School ka la long ka lahduh pyrshah ia ka Sakwang Presbyterian Higher Secondary School ka la jop da 1 – 0 bala thep da ka Ilawansuk Syiemlieh ha ka Minutes ba 22.
Ha kane ka sngi ba kut jong ka jing ialehkai naka bynta ka South West Khasi Hills District Level Inter School Subroto Mukherjee Cup Football Tournament 2023" ba la pynïaid da ka ophis jong u District Sports Officer, South West Khasi Hills District la wan pynhap pyrda noh da u Bah, T.
Lyngwa Deputy Commissioner South west Khasi Hills District ha ryngkat da ka jing ia donlang ruh u Damang Syngkon District Sports Officer u bah.
D.
Mawlein DSP kong Y.
Mawlong ADC South West Khasi Hills District ki Nong hikai ki khynnah suk kiba la wan ban pynshit pynshngaiñ ha kane ka sngi.
Ka jingialehkai kynjatbol jong ki thei kaba la pyniaid da ka Shillong Sports Association ka Womens League kaba la sdang myn ha ka 19 Tarik ka la jam sha ka sngi kaba san mynta ka sngi ka 23 tarik Jylliew ha kaba 12 tylli ki kynhun ialehkai kin ia shim bynta ha kane ka lympung ha kaba la pynialehkai hapoh madan MFA Turf Polo Ground, Shillong.
Kane ka lympung ialehkai kynjatbol Women’s League ka dei ka samoi ialehkai kaba ar kaba la pynlong mynta ka kynti ha kaba ha ka samoi ialehkai ba nyngkong jong kane ka lympung ialehkai ka Mawlai ka la lah ban khur ia ka nam lahduh.
Ia ki jingialehkai jong kane ka lympung kynjatbol Women’s league yn pynialehkai ha ka rukom kaba long 30 minit ha ka kylla step bad 30 minit ha ka kylla miet bad yn pynialehkai ha ka single league format.
Bad ia ki jingialehkai jong kane ka lympung yn saHa ka Group- A Ka Laitkor kaba long ka runners-up ha ka samoi ialehkai kaba lah dep ka la shah kynthup lang bad ka Umpling, PFR Football Academy, Mawkriah West, Kick Start Academy bad ka Lawei.
Bad ha ka Group-B pat ka Mawlai kaba long ka lahduh ha ka samoi ialehkai kaba lah dep ka la shah kynthup bad ka Iasnohktilang, Lumparing, Kharang, Synroplang bad ka Maw U-Tieng.
Ka jingialehkai kaba nyngkong ha kane ka sngi ka la long hapdeng ka Mawlai Sports Club pyrshah ia ka Kharang Sport Club bad ha kane ka jingiakhun kine ki ar kynhun ka Mawlai Sports Club ka la Pynliem noh ia ka Kharang Sports Club da 7 la 1.
Ki nongialehkai jong ka Mawlai Sports Club kiba la thep ia ki 7 kol ki long kaMakrisha Songthiang kaba la thep ia ki kol ha ka minit kaba 3 bad 47, ka Napaleroiki Lytan kaba la thep ia ki kol ha ka minit kaba 29, ka A.
Skhemiew ka la thep ia ki kol ha ka minit kaba 31, ka Charlinda Nongtdu kaba la thep ia ka kol ha ka minit kaba 66, ka Ka Ideibanri Kharkrang kaba la thep ia ka kol ha ka minit kaba 68 bad ka Baiahun L.
Nongbri ka la thep ia ki kol ha ka minit kaba 70.
Bad ka nongialehkai jong ka Kharang Sports Club kaba la lah ban thep ia ka shi kol ka long ka D.
Kharsahnoh kaba la thep ia ka kol ha ka minit kaba 41 jong ka kylla miet.
Bad ka jingialehkai kaba ar ha kane ka sngi ka la long hapdeng ka Lumparing Sports Club pyrshah ia ka Iasnohktilang Football Club bad ha ka jingialehkai kine ki ar kynhun ka Lumparing Sports Club ka la pynliem noh ia ka Iasnohktilang Football Club da 8 la 0.
Ki nongialehkai jong ka Lumparing Sports Club kiba la thep ia ki phra kol ki long ka S.
Khongwet kaba la thep ia ki kol ha ka minit kaba 5, bad 22, ka I.
Marbaniang ka la thep ia ka kol ha ka minit kaba 33 bad 50, bad ka ka I.
Khongthaw kaba la thep ia ki kol ha ka minit kaba 54, 57, 61, bad 66.
Kin don artylli ki jingialehkai ha ka sngi 27 tarik Jylliew ha kaba ha la jingialehkai kaba nyngkong kan long hapdeng ka Mawlai Sports club pyrshah ia ka Synroplang 77 ha ka por 2.
30 PM mynsngi.
Bad ka jingialehkai kaba ar ha kane ka sngi kan long hadpeng ka Maw-U-Tieng pyrshah ia ka Lumparing Sports Club ha ka por 4.
15 PM janmiet.
Hadien baka Kong Phidalia Toi ka la shah weng noh kum ka chairperson jong ka Meghalaya State Commission for Women (MSCW), ha kane ka kynti ka Kong Phidalia ka la ong ba mynta kan don ka jingïakhun pyrshah ïa u Myntri ka tnad Social Welfare, u Bah Paul Lyngdoh.
“Mynta ka la dei ka jingïakhun", la kren da ka Kong Toi ha ka 23 tarik Jylliew katba ka dang jubab halor ki jingkylli ban pyn-i ïa ka daw (show cause notice) kaba la ai da ka tnad Social Welfare.
Ka jubab jong ka Kong Toi, ka pyn-i ba ka jingïadei hapdeng jong ka bad u Myntri ka tnad Social Welfare, u Bah Paul Lyngdoh ka long ka bym sngewtynnad na ka daw ka jingshah weng ïa ka kum ka chairperson jong MSCW.
Na ka liang ka Kong Toi kan sa phah ïa ka jubab jong ka halor ka show-cause notice bad ka la kam ruh ba la phah ïa ka jingpyntip sha ka hadien ba u myntri u la dep ai jingkren arsien hakhmat ki lad pathai khubor.
Shuh shuh, ka Kong Toi ka la ong ba ka la ïoh jingtip shaphang ka jingshah weng jong ka na ka shuki lyngba ki lad pathai-khubor.
Khyndiat sngi mynshwa, na ka liang u Myntri ka tnad Social Welfare u la kam ba la shim ïa ka rai ban weng ïa ka Kong Phidalia Toi kum ka chairperson ka MSCW kam long halor ka nongrim jong ka khubor hamsaïa hynrei ka dei ynda la dep ban bishar bniah katkum ki kot ki sla ba donkam.
Hapdeng ka jinglong khynnah bad ka jingbymtip, kumba 14 ngut ki khynnah rit na ka thaiñ Wahkaji ki la poi hospital ha ka 21 tarik Jylliew na ka daw ba ki la bam ïa u tit buid tang para khynnah kaba la jia ha ka 20 tarik Jylliew 2023.
Katkum ka jingïathuh ka Kong Elenda Sangriang, ka kmie jong ki khynnah rit na ka shnong Mawpat na ka thaiñ Wahkaji South West Khasi Hills District, ka la ong ba kane ka jingjia ka la jia ha ka 20 tarik Jylliew ha kaba ki khun jong ka ki la leit kheit ïa u tit tang para khynnah bad ki la ïa shet hi haba ki kmie ki kpa kim shym don ha ïing.
Hadien ba ki kmie ki kpa ki la poi ha ïing, ki la ïohi ba ki khun ki la prie bad pynhiar bad ynda la kylli ki la ïathuh ba ki bam ïa kita ki tit ba ki kheit na khlaw.
Kumta la rah noh kyrkieh ïa ki sha ka jaka sumar ha CHC Wahkaji hynrei la phah kit noh ïa ki sha Mawkyrwat ban ïoh ïa ka jingsumar kaba kham biang shuh shuh hapoh ka Hospital 100 jingthiah.
Na ka liang u Dr.
R.
M.
Lathong u kyntu ïa ki paidbah, ki kmie ki kpa bad ruh ïa ki khynnah ba kim dei ban bam kulmar ïa ki kynja tit namar ki don ki tit kiba long bih kiba wanrah ka jingmynsaw ïa ki briew lada ki bam ïa ki.
U Dr.
R.
M Lathong u la ïathuh ruh ba 11 ngut ki khynnah ki la koit bad satang 3 ngut kiba dang shah sumar.
Kum shi bynta ka wat kaba ar jong ka jingïakren pynbeit pud bad ka Assam, u Symbud Myntri Rangbah u Bah Prestone Tynsong, ha ka 23 tarik Jylliew u la pynlong ka jingïalang bad ka Regional Committee jong ka Ri Bhoi, ha kaba la rai ban pynlong ïa ka jingïalang bad ka Assam ha u bnai ban wan na ka bynta ban leit jurip bad ban bishar bniah ïa ki jaka ba dang sah kiba don hapdeng ka jingïakajia.
“Hadien kata ngi leit lang sha ki jaka bad ngi shim ïa ka rai kaba khatduh halor ka mat jong u pud u sam," la ong u Bah Prestone.
U la ïathuh ruh ba ha kaba ïadei bad ka Ri Bhoi, yn sa ïakren ïa ki bynta kum ka Budwar, ka Nongwah bad ki jaka ha Block II bad ka Assam.
U la ong ruh ba ka Terms of Reference kan neh kumjuh kumba long ha ka wat kaba nyngkong jong ka jingïakren pynbeit pud.
Haba kylli la ka Meghalaya ka don ïa baroh ki kot ki sla ban pynkhlaiñ ïa ka jingkam jong ka ïa ki jaka ba don ha ka jingïakajia, u Bah Tynsong u la ong ba ka jylla ka don ïa baroh ki kot ki sla ban pynshisha ïa ka jingkam jong ka.
U Myntri Rangbah ka jylla, u Conrad K Sangma ha ka 23 tarik Jylliew u la ïathuh ba katkum ba la lum jingtip naba sdang, la lah ban pynthikna ba ka jingtwa jong ka kynroh ba 10 mitar jong ka jingtei ba thymmai jong ka PA Sangma Stadium ha Tura kaba la khyllem ha ka 22 tarik Jylliew ka dei na ka daw ka jingsahkut ha ki nala pyntuid um.
Na ka liang u Conrad Sangma u la kren ïa kane ha ka 23 tarik Jylliew, hadien ba la dep pynlong ïa ka jingïalang halor ka jingkhyllem ka kynroh hynnin ka sngi, ha kaba la aiti ha u ïa ka kaiphod ba la pynbiang da ki engineer bad ki kontraktor ynda ki la dep ban bishar.
“Katkum ka kaiphod, ki nala pyntuid um kiba don ha kane ka stadium ki la sahkut," u la ong.
Haba ïathuh ba ka don ar bynta jong ka jingtei ïa ka stadium, u Conrad Sangma u la ong ba ka bynta banyngkong ka la dep pura bad ka kynthup ïa ka madan ïalehkai phutbol ha kaba ka jinglut ka shongdor la kumno kumno T 50 klur.
“Kane ka dei ha ka jaka ba la jia kane ka jingkhyllem.
Ka bynta ba-ar jong ka jingtei ïa ka stadium kaba dei ka indoor stadium, ka jinglut ka shongdor kumba T 70 klur.
Ka jingpyntrei ka dang ïaid shakhmat bad na ka daw ba ka jingtreikam ka dang bteng ha ka jingtei ba-ar, ki nala tuid um ki la sahkut bad ka la pynlong ïa ka um ban ym don shuh ka lynti ban tuid, kane ka la pynkhia ïa kane ka bynta jong ka kynroh kaba la khyllem pat na ka jingkhia ka um," la ong u Myntri Rangbah ka jylla.
U Conrad Sangma u la ong ba ka jingpynthikna ka long katkum ki jingdro bad ki jingtip ba la ai bad la batai ruh ïa ka kynroh katkum ki jingbthah.
“Kam don jingbakla ha ka bynta jong ka jingpyntrei, la bud lut ïa ki mat jong ka rukom pyntrei.
“Ka dei tang na ka daw jong ka nala bad ka jingpei um ba la jia kane ka jingjia.
Ngi la leh ïa baroh ki jingdonkam khnang ba kan ym don shuh ka jingshah ktah ïa ka stadium," u la bynrap.
Shuh shuh, u la ong haba khmih kyllum ïa baroh ki jingtei, ki jaka ïeng bathymmai kiba ki la shna ki long kiba biang bad katkum ka kaiphod ka paw ba kam don kano kano ka jingjulor ha kiwei pat ki bynta jong ka jingtei.
“Katkum ka kaiphod ba la lum, ka kynroh ka la khia eh tang ha ka shibynta jong ka 10 mitar ha kaba ka jingkhia jong baroh kawei ka madan ka la ban ha kawei ka jaka kaba la pynlong ïa kane ka bynta ban khyllem," u la ong.
U Myntri Rangbah ka jylla u la ïathuh ba u rishot u ba jrong tam u ba don ha kane ka madan ïalehkai ruh u skhem namar ba biang ka tyllong jong ka kynroh kaba kyrshan ïa u.
“Ka tyllong ka jylliew kumba 9 mitar bad katkum ka jingkheiñ jong ki, une u rishot ba jrong u skhem hynrei khnang ban kiar lehse ïoh lah ban don kaei kaei, ki dang tohkit shuh shuh bad ki dang pynduna noh ïa ka jingkhia shipor ïa ki rishot khnang ban lait na kano kano ka jingjia," la ong u Conrad.
Hapdeng kine, la buh ïa ka magisterical inquiry ban tohkit halor kane ka jingjia.
“Ki engineer bad ki kontraktor ki don sha madan bad ki dang shim ïa ka rai ban pynthikna ba kan ym don shuh kano kano ka jingshah pynjulor ïa kane ka madan stadium," la ong u Conrad Sangma.
Ki skul ki bym ju da kham bna koit, kata ka skul Adventist Higher Secondary School kaba don ha Thadlaskeiñ, West Jaiñtia Hills ka la pyn lyngngoh lut ïa baroh mar syn ïoh jingtip ba kawei ka khynnah pule jong kane ka skul , ka Larisa Lamin ka la wan ha ka kyrdan ba hakhmat duh ha ka eksamin Higher Secondary School Leaving Certificate (HSSLC) Arts stream, ïa kaba la pynbna ïa ka resol da ka Meghalaya Board of School Education (MBoSE) ha ka step jong ka 26 tarik Jymmang 2023.
Ka Larisa Lamin ka la wan ba nyngkong ha kaba ka la ïoh 450 marks ryngkat ka distinction ha ki san tylli ki sobjek.
Ki skul ba poi ha ka Top 10 ki kynthup ïa ki skul ba don ha ki bynta bapher bapher jong ka jylla kum ka Adventist Higher Secondary School ha Thadlaskeiñ, nangta ka skul Anderson Higher Secondary School Upper New Nongstoiñ, nangta ka Patharkhmah Govt.
Higher Secondary School ha Patharkhmah bad ka St.
Gabriel’s Higher Secondary School, Shillong  kaba la ïoh ïa ka kyrdan ba nyngkong, ba saw bad ba shiphew.
La don ruh kawei ka khynnah ba la ïakhun private ïa kane ka eksamin kaba la ïoh lad ban rung ha ka Top 10 jong ka resol HSSLC.
Kane ka samla ka la ïoh ïa ka 8Position ha kaba ka la pynïoh baroh kyllum 428 marks.
Shuh shuh, kumba ju long man la u snem, ki skul ba la pawnam kum ka St Edmund’s HS School bad ka St Anthony’s HS School ki la ïoh ban rung ha ka Top 10.
Ka la don hynñiew ngut ki khynnah na ka skul St.
Edmund’s HS School ki ba la lah ban poi ha ka kyrdan Top 10 katba ka St Anthony’s HS School pat ka don lai ngut ki khynnah ba poi ha ka kyrdan ba kham shakhmat.
Haba kheiñ kyllum ïa ki khynnah ba pass ha une u snem baroh ka long 80.
30 per cent kaba hiar khyndiat ban ïa u snem ba la dep kaba long 81.
17 per cent.
U Chief  Executive Member (CEM) ka Khasi Hills Autonomous Distric Council (KHADC), u Bah Pyniaid Sing Syiem, ha ka 23 tarik Jylliew u la ïathuh ba ka Executive Member bathymmai, ynda la kut ka dorbar Lyiur ka KHADC kan sa hiar jurip ïa ki shnong ki ba hapoh hapoh ka jingpeit jong ka, ki don hapoh khappud bad ka jylla Assam.
Ha ba kren sha ki ladpathai khubor u Bah Pyniaid u la ong ba ka Executive Committee thymmai ha ka KHADC kan shim khia bha ha ka ba ïadei bad ka mat khappud, halor ka  jingïakynduh jingeh jong ki paidbah ha ki shnong bapher bapher, kiba hap hapoh u pud u sam ka KHADC khamtam ha ka ba ïadei bad ka synshar khadar.
“Na ka liang ka EC thymmai ka  don ka jingthmu ba tang shu dep ka dorbar lyuir,  ngin hiar sha kitei ki shnong ki ba shah pynwit ha ka leit ka wan, ha ba ki leit rep leit riang, ha ki kam khaïi bad kiwei kiwei ha kine ki shnong",  u la ong.
U la bynrap “Kino kino ki bor ki ba wan ban pynthud ïa ki shnong  ha khappud, ngin sa tip shai yn da ngi la lah ban ïakynduh ïa ki nongshong shnong ban sngewthuh dei mano ba ju pynwit ïa ki namar haduh mynta ngim don jingtip shai hynrei da la don ka jingïakynduh ïa ki nongshong shnong ngin sa shai bha".
U Bah Pyniaid u la ong shuh shuh, “Dang shen nga la ïoh ban ïakren hapoh ka dorbar halor ka jingshim khia ban ym ailad ïa ka sorkar na Assam ban wan ban pynshong syier ïa ki paidbah hapoh khappud, kumta  nga kwah ban phah ïa ka khubor ka ba shai ba kane ka EC thymmai kan dei na ka bynta ban pynshngaiñ ïa ki nongshong shnong ha khappud".
“Ha ka ba ïadei bad ka jingshah pynwit ki nongshong shnong ka Block –II, ki ba bun ki jingshah kynnoh ka dei beit pyrshah ïa ka Karbi Anglong District Council, na ka liang jong ngi ngi sngew khia bad nga la dep ban kren ruh bad u CEM ka Karbi –Anglong District Council (KADC) ba kam dei ban don kano kano ka jingpyndik ne  pynthud ïa ki nongshong shnong ha ki thaiñ khappud.
Halor kane ka bynta nga la ïoh ruh ban ïakren bad u MP ka Karbi Anglong u Horen Sing Bey, bad ngi kwah ba ki shnong ha ka Block II, kin shongsuk shnongsaiñ".
Ha ba kylli halor ka jingdawa ki nongshong shnong ka Block II u la ong, “Ha ka ba ïadei ban wanrah biang ïa kine ki shnong ngam pat lah ban ong eiei namar ba ka jingpynbeit ïa u pud u sam sha kine ki thaiñ mynta ka dang sdang bad ka KHADC ka dei ki dkhot ka Regional Committee, yn da la poi ka jingïakren ha ka Regional Committee, ngin sa sngew thuh ïa ka jingthmu jong ka sorkar ha ka ba ïadei bad ka MoU ban pynbeit ïa u pud u sam".
“Ka jingwan ka EC ba thymmai hapoh ka KHADC kan long ka jingshngaiñ ïa ki nongshong shnong ha ka thaiñ Block II, namar ba ngi long ki dkhot ha ka Regional Committee  bad ngin hap ban ïashim bynta ha ka jingïalang bad ngi don ïa ka bynta ka ba khraw ha ka ba ïadei bad ka jingpynbeit ïa u pud u sam", la bynrah u Bah Pyniaid.
Ki paidbah nongpyndonkam ïa ka network ki la ud la nam na ka daw ka jingbymbiang ki rukom trei kam ki Telecom Tower kum u Tower Jio, Airtel, Cellone, ha ka thaiñ Mawkyrwat ha kaba ynda la dei ka por lip light ne wat ha ka por ba don ka light ruh bunsien kam don network, kumta kum ki paidbah kiba ju pyndonkam lyngba ki Internet kala pynduhnong shibun  namar ba ha kum kane ka juk mynta  ki briew ki ju shaniah lyngba  ka Internet ban kamai ka jih ha kiba bun ki bynta kane ka jingthud ka network kala wan rah shibun ki jingduhnong ïa ki paidbah kiba pyndonkam ïa ka.
Shuh shuh kane ka jingduh khah khah ka network ym don jingtip na ka ei ka daw hynrei ki paidbah ki la kyntu ïa ki company network, “Sngewbha ban pynbiang ïa ki network ha ka por duh light ne wat ha ka por ba don light khnang ba kin ym duh ïa ki kam ki jam ki jong ki, ym tang katta ba kan ym duh ei ka pisa ba ngi la dep ban thep ne Recharge ha ki mobile phun".
Hadien ka jingkren jong u MP ka Shillong, u Bah Vincent Pala uba dei ruh u nongïalam jong ka seng Congress ha ka jylla ba ka Congress ka long kaba la kloi ban ïathaw sorkar lang bad ka MDA II, na ka liang ka Bharatiya Janata Party (BJP) ha ka kyrwoh khubor ba la ai lyngba u nongaiktien jong ka, u Bah Mariahom Kharkrang, ka la ong ba ka jingkren jong ka Congress kam don nongrim haei haei ruh, hynrei ka dei tang ka buit poh ban pynpaw paidbah ïalade ha ki lad pathai khubor.
Ha ka kyrwoh khubor ka BJP ka la ong, “Baroh ki ïatip ba ka Congress ka dei ka lieng kaba la ngam ha Meghalaya bad ha ka ri baroh kawei bad ymdon shuh mano mano ruh ba lah ban pynlait pat ïa ka na kane ka jingngam".
Ka BJP ka la ong ruh ba ka bha ïa ka Congress ban shu ngeit beit ba ki la don shabar na ka MDA II.
Ka BJP ka la kynnoh ruh ba kane ka jingkren jong ka Congress ka dei tang ka buit poh jong ka ba kiwei kin phai khmat sha ka bad ban knieh ïa ka jingieit bad ka burom ba u Myntri Rangbahduh ka ri u la ïoh haduh ki ri jong ka pyrthei.
“Kane ka pynpaw shai ïa ka jingtieng jong ka Congress ïa ka jingtreikam ba khuid bad bym ailad ka BJP ïa ka kam bamsap", la ong shuh shuh ka kyrwoh ka  BJP.
Ka BJP ka la ong ruh ba ka Congress kaba la budnam ha ki kam sniew bad kam thok kam shukor, “Ban pynïaid ïa ka sorkar kaba khlem bamsap ka dei tang ka jingphohsniew ïa ki".
Ha kane ka kyrwoh khubor, ka BJP ka la kynnoh ruh ba ka jingphohsniew ka Congress ba kiwei kin iehnoh ïa ka BJP bad ban ïatreilang bad ki ka dei ka jingkren beiñ ïa ka jingkhraw ka jingïatreilang ha ka saiñpyrthei.
“Ki paidbah ka jylla ki tip bha ba ka BJP ka dei ka lok kaba khlaiñ bad kaba skhem ha ka MDA 2 bad ka jingdon jong ka ha ka sorkar synrop ka pynlong ïa ka MDA 2 ban don ka jingthrang ban thaw ki policy kiba buh ïa u paidbah hapdeng bad ka roi ka par kum ka mat  treikam jong ka", la ong shuh shuh ka kyrwoh jong ka BJP.
Ka BJP ka la ong ruh ba ki paidbah nongshong shnong hi ki tip khambha ba ka BJP ka dei kaba donkam bha hapoh ka MDA 2 kaba peit pyrman ïa ka rukom treikam ka sorkar bad ha kajuh ka por kaba pynthikna ba ki jingtreikam ka sorkar pdeng na ka bynta ka jingmyntoi ki paidbah ka poi sha kiba dei hok ban ïoh.
Ka mat halor ka Reservation Policy ka la nang khluit khamtam hadien ka jingshong shah thngan jong u President Rangbah jong ka Voice of the People Party (VPP), u Bah Ardent Basaiawmoit bad da ka jingwan kyrshan jong kiba bun balang na kylleng ka ri Khasi Jaiñtia.
Ha kaba ïadei  bad kane ka mat, haba ïakren bad u CEM ka KHADC, u Bah Titosstarwell Chyne, u la ong ba kane ka mat dei ban pynbeit manla ka shiphew snem.
“Ka Roster bad ka Reservation ka dei kajuh.
Shisien ba la ïakren ïa ka Roster hap kren lang ïa ka Reservation", la ong u Bah Titos.
Na ka liang u CEM uba dei ruh na ka party UDP, u la kubur ba ka Reservation ka don ha ka mat treikam jong ka da kaba ong, “Ha kaba ïadei bad ka Reservation, na ka liang ka party ruh ngi don la ka jong ka bynta, namar ïa kane ruh ngi la rai ban ïakren".
Haba phai sha kane ka Reservation Policy ka dei kaba la don mynta ha ka jylla palat ïa ka 50 snem, kata naduh ba ïoh ïa ka jylla lajong bad katkum ka jingbatai jong u Bah Titos, u la ong ba katkum ka riti synshar hi, dei ban pynthymmai ïa ka Reservation man la ka shiphew snem.
Ka khynnah kaba la ïoh bat ïa ka kyrdan ba-ar ha ka eksamin Secondary School Leaving Certificate (SSLC) kaba la pynbna da ka Meghalaya Board of School Education (MBOSE), ka Jyotipriya Bhattacharjee ka la ong, “ka buit ban ïoh ïa ka jingjop ka long ba ngi dei ban long kiba tista bad ngim dei ban khuslai ïa kiei kiei".
Kane ka khynnah naka skul St.
Margaret’s Higher Secondary School, Shillong ka la ong ba donkam ruh ban kynmaw ïa u Blei namar khlem ma u ym lah ban leh ei-ei.
“Ngim donkam ban pule 24 kynta baroh 7 sngi, ngi dei tang ban sngewthuh ïa ka rukom pule bad ban pule tista, la ong ka Bhattacharjee.
Kane ka samla ba la ïoh ïa ka kyrdan ba-ar ka la ïoh 570 marks kyllum lang bad ka la ïoh distinction ruh ha ka sobjek English, Mathematics, Science, Social Science, Health Education bad Alternative English.
Katba ka samla ba na kane hi ka skul kaba la ïoh ïa ka kyrdan ba lai, ka Tanushri Acharjee, kaba angnud ban ïakhun bad pass ïa ka eksamin UPSC bad ban long IAS lane IPS ophisar bad ka la ong ba kan sa bteng ïa ka jingpule Arts ha ka Higher Secondary.
Ka Tanushree Acharjee ka la ïoh 564 marks kyllum ryngkat ka distinction ha ka sobjek English, Mathematics, Science, Social Science, Health Education bad Alternative English.
Shuh shuh na ka liang ka Principal ka St.
Margaret’s Higher Secondary School, ka Sister Mary Saio, ka la ai khublei ïa ki nonghikai ki ba la trei shitom bha ha kaba ki la shim extra klas bad ki la pynlong klas kham slem na bynta ki khynnah ha u bnai Nohprah bad Kyllalyngkot.
“Nga ïohi ba ki long kiba trei hok la ka kam bad ba ki ieid bha ïa ki khynnah skul jong ki," la ong ka Sister.
Ka Principal ka la ai khublei ruh ïa ki kmie ki kpa kiba la ïatreilang bad ki nongpynïaid skul.
Lah ban kdew ba ka St.
Margaret’s Higher Secondary School, Shillong  ki la ïoh lai ngut ki khynnah kiba la poi ha ka kyrdan Top – 20 ha kaba kawei pat kata ka Raina Pradhan ka la wan ha ka kyrdan ba 11.
Lada ngi wad bniah shaphang ka jaitbynriew Hynñiewtrep ngi shem bad ngin tip shai ba ka jaidbynriew hynñiewtrep kaba kyrpang bad kaba la ioh ka jingpynshai naduh mynkulong, kumah, mynba dang kynthong ka pyrthei mynba dang lung ka sngi u bnai bad haduh mynta mynne ka jaitbynriew ka iai pyrto tympang da ka jingkyndeh mynsiem ïa ka Aiom Ksiar ne ka Sotti juk ha kaba ki sngi ka Sotti juk ka ieng rasong da ka hok ka sot bad ka jingshisha.
U Khasi u sngewthuh shai ba ka hok ka dei ka hukum ne ka Mei nonghukum ha ki por ka aiom Ksiar ha kaba u hynñiewtrep bad u khyndaitrep ki dang ïateh song kawei.
Ia u hynñiewtrep la phah sha pyrthei hynrei u dang lah pat ban kiew sha bneng ban hiar pat sha pyrthei katba u mon.
Te kumjuh ruh ïa u khyndaitrep u laitluid ban hiar sha pyrthei ban leit phai sha bneng katba u sngewbit ym don ka wit ka wa ka pakhang lynti ka pakhang syngkien ka hok ka sot ka synshar ha kiei kiei baroh ha ki por jong ka sotti juk don tang ka suk ka kmen suda ha ki laiphew jingthaw ka Mei nonghukum ka iai synran ïa ki najrong na tbian.
Ha ki por jong ka sotti juk ka don ka hukum kaba kongsan tam kata ka long ban kamai ïa ka hok, ban kamai ïa ka hok ka mut ba u dei ban pyndep ïa ki ar bynta kiba kongsan tam kata ka long ka tipbriew ka tipBlei.
: Ka mut ba u dei ban shakri bad ban burom ïa ka hok jong u parabriew ha ki liang baroh ha ka ktien bad ha ki kam ki briew baroh ki dei paradoh parasnam bad para mynsiem.
: Ka mut ba u dei ban kohnguh ïa ki hukum jong u bad u dei ruh ban don ka nguh ka dem ha u Blei Trai kynrad Nongbuh nongthaw.
Hynrei katba nang iaid ki por ki sngi bad ki snem ngi iohi ba kane ka jinglong hok jong u khun bynriew ka la nangjah lngaid noh ka jingdum ka la kah syrngiew ïa u khun bynriew da kaba u iaid lait ne ryngkang noh ïa ki hukum u Blei nongbuh nongthaw haba ka jingshai jong ka hok ka la phet ka jingdum ka la wan long trai khlieh halor u khun bynriew ha ka liang ki kam ki jam bad ha kiei kiei baroh kane ka la nang iai suhthied na kawei ka pateng sha kawei haduh kat mynta mynne.
To ngin phai khyndiat shaphang kumno ban burom ïa ka hok longbriew manbriew ha kiei kiei baroh? Khnang ban sngewthuh shai ba ha ki hajar snem (Century) kiba la iaid ngin shem ba la don ka jingñiew kor bad ñiew burom haduh katta katta la ka hok longbriew manbriew jongngi haba don ka jingñiewkor bad ñiew burom para briew.
Ka wanrah shibun ki jingmyntoi bad jingkiew ha ki liang bapher bapher ha ka synshar ka khadar ka pyrkhat ka pyrdaiñ ka hok ban im ban trei ban ktah ban iaid ban ieng ban ïa don bynta ha kino kino ki kam bapher bapher.
Ka United Nations (UN) ka pynskhem ïa kane ka jingthmu ban pyllait ïa ka jaitbynriew satlak pyrthei na ka thma bad jingïaum snam ban burom ïa ka hok longbriew manbriew bad ban kyntiew ïa ka imlang sahlang ryngkat ka jingkyntiew ia ka ioh ka kot da kaba ka la lum ïa ka Dorbar bah (General Assembly) ha ka 10 tarik u Nohprah 1948 da kaba ka la shim ruh ïa ka rai kaba skhem ban pdiang da kawei ka jingmut halor kane ka jingpynbna “Salonsar ia ka hok longbriew manbriew" “Universal Declaration of Human Rights" lyngba katei ka jingpynbna ka kyntu bad ban jur ïa baroh ki ri ba ki dei ban burom bad ban pyntreikam ia ki hok.
Hynrei sngewsih ban ong ba ka ri India baieid jongngi dang don bun ki briew kiba la duh noh ïa ka hok katkum ba ki dei ban ioh ka jingshah ñiewbeiñ ka jingïaumsnam ka jingïapyniap bad dkhat jubor ïa ka mynsiem briew ba kordor ka jingthom bor ne leh bor ïa ki riewkynthei khamtam ïa ki heprit ka thok ka shukor ka lamler ka nangang ka nguid prie nguid juban ka bam sap ka bishni ka pihuiñ ka shyrkhei bha ha kane ka ri baieid jongngi lano keiñ kane ka ri baieid jongngi kan lait noh na kine kiei kiei baroh kiba long pyrshah ïa ka hok longbriew manbriew namar ngi iohi ba kane ka juk kaba mynta lei ka shah teh mraw ha kine kiei kiei baroh.
Hato ha kane ka juk kaba mynta ki briew ki dang don mo kiba hok? Hooid dang don ia kane ka jinglong hok bad ki don pat ki briew kiba la sdang ban duh noh ïa ka jinglong hok ki kylla noh ki bym hok.
Hato dang don ka hok ka jingshisha? Dang don Blei? Ki dang don baroh tangba bunsien ym don jaka ïa ki ha ka dohnud briew.
Namar ki briew mynta ki leh pyrshah ïa ka hukum u Blei wat lada ki la tip ba kam long kim ieid bad kim tieng burom ïa u Blei ki thait bad kim ju don por ban ïa syllok ne ban duwai ha u Blei nongbuh nongthaw ban pynlut ïa ka por bad dei na kane ka daw ka jinglong hok ka la sdang ban jah noh na ngi u briew ngim lah ban teh lakam ne ban synshar nalade ïalade ka imlang ka sahlang jongngi ka hiar dor haduh katta katta.
Te shuwa ba ngan pynkut ko para ri baieid khamtam kyrpang ïa ka Bri u Hynñiewtrep Hynñiewskum uba la ioh ka jingpynshai naduh mynba dang kynthong ka pyrthei mynba dang lung ka sngi u bnai ban kynmaw ïa kane ka jingong jong u Plato “The Republic" U nongthoh u ong kumne “sa tang lada ka jingsynshar u briew ka long ka jingsynshar kaba shongnia shong aiñ ngin sa lah ban kyrmen eh ïa ka imlang sahlang kaba khuid bad ki paidbah kin sa im ka jingim khuid baroh.
Hangta keiñ kan sa don ka hok ka sot ka tipbriew tipblei.
U Chief Justice Ka India  u Y.
V Chandrachud, u kpa jong une u CJI ba mynta, D.
C Chandrachud por wan ban peit halor pynbeit pud sawdong u la ong “Border settlement with only sentiments without documents is futile “.
"Ka Jingpynbeit bordar tang da i tympang khlem kot khlem sla im poi shano shano ruh “.
La shna ïa jylla Meghakaya kum autonomous state (Khalor sa mih bluit bah Hopingstone Lyngdoh bad prof GG Swell ) hapoh Assam hu 2 Ïaïong 1970,da kaba pynïasoh ki lai distinct United Khasi and Jaintia Hills bad Garo Hills,hapoh ka Assam Reorganisisation (Meghalaya) act 1968.
Bad ka Indira ka pynbna Assam reorganisation hu 1967.
Mut aiu? La duhnong palat te la shna 1968 act marwei se phi khlem wer ïa ki ADCs ne Syiem, Dalloi ne Nokmas.
Da u sia ïong la pruid lain ban ïoh lyngkha seisoh ban pynsngaid revenue.
Bad la shoh tyndep palat ki leader jongngi kim bna ba ka North East Area (Reorganisation) Act 1971  kadei thik kum 1969 act.
Ka sorkar Assam ha kato ka por ki lah te ban sait kti ban nym tip kumno ki Phareng ki la burom ïa ki jaka tribal.
Namarkata ym lah te ban ong la ki Phareng ki la ai ïangi.
U Governor ka Meghalaya ,haba u kren ïa bordar u la sah iu prek ha Shata dar! mynba u la ong ki governor por ïoh laitluid ki la dei ban shim ïa pynbeit border mar mar.
Lada phai sha history kum Nongwah ha Kamrup 1891, U Dollip Singh u la long u syiem ka Nongwah bad ki Nongwah ki dei Pure Khasi Stock.
Sngewsih mar ïap u Dollip Singh wat la jingthung iu ban shimti ka long kat kum ka niam dustur Khasi, iu ne u syiem la pynhiar dor tang Sirdar.
Por Laitluid India, ka National Conference  of United Khasi and Jaintia states ka la thoh shu His Excellency The Governor ban pynlong syiem biang hynrei um pyrwa.
Na Borjhar sha Jirang ka Meghalaya ka la duhnong bun.
Uei te ban pyrkhat ba u Dasakhiat Lamare uba la ieh khunswet ïa Mawhati bad ïashah iu Assam un nud ban wan ïakhun na Nongkrem.
Umlaper 8 km kumba her tyngab na Umsiang kine pulit Assam dang nud rat dieng elektrik.
Na baroh ki 3 tylli ki distrik, ka Jaintia border ka la long kaba la shah lehbein  tam ha ka Assam.
Ka Assam ka la long ka jylla kaba nyngkong bad khadduh eh kaba la leh khyllah tam(Iu Naga te im nud phi, peit Iu Mizo kumno thngad thngaw).
La shna ïa ka Constitution jong ka ri India hu 26 u Kyllalyngkot 1950.
Ka Part -X(artcle 244) bad Part XII (article 275) lem ruh bad ka 5th and 6th schedule ki ai bor ban ïada ïa ki briew bahap hapoh Scheduled Tribe bad ai pisa ruh kat jingdonkam.
Shish phi hapoh 15 bnai hadien 26 1 1950,kata hu 13 April 1951,  Kane ka sorkar ka la mushlia bad ki jaka ki Riewlum pyrshah ïa ka ethno geography and Geo polity (Jaka ki Pnar  bad Jinglong kyrpang jaka buhai shnong).
Ka jaka puta baheh bha jong ki Jaintia kaba ki don bala pynïasoh bad ki Phareng ha u 1835 (Peit map u RL Singh of National Geographic Society of India Varanasi pp675 to 695 appendix B) (R.
L Singh Map ngi pule ha Matrik Assam Board of Secondary Education) la pynïasoh jubor bad United Mikir and North Cachar Hills District.
Ki Mikir kim don border da lei lei bad Jaintia.
Ki don shajngai bha sha Kupli Assam, spah mile na Saipung.
(Sa sngewbha pule ka sla nyngkong ba kynmaw burom ïa ki Arngut ki Jaintia ba la shah set ha Nowgong jail bad shah pynïap, baroh ar ba dei  jaid Thaiang).
Lada phi pule Charles Lyall “Ki Mikir “1904 (ïoh ka kot na Spectrum Publication Guwahati bad Delhi ruh, Nangta AM Meerwarth’s Andamanese Nicobareese and Hill tribes of Assam, phin sa tip ba ki dei trai jaka Nowgong Sibsagar wat Kaziranga ruh.
Lada pule Assam Tribune 11 Ïaïong 1941 “Nusib bapangnud kiba pli ki Mikirs “phin sa lap ki jingshahlehbein kine ki Mikir kiba dei trai shnong.
Te halor Block 1 bad Block 2 kine ki politik, history bad RL Singh Map kin sa pynïoh ka hok ki Jaintia.
Bad ha Gauhati University ka don ka kot ba thoh ïa ki Mikir da u Dr N.
N Acharya uba la batai bniah bha ïa ki boundary ki Mikir.
Bad balei u CM ka Assam u Himanta Biswa Sarmah um treh ban consult ne ïathuh iu paralok ba ieid thepmynsiem jong u u Conrad Sangma ka don ei ei te ha lyndet.
Mut bulldozing tharai.
U Phillip Ramirez u thoh People of the Margin Across Ethnic Boundaries in North East India.
La thoh hu 2014.
Hangne ruh u ïathuh ïa 13 April 1951 haba ka Assam ka la pynduh ka hok jongki ha Lumding.
Imat don volcano mo por hyndai “Lum Mih Ding “?Bad parari to pule ine i lyngkdop sah jingkynmawieit ba jaw ummat “I joyfully dedicate this book The history of the People of Labang Nongphyllut and Langam Raliang TO Mr Trod Thaiang Sariang; & U Pin Thaiang Sariang who were beaten to death in Nowgong Jail just because they were not willing  that The Labang Nongphyllut area be part of the Mikir Hills District.
The Labang Nongphyllut Langam Raliang area was forcibly carved out of The Jaintia Hills on 13th April 1951, and this year being the 50th Anniversary of this unhappy event this book is the Cry of the People of  fifty years of slavery 1951 -2001.
Bad balei te ki nongïalam mynshwa kum ma Larsing Khyrriem u MLA Jaintia(1952-1957) bad Minister Assam kim bud dien lyngba ki kot ba long shisha?Iu  Mikir u la phah u Assam ban mushlia bad u Naga.
Bad mynta pat thied kylla u Naga.
Peit Langpih la phah da Nepali ban pynïap 4 ngut ki nong Langpih.
La hiar u bah Ardent mynsynnia sha Civil Hospital Nongstoin ban pyntngen ïa kiba haiing.
La long elekshon bad ka bainong u la rem.
Mynta te Nongkrem la stad bha phi.
U Conrad Sangma bad Himanta Biswa Sarmah ki la leit sop sop ha Langpih.
Nyngkong duh ki la kylla Lumpi.
Khlieh Shrieh Lum dei lum, Pi te ym tip phi namar Assamese ruh ym don.
Mr Conrad Sangma tip iei ne mo? Lang mut Phlang mo.
Pih mut Japih ktien Maram.
(Frogs right).
Ki la pynlong Jingïalang sop sop.
Mar tip u MlA bad MDC Rambrai Jyrngam, ki la rung jubor.
Pulom ka kam.
La ïaroh ïa u MDC basah ha Shillong.
Ha Sketeriat u Conrad u la propose head Count, Kane buit pohrati poh jait.
Dei por Covid ba duk ki briew.
La thoh ha Shillong Times ba BJP ka khlain Pisa Electoral bond haduh 520 hajar klur tyngka  bad ki bapli Langpih te la byndi.
Shish phi khlem pynmih phi.
Hadien pat ine i MDC I la long lok bad Conrad Sangma bad la join NPP te phi.
Ka Maikhuli bad Philingkata ruh la shet Shillong Times.
The Shillong Times of 11 April 2019 ka Appendix A “Lah ban ïohi kumno ka sorkar badonbor ka la knieh ïa ki skul, ki jaka rep bad wat ïa lumjingtep, bad nangta ki byrngem bad rah bor iu tymmen ba 85 snem Karta mynta 87.
Ka sorkar ka shna jubor ïa outpost pulit,shna skul bad tih liewum ha jaka Meghalaya.
Shaphang u lumjingtep ka case ka dang don ha Supreme Court.
Kine baroh ki la jia ha shnong Maikhuli bad Philingkata ba hap ha Khanapara – Phillingkata  sector ha ka jaka ba ka iing u Chief Minister kaba la  tei jubor bad ïamynta ka dei ka Transit camp ka Assam State Transport Corporation, ba la shna beain ha jaka Meghalaya.
"Ka Shillong Times ka la pynmih ïa shithi jongnga bad ba content thik line by line, “The Himalayan Blunder “.
Hynrei ynda sdang une u Conrad Sangma ïa MOU 1, I la kylla goal post.
Lada jin ka la pyni biang  Ka Phillingkata bad Maikhuli kin nym leit sha Assam ban pynïam ïa ki longkmie hangto.
Bad kine ki Riewieidri Riewieid Jaidbynriew ruh support iu ne u ban sa byndi lut ïa Khasi Jaintia.
Bad jaboh tam u Prestone Tynsong u la pyntngen da u lumjingtep ba dang don ha Supreme Court.
U Conrad te uba peit jngai ban amend ïa Meghalaya Prevention sha regulation act ban rah Casino ha Maikhuli te u la hun jrut.
Bad long thamula phi ba ïam ki Nongpoh ïa Casino.
Thung MLA pat du dose Conrad Sangma.
Ka Meghalaya ka sniewbok bha.
Ki print media phareng bun Propagandaists u Conrad.
Ka Meghalayan ka cancel beit.
Leit phah tuh na cyber tip te phi cancel.
U Meghalaya Times te shisien u thoh por ba u samla Bremly Lyngdoh jong ka UNO Green Activist u lap ba bthei kynroh ha Domiasiat.
U Prestone Tynsong u la wer ïa NEHU ban tohkit.
Nga la kylli ïa ki professor Physics bad Chemistry.
Ki ïathuh ba haoid ka wah hajan ka long contaminated.
Bad kane ka wah ka tuid sha Bangladesh.
Ka sorkar Meghalaya ka don moral duty ban pyntip sha Bangladesh lyngba Delhi.
Kam patiaw.
I P Tynsong im hun ïa NEHU bad la wer IIT Guwahati kumba leh por kyllon I Maloi Khlieh.
Nyngkong i IIT I excuse ba don eksamin.
Mynta la lai snem, im pat wan.
Bad IIT kam don hok ban pynkylla jinglap Ka NEHU kaba la rim bha ha saïan.
Long Katba long Mr Conrad Sangma Kane ka sien ha Hon Supreme Court te tough is the going and no bulldozing in court armed with  April 13  1951 breach of Constitution by the then governor bad ka hidden facts on Maikhuli and Philingkata blocked by none other than The Shillong Times.
:Ka jingrwai “Tang ha Phi", ka dei ka jingrwai Khasi ba thymmai, kaba la shim bynta da u tyngshop, u Namphyrnai Mylliemngap bad ka puron, ka Urmila Kharmalki.
Ïa katei ka jingrwai, la dep pyllait paidbah ha ka 20 tarik, Jymmang 2023 bad la thaw bad rwai da u B.
Kharrngi.
Katba u nongshna ïa katei ka jingrwai dei u Tyngshaiñ Mylliemngap bad ïa ka jingring dur bad editing, la shimti da ka Wonderson Studio.
Ïa katei ka jingrwai, la pynmih da u Nangkhraw Mylliemngap.
Katei ka kynhun ka ai khublei ïa u Donlang Kharumnuid bad u Johnson Nongrum.
:Ka jingrwai Khasi ba thymmai, ka “Nga donkam ïaphi", ka dei ka jingrwai kaba la dep pyllait paidbah ha ka 20 tarik, Jymmang 2023.
La thaw bad rwai ïa katei ka jingrwai da u Tony Mynsong bad ka Dafinia Dkhar, katba ïa ka jingpynbit pynbiang ïa katei ka jingrwai, la shimti da ka Accou Beat.
Ïa ka rekod bad mixing, la shimti da ka Warble studio.
Ha katei ka jingrwai, la shim bynta da u tyngshop, u Donbok Jana bad ka puron, ka Shimtihun Marweiñ.
Ïa katei ka jingrwai, la shad da ka Victoria Jyrwa bad la shna da u Tony Mynsong bad ïa ka camera bad edit, la shimti da u Ribarwel Kshiar.
:Ka jingrwai Khasi ba thymmai, kaba kyrteng ka “Da Slem Ki Por", ka dei kaba la dep pyllait paidbah ha ka 23 tarik, Jymmang 2023 ha Khliehriat.
Katba ïa ka vocal, ba rwai rap bad ba thaw ïa katei ka jingrwai, dei u Wanshwa, Diamondz bad u MC.
K.
Ha katei ka jingrwai, la shim bynta da u tyngshop, u Dameyo Suting bad ka Priya Mery Lyngdoh, katba la hikai shad da u Kitbor Ika Nongtdu.
Ïa ka video bad editing, la shimti da u Sienbha Rymbai bad ïa ka jingthaw ïa ka jingtem, dei u B4NSHAN.
Ki artist jong katei ka jingrwai, dei ka Hakini Suting, Freecia Suting, Da-e-Mika Bareh, Phari-i- Nongtdu Kitbor Ika Nongtdu, DJ-Anul, Enrickson Suting bad ka Ridame Suja.
Katei ka kynhun ka ai khublei ïa u Bor Shylla, ka EJDSA bad ka 1 India Family Mart, Khliehriat.
:Ïa ka jingrwai Khasi, ka “Dur bhabriew", la dep pyllait paidbah myn ha ka 19 tarik, Jymmang 2023.
U Director of Photography dei u Rockyland Laloo bad ha katei ka jingrwai, la shim bynta da u tyngshop, u Tredaki Ryngkhlem bad ka puron, ka Deviland Khymdeit, Favour Khymdeit bad u Lumlang Lapang bad ïa ka jingpynbit pynbiang ïa ka jingtem jingput bad recording, la shimti da ka Ri-Bhoi Emperor Studio.
Ki por ba dum jong ki snem ba la dep, sa shisien ka khlam Covid ka pynsyier ba kan wan biang mar syn pynjlan ki briew ïalade na ki jingsop jingspaiñ katba kane ka khlam ka dang kiew ha ki ri ba marjan ha ki bnai ba la dep.
Hadien 2 snem kynthih ka Garo Hills ka la sakhi ïa ka jingïap jong uwei u briew na ka Covid ha Tura, ha kaba uwei u briew ba dang 41 snem ka rta u la ïohi ïa ki dak ki shin jong kane ka jingshitom ha ka 21 tarik Ïaïong ïa kaba u dang shah sumar ha Holy Cross hospital, Tura.
Une u briew ba la khlad noh u dei na ki thaiñ New Bhaitbari jong ka West Garo Hills.
Katkum ka jingïathuh ki doktor, la wankit ïa u sha Tura bad u la shah sumar ha Holy Cross Hospital mynta la 5 sngi kynthih.
La ïoh jingtip ba u la ud ba u sngew shitom ha ka rukom ring mynsiem bad ka jingshit, kaba long ruh ka dak jong kane ka jingshitom.
Hadien ba la dep leh ïa ka test, ka resol ba la ïoh ka paw ba u don ïa u khñiang Covid.
Shuh shuh, ka don ka jingartatien ba u la dep ban shim ïa u tika Covid watla ki bahaïing hasem ki kam ba u la dep ïoh ïa u tika ai jingïada.
Ha ka por jong ka Khlam Covid, khamtam ha ka sien kaba ar kaba la ktah jur bha ïa ka ri kata ha u snem 2021, la ïoh lum da ki spah tylli ki case ha ka jylla ba kynthup ruh ha Garo Hills bad ka jingïap na u Covid ka la kiew bha khamtam ha kito kiba don lypa ïa ka jingshitom ha ka met kum ka diabetes, blood pressure, bad kiwei kiwei ki jingshitom.
Ki katto katne ngut ki nong-shongshnong ka Sohïong Konstitwensi ha ka 27 tarik Ïaïong ki la mih shakhmat ban pan jingshai na u MLA barim ka Sohïong Konstwensi u bah Samlin Malngiang halor ka jingjah ka pisa kaba ki dei ban ïoh na ka MLA skim.
Ha ba kren sha ki lad pathai khubor u bah John Wankhar u la kynnoh ba hadien ka jingïoh ïa ka RTI na ka bynta ka skim ka ba tip kum ka Special Rural Work Program (SRWP) naduh u snem 2018 -terter haduh u snem 2022 ka ba dei na ka MLA skim kaba  khlem poi sha ki nongshong-shnong.
U la ong “Ïa kane ka wad ïa ka RTI ha ka 12 tarik Jylliew 2022, bad la lap ba bun na ki kyrteng ki nongshong shnong ki mih tang ki kyrteng hynrei ka pisa ka khlem poi shaki, katba ka UC la dep ban aiti hynrei ki paidbah ki don ha ka umdum namar ki khlem ïoh ïa kane ka pisa".
U la ïathuh ba don ha kane ka RTI 15 ngut ki briew kiba la mih kyrteng ba ki la ïoh ïa ka skim hynrei ka pisa ka poi tang ïa uwei u briew kat ba ki 14 ngut ki khlem ïoh, bad kane ka jingïarap pisa ka dei ka ba T.
20000 bad T.
10,000 uwei u briew.
Na ka liang kane ka kyn-hun ki nongshong shnong ka la kyntu ïa baroh ki nong-shongshnong ha Sohïong Konstwensi ki ba la mih kyrteng ha ka SRWP skim ba kin wad ïa ka pisa jong ki ha ka Block ophis lada kim pat ïoh ïa kane ka pisa.
Ka ophis treikam jong u District Sports Officer (DSO), South West Khasi Hills District (SWKHD), Mawkyrwat kan sa pynlong ïa lympung ïalehkai phutbol na ka bynta ki khynnah kiba hapoh 12 snem kaba la tip kum ka ‘Block bad District Level Chief Minister Under-12 Football Tournament 2023’ ka ban sdang naduh ka 10 tarik Jymmang 2023.
Kane ka Block bad District Level Chief Minister Under-12 Yrs Football Tournament 2023 kan long na bynta ki khynnah kynthei bad shynrang jong ka Ranikor bad Mawkyrwat Block.
Ki kynhun ïalehkai kiba jop ha kane ka lympung na baroh ar tylli ki Block kin sa ïakhun ha ka District Level ka ban long ha 19 bad 20 tarik Jymmang hapoh Mawkyrwat.
Yn don ruh ka jing jied ïa ki nongïalehkai kiba tbit na baroh ar tylli ki Block ban mihkhmat ïa ka Distrik sha ka State Level ka ban sa long shen hapoh nongbah Shillong.
Ka ophis DSO ka pynbna ruh ba na ka bynta kino kino ki Skul, Sports Club lane ki Association kiba kwah ban ïashim bynta ha kane ka jingïalehkai kin sngewbha ban wan shim ïa ki phorm na ka Ophis treikam jong u DSO, SWKHD ha kano kano ka por long trei bad ka tarik ba khatduh ban pynpoi ïa ki phorm kan long ha 2 tarik Jymmang, 2023.
Ka sngi kha na bynta kito ki nongïashim bynta kynthei bad shynrang ka dei ban long naduh ka 30-06-2011 bad hapoh ïa ka 30-06-2014.
Ïa ki jingtip ba kham bniah, lah ban wan kylli na ophis lane phun ha kine nombar 9485358870, 9856925283.
Ryngkat ka jingkmen ba ka jingsngewsarong, ka Meghalaya Sport Climbing and Mountaineering Association (MeSCMA) ka la pynbna ba uwei na ki Executive Member jong ka synjuk Meghalaya Sport Climbing & Mountaineering Association, u Bah Teimiki Sungoh uba dei na Shangpung, West Jaintia Hills District u la jop ïa ka kyrdan kaba nyngkong ha ka jingïalehkai Rock climbing Competition ha Darjeeling.
Kane ka jingjop don burom jong u Bah Teimiki Sungoh ka la wan hadien ba u la leit ïashim bynta ha ka Advance Mountaineering Course ha ka shlem ai jinghikai jong ka Himalayan Mountaineering Institute (HMI), kaba don ha Darjeeling bad u la ïoh ïa ka Grade “A" kaba long ka grade kaba heh duh ba la ai da ki shlem ai jinghikai kiew lum na bynta ka jingtbit jong u.
Ha kane ka shlem ai jinghikai la wan ban ïashim bynta da ki 58 ngut ki nongkiew lum kaba ka long naduh ka 1 tarik haduh ka 28 Tarik Ïaiong 2023 kaba la bei tyngka da ka tnat Sports bad Youth Affairs ka sorkar jylla lyngba ka Meghalaya State Olympic Association.
Katkum ka almanac jong kane ka course ki nongkiew lum ki la shah hikai ha ka Rock climbing training, ice bad snow craft, navigation, high altitude training bad ka jingkiew shaduh ka jingjrong kaba long 17,000ft napoh sla duriaw da ka jingpyndonkam ïa ki tyllai bad ki tiar katkum kane ka juk kaba mynta na bynta ka jingpyllait im ha ki liang kiba bun rukom.
Ki la ong ruh ba ki nongkiew lum ki dei ban long kiba khlaiñ ha ka bor met bad ka bor pyrkhat bad ki dei ban don ka mynsiem ïakhun bad ban don ka mynsiem ban ïalam ïa ka kynhun.
Ka seng Syngkhong Rympei Thymmai ha ka 27 tarik Ïaïong ka la byrngem ban ai mukotduma pyrshah ïa ka Khasi Hills Autonomous District ki khun ba shim jait na u kpa kim ïoh ïa ki Schedule Tribe Certificate.
Ka Syngkhong Rympei Thymmai kaba kam ba ka don haduh 20,000 ngut ki dkhot jong ka kiba shim jait na u kpa, ka la kam ba la don bun bah kiba ym shym la lah shuh ban ïoh ïa ki Schedule Tribe Certificate tang na ka daw ba ki shim jait na u kpa.
Ki khun u Hynniewtrep ki shim jait na ka kmie, hynrei, ki dkhot jong ka SRT ki shim jait na u kpa mynta la bun bun snem.
“Mynta la 4 bad 5 snem la bun kiba ym ïoh Schedule Tribe Certificate shuh tang na ka daw ba ki shim jait na u kpa.
U Deputy Commissioner u la shu buh sharud ïa ki file kiba pang Schedule Tribe Certificate, lada ki tip ba ki nongpang ST Certificate ki shim jait na u kpa", la ong u President jong ka SRT, u Bah Teibor Khongjee.
Haba ki dkhot jong ka SRT ki la pang jingshai halor ka jingbym ïoh ST Certificate, ki heh Sorkar ki ong ba ki hap ban bud oia kaKhasi Social Custom of Lineage) Act, 1997 ba la mynjur da ka Khasi HIlls district council.
“Ha kaba buddien ia kane ka kam, ka Order ba la pynmih ha ka snem 2020 da ka tnad Welfare department bad phah ruh sha ki Deputy Commissioner jong kaWest and East Khasi Hills district, ka la ong ba ba kata ka jingbym bud ïa kata ka aiñ shim jait, kam dei bab khang ia ka jingai ST Certificate ia kito kiba shim jait na u kpa", la ong u Bah Khongjee said.
“Wat lada ka don kane ka Order, ka ophis jong u DC kam shym la ai ST Certificate shuh ia kito kiba shim jait ba u kpa", la ong u bah Khongjee bad bteng shuh shuh da kaba ong, lada ym lah ban pynbeit ia kane ka kam, ka seng kam banse ban ai da ka mukotduma ia ka Khasi Hills Autonomous District Council.
Ha kaba ia dei bad kane, ka SRT ka la pynsngew ruh ia u Myntri Rangbah ka Meghalaya, u Conrad K.
Sangma ban un shim khia halor kane.
“Ngi kyrmen ba u Myntrin Rangbah Conrad K.
Sangma un leh eiei halor kane", la ong u Bah Khongjee.
Ia ki Khasi la niew ba ki dei ki ‘riewlum Schedule Tribe da ka Riti Synshar jong ka Ri India.
Lada don ka jingbym ioh ia kine ki Cetificate, ka lah ban buh ia ka jingeh kaba khraw ia kito kiba ym lah ban ioh ia kitei ki Certificate.
Ki ST Certificate ki long kiba donkam baroh ki bynta, na ka bynta ka jingioh ia ki skim, ki scholarship, ka jinglait na ka jingshah oh khajna Income Tax bad kiwei ki jingdonkam kiba ia dei bad ka Sorkar.
U President ka VPP u Bah Ardent Miller Basaïawmoit u la ong ba wat la ka Voice of People Party (VPP) ka don tang 4 ngut ki MLA hynrei kan ïakhun pyrshah triang ïa ka jingbamsap da ka ba ïalade ruh kin ym bam bad ïa kiwei ruh kin ym shah ban bam ha kine ki 5 snem, ïa kane u la kren ha ka jingïalang pynrung dkhot VPP ka ba la long ha ïingdorbar Mawkyrwat.
Ha ba kren ha kane ka jingïalang u Bah Ardent u la ong, “Uwei u nongïalam ka sengriewlum u ong ba phi ai ïa ngi tang 11 ngut ki MLA te ngin ïakren kumno halor ka Reservation Policy?, 11 ngut ruh dang khñium ban da dei ba ïoh ka VPP tang 10 ngut ki MLA ruh la bthei kane ka Ri Khasi.
11 ngut phi khñium, ngi la ïoh tang 4 ruh ngim khñium bad kulmar ka Sorkar MDA II, ngi ju ong ïalade ruh ngin ym bam bad ban bam kiwei ruh ngin ym shah ha kine ki 5 snem mynta".
“Kata ka dei ka thong jong ngi, 5 snem phi la leh sat phi la pynhïar ïa ka ïoh ka kot ka jylla bad mynta ka jylla ka don hapdeng ka khim khait hynrei ki kam ba kin pynkiew ïa ka ïoh ka kot ha ka jylla kumno kin leh haba kin shu pyndap da ka ram na Sorkar Pdeng, ka ram na ka open market bad mynta ka la don ka jingma ban shah teh mraw ha ka ram ka shah", u la bynrap.
“Nalor ba kim lah ban pynmih, lada ki shu kren kop ba peit ha ka jingtrei shitom ha ka MDA I bad mynta ha ka MDA II ngi la lah ban pynmih pisa na ka jylla lajong ngan thap kti bad ngan ym ïeng pyrshah ïa kane ka sorkar hynrei phi shu shim ram, bad mynta phi kren kop ai kata ka ram nalor ba ym lah pynmih sa ka bam kput, thung Chairman ïa u ba la rem election ruh", u la ong.
U la bynrap, “Thung adviser, wat tang ha ka MLA ruh ym lah jop un leit ban ai jingmut aiu ïa u Myntri rangbah? Hynrei u ïoh ïa ka jingsiew ka ba heh ka umphiang ka ba 200 liter shibnai, baroh ki ba rem election ruh ki ïaid sharum shaneng da ka kali  01.
Kane ka pynum ïa ka spah bad kaei ka ba lyngngoh ka long ïa ka jingnud jong ki ba la rem election ban pyndonkam bakla ïa ka bor, tang ba ki don ha ka party ka ba ïalam ïa ka sorkar ki leit ban buddien ïa ki skhim barim, haba u paidbah u la kyntait phi don hok aiu ïa kata ka skim kam dei ka skhim ka ba phi ai na ka pisa i mei i pa jong phi".
“U leit buddien kumba u ai na ka pla lajong, u ba ai na ka pla lajong te ka dei hi ban buddien hynrei ïa kato ka dei ka skhim ba ai da ka sorkar bad ki paidbah ki la dep ban kyntait ïa me bad men donhok shuh ban buddien ai ka skhim sorkar ka la dei ka kamram u MLA mynta.
Kane ka dei ka jingpyndonkam bakla ïa ka bor bad lada kine kin neh sa 5 -10 snem phi ang ka shyntur kin thep da kuli na shyntur ta ka daw u paidbah u dei ban jied aiu phin leh lada phim ïohi ïa kane kam myntoi ban khñium hadien ha bud", u la ong u Bah Ardent.
“Ngin ïa khih ïa ka Reservation Policy bad ngin dawa ban weng ïa ki baroh ki ba bat ïa ka kam  Chairman, da ki briew ki ba la rem election, namar ka dei ka pisa u paidbah kam dei ka pisa u Conrad ne u kpa Conrad", u la bynrap.
Ka Nongbri Brothers Football Club ka la ioh rah ia ka nam lahduh ha ka jingiakhun pyrshah ia ka Selajong Football club hadien ba kine ki ar tylli ki kynhun ialehkai kynjatbol ki la poi sha ka phainal ha ka lympung ïalehkai kynjatbol ba la tip kum ka Mawlangwir Football Community Shied 2022-2023 ba la pynïaid da ka Mawlangwir Sports Club hapoh Madan Saitsnad, Mawlangwir, South West Khasi Hills District, Mawkyrwat.
Ka jingialehkai hapdeng ka Selajong FC bad ka Nongbri FC ka la long shisha kaba itynnad ha kaba ha ka kylla step na ka liang baroh ar tylli ki kynhun ki khlem lah ban thep ia ki kol ki jong ki bad kumjuh ruh ha ka kylla mit ki khlem shym la lah ban pynkhih ia ka jar baroh arliang bad dei tang lyngba ka Tie Breaker ka Nongbri Brothers FC ka la ioh ban tam 6 kol la 5 pyrshah ia ka Selajong FC, kumta ka Nongbri Brothers FC ka la ioh ia ka nam lahduh ha kane ka lympung ialehkai kynjatbol ha Madan Saitsnad Mawlangwir.
Ka Nongbri Brothers FC kala ioh rah ruh ia ka song Pisa kaba 3 lak tyngka ha kane ka sngi ha ryngkat bad ka trophi.
Ha kane ka sngi kut jong kane ka lympung ialehkai kynjatbol la wan pynhap pyrda noh da u Bah Renikton L.
Tongkhar MLA ka Mawkyrwat Constituency kum u kongsan ha ryngkat daka jingiadonlang u Bah Carnes Sohshang, MDC ka Mawkyrwat Constituency kum u Symbud kongsan.
Ka Myntri ka tnad ka koit ka khiah, ka Kong Ampareen Lyngdoh ha ka 28 tarik Ïaïong ka la ong ba ka sorkar kan nym shim rai kyrkieh halor u khñiang Covid, hynrei ka kyntu ïa baroh ki paidbah ba ki dei ban shim ïa ka lad ïada.
Haba kren sha ki lad pathai khubor, ka Kong Ampareen ka la ong ba ka tnad kan ym rai kyrkieh bad ym lah ban shu batai hi ba kan ym lah ban telakam.
Haba kylli halor ba bun ki paidbah kim pat shim satia ïa u tika booster dose na bynta u Covid, bad kumno ka sorkar kan shimkhia halor kane ka mat, ka Myntri ka tnad ka koit ka khiah ka la ong ba ïa u tika Covid, ki paidbah ki dei ban shim da ka jingsngewthuh shimet bad ym lah ban pynbor ïano ïano ruh.
“Ngi ieh ha ka jingsngewthuh jong ki paidbah, kane ka dei ka daw ba ngin sa shim ïa ka rai ka ban long ka lad ba ka sorkar kan tyrwa.
Ngin sa shong bad u Myntri Rangbah ka jylla ha ka 1 tarik Jymmang bad ngin sa wanrah pat ïa ka jingtip ba kham bniah," ka la ong.
Ka Myntri ka tnad ka koit ka khiah jong ka jylla, ka Kong Ampareen Lyngdoh, ha ka 28 tarik Ïaïong, ka la ong ba ka jingdon jong u khñiang Covid ka long kaba la tehlakam hapoh ka jylla bad ka la ong ba ym ïohi dak satia ban dang long kum ka khlam.
Shuh shuh ka la ong ba hadien ba ka jylla ka la pyntip ïa ka jingïap jong uwei u briew na West Garo Hills na une u khñiang, ka kong Ampareen ka la ong ba ka tnad kan nym pyntieng pynsmiej ïa ki paidbah ka jylla, hynrei ka kyntu ba ki paidbah ki dei ban shim ïa baroh ki lad ïada kiba donkam.
“Haba la don ka jingïap jong uwei u briew, ngi sngew ba ka long kaba donkam ban pyntip lem shaphang kane ka jingjia bad phi.
Ha kane ka kynti mynta, ngi kyrpad ba la donkam ban shim noh ïa ki lad ai jingïada.
Ngi kyrpad ïa ki paidbah baroh ban bud ïa ki kyndon jong u Covid khnang ba ngin lah ban tehlakam ïa ka jing saphriang, khnang ba kane kan nym wanrah jing eh," ka la ong.
Haba ai jingtip shaphang ki case ba dang don haduh mynta hapoh ka jylla, ka Kong Ampareen ka la ong, “Haduh mynta ka jingdon ki nongpang Covid ka long 5 ngut ha East Khasi Hills , 10 ngut  ha West Garo Hills, bad 2 ngut ha West Jaiñtia Hills, kiba dang lah ban tehlakam.
"Haba kyntu ïa ki paidbah ba ki dei ban bud ïa baroh ki kyndon jong ka Covid, ka la ong ba ka jylla ka long kaba la pynkhreh lada don kano kano ka jingjia, bad kum ki paidbah ki ba sngew ba don kano kano ka dak sngew shitom, ki dei ban shim ïa ka lad ban test ïalade.
Shuh shuh ka la ai jingmut ïa ki paidbah ki ba leit na kawei ka jaka sha kawei pat khamtam ha ki jaka ba kham jur ka jingdon ki nongpang Covid ba ki dei ban shim ïa baroh ki lad jingïada.
U Myntri Rangbah ka Meghalaya, u Conrad K.
Sangma ha ka 28 tarik Ïaïong, u la long u Kongsan ha ka National Seminar halor ka phang “Representation of Women of North East India ha Multi-Disciplinary Discourse" ha Don Bosco College ha Tura.
Ïa kane ka seminar la pyllong da ka Internal Quality Assurance Cell, Department of Philosophy bad Internal Complaints Committee jong ka College.
Haba kren ha katei ka sngi, u Conrad K.
Sangma u la ong ba don bun ki jingeh kiba ki kynthei ki ïakynduh bad kyntu ïa ka jingpynjlan khun ba ki kynthei haba ki kynthei ki la don bynta ha ki kam kamai pisa.
U Conrad K.
Sangma u la ong ba lah ban pynduna ïa ka jingeh jong ki kynthei lada lah ban pynkupbor ïa ki.
U Myntri Rangbah u la ïathuh ruh ba ïa ka saiñ pyrkhat Self Help Groups la la ban pyntrei kam naduh ka snem 2018 bad ha u snem 2023 ki Self Help Group ha baroh kawei ka jylla ki don haduh 45,000 tylli.
“Ka Meghalaya ka dei kawei na ki jylla hapoh ka ri, ha kaba 95 na ka 100 jong ki longiing longsem ki dei na ki nongkyndong bad haman kawei ka longiing longsem, kawei ka briew ka dei ka dkhot Self Help Group", la ong u Conrad K.
Sangma bad bteng shuh shuh ba don haduh 4 lak tylli ki SHG ha Meghalaya.
Haba kren ha katei ka sngi, u Myntri ka thoh ka pule jong ka Meghalaya, u Rakkan Sangma u la ïathuh ba ki kynthei ki kham leh bha ban ïa ki shynrang ha ki jingïakhun ïa ki examination bad ki lah ban noh synñiang shibun kiei kiei namar ba ki don kata ka bor ba ki lah ban pynngeit ïa kiwei.
Ka Riti ka Dustur, ka duwai ka phirat, ka nguh ka dem ka jinglehniam ka dei ka bynta ka ba donkam bad ka ba kynsai tam ha ka Bri u Hynniewtrep, bad kum kane ka jinglehniam tynrai ka ba la ïoh ban sakhi mynta ka sngi ka dei ka “Ka Puja ka  Pukan jong ka Raid Kongthong".
Na ka liang u Kynjatshai ha ka sngi Thongdieng u la ïoh ban hiar sha ka shnong Kongthong ka shnong kaba don la ka jong ka nam kaba la saphriang kylleng ka Ri ha ka jingdon jong ka ïa ka jingrwai Ïawbei, hynrei ka jinghiar mynta ka sngi sha ka ne ka thaiñ ka long ban sakhi ïa ka jinglehniam jong ki nongshong shnong ha ka Raid Kongthong kaba la tip kum ka Puja ka Pukan.
Ha ba kren bad u Sordar  Raid, u Bah Teibor Lynra u la ïathuh ba  kane ka Puja ka Pukan ka dei ka jinglehniam ka ba ju pynlong ban ai ka nguh ka dem khnang ban biang ka kamai ka jih ban heh ban roi ka synshar khadar na ka bynta ki nonshnong shnong ha ka ne ka Raid.
U Bah Rothell Khongsit u la ïathuh ba ka Puja ka Pukan ka dei ka jinglehniam ka ba la ju pynlong naduh hyndai hynthai da ki saw tylli ki kur  ki la seng ïa kane ka  shnong ka ba kynthup ïa ka Ponong, ka Lynrah, ka Majaw bad ka kur Khongsit  ka ba ju pynlong ïa ka nguh ka dem ka ba shisien shi snem ryngkat ka shad ka kmen bad la ju khot ïa ka ka Shad Puja.
Ka jingkhot Shad Puja ïa kane ka jinglehniam ka long ba ha ka ne ka nguh Blei, ka dem Blei ym shem la pan ïa ka daw hynrei ha ba pyndep ïa ka niam ka rukom da u Sordar ryngkat u Matabor bad ki riew tymmen bad riew san ka Raid, da ka ba seng ïa ka duwan ka dupat ha ryngkat ka lamet ka latang ka um ka kyiad,  ki symbai jingthung.
Ha kane ka duwan ka dupat ym ju pynleit jingmut  sa ka jingpeit dak peit shim  hynrei kaei ka ba u  Sordar bad ki riew tymmen ki pynpaw ki kyrpad sha u Blei ki nongshong shnong ki ju ngeit ba u Blei u pdiang ïa kane.
La seng ïa ka  duwan ka dupat ha ryngkat ki symbai ki ranai bad  khot ïa ka kata ka jingleh niam da ka Puja ka Pukan ha snieh ka mei ramew, hakhmat u Blei nongthaw ha ryngkat ki symbai ki ba kynthup ïa u Krai, u Sohriew, u phan u sohniamtra, u kwai u tympew bad baroh ki  pan ïa ka jingkyrkhu ba yn da la dep ban thung ban tep un heh un san bad ki nongshnong shnong kin ïoh ïa ka ka jingim kaba pahuh pahai.
Kane ka jinglehniam ka dei ka nguh palei ka dem palei,  ka dei hadien ba la dep ban pynlong ai ka nguh ka dem, ka hiar ka nia ka jutang bad pynpalei hadien kane namar ba la biang ka kyntien bad ngeit ba la biang ban shad ban tem ban sngewbha.
Ïa kane ka Shad Puja la ju pynlong na ka bynta ar sngi ha ka sngi Ïew Shillong ka ba ju khot Ïew Laitryngew, ha ka sngi nyngkong ba sdang kane ka jinglehniam la  ju pynlong ïa ka nguh ka dem ka ba ngi khot ka Puja Pukan ka ba la wan ban shim bynta tang ki nongshnong shnong kane ka Raid bad ka sngi ba bud la ju pynlong ïa “Ka Shad Ksiar Shad Rupa" lane “Ka Suk Mynsiem" ka ban wan ban shim bynta lang da ki nongshong shnong na kiwei ki raid.
Mynta ka sngi ïa ka jinglehniam Shad Puja la sdang ha ka por 4 baje janmiet da ka jingpyrta, u riew rangbah ka shnong ïa ki nongshong shnong ban khot ban wer sha kane ka nguh ka dem.
Ha ba ki nongshong shnong ki la wan ban lum shijaka, la sdang ïa ka jinglehniam da ka duwai ka phirat u Sordar shnong ha ryngkat u Matabor, ki riew rangbah kane ka shnong hajan uwei u maw u ba ki khot ka duwan ka dupat.
Ha ka jinglehniam la buh ïa ki jingtem ha jrong duwan bad sdang ïa ka duwai ka phirat da ka ba pynshong ïa ki nia ban ai ka nguh kadem bad bud sa ka sei ïa ki symbai ban duwai khnang ban bha ka rep ka riang.
Hadien ka jingduwai ka phirat, ki nongshong shnong ki ïamih ryngkat ha ka madan ban shad ban kmen lang ryngkat ka jingrwai ïa ka jingrwai tynrai ka ba la bud na ki longshwa.
Kum shibynta ban pynneh pynsah ïa ka riti ka dustur, ki men barim kane ka shnong haduh  kane ka por ka dang bud pyrkhing ïa ka riti ka dustur bad kumjuh ka sampateng ruh ïa ki pateng, ïa kane la shakhi na ka jingïashim bynta lang ki khynnah rit ha ka Shad Puja.
Ki nongïalam jong ka KSU, ha ka 28 tarik u Ïaïong ha ka jingïadon lang ki nongïalam jong ka KSU Larnai Unit ki la leit ban jurip ïa ka Larnai Government LP School hadien ba ki la ïoh ïa ki jingujor halor ka jingbym wan tista jong uwei u nonghikai ba la tip kyrteng kum u Wikiru Shylla bad ha kane ka jingleit jurip ka la lap dalade ba une u nonghikai um ju wan tista ha kine ki 11 snem ba u la don ha ka kam.
Kane ka jingleit jurip jong ki nongïalam ka KSU ka long hadien ba la don kiba wan ujor sha ki halor kane ka jingleh sting une u nonghikai bad ha ka jingleit jurip ka la lap pynban ba bun bun snem naduh ba une u nonghikai um shim ti ïa ka kam ba la bynshet ha u bad kata naduh u snem 2012, hynrei haba kheiñ kyllum lang baroh ka jingwan jong u sha ka kam ha kine ki 11 snem ka long tang hapoh shispah sngi.
“Naduh u snem 2012 ba u la ïoh posting hangne, hynrei naduh utei u snem haduh kine ki sngi um ju wan skul bad ki sngi ba u la wan ha kine ki 11 snem kim don tang 100 sngi ruh".
Ha kane ka jingleit jurip ka seng KSU la lap ba ki don saw ngut ki nonghikai ha kane ka skul, hynrei kiba wan ban hikai ki don tang lai ngut kiba hikai ïa ki 194 ngut ki khynnah skul.
Ka seng ka la lap ruh ba ki don bun kiwei pat ki jingduna kane ka skul, ha kaba ymdei tang ka jingbym wan tista une uwei u nonghikai ha kine ki 11 snem, hynrei kam shym la don ruh la ka jong ka ïing skul kaba thikna bad kane kaba ki pynlong mynta ka dei ka ïing dorbar jong ka shnong.
Ha kaba ïadei bad kine ki jingduna, ka seng ka la pynpaw ïa ka jingsngewkhia halor ka jinglong jingman  khamtam ha kum kine ki por ba mynta ba ki briew ki ïabeh ïa ka jingnang jingstad katkum ka jingïaid jong ka por.
Halor kane ka khubor, la ïohi ba kane kam dei tang ha West Jaiñtia, hynrei katkum ka jingïoh khubor na kiwei pat ki riew paidbah ha kaba ïadei bad kane ka jingbym wan tista ki nonghikai kiba ïoh kam ha ki skul sorkar, la sngewthuh ba ki jia ha kiwei pat ki jaka ruh bad ka don kaba kum kata ka jingkheiñ sting jong ki katto katne ki nonghikai ki bym shim ïa la ka jingkitkhlieh ba la bynshet ha ki.
Katkum ka jingïathuh kawei ka longkmie ka bym kwah ban pynpaw kyrteng, ka la ïathuh ba ki don ki nonghikai kiba hikai ha ki skul sorkar (Government School) ki bym ju wan hikai dalade hynrei kiba shu buh da kiwei pat ki nonghikai (officiate) ban leit ha ka jaka jong ki bad ïalade ki trei da kiwei pat ki kam bad ïa kine ki nonghikai kiba ki buh ha jaka jong ki, ki siew da ka dor kaba rit bad khlem jingtip ka sorkar bad kane ka kham jia ha ki jaka ba kham long nongkyndong.
Lah ban kdew ruh hangne ba ki don kiwei pat ki jylla ha ka thaiñ shatei lammihngi kiba la pynmih da ka hukum na ka liang ka sorkar ba ki bor ba halor ki dei ban leit jurip khlem pyntip (surprise visit) sha ki skul sorkar khamtam kiba don ha ki jaka nongkyndong khnang ban lap ïa kiba kum kine ki jingeh, kata ka jingbym wan tista ki nonghikai.
Ka Khasi Students Union (KSU), ha ka 16 tarik Jylliew ka la pan jingpynshai na u Dean jong ka College of Agriculture ha Kyrdemkulai, hadien ba 7 ngut ki nongtrei jong ka Central Agricultural University Imphal ki la shah pynkynriah noh (transfer) sha ka College of Agriculture ha Kyrdemkulai ha ka taïew ba la dep.
Haba kren sha ki lad pathai khubor, u Dean jong ka College u Shri.
JK Behara u la ong, “Ki don hynñiew ngut ki nongtrei kiba la pynkynriah kam noh na Manipur na ka daw jong ka jinglong jingman ha Manipur, bad kine ki nongtrei ki don hapoh ka jingïateh kontrak kaba 3 bnai bad ha kaba kut jong kine ki lai bnai kin sa leit trei biang sha Imphal.
"U Dean u la pynthikna ruh ba ki kam ba la mang na ka bynta ki trai shnong yn ieh na ka bynta jong ki hi bad ba ki nongtrei ba la pynkynriah kam na Imphal kin ym shim noh ïa ki kam ba la mang kyrpang na ka bynta ki trai shnong.
Ha kawei pat ka liang, u Education Secretary ka KSU North Khasi Hills District Unit, u samla Banjop Maring, u la ong, “Ka seng ka pan jingpynshai halor ar tylli ki bynta – kawei ka long la kine ki nongtrei ba la pynkynriah kam na Imphal ki wan hangne bad ka ïing ka sem jong ki lane tang ma ki hi, ïa kaba u Dean u la pyntip ïa ngi ba tang ki nongtrei ki la wan shane.
Kaba ar ka long ba namar ha u snem 2019 ka la don ka advertisement na ka bynta 8 tylli ki kam kiba thylli hynrei haduh mynta ym pat pynlong ïa ka interview, bad ngi tieng ïoh ba kine ki kam ba la mang na ka bynta jong ngi ki trai shnong la ai noh sha kine ki 7 ngut ki nongtrei ba la pynkynriah kam na Manipur.
Hynrei u Dean u la pynthikna ha ngi ba kine ki nongtrei ki dei kiba wan trei tang shipor bad ba kan don ka interview na ka bynta kine ki kam.
"Ha kane ka jingïakynduh, u Dean jong ka College u la ong, “Namar ka jingwan u COVID, yn shym la lah ban pynlong ïa ka interview na ka bynta ki kam ba la ai advertisement, bad namar ba ka la kot san snem kine ki kam ki la kut noh, kumta ngi la phah ka jingkyrpad ban mang shuh shuh kham bun ki kam bad shen kan sa don ka advertisement.
"U la ong ruh ba ka tulop jong ki nongtrei ba la pynkynriah kam na Manipur la shim na ka Central Agricultural University Imphal namar ki dei ki nongtrei jong ka kiba la pynkynriah kam shipor.
U Bah Ardent Miller Basaiawmoit, u President ka Voice of People party (VPP) u la ong ba ka Voice of People Party (VPP), kan ym ai jingkyrshan ïa kano kano ka party namar ba ka kwah ban pynkhlain ïa la ka party na ka bynta ka election ban wan.
U Bah Ardent Miller Basaiawmoit u la kyntait ïa halor ka  jingkam jong u bah S Osborn Kharjana u Kyrtong ka Congress na Sohïong Constituency, u ab la kam ba u bah Ardent u la phah ïa ki nongkyrshan ka VPP ban ïa ka jingkyrshan ïa ka Congress ha kane ka election Shiteng samoi ha Sohïong.
U Bah Ardent u la kren ïa kane ha ka jingïalang jong ka VPP ha poh ingdorbar ha  Mawkyrwat ha ka sngi ba la pynrung ïa ki dkhot na ka bynta ka Mawkyrwat  bad ka Ranikor Konstitwensi.
Ha ba kren ha ka jingïalang u Bah Ardent u la ong “Ki nongshïong baroh ki wan ban pan jingmut na nga ïano ban kyrshan hynrei nga ong ngam lah ban ai jingmut ïa ki, ïano kin kyrshan, bad ka jingkren u kyrtong ka Congress ha Sohïong ka dei ka ba bakla shibun, ka bym don nongrim bad kum ka party ngim lah ban kyrshan ïano ïano bad ka dei ka jingïalam bakla ïa u paidbah ,balei phi kwah ïa ka jingkyrshan u bah Ardent ha ba phi la kyntait  ban pdiang ïa ka jingtyrwa naduh nyngkong".
“Kumno ngin kyrshan ïa u briew u ba la kyntait ban don bad ngi naduh ka sngi ba nyngkong, wat ïalam bakla ïa ki paidbah wat ban leh ïa ka jingpynrung riewdkhot ha Sohïong ruh ngim pat kwah namar ka dang don ka election , hynrei ka long ka ba sngewsih ba ki wanrah ai ka kyrteng u bah Ardent ha ka ne ka election bad ha ka jaka ba kin pan ïa ka jingïarap na ki nongïalam lajong ki pan pynban na u Prah u ba tang u kyrtong ruh ym don ka don jingmut aiu kata"u la bynrap.
“Teng teng la shu kwah jop kulmar, une u Prah um lah ban shu leit peh kulmar , un peh tang ha ka jaka ba u dei ban peh ym ban shu peh kulmar ïa u prah, kane ka dei ka bor jong ka jingkylla ka ba u paidbah u kwah bad lada phi kwah ïa ka lawei jong ki khun ki kti jong phi ka ba phyrnai, kan dei lyngba ka VPP", u la ong.
“Ka jingkwah Prah u paidbah ka long ka ba shyrkhei , ka Sohiong Konstitwensiki briew ki kwah palat ïa u prah balei uta u prah um wan shane bad haba ngi wad kyrtong ngim ïoh ïa u ba sngewbiang dei na ka ta ka daw ba ngim lah ban sei kyrtong"u la ïathuh.
“Ka jingkwah jingkyrshan na u prah haduh ba ki la klet ïa ki nongïalam lajong bad pan ka jingkyrshan na ngi kynnoh pynban ïa u bah Ardent , u kyrtong ka Congress u ba la wan ban ïa kynduh la ar sien ai nga nyngkong kum u kyrtong ka UDP bad  nga la tyrwa ban don lang noh bad ka VPP hynrei u la kyntait hadien u la wan baing ban pan jingkyrshan na ka bynta ka  Congress", u la ong.
“Nga kren da ka ba shai ba ngim lah ban ai jingkyrshan, namar ngi pynkhreh ban pynkhlain ïa ka party hadien ka ne ka election"u la bynrap.
Ka jingïakhun hapdeng ka Samaro pyrshah ïa ka Nangbah Khloopano mynta ka sngi ka 16 Jylliew ka la kut noh ha ka jingïakhaid da mar 3 la 3 kol.
Ka jingïakhun ba bud jong kane ka lympung 3rd Adelbert Laloo Memorial Trophy 3rd Division Tournament mynta ka sngi ym shym la lah ban pynïalehkai namar ka jingjur jong u slap.
Ki nongïalehkai jong ka Samaro kiba la ïoh ban thep ïa ki lai kol u long u Dunaill Chyrmang uba la thep ïa ka kol kaba nyngkong ha ka minit kaba 18 jong ka kylla step, u Fourki Dkhar u la thep ïa ka kol kaba ar ha ka minit kaba 52 bad u Deibor Bareh u la thep ïa ka kol kaba lai ha ka minit kaba 60 jong ka kylla miet.
Katba ki nongïalehkai jong ka Nangbah Khloopano kiba la ïoh ban thep ïa ki lai kol ki long u Armstrong Dhar uba la thep ïa ka kol kaba nyngkong ha ka minit kaba 4 jong ka kylla step, u Aiban Lamare u la thep ïa ka kol kaba ar ha ka minit kaba 48 bad u Teiban Lamare u la thep ïa ka kol kaba lai ha ka minit kaba 57 jong ka kylla miet.
Kin don lai tylli ki jingïalehkai mynta ka sngi, ka 17 tarik Jylliew, ha ka jingïalehkai kaba nyngkong ka Madan Mynsaw Mawkyndeng kan ïalehkai pyrshah ïa ka Pasyih Cultural ha ka por 12:30 mynsngi, ha ka jingïalehkai kaba ar pat ka Mukhla Umlangchor kan ïalehkai pyrshah ïa ka Lumchyrmang Mihmyntdu ha ka por 2 baje mynsngi bad ha ka jingïalehkai kaba khatduh ha kane ka sngi kan long hapdeng ka Da-I-hi Mynsngat kan ïalehkai pyrshah ïa ka Nangbah Pohshnong ha ka por 3:30 mynsngi.
Ka Executive Director jong ka State Disaster Management Authority (SDMA), ka Kong Matsiewdor War Nongbri, ha ka 16 tarik Jylliew ka la kyrpad ïa ki paidbah ba kin download ïa ka SACHET App ban ïoh jingtip ïa ki jingmaham ha kaba ïadei bad ki jingpynjot ka mariang.
Kane ka long hadien ba ka jylla ka la sakhi ïa kiba bun ki jingpynjot ka mariang ha ka taïew ba la dep.
“Ka long ka App kaba ïarap ban tip ïa ki jingjia bad ki jinglong jong ka mariang ha ka jylla," la ong ka Kong Matsiewdor.
Ka Executive Director jong ka State Disaster Management Authority (SDMA), ka Kong Matsiewdor War Nongbri, ha ka 16 tarik Jylliew ka la ong ba ym shym la ïoh kaiphod halor kano kano ka jingmynsaw na ka jingpynjot ka mariang kaba la jia ha ka taïew ba la dep.
Haba kren halor ki jingtwa khyndew ba la jia ha ki katto katne distrik, ka Kong Matsiewdor ka la ong ba ka SDMA ka dang trei ban pynkhuid ïa ki jaboh jabaiñ na kine ki jaka, bad ba dang ap ïa ka kaiphod halor ka jingïaid ka kam.
Ka la ong ruh ba ka jingtip ba kham bniah halor ka jingjulor bad ka jingduhnong na ka daw jong ka jingpynjot ka mariang, yn leh ha ki distrik bad hadien kata ki bor pynïaid distrik kin sa kheiñ ïa ki jingjulor bad phah ïa kata sha ka SDMA.
Haba kylli la yn khang ïa ki skul bad ki kolej ha ki distrik ba shah ktah ka Kong Matsiewdor ka la ïathuh ba ïa kata ka rai yn shim da ki Deputy Commissioner.
Ka Executive Director jong ka State Disaster Management Authority (SDMA), ka Kong Matsiewdor War Nongbri, ha ka 16 tarik Jylliew ka la ong ba SDMA ka dang ap ïa ki jingtip ba kham bniah halor ki jingjulor na ki bor pynïaid distrik jong ki distrik ba shah ktah ha ka jingpynjot ka mariang kaba la jia ha ka taïew ba la dep ha kylleng ka jylla.
“Haduh mynta ngim pat ïohsngew eiei halor ka jingjulor ki jingthung jingtep, hynrei ka la don ki kaiphod halor ka jingjulor ki jaka paidbah, ki jingim ki mrad, bad ki surok, bad shen ki bor pynïaid jong ki distrik kin sa ai ka kaiphod halor kine," ka la ong.
Ka Kong Matsiewdor ka la ong ruh ba ki bor ba dei peit ki dang khmih bniah ïa ka jinglong jingman bad kan shim por ban ïoh ïa ka kaiphod kaba khatduh.
Ha kawei pat ka liang ka Kong Matsiewdor ka la ïathuh ba ka tnad ka la pynlong ka jingïalang bad ka Geological Survey of India (GSI), bad ba ka SDMA ka dang pynlong ka jingithuh ïa ki jaka kiba ju jia ki jingtwa khyndew.
Ka la ïathuh ruh ba la rai ha ka jingïalang ban don ka jingmaham kaba hashwa (early warning system) ban pyntip ïa ki jingtwa khyndew.
Hadien shi bnai ba ka lympung ïalehkai kynjatbol jong ka Meghalaya State League ka la sdang ha kaba ki lahduh jong ki lympung ïalehkai bapher bapher na ki district association jong ka jylla kiba la ïashim bynta ha kane ka lympung ïalehkai.
Ka jingïalehkai phainal jong ka lympung ïalehkai Meghalaya State League 2023 kan long lashai ka sngi ha kaba ka Khliehmawlieh Youth Club bad ka Rangdajied United FC, kin sa ïakhun pyrshah ban ïa knieh ban khur ïa ka nam lahduh jong kane ka lympung ïalehkai ha ka sien kaba nyngkong.
Ïa kane ka jingïalehkai phainal yn sa pynïalehkai hapoh madan first ground jong ka SSA Stadium, Polo, Shillong.
Ka jingïalehkai kan sdang ha ka por 3 baje mynsngi bad yn sdang shuwa da ka prokram pynbyrngia ïa ki paidbah ha ka por 2baje mynsngi ha kaba yn sa wan ban pynbyrngïa da ka nongrwai kaba paw na kane ka jylla ka jong ngi ka Jessie Lyngdoh, kaba dei ruh ka nongrwai kaba la shna bad pynbeit pynbiang ïa ka jingrwai jong ka MSL 2023 anthem.
Kine ki artylli ki kynhun kiba la rung phainal ki khlem shah rem wat tang shisien ruh ha ka jingïalehkai jong ki ha ka group stage ka Rangdajied ka la shong halor duh jong ka miej ïakheiñ poiñ jong ka Group B bad ka Khliehmawlieh pat ka la shong halor duh jong ka miej ïakheiñ poiñ jong ka Group D.
Tangba kine ki artylli ki kynhun ki la shah rem ha ka jingïalehkai  first leg jong ka semifinals ha kaba ka Rangdajied ka la shah rem da 3 la 0 ha ka Shillong Lajong bad ka Khliehmawlieh pat ka la shah rem da 1 la 0 ha ka Mawlai.
Bad ka khubor kaba kham sngewtynnad ban ïohsngew ka long ba kine ki ar kynhun kiba la shah rem ha ka first leg ki la lah ban khie khlieh ha ka jingïalehkai jong ka second leg bad ka Khliehmawlieh ka la pynliem noh da 3 la 1 win (3-2 on aggregate) ïa ka Mawlai katba ka Rangdajied ka la thep 3 la 0 ïa ka Shillong Lajong bad ka la khur jingjop lyngba ka tie breaker.
“Ka resol jong ka semifinal ka la ai mynsiem shisha ïa ka kynhun bad ïa ki rangïalehkai baroh.
Tangba ngi dang hap ban ïa ïalehkai bha shuh shuh," la ong u Bah Aibanjop Shadap uba long u assistant coach jong ka Rangdajied United FC.
U la ong shuh shuh ruh ba ka kynhun ka la treishitom bha ban poi haduh kane ka khyllipmat bad ka kynhun jong u ruh ka la da treishitom bha shisha bad u khmih lynti ruh ba ka Khliehmawlieh kan sa ai ka jingïakhun kaba tyngeh bha lashai ka sngi pyrshah ïa ka kynhun ïalehkai jong u bad ka Kynhun jong u ruh ka la long kaba la khreh ban ïalehkai bha bad ban khur ïa ka nam lahduh.
U Vice Kapten jong ka Khliehmawlieh u la pynpaw ba ka kynhun ka la treishitom bha naduh kaba sdang bad kan long shisha ka sngi kaba ka kynhun kan sa thaw ïa ka khana pateng (history) na bynta ka thaiñ West Khasi Hills lada ka rah ïa ka nam lahduh jong kane ka lympung ïalehkai lashai ka sngi.
U manager jong ka Khliehmawlieh, u Bah Joyfulstar Marngar u la kyrpad ïa ki paidbah ba kin wan ban ai ka jingkyrshan lem ïa ka kynhun lashai ka sngi namar kane ka jingïalehkai phainal kan long shisha ka sngi kaba kordor tam na bynta jong ki.
Ka Khliehmawlieh bad ka Rangdajied ki la dep ban ïakhun ha ka jingïalehkai kaba la long ha u snem 2019 ha kaba ki la shah kynthup lang ha ka Mawkyrwat group; ha katei ka jingïalehkai ka Rangdajied ka la pynliem noh ïa ka Khliehmawlieh da 1 la 0.
Kumba la long ha kiwei ki samoi ïalehkai ba lah dep jong ka MSL, kane ka samoi ïalehkai jong ka MSL mynta ka kynti ruh la pynlong ïa ki jingïalehkai ha kylleng sawdong jong ka jylla.
U Bah Wanshanbor Kharkrang uba long u Tournament Director jong ka MSL u la ong  “ka phang jong ka MSL ka long ban plielad ïa ki kynhun ba rah ïa ka nam lahduh jong ki distrik bapher bapher ym tang ban shu ïalehkai ha ki league kiba na shnong bad ban shu kut noh hangto.
Hynrei lyngba ka MSL pat ki klob ki ïoh ïa ka jingïarap ha ka liang ka pisa na ka sorkar lyngba ka tnat Sports and Youth Affairs ka sorkar jylla.
"Ha kawei ka liang ruh ka long kum ka lad ban ai mynsiem ïa ki nongïalehkai ba dang khie dang san ba lyngba ka aiñ U-21 kaba pynlong ïa ki Klob ba ki dei ban kynthup lang uwei u rangïalehkai ha ka kynhun uba hapoh 21 snem ka rta ban don bynta lem.
Kane kan ïarap ban kyntiew ïa ki nongïalehkai na bynta ka kynhun ïalehkai jong ka jylla ha ki snem ban wan.
Sa kawei pat kaba la pynshohbiej ïa u paidbah ha kane ka samoi ïalehkai jong ka MSL mynta ka kynti ka long ba ki Klob kiba heh na nongbah Shillong ki khlem lah ban ïalehkai da kaba suk namar kiwei ki Klob na ki distrik bapher bapher ruh ki la ïakhun tyngeh bha pyrshah ïa ki.
Ka Rangdajied ruh ka la ïakhun pyrshah ïa ki Klob kiba la ai ka jingïakhun kaba tyngeh bha ha ka Group B na ka Ladthadlaboh bad ka Mulait United, katba ka Shillong Lajong, pat watla ka khlem shah rem tangba ka khlem la jop lut ïa ki jingïalehkai jong ki.
Ka Mawlai pat ka la long tang ma ka kynhun ïalehkai kaba khlem shah rem wat tang shisien ruh ha ka jingïalehkai jong ka  group stage tangba ki la shah rem noh pat ha ka jingïalehkai semi phainal myn ha ka sngi ba-ar.
Ka jingïakhun phainal mynta ka sngi hapdeng ka Khliehmawlieh bad  Rangdajied kan long kawei na ki jingïakhun kiba itynnad bad lah ban ong ruh ba ka kan dei ka jingïa aireng kaba ym poi pyrkhat bad kaba ym lah ban rai ïa ki nongjop namar kidei ki kynhun kiba la pynliem ïa ki lahduh kiba khlaiñ na Shillong.
Ka HYC sengkmie mynta ka janmiet ka 16 tarik Jylliew hapoh ka Jingïalam u Sports Secretary u Bah Franky Kharumnuid ka la ïoh ban pyllait paidbah ïa ka Jersey Football jong ka kynhun ïalehkai jong ka PFR Football Academy Women’s team kiba thmu ban ïashim bynta ha ka Womens League Tournament ka ban sdang ha ka 19 tarik kaba la pynïaid da ka Shillong Sports Association.
Ïa kitei ki Jersey la pyllait paidbah mynta ka sngi ha ka prokam kaba la long ha Madan Malki, Shillong.
Haba ai jingkren na u Sports Secretary u la ai ka jingsneng jingkraw bad ai mynsiem ïa kitei ki nongïalehkai ba kin trei shitom ha shwa ba kin leit ïashim bynta ha katei ka tournament, khnang ba kin dup poi sha kliar jong ka nam.
U Bah Franky u la ai mynsiem ruh ba kin pyndonkam hok ïa ka sap kaba u Nongbuh Nongthaw u la ai sha ki, bad ha kajuh ka por ruh u la buh ka jing kyntu ruh ïa ki, ba kim dei ban klet pat ïa ka pule puthi.
Ha kane ka sngi la ïoh ban pyllait paitbah ïa ki Jersey ar set kawei na bynta ka jingïakhun ha la ïing (Home) da ka rong blue, bad kawei pat na bynta ki jingïalehkai shabar na la ïing (away) da ka rong stem.
U Myntri ka thoh ka pule jong ka Meghalaya, u Rakkam A.
Sangma u la pynbna ïa ka khubor kaba sngewtynnad ba ki samla pule ka Meghalaya kiba ym shym la ïoh lad ban thoh ïa ka Common University Entrance Test (CUET) na ka daw ba ki hap ban thoh ïa katei ka eksamin shabar jong ka jylla, kin sa ïoh lad ban thoh hapoh Meghalaya.
U Rakkam u la ïathuh ba ka tnad ka thoh ka pule jong ka Sorkar Pdeng ka la bthah ïa ka National Testing Agency (NTA) ban kan pynkhreh biang na ka bynta ka jingpynlong ïa ka CUET Entrance Test na ka bynta ki samla pule jong ka Meghalaya.
Ka jingpynlong ïa kiba kum kine ki jait jingïaleh eksamin, la ka long ha ka CUET lane ka NEET shabar na ka jylla ka bun ïa ki jingeh kiba khraw na ka bynta ki samla pule jong ka jylla.
Kiba ïaleh ïa kiba kum kine ki jait eksamin ki hap ban pynkhreh ïaladei da kaba ki leit pyntbit ha ki jaka ai jinghikai bapher bapher ha ki Sorbar jong ka ri India.
Kane ka jingpynkhreh jong ki, ka long shi snem bad arsnem.
Kane ka jingpynkhreh pule, ka long kaba lutsan namarba ki kmie ki kpa ki hap ban buh ïa ki khun jong ki ba kin shong kin sah ha ki Hostel bad Guest House ki barem dor.
Ha kine ki snem ba la dep, ki samla pule jong ka Meghalaya ki la hap ban ïaleh ïa ka eksamin NEET ym tang ha nongbah, kaba long kaba suk ban ïaleit ïawan.
Don napdeng jong ki kiba hap ban leit ïaleh ïa ka NEET shaduh jan Serampur.
Hato dang lah moh sa ka thoh ïa kiba kum kitei ki eksamin hapdeng ka jingthait ka jingjrem.
Kine ki jait jingpynlon ïa kiba kum kine ki eksamin ka long ban pynïaryngkat salonlar.
Na kaba bynta kito kiba la im la sah lypa ha ki borbar jong ka ri India, lehse kin ym don jingeh na ka bynta jong ki.
Hynrei, ngi pyrkhat kum na ka bynta kito kiba wan na ki longïing longsem kiba duna ka ïoh ka kot.
La don bun ki khep, ha kaba ki nongïalehkai jong ka jylla kim lah shuh ban ïalehkai bha shuh namarba ka jingleit jong ki shakitei ki jaka ka long da ka rel bun bun sngi.
Ym tang katta, khlem ïoh por shuh ban shong thait.
Khlem ïoh por shuh ban pynplien ïa ka met bad ka jinglong jong ka mariang jong katei ka jaka, la hap noh ban ïakhun mar mar.
Ki jinglong jingman kiba kum kine, ki pynlong ïa ki nongïalam jong ngi, wat la ki long kaba don sap ban ym lah ban wanrah jingjop.
Kumjuh ruh, ka jingpynlong ïa ka CUET na ka bynta ki samla jong ka Meghalaya shabar na ka jylla hapdeng ka jingshit kyrang jong ka sngi, ka la long lypa ka jingduh jingkyrmen na ka bynta jong ki.
Bun bah ki samla pule kiba la kynran dien ban thoh ïa ka NET tang namarba ki ha ïaleh ïa katei ka Eksamin ha kawei ka nongkyndong jong ka Tezpur ka sor kaba don ha Assam.
Haba ki la ïakhein bha ïa kata ka jinglut, ki la shem ba kan kot khadar hajar tyngka marwei, kynthup ïa ka bai kali, ka bai bam bad ka bai sah hostel.
Kine kiei kiei, ki dei ban pynsngewthuh ba ka jingpynlong ïa kiba kum kitei ki eksamin ki dei hi ban long ha ki jylla jong kito kiba hap ban ïaleh ïa ki eksamin, khang ba kan long ka jingplie lad kaba ïaryngkat lang ïa baroh.
Ka Ri Bhoi bad West Khasi Hills ka la ïoh ban rah ïa ka nam lahduh jong ka lympung ïalehkai phutbol ba la tip kum ka ‘Chief Minister State Level U-12 years Football Tournament 2023’ ba la sdang naduh ka 12 Jylliew bad la pynïalehkai ha madan SAI STC Center kaba don hapoh ka kut jong ka skulbah Nehu, Shillong.
Ka jingïakhun phainal ha kane ka sngi na ka bynta ki khynnah shynrang bad kynthei kiba hapoh 12 snem ka la long ka jingïalehkai kaba itynnad bad ai mynsiem.
Ha ka liang jong ki Shynrang ka Ri-Bhoi ka la pynliem noh da kaba suk, kata da 4-0 ïa ka East Jaintia Khasi Hills katba ha ka liang jong ki kynthei ka West Khasi Hills ka la ïoh ïa ka jingjop don burom da kaba pynliem da 4-2 lyngba ka penalti.
Ha kane ka jingïakhun phainal, u Shanborlang Khongjee uba phong ïa ka jersey nombor 4 u la ïoh ban thep ïa ka hat-trik, 2 tylli ha ka kylla step bad kawei ha ka kylla miet, kata ha ka minit ba 2, 37 bad 50 bad ïa kawei ka kol la ïoh ban thep da u Prin Lang Roi L.
Nonglait uba phong ïa ka sopti jersey nombar ba 13 u la thep ïa ka kol ha ka minit kaba 20 kong ka kylla step.
Ha kane ka sngi la sam ruh ïa ka trophi, ki takma ksiar ha ryngkat bad ki syrnod.
La sam ruh ïa ki khusnam kyrpang, kata ïa ka nam ‘best goalkeeper’ ha ka liang jong ki kynthei la ïoh ban khur da ka ka Larishisha Dkhar, ka nongïalehkai jong ka East Jaintia Hills, katba ha ka liang jong ki shynrang la ïoh ban khur da u nongïalehkai jong ka North Garo Hills u Subhrata Rabha.
Ïa ka nam best player ha ka liang jong ki kynthei la ïoh ban khur da ka nongïalehkai jong ka West Khasi Hills ka Nazarine D Sangma bad ha ka liang jong ki shynrang la ïoh ban khur da ka nongïalehkai ka West Jaintia Hills u Shamiki Myrchiang.
Ka sorkar jylla ka la pynmih ïa ka jingbthah sha ki nongtrei kam sorkar ba kim dei ban shim bynta ha kano kano ka jingïalang jong ki saiñ pyrthei lane jong kino kino ki sengbhalang namar kane ka long ka ba pyrshah katkum ka Service rule.
Katkum ka notification kaba la pynmih ka kdew ba la ju lap barabor ba ki nongtrei kam sorkar, kiba ju ïadon bynta lang ha ka jingïalang jong ki seng saiñ pyrthei, bad ki jingïalang paidbah kiba pynthud ïa ka sorkar, bad kane ka long pyrshah ïa ka service rules.
Ki nongtrei kam sorkar, ki dei ban bud pyrkhing ïa ki kyndon jong ka service rules ha ka jingthoh bad da ka mynsiem bad ki dei ban kiar ïalade ban don bynta ha kum kine ki jingïakhih pyrshah ïa ka sorkar.
“Ki nongtrei sorkar, kim dei ban bat kam eiei ha kino kino ki sengbhalang lane ki seng saiñ pyrthei lane ki organization, ban shim bynta ha ka kam seng saiñ pyrthei, lane  kino kino ki jingïakhih," la ong ka   notification ka ba la pynmih ha ka 13 tarik u Jylliew.
Dang shen, la lap ba bun na ki nongtrei kam sorkar ki la mih madan ban kyrshan ïa ka jingïakhih shah thngan jong u nongïalam ka VPP u Bah  Ardent Miller Basaiawmoit na ka bynta ban pynbeit biang ïa ka  reservation policy, watla na ka liang ka sorkar kam shym la kdew eiei halor ka jingïakhih jong ka VPP hynrei ka la kdew shai ba ki nongtrei kam sorkar ki dei ban bud ïa ka service rules.
Ki pulit ka Khliehriat, East Jaiñtia Hills District, ki la ïoh bat ïa arngut ki briew bad ïoh kurup ïa ki jingdih buaid, ki Mobile Phone bad ka pisa.
Katkum ka khubor ba la pyllait da u Jagpal Singh Dhanao, Superintendent of Police, DSB East Jaiñtia Hills District, Khliehriat la ïathuh ba ki pulit ha ka 15 tarik u Jylliew hadien ba ki la ïoh jingtip ïa uwei uba wanrah droks ba kyrteng u Thathang Touthang, uba dangwan na ka nongbah Aizawl jong ka Mizoram sha Shillong bad u la rah ïa ki jingdih buaid.
Ka kynhun ka ANTF ryngkat ki nongtrei ka Khliehriat Police Station ki la pynap shrip ha BMS Fuel Station Nongsning.
Ha ka por 5 baje eiei janmiet, utei u suba u la wan poi bad u la shah bat bad na ka pla jong u la lap ïa ki kynja powder rong stem-soh ba la thep ha ki 26 tylli ki jingsop sabon.
Hadien ba la peit bniah, la lap ba ki dei ki droks Heroin kiba don 278.
03 kram.
Shuh shuh, na ka met jong une u briew la lap ruh ïa 2 tylli ki Mobile Phone bad ka pisa kaba T.
3,100.
Ïa une u briew la pynngat mukotduma ha Khliehriat Police Station hapoh ki kyndon ka NDPS Act bad ka jingtohkit ka la ïaid shaphrang.
Ha kawei pat ka jingjia, ha ka por kumba 6.
15 baje janmiet jong ka 15 tarik u Jylliew, ki pulit ki la ap ktem hajan BMS Fuel Station Nongsning, haba kawei ka kali Mahindra Scorpio ba ñiah u Sujit Paul ka la pyrshang ban ïaid lait na ka jingshah talasi bad une u briew u la shah kem.
Ha ka jingtohkit, u la phla ba u kit ïa ki jingdih beaiñ ha ka kali, kaba u thmu ban rah sha Shillong.
Haba la talasi ïa ka kali, la lap ïa 33 tylli ki synduk sabon kiba don ki powder rong stem-soh.
Hadien ba la test la lap ba ki dei ki droks Heroin kiba don 353.
34 kram.
Na ka met jong une u briew la lap ruh ïa 2 tylli ki Mobile Phone bad ka pisa kaba T.
4,700.
Une u briew ba la don 31 snem ka rta u dei na Karimganj ka Assam bad ka kali Mahindra Scorpio ka dei kaba don ïa u number MZ-01-D-6525.
Ïa une u brierw la pynngat mukotduma ha Khliehriat Police Station bad pynngat ha ki kyndon ka NDPS Act bad ka jingtohkit ka la ïaid shaphrang.
Ka sorkar Meghalaya ka la pynmih ïa ka jingpynbna ban sdang biang ïa ka jingthungkam bad ka jingpynmih ïa ka jingpynbna halor ki kam ba lait ha ka jylla, naduh ka 14 tarik jylliew.
Ha ka 19 tarik Jymmang 2023, ka sorkar jylla ka la rai ban pynsangeh shwa shipor ïa ka baroh ki jingthungkam ha ka jylla, katba ka Committee ka ba la khlieh da ka Myntri ka Tnad ka koit ka khia ka sorkar jylla ka Kong Ampareen Lyngdoh kam pat aiti ïa ka kaiphot bishar halor ka jingpyntreikam ïa ka roster system ha ka jylla.
Ka Sorkar Jylla ha ka 14 tarik Jylliew, ha ka notification ba la pynmih ka kdew ba ka sorkar ka la shah ban sdang biang ïa ka jingthungkam bad ban pynmih ïa ki jingpynbna na ka bynta ki kam ki ba lait naduh ka 14 tarik Jylliew 2023.
Katkum ka notification, ka sorkar jylla ka la kdew ruh ba baroh ki jingthungkam bad ki jingpynmih ïa ki jingpynbna na ka bynta ki post bapher bapher ki ba la shah pynsangeh ha ki por ba la dep, la lah ban sdang biang bad dei ban bud pyrkhing ïa ka jingpyntreikam kat kum ka office memorandum (OM) ka ba la dep pynkylla thymmai halor ka reservation roster naduh ka 14 tarik Jylliew.
Halor ka jingpynkylla thymmai ïa ka Reservation roster: Ka Office Memorandum kaba thymmai la pynkylla na ka OM jong ka 10 tarik u Jymmang 2022.
Katkum ka notification, la kdew ba ka bhah kam ha ka jylla ka dei ban long ïa ka  post na ka bynta ki Schedule Tribe/Sechedule Caste ka dei ban long kat kum ka resolution jong u 12 tarik Kyllalyngkot 1972.
Ka Reservation roster, ym dei ban pyntreikam ha ki kam ki ba lait, na ka ba shah pynkynriah kam, ki ba shah thung lane ki ba shah pynkiew kyrdan, ïa ki ba shu thungkam shipor tang na ka bynta 45 sngi, ki ba trei sngi ki ba trei bylla bnai ki ba trei contractual ym dei ban kynthup hapoh ka roster system.
Ka Reservation Roster ba thymmai ka kdew: Ki kyrteng jong baroh ki kyrtong ki ba la ïoh ïa ka post, katkum ka  tarik ka ba la don ha ka notification jong ka OM, ka ba la sdang ban jied ha ki por mynshwa, kaba don tang ki data, yn shim bad yn pyntreikam katkum ka roster point ka ba wan mynta ka kynti.
Kiba donkam ban ïoh jingbit na ka tnad  Personnel & A.
R (B) department : Baroh ki tnad, District heads bad PSUs ka ba don ïa ka post ka ba lait, kin donkam ïa ka jingbit na ka tnad personnel bad  A.
R.
(B)  shwa ban pynmih ïa ka jingpynbna na bynta kano kano ka post ka ba lait.
Ka jngther jong u lapbah kaba la neh ruh da ki kynta ha ka step jong ka 17 tarik Jylliew, ka la wanrah ïa ka jingshlei um kaba jur ha kiba bun ki bynta jong ka sor Nongstoiñ.
Ka jingjur jong u slap ka la pynshlei ruh ïa ka Wah Nonbah bad Wah Nondeiñ ha kaba kiba bun ki ïing briew kiba don harud jong kitei ki Wah hapoh ka shnong New Nongstoiñ ki la dap um bad kumjuh ruh ha ki katto katne ki bynta jong ka shnong Tiehsaw.
Ka la don ruh ka jingtwa khyndew ha kiba bun ki bynta jong ka West Khasi Hills District bad ka jingshah tap um ki surok kaba la ktah ruh ïa ka leit ka wan jong ki paidbah.
Ha kawei ka jingjia kaba sngewsih, ki ar ngut shipara ki la duh ei ïa la ka jingim hadien ba ka khyndew kaba don ha syndah ka ïing jong ki ka la twa bad tap ïa ki hapoh ïing.
Katei ka jingjia ka la jia hapoh Dommawleiñ jong ka shnong Pyndengrei WKHD, hynne ka step jong ka 17 tarik Jylliew ha ka por kumba 5 baje eiei ha ka por ba dang jur bha u slap.
Ïa kitei ki ar ngut kiba la khlad noh la tip kyrteng kum ka Cafinia Nongsiej 15 snem bad ka Maianylla Nongsiej 11 snem kiba na ka shnong Mawrok Mawlangniang na ka thaiñ Rambrai bad kiba shong wai ha Dommawleiñ jong ka shnong Pyndengrei.
Katkum ka tyllong khubor ba la ïoh lum la ong ba ki don 4 ngut shipara hapoh katei ka ïing ryngkat u kpa jong ki ha kaba ki ar ngut kiwei pat ryngkat u kpa ki la lait im bad shu mynsaw malu mala.
Ka Shillong Sports Association (SSA) shen kan sa pynlong ïa ka lympung ïalehkai kynjatbol jong ki kynthei jong ka jylla ïa kaba la tip kum ka ‘Womens League’ ka ban sa sdang ha ka 19 tarik Jylliew ha kaba 12 tylli ki kynhun ïalehkai kin ïa shim bynta ha kane ka lympung.
Kane ka lympung ïalehkai kynjatbol Women’s League ka dei ka samoi ïalehkai kaba ar ba kan long mynta ka kynti ha kaba ha ka samoi ïalehkai ba nyngkong jong kane ka lympung ïalehkai ka Mawlai ka la lah ban khur ïa ka nam lahduh.
Ïa ki jingïalehkai jong kane ka lympung kynjatbol Women’s league yn pynïalehkai ha ka rukom kaba long 30 minit ha ka kylla step bad 30 minit ha ka kylla miet bad yn pynïalehkai ha ka single league format.
Bad ïa ki jingïalehkai jong kane ka lympung yn sa pynïalehkai ha madan MFA Turf Polo Ground, Shillong.
Ki don haduh khat ar tylli ki Klob kiba ïa shim bynta ha kane ka lympung ïalehkai kynjatbol jong ka Womens League.
Ha ka Group- A Ka Laitkor kaba long ka kynhun kaba la ïoh ban rah ïa ka kyrdan ba-ar ha ka samoi ïalehkai kaba lah dep ka la shah kynthup lang bad ka Umpling, PFR Football Academy, Mawkriah West, Kick Start Academy bad ka Lawei.
Bad ha ka Group-B pat ka Mawlai kaba long ka lahduh ha ka samoi ïalehkai kaba lah dep ka la shah kynthup bad ka Ïasnohktilang, Lumparing, Kharang, Synroplang bad ka Maw U-Tieng.
Ki kynhun ïalehkai kiba don ha ka kyrdan ba-ar (top two) na kine ki artylli group kin sa lah ban jam sha ka jingïalehkai semi phainal ïa kaba la buh tarik ba kan long ha ka 14 tarik Naitung bad ïa ka tarik jong ka jingïalehkai phainal yn sa pynbna kham hadien.
Ka song pisa na bynta ka kynhun ïalehkai kaba khur ïa ka nam lahduh ha kane ka lympung ïalehkai kynjatbol jong ki kynthei kan long T.
30,000 tyngka bad ka song khusnam na bynta ka kynhun ïalehkai kaba long ka runners-up kan rah ïa ka song khusnam kaba long T.
18,000.
Ka jingïalehkai kaba nyngkong mynta ka sngi, ka 19 tarik Jylliew kan long hapdeng ka Laitkor SC pyrshah ïa ka Umpling SC ha ka por 2.
30 PM mynsngi bad ka jingïalehkai kaba ar ha kane ka sngi kan long hadpeng ka PFR Football Academy SC pyrshah ïa ka Mawkriah West SC ha ka por 4.
15 PM janmiet.
Ka kynhun ïalehkai phutbol jong ka Da-i-hi SC, ka la phuhmut phuhmat namar ka jingïoh ïa ka jingjop kaba don burom ha ka jingïakhun pyrshah ïa ka Nangbah Pohshnong na ka bynta ka lympung 3rd Adelbert Laloo Memorial Trophy 3rd Division Tournament.
Ha katei ka jingïakhun ka Da-i-hi SC ka la ïoh ban thep haduh 6-1.
Kitei ki 3 kol ki la wan lyngba u Pynskhem Mukhim uba la ïoh ïa ka hat-trik kaba nyngkong ha kane ka lympung, kata ha ka minit ba 33, 37 bad ha ka minit kaba 60, u Pyndap Pyrtuh u la ïoh ban ïarap 2 kol, kata ha ka minit kaba 31 bad ha ka mint kaba 52, katba u Wanbok Dharu la ïoh ban kyntiew sa 1 kol ha ka minit kaba 48.
Katba u nongïalehkai jong ka Nangbah Pohshnong uba la thep ïa ka shi kol u long u Riyo Dhar uba la thep ïa ka kol ha ka minit kaba 12.
Ha kawei pat ka jingïakhun, ka Madankynsaw Mookyndeng ka la lah ban pynliem noh ïa ka Pasyih Youth Cultural da 2 la 1.
Ïa kitei ki 2 kol na ka bynta ka Madankynsaw Mookyndeng la ïoh ban thep  da u Dangri Phawa uba la thep ïa ka kol kaba nyngkong ha ka minit kaba 18 bad ha ka minit kaba 67 jong ka kylla miet.
Katba u nongïalehkai jong ka Pasyih Youth Cultural uba la ïoh ban thep ïa ka shi kol u long u Ïaneh Phawa uba la thep ïa ka kol ha ka minit kaba 49 jong ka kylla miet.
Haba phai pat ha ka jingïakhun hapdeng ka Umlangshor pyrshah ïa ka Lumchyrmang Mihmyntdu, ka jingïalehkai ka la kut noh ha ka jingïakhaid da 0-0.
Kin don lai tylli ki jingïalehkai mynta ka sngi ka 19 tarik Jylliew bad ka jingïakhun ba nynkong kan long hapdeng SCSC Nonglatem  pyrshah ïa ka Loompyrdi Iongpiah ha ka por 12:30 mynsngi, ka jingïalehkai kaba ar kan long hapdeng ka  Pamanik pyrshah ïa ka Lumbhahdakha ha ka por 2 baje mynsngi bad ha ka jingïalehkai kaba khatduh ha kane ka sngi kan long hapdeng ka Tpep-Pale pyrshah ïa ka Nangbah Mooknor ha ka por 3:30 mynsngi.
Ka Ri Syon N.
E.
F.
C.
ka la ïoh ïa ka jingjop kaba suk ha kaba ka la lah ban pynliem da 3-1 ïa ka Pahamrïoh SC ha ka jingïakhun jong ka lympung ‘Knock Out Football Tournament 2023’  kaba la pynïaid da ka Ri Khasi Social & Cultural Sports Club.
Ki nongïalehkai jong ka Ri Syon N.
E.
F.
C kiba la ïoh ban thep ïa ki lai kol ki long u Mark Austin Wanswett uba la thep ïa ki kol ha ka minit kaba 30 jong ka kylla step, u Kevin uba la thep ïa ki kol ha ka minit kaba 67 jong ka kylla miet bad u Orester uba la thep ïa ka kol ha ka minit kaba 86 jong ka kylla miet.
Katba ïa ka kol na ka bynta ka Pahamrïoh SC la ïoh ban thep da u Sparkle Khongshei uba la thep ïa ka kol ha ka minit kaba 64 jong ka kylla miet.
Ka jingïalehkai kaba bud kan long ha ka 23 tarik Jylliew ha kaba ka Oste Phi Oiñ-B FC kan ïalehkai ïa ka Lajong FC.
Ka lympung ïalehkai phutbol ba la tip kum ka ‘Open To All Football Knockout Tournament’ shen kan sa sdang ha une bnai Naitung ban wan mynta.
Ïa kane ka lympung la pynïaid da ka Laitkor Mawrie Lumheh Sports Club bad yn pynïalehkai hapoh madan Laitkor Mawrie Lumheh Football Ground.
Kan don ruh ka jngsam ïa ki song khusnam sha ki kynhun ïalehkai kiba rah ïa ka nam lahduh ha kane ka lympung ïalehkai kynjatbol, kata T.
50,000/- hajar tyngka ïa ka kynhun ba rah ïa ka nam lahduh, bad 20,000/- tyngka ïa ka kynhun ïalehkai ka ban khur ïa ka kyrdan ba-ar.
Ka bai rung na bynta ki Klob kiba kwah ban ïa shim bynta ha kane ka lympung ïalehkai ka long T.
3,500/-.
Ïa ka tarik ban sdang kane ka lympung ïalehkai yn sa pyntip hadien ba la ïoh ban pdiang ïa ki kyrteng jong ki kynhun (register) jong ki 32 tylli ki kynhun ïalehkai ki ban ïa shim bynta ha kane ka lympung.
Ka klob ka pyntip ruh ba lada don kino kino ki kynhun kiba kwah ban wan ïashim bynta ha kane ka lympung ki lah ban phun ha kine ki nombar 6009811705, 8794590454, 9612548679 ban ïoh ïa ki jingtip ba kham bniah.
Ka Rangdajied United FC ka la lah ban rah ïa ka nam lahduh jong ka lympung ‘Meghalaya State League 2023’ hadien ba ka la lah ban pynliem noh ïa ka Khliehmawlieh Youth Club da 1 la 0 ha ka jingïalehkai kaba la long mynta ha ka 17 tarik Jylliew 2023 ha ka jingïakhun kaba la pynlong hapoh madan first ground SSA Stadium, Polo.
Ka jingïalehkai ha kane ka sngi kaba la long hapdeng kine ki ar kynhun ka la long shisha ka jingïalehkai kaba ishongkun bha ban sakhi ha kane ka sngi.
Ka Rangdajied United FC kaba long ka Klob ïalehkai nangne napoh nongbah Shillong bad ka Khliehmawlieh Youth Club kaba long ka Klob ïalehkai napoh Nongstoin West Khasi Hills, kine ki kynhun ki la lah ban pynurlong ïa ka jingangnud ban pynpoi phainal ha kane ka lympung bad lah ban ong ba ka jingïakhun phainal kaba dei hok bad kaba jwat.
Kine ki ar kynhun ha ka jingïalehkai kaba la long mynta ka sngi ki la pyni shisha ka mynsiem ïakhun ha kaba ha ka kylla step jong ka jingïakhun ka Rangdajied ka la lah ban pynkhih nyngkong eh ïa ka jar jong ka kol hamar syn sdang ka jingïalehkai ha ka minit kaba 10 lyngba u Wanlamsuk Nongkhlaw.
Ka Khliehmawlieh ka khlem la duh mynsiem watla ka la shah thep hamar syn sdang ka jingïalehkai hynrei da ka jingkut jingmut ban ïoh ban pynphai ïa ka kol ka la ïakhun bad pyneh triang ïa ka Rangdajied haduh ban da kut ka por ïalehkai jong ka kylla step.
Haba phai pat sha ka jingïalehkai jong ka kylla miet, ka Khliehmawlieh da ka jingthrang ka mynsiem ban ïoh ban pynphai ïa ka kol ban ïoh ïa ka lad ban khur ïa ka nam lahduh jong kane ka lympung, ka la kham ïalehkai bha lada ïanujor bad ka kylla step hynrei kane ka kynhun triang ka la ieng ban ïakhun dohïap pyrshah ïa ka Rangdajied ban thaw ki lad ki kabu ban ïoh ban pynkhih ïa ka jar jong ka kol.
Hynrei ki rangïalehkai jong ka Rangdajied United ruh khlem da shong kli kti ki la ïai pyrshang ban ïoh ban pynkhih biang ïa ka jar ha ka sien kaba ar hynrei haduh ban da kut ka kylla miet ka Rangdajied ka la ïoh ban thep tang shi kol thik kaba la wan lyngba u Wanlamsuk bad lyngba kane ka kol ba ka la ïoh ban thep ha ka kylla step ka Rangdajied United FC ka la lah ban khur jingjop jong ka Meghalaya State League 2023.
Ha kane ka sngi la wan ban pynshngain lang da u Symbud Myntri Rangbah ka jylla u Bah Sniawbhalang Dhar, u Bah Hamletson Dohling uba long u Nongaibuit sha u Myntri Rangbah ka jylla, ryngkat u Dr (Shri) P Shakil Ahammed Additional Chief Secretary, ka Kong RM Kurbah Deputy Commissioner ka East Khasi Hills, kong R Sohkhlet Secretary ka tnat Sports bad Youth Affairs, u MLA barim ka Mawphlang constituency u Bah  Eugeneson Lyngdoh, ki nongkitkam ba la rangbah jong ka synjuk Meghalaya Football Association bad ki nongmihkhmat na ki district sports associations bapher bapher kiba don ha ka jylla.
Ka Rangdajied United FC kaba la ïoh ban rah ïa ka nam lahduh ba nyngkong jong kane ka lympung, ka la khur ïa ka takma ksiar ha ryngkat bad ka trophi bad ka song khusnam kaba long 5 lak tyngka katba ka Khliehmawlieh Youth Club kaba long ka runners-up ka la khur ïa ka song khusnam kaba long 3 lak tyngka ha ryngkat bad ki takma rupa.
U nongïalehkai jong ka Mawlai SC u Donlad Diengdoh u la khur ïa ka Golden Boot hadien ba u la long u nongïalehkai ba la ïoh ban thep bun ki kol ha kane ka lympung ïalehkai ha kaba u la lah ban thep haduh 15 kol.
Ka Rangdajied ka la lah ban khur artylli ki khusnam ha kaba u Banshanlang Sten u la khur ïa ka Golden Glove, best goalkeeper bad ïa ka khusnam Golden Ball la khur da u Tremiki Lamurong uba la khur ïa ka rangïalehkai ba kynsai tam (nam best player).
Ka Bri U Hynñiewtrep Exporters’ and Importers’ Association, ha ka 17 tarik Jylliew ka la pynpaw ïa ka jingpyrshah jong ka ïa ka jingpynjari da ki quarry slip ban shalan maw sha Bangladesh.
Haba kren sha ki lad pathai khubor, u president ka seng u Bah Nickystar Nongrang u la ong ba ki nongshalan ki hap ban pyni ïa ki quarry slip ryngkat ki Challan, bad u la kam ba ym shym la shah ïa kito ki bym don ki quarry slip ban shalan.
Kumban shu pynkynmaw, ka Ri War Mihngi Exporters’ and Miners’ Association ka la wanrah ïa ka jingmut ban pyndonkam ïa ki quarry slip bad hadien u Sub-Divisional Officer (SDO) I.
Warjri, u la ai da ka hukum ban pyntreikam ïa ki quarry slip.
Shuh shuh, ka seng ka la ong ba hadien ka jingpyntreikam ïa ki quarry slip, ka dor jong ki challan ka la kiew sha ka T.
3500 – T.
4000, katba mynshwa ka dei tang T.
2200 – T.
2500.
U president ka Federation of Khasi Jaiñtia and Garo People (FKJGP) Ri War Mihngi Circle, u Bah Evanfield Khonglam, lyngba ka kyrwoh ha ka 17 tarik Jylliew la pynrem jur ïa ka rukom treikam jong ka National Highways & Infrastructure Development Corporation Ltd.
(NHIDCL).
U Bah Evanfield u la ong ba ka jingtrei torti jong ka NHIDCL ïa ka surok Shillong-Pynursla, khamtam ha ki bynta jong ka Rngaiñ, la ïohi lyngba ka jingbym pynkhuid ïa ka khyndew, ki shyiap bad ki maw rit na ki jingtwa khyndew.
U la ong ruh ba ka jingbym shim khia ka NHIDCL haba pynkhuid ïa ki jaka ba twa khyndew da kaba bret pathar ïa ki maw bad khyndew sha riat ka la ktah ïa ki nongshong shnong ka Nongblai, ha kaba ka la ktah ïa ka rep ka riang jong ki.
U la kynnoh ruh ba ka NHIDCL ka la leh ïa kane ban pynduna ïa ka jinglut jong ki da kaba ai daw ba ka dei ka emergency.
Kumta ka seng ka pynrem jur ïa ka jingbym shimkhia ka NHIDCL bad ka la kyntu ruh ïa ka sorkar bad ïa u Myntri ba dei peit ba un shimkhia ïa kane ka kam namar kane ka jingleh jong NHIDCL ka buh ka jingma bad ka jingeh ïa ki paidbah nongleit nongwan na kane ka surok.
Ka Meghalaya Power Lifting & Fitness Association (MPL&FA) kaba la pynïasoh ruh bad ka Powerlifting India, ka kan sa pynlong ïaka jingïakob rahnar kaba nyngkong ha ka jylla ïa kaba la tip kum ka “1st State Powerlifting Competition" ha ka 9 tarik Nailur 2023 ha Umsning, Ri Bhoi District, Meghalaya.
Ha katei ka jingïakob, kan don ka Bench Press, Deathlift, Squat ha ka kyrdan Open Category, kata na ka bynta ki shynrang bad kynthei.
Na ka liang ka MPL&FA, ka plie jingkhang ïa baroh ki nongïalehkai ban ïashim bynta ha kane ka lympung bad na ka bynta ki jingtip ba kham bniah ïa kaba ïadei bad kane ka jingïakob lah ban phun ha u nombor 9862606794.
Ka  jingïakhun semi phainal jong ka lympung State Level Subroto Mukherjee Cup Football Tournament 2023 ba la pynïaid da ka Directorate of Sports & Youth Affairs, Government of Meghalaya ka la poi noh sha kaba kut ha kaba yn sa rai noh ïa ki kynhun ban ïoh rah ïa ka nam lahduh mynta ka sngi ka 28 Naitung bad khamtam ki kynhun kiba ban ïoh mih khmat ïa ka jylla sha Delhi lyngba ka jingïoh ïa ka kyrdan ba nyngkong ha kane ka lympung.
Ïa kane ka lympung ba la pynlong ha lai tylli ki jaka jong ka East Khasi Hills, kiba kynthup ïa ka SAI, STC, NEHU, MFA Ground bad Madan Heh Mawlai, yn pynhap pyrda noh mynta ka sngi ryngkat bad ki nongïalam bad ki nongpynïaid jong ka tnad ïalehkai ka Jylla.
Ki don 3 tylli ki thup ne ki kyrdan ïalehkai ha kane ka lympung mynta u snem, kata ha ka thup jong ki khynnah kiba 14 bad 17 snem jong ki shynrang bad hapoh 17 snem jong ki kynthei.
Haba phai ha ka jingïakhun semi phainal kaba mynta ka sngi ha ka thup jong ki khynnah shynrang kiba hapoh 17 snem, ka Assam Rifle Public School East Khasi Hills ka la pynliem noh ïa ka Sibsing Memorial Govt.
H.
S.
School West Khasi hills District da 3-2 lyngba ka penalty.
Katba ha ka thup jong ki kynthei, ka Saiden ss ri-Bhoi District ka la pynliem noh da 4-2 lyngba ka penalty.
Ha ka liang jong ki khynnah shynrang kiba hapoh 14 snem, ka H.
K.
Singh S.
S.
West Jaintia Hills ka la pynliem noh da 3-2 ïa ka Mynken Higher Secondary School, Ri Bhoi District.
Lyngba ka jingjop ha kane ka jingïakhun semi phainal, ka Assam Rifle Public School East Khasi Hills kan ïakhun phainal mynta ka sngi pyrshah ïa ka Rymbai Presbyterian Higher Secondary School East Jaintia Hills, ka Saiden ss ri-Bhoi District kan ïakhun pyrshah ïa ka Iewrynghep Secondary School, East Khasi Hills, bad ka K.
B Memorial Secondary School East Jaintia Hills kan ïakhun pyrshah ïa ka H.
K.
Singh Secondary School West Jaintia Hill.
:Ka jingrwai Khasi ba thymmai, kaba kyrteng ka “Ki kyntien ksiar" ka dei kaba la dep pyllait paidbah ha ka 22 tarik, Naitung 2023 bad la rwai ïa katei ka jingrwai da ki nongrwai Khasi, kynthup ïa u Ram Suchiang bad ka Bala L Mawlong.
Katba la pynbit pynbiang ïa katei ka jingrwai da u Ram Suchiang bad ïa ka record bad mix, la shimti da ka kompeni jong u R.
Suchiang, ka Music & Art Recording Studio.
Ïa ka visual, la shimti da ka Elvest Thabah Studio bad ïa ka script, la thoh da u Bankor Oskar Laitthma.
Ïa katei ka jingrwai, la shna bad edit da u Elvest Thabah.
U assistant ha katei ka jingrwai, dei u Pynshongdorlang Warlaitthma bad ka make up artist, la shimti da ka SV Make-Up Studio.
Ha katei ka jingrwai, la shim bynta da u tyngshop ka Khasi, u Bakhamsan Nongbri bad ka puron, ka Florentina Sun bad ka Kong Bana.
Katei ka kynhun ka ai khublei ïa ka Kongdeng Susie R Nongrum, Bah Shimborlang Kharbuli, Bah Mebanrilang W.
Laitthma, Bahdeng Pynskhem Lawriniang, Kong Miriam Ryndem, Bah Wanstar Thabah bad ia baroh kiba ïa don bynta lang ban pynlong ïa kane ka Music Video kaba jop.
U nongïalam ka seng United Democratic Party (UDP), u Bah Titosstarwell Chyne, u ba la rem noh ha ka miej jong ka jingïaleh mynta ka sngi ka 19 tarik Jylliew u la ong ba ka jingpynkhih ïa ka “no-confidence motion" ka long tang ban pynsuk ha ka kam saiñ pyrthei.
Haba kren sha ki lad pathai khubor ha ka 19 tarik Jylliew, u la ong, “Kaba paw haka No – Confidence motion, i kumba ki la ai la ka jong ka No – Confidence, khlem ka jingïohi jngai.
Ka dei tang ka jingpynsuk ha ka saiñ pyrthei, ka la don ka jingpynkhreh bad ka Congress ban ïalam ïa ka Executive Committee (EC)".
U la buh jingkylli ba balei ki MDC kim shym la kdew kiei kita ki rai ba la shim da u Bah Titos marwei.
Ha ka 19 tarik Jylliew, u Bah Titos ryngkat ka Executive Committee jong u ki la shah pynkhih lyngba ka No – confidence Motion kaba la lamkhmat da u MDC ka NPP, u Bah Bajop Pyngrope u ba la pynkhih pyrshah ïa ka liang synshar kata ka United Democratic Alliance (UDA) ha ka sngi ba nyngkong ba la pynlong ïa ka dorbar lyïur jong ka KHADC.
Haba phah batai pynshai halor ki jingkren jong u ba u la ong ba ka dei ka jingshah shet kylla da ka NPP, u Bah Titos u la kyntait ban jubab.
Haba kren shaphang ka jingïadei, la kan ktah ne em ïa ka jingïadei jong ka UDP bad ka NPP, na ka liang u Bah Titos u la ong, “Ngam don eiei ban ong halor ka jingïadei hapoh ka jylla.
"U la ïathuh shuh shuh ba kala don ka jingïalang jong ka UDA ka ba la don mynshem taïew ha kaba la don katto katne ki MDC ki bym shym la wan mih ha katei ka Executive Committee.
“Kipaidbah ki la ngiah ïa ka drama hangne ha KHADC.
Ki ong ba ka la don ka jingkdew lynti ban pynsloit noh ïa ka UDP.
Ngam tip naei kata ka jingkdew lynti ka mih," u la ong.
Ka KHADC ka la sakhi ïaka jingkylla haka saiñ pyrthei  ha kaba ka Executive Committee (EC) jong ka Khasi Hills Autonomous District Council (KHADC) ba la lamkhmat da u nongïalam ka United Democratic Party (UDP) u Bah Titosstarwell Chyne ha ka 19 tarik Jylliew ka la khyllem noh hadien ba 17 ngut ki MDC ki la kyrshan ïa ka No-Confidence Motion ba la pynkhih da u MDC ka National People’s Party (NPP), u Bah Bajop Pyngrope pyrshah.
Kane ka jingkylla ka la long ha ka sngi sdang ïa ka dorbar lyïur jong ka Council ha kaba u Bah Bajop u la pynkhih pyrshah ïa ki liang synshar kata ka United Democratic Alliance (UDA).
Ka jingjied ïa u Chief Executive Member (CEM) ba thymmai bad ka Executive Committee ba thymmai kan long ha ka 20 tarik Jylliew ha ka por 11 baje mynstep.
Na ka liang u Bah Bajop u la pynpaw ba kiba bun ki rai ba la shim da u Bah Titos ki long shimet khlem da shim lang ïa ka jingïakut jingmut lang.
Da kane ka jingpynkhih, ka United Democratic Alliance (UDA) kaba dei ka liang synshar ha Khasi Hills Autonomous District Council KHADC ka la hap sloit noh na ka bor.
Na ka liang u Shnongknor, u Bah Lamphrang Blah u la ïathuh ba 17 ngut ki MDC ki la kyrshah ïa ka jingpynkhih ba la wanrah da u Bah Bajop Pynrope.
“Ka Executive Committee ba la lamkhmat da u Bah Titos Chyne ka la khyllem noh ha ka miej jong ka jingïaleh.
Ka elekshon ban jied CEM kan long ha ka 20 tarik Jylliew ha ka por 11 baje mynstep," u la ong.
“Nga la shah shet kylla ha ki paralok lajong," la ong u Bah Titos ha ka jingkren jong u.
:Ka jingrwai Khasi ba la dep pyllait paidbah ha ka 25 tarik Naitung 2023, ka dei ka jingrwai jingkmen, kaba la ai kyrteng “por samla".
Ha katei ka jingrwai, la shim bynta da ki puron bad ki tyngshop jong ka Khasi, kynthup ïa u Romius Lyndoh, Melicare Lyndoh, Pyntngenlang Mujai, Iba aijingkmen Shadap, Hundaphi Jyrwa, Dwenty Kharsyiemiong bad u Meshan Nongkharai.
Ïa katei ka jingrwai, la kyrshan da ka kompeni meshan production, katba ïa ka camera bad editing, la shimti da ka kompeni David Studio @davidmusicproduction.
Ïa ka drone, la shimti da u Blestingjoy bad ha katei ka jingrwai, la rwai da u Sokini Rymkhlem.
Katei ka kynhun ka ai khublei ïa ki nongshim bynta baroh, ki nongkyrshan jong ki, kiba la kyrshan na ka por sha ka por.
:Ka jingrwai “Jingkylla" ka dei ka jingrwai Khasi ba thymmai, kaba la dep pyllait paidbah ha ka 26 tarik, Naitung 2023 bad la pynmih ïa ka da u Nicky Marwein.
Katba la pynbit pynbiang ïa katei ka jingrwai da u Nicky Marwein bad u Alyan Kharpan.
Ïa ka music mastering, la shimti da u Alyan Kharpan.
Ïa ki kyntien jong kane ka jingrwai, la thaw da ka Kyntiewlin Mawphniang.
Katba ïa ka audio mixing bad mastering, la shimti da ka kompeni GroovePro Studio, Nongstoin bad u D.
O.
P, dei u Aiban D Ace.
Katei ka kynhun ka ai khublei ïa ka Rinaldi Kharbani bad u Hamar Jr Rongrin.
:Ka jingrwai Khasi, ka “Por muit lei Lyngkha", ka dei ka jingrwai ka ban sa pyllait paidbah noh ha ka 5 tarik, Nailar 2023 ha ka por 6 baje janmiet ha ka Channel ( Kmenlang i Production).
Ha katei ka jingrwai, la shim bynta da ki tyngshop bad ki puron jong ka Khasi, kynthup ïa u Mayralborn Maring, Nisha Wahlang Khamti Nongrum, Risuk Lapang, Sunil Makri, Shanbor Lapang, bad kiwei kiwei.
Ïa katei ka jingrwai, la rwai da u Kyrshan Makri bad la shna bad pynmih ïa ka da ka kompeni Kmenlang i Production group.
:Ka jingrwai Khasi ba dang thymmai, kaba la dep pyllait paidbha ha ka 21 tarik, Naitung 2023, ka dei ka jingrwai jingieid ba la rwai da u Synshar Khynriam.
Ha katei ka jingrwai, la shim bynta da u tyngshop ka Khasi, u Synshar Khynriam bad ka puron, ka Jerryty Kurkalang.
La kyrshan ïa katei ka jingrwai da u Evan John bad la dep rekod ïa ka ha David Music Studio @davidmusicproduction bad la pynbit pynbiang da ka David Music Studio @davidmusicproduction.
Ïa ka camera bad editing, la shimti da ka David Studio.
Katei ka kynhun ka ai khublei ïa ka Basynshar Khynriam Channel.
Ka jingïakhun phainal na ka bynta ka lympung Womens League mynta ka aiom kan long ka jingïakhun kaba itynnad bad kaba shongdor namar ka Mawlai SC bad ka Laitkor Rngi SC ki dei ruh ki kynhun kiba la ïakhun phainal ha kane ka aiom ba lah dep kaba dei ruh ka snem ba nyngkong ba la sdang ïa kane ka lympung.
Ka Laitkor kaba dei ruh ka kynhun kaba khlaiñ tam mynta ka aiom, kata da ka jingkheiñ ïa ka jingïoh bun kol tam ha baroh ki jingïakhun, ka don jingkyrmen ba buh rekod thymmai ha kane ka lympung.
Kane ka kynhun ka pdiang ba ka Mawlai kadei ka kynhun kaba khlaiñ hynrei ki tip ki don ïa ka bor ban pynkylla ïa ka jingïakhun.
Ka katpen jong ka Laitkor ka la ong “ba ngi hap beit ban jop, ngin ïakhun dohïap bad ngin trei shitom".
Baroh 2 kynhun ki la pynkhreh pura na ka bynta kane ka lympung baheh, bad ka jingïakhun kan long shisha kaba jwat bad kaba pynphun ïa ki nongkyrshan.
Kum ban shu pynkynmaw, ha kane ka aiom ba lah dep, ka Mawlai ka la ïoh ban rah ïa ka nam lahduh lyngba ka jingpynliem da 2-1 ïa ka Laitkor.
Baroh 2 ki kapten jong kine ki kynhun ki ban ïakhun phainal ki khmih lynti ïa ka jingai jingkyrshan ba pura jong ki paidbah khlem da kheiñ ïa ka kyrteng jong ka kynhun hynrei ban ai mynsiem na ka bynta ban ïai kyntiew ïa ka jingïalehkai phutbol na ka bynta ki kynthei ha ka Jylla.
Ka jingiakhun jong kine ki 2 kynhun kan long ha ka por 3:30 janmiet ha SSA Stadium, First Ground, Polo.
:Ka jingrwai Khasi ba thymmai, ka “Phai seh sha nga", ka dei ka jingrwai kaba kane ka kynhun jong kane ka jingrwai ka la ong ba ïa kane ka music la ring bad pynwandur da ka smartphone.
Kumta katei ka kynhun ka la pan map na ki nongkyrshan ba ka quality jong kane ka video kam pat da biangbha, khamtam ba ka dang dei ka music video ba nyngkong jong ki, kim pat da lah bha ban pynbiang bha naduh ka akting haduh ki riam ki beit.
Kumta katei ka kynhun ka donkam ka jingkyrshan na ki paidbah ba kin nang lah ban kiew shakhmat ban sei madan ïa ki sap ki phong ba ki don bad kane ka kynhun ka kyrpad ïa ki nongkyrshan ba kin subscribe bad sam lem ïa ki video jong ki.
Ïa katei ka jingrwai, la shna da u Lambert Kharbani bad u cameraman, dei u Lambert Kharbani bad Dob, dei u Lambert Kharbani.
Ha katei ka jingrwai, la rwai da u Phrangsngi Shadap.
Ha katei ka jingrwai, la shim bynta da ki tyngshop bad ka puron jong ka Khasi, u Donel Nongsiej bad ka Jubildaris Syiemlieh bad katei ka kynhun ka ai khublei ïa u Phrangsngi Shadap.
Ka Assam Rifle Public School (East Khasi Hills District) ka la ïoh ban rah ïa ka nam lahduh ha ka thup jong ki khynnah shynrang kiba hapoh 17 snem haka jingïakhun jong ka lympung State Level Inter School Subroto Mukherjee Cup Football Tournament 2023 ba la pynlong ha madan SAI, NEHU Shillong.
Ha katei ka jingïakhun ka Assam Rifle ka la pynliem noh da 5-2 (lyngba ka penalty) ïa ka Rymbai Presbyterian Hig.
Sec.
School (EJH).
Ha baroh ki thup bapher bapher la sam ruh ïa ki khusnam kypang kum ka jingaimynsiem ïa baroh ki nongïalehkai.
Ïa ka khusnam Best Goal Keeper la khur da u Oinam Abin Singh, Assam Rifle Public School, East Khasi Hills bad ïa ka khusnam Players of the Tournament la ïoh da u Bankerbha Dkhar, Rymbai Presbyterian H/S School, East Jaintia Hills.
Ha ka thup jong ki khynnah shynrang kiba hapoh 14 snem, ka  H.
K.
Sing Secondary School (West Jaintia Hills) ka la ïoh ban rah ïa ka nam lahduh.
Katba ïa ka kyrdan ba ar la ïoh da ka K.
B.
Memorial Secondary School (EJH) lyngba ka penalty da 4-1.
Ïa ka khusnam Best Goalkeeper la ïoh da u Novem.
F.
Siangshai, jong ka skul K.
B.
Memorial S/S, East Jaintia Hills.
Ïa ka khusnam Players of the Tournament la khur da u Budmiha O.
Mukhim, H.
K.
Singh S/S, West Jaintia Hills.
Ha ka thup jong ki kynthei kiba hapoh 17 snem, ka Saiden Secondary School (Ri-Bhoi District) ka la ïoh ban rah ïa ka nam lahduh bad ka Iewrynghep Secondary School (EKH) ka la ïoh ïa ka kyrdan ba-ar.
Ïa ka khusnam Best Goal Keeper la khur da ka Yulity T.
Phangrang, Iewrynghep S/S, East Khasi Hills.
Bad ïa ka khusnam Players of the Tournament la khur da ka  Diamon Makhroh, Saiden S/S, Ribhoi.
Ka Myrjai ka la pynliem noh da 2-0 ïa ka Khlieh Shnong Ïalong ha ka jingïakhun jong ka lympung 3rd Adelbert Laloo Memorial Trophy, 3rd Division.
Ha katei ka jingïakhun, ïa ka kol na ka bynta ka Myrjai la ïoh ban thep da u Jumonki Phawa tang ha ka minit bad 5 bad ïaka kol ba ar la ïoh ban thep da u Bahduh Phawa ha ka minit ba 4.
Haba phai ha ka jingïakhun ba bud hapdeng ka Mynsngat bad SCSC Nonglatem, kane ka jingïakhun ka la kut noh ha ka jingïakhaid mar shi kol.
Ka Mynsngat ka la ïoh ban pynkhih jar nyngkong lyngba u Heltwis Pyrtuh ha ka minit ba 45 bad u Living Suja ula ïoh ban pynïakhaid noh na ka bynta ka Nonglatem.
Ha ka jingïakhun jong ki khynnah kiba hapoh 17 snem jong ka Independence Day Cup, ka jingïakhun ka la kut noh ha ka jingïakhaid da 0-0 hapdeng ka Sohmynting pyrshah ïa ka Pynthor Youth Social Welfare.
Bad ha ka jingïakhun ba khatduh, ka Ladthadlaboh ka la pynliem noh da 2-0 ïaka FAM lyngba ka kol jong u Chanmi Phawa ha ka minit ba 51 bad hadien 6 minit la ïoh ban thep sa shi kol lyngba u Fourly Phawa.
Ka Mawlai SC kaba dei ruh ka lahduh jong ka Lympung SSA Womens League mynshem snem ka la pynjem khnap noh ïa ki thei ïalehkai jong ka Laitkor Rngi SC bad khlem ailad ïa kane ka kynhun kaba la ïakhun pyrshah hynrei da ka jingïakhun kaba jwat ki la ïoh ban bat biang ïa ka nam lahduh 2 snem lynter.
Ïa kane ka jingïakhun phainal ba la pynlong da ka Shillong Sports Asso-ciation (SSA) la pynlong ha ka SSA Stadium First Ground, Polo.
Ka jingïakhun ka long shisha kaba i hun jrut namar baroh 2 kynhun ki long ki kynhun kiba khlaiñ bad kiba dei ruh ki khynhun kiba khlem mad ïa ka nam rem na baroh ki jingïakhun mynta ka aiom.
Ha ka jingshisha ban bishar katkum ka jingïoh thep kol, ka Laitkor ka khlaiñ shibun bad khamtam namar ka don ïa ki snar thep kol kiba tbit bad kiba sted.
Hynrei namar ka Mawlai kaba dei ka kynhun ba satar ka la pynshisha ïa ka jingtbit bad ïa ka jingbat ïa ka kyrdan lahduh.
Ha kane ka jingïakhun phainal kaba itynnad kaba la wan ban sakhi ruh da ki hajar ki nongkyrshan, ka Mawlai ka la pynliem noh da 3-1 ïa ka Laitkor.
Ïa kitei ki kol kiba la pynjop na ka bynta ka Mawlai, la thep da ka Sunalinda Iawren ha ka minit ba15), ka Charlinda Nongtdu  ha ka minit ba 40 bad ka Ideibanri Kharpan ha ka minit ba 50.
Katba ka Laitkor kaba la ïakhun dohïap haduh ban da kut ka jingïalehkai ka la ïoh ban pynphai tang shi kol lyngba ka Ïawanlang Nongbet ha ka minit ba 36.
La sakhi ba ki kynhun ïalehkai jong ka Mawlai ki la ïam da ka jingkmen hadien ba ki la ïoh ban rah biang ïa kane ka nam lahduh kaba heh na ka bynta ki kynthei hynrei diaw ban ïohi ba ki thei ïalehkai jong ka Laitkor ki la ïam kthang namar ka jingduh noh ïa kane ka kabu ha ka sien kaba ar.
Na ka bynta ka Laitkor, kane ka aiom ka la long kaba kham bha bad kaba kham seisoh lada ïanujor ha une u snem ba lah dep.
Haduh ban da kut ki jingïakhun baroh ka Laitkor ka dang tam kol ïaka Mawlai hynrei namar ïa kane ka lympung la pynbeit ha ka rukom (format) ban ïakhun semi phainal bad final (ym kumba la pynïaid ha ka Shillong Premier League) ka Laitkor ka la duh noh ïa kane ka kabu ksiar.
Tiak ban shu pynkynmaw, kane ka kynhun ka la sdang ïa ka jingïakhun mynta ka aiom da ka jingjop don burom ha ka jingïakhun pyrshah ïa ka Umpling kata haduh 6-0 ha ka 19 Jylliew 2023.
Katba ka Mawlai ka la sdang ïa ka jingïakhun mynta u snem da ka jingjop da 5-0 ïa ka Iasnohktilang.
Kum ban shu pynkynmaw, ha kane ka aiom ba lah dep, ka Mawlai ka la ïoh ban rah ïa ka nam lahduh lyngba ka jingpynliem da 2-1 ïa ka Laitkor.
Mynta ka sngi ka Mawlai ka la pynkhreh shisha na ka bynta kane ka jingïakhun phainal.
Naduh ba sdang ka minit ïalehkai ki la kham ïoh kabu ruh ban thep kol bad ha ka minit ba 15 ka Iawren ka la ïoh ban ai mynsiem ïa ka klob lyngba ka bol ba itynnad ba la ïarap na ka Marbarin Nongrum.
Ïa kane ka lympung la sdang ha ka 19 tarik Jylliew ha kaba 12 tylli ki kynhun ïalehkai ki la ïa shim bynta ha kane ka lympung.
Ka jingpynlong ïa kane ka lympung na ka bynta ki kynthei ka jylla ka long ruh ka jingmyntoi ban sei ïa ki sap bad ban pynurlong ïa kito ki nongïalehkai kiba la angnud ban kyntiew ïa ka jinglah jong ki.
Lyngba kane ka rynsan ki samla kiba ieit ïa ka jingïalehkai ki lah ruh ban im ja da kane ka kam, kata da kaba ki lah ban ïoh ïalehkai na ka bynta ka ri (international) bad ban shah soi ha ki klob bapher bapher kiba don ha ka ri bad shabar ri ruh kumjuh.
Ïa kane lah ban pynshisha bad ban ai mynsiem lyngba ka Iaraplang Nongrum kaba dei ka khynnah ïalehkai jong ka Laikor Rngi SC kaba la don bynta ruh ban ïalehkai ha kane ka lympung Womens League mynta ha kaba ka la shah jied ban ïasoh bad ka shlem hikai phutbol ïa kaba la tip kum ka ‘ Bhaichung Bhutia Football Schools’ ka ba don ha Nashik, Maharashtra.
Ha kane ka sngi ba pynhap pyrda la wan ban long kongsan da ka Kong  Isawanda Laloo IAS, Director of Sports and Youth Affairs, ha kaba ka la sam ruh ïa ka song pisa (cheque) kaba 30,000/- tyngka sha ka Mawlai kaba dei ka lahduh katba ka Laitkor kaba la ïoh ïa ka kyrdan ba ar ka la ïoh 18,000/- tyngka.
La pynshit pynshng-aiñ shuh shuh ha kane ka phainal lyngba ka jingwan ai mynsiem jong u Bah Karsing Kurbah, Bah Prosper Warjri  bad u Bah Freddy Kharpran kiba la ïoh ruh ïa ka kabu sam ïa ki khusnam kyrpang, kynthup ïa ka Priyanka Latam (Lumparing SC) kaba la khur ïa ka khusnam Best Goolkeeper, ka Nisilia Majaw (Laitkor SC) kaba la khur ïa ka khusnam Player of the Tournament bad ïa ka Sunalinda Iawren (Mawlai SC) kaba la khur ïa khusnam Player of the Final.
Ka long ka khubor kaba pynkynkmen ym tang ïa u Bah Alison Kharsyntiew, hynrei ka jingkmen bad ka jingsarong ïa ka jylla baroh kawei ha kaba une u coach barim jong ka Shillong Lajong FC u la shah  thung kum u reserves coach ba pura jong ka Mohammedan Sporting kumjuh ruh kum u nongbtin lynti ïa ki rangïalehkai kiba dang kham khynnah (youth team).
Ïa kane ka khubor la pyllait da ka klob lyngba ki rynsan social media ha ka 28 Naitung ryngkat u Bah Kharyntiew uba la shah pynithuh ha Kolkata ban ïakynduh ruh ïa ka kynhun ba un shimti.
Ka Mohammedan kadei ka klob kaba don ha ka lympung I-League bad kan long ka bynta kaba eh ïa u namar lada kane ka kynhun kan hun ïa ka rukom pynïaid ba thymmai ka lah ban bujli noh ha kano kano ka por.
“Nga kmen ba ngan ïoh ban ïasoh bad kane ka kynhun bad ngan pyndonkam hok ïa kaei kaba nga la mad ha kane ka kam ban btin lynti ïa ki samla ki ban buh ïa ki matti jong ki samla ha kane ka shlem ha kine ki snem ban wan" ong u Bah Kharsyntiew.
U Bah Alison uba dei ruh u rangïalehkai barim ka jylla, u la shimti pura ïa Lajong naduh ka aiom ïalehkai jong u snem 2018-20.
Kane ka jingwan ïasoh bad kane ka klob ha Kolkata kadei hadien kyndiat por ba u la don bynta bad ka Sports Authority of India (SA) kum u coach/technical director ha kaba u la ïasoh ha shiteng samoi ha une u snem ba lah dep.
Ha shwa ïa katei ka bynta u la dei ruh u Assistant Manager jong ka klob North East United kaba don ha ka lympung Indian Super League (ISL) kaba dei ruh ka league ba heh tam ha India.
U la ïasoh bad kane ka klob kaba la mih khmat ïa ki jylla na ki thaiñ Shatei Lam Mihngi ha u Nohprah 2020 haduh 2022.
U Kharsyntiew u la sdang ïa kane ka kam kaba khraw naduh ka kyrdan barit, kata ban ïalam ïa ka kynhun jong ka Lajong (Youth Team) bad haduh bad ka kynhun kan jam sha ka I-League.
Katba u dang don bad ka Lajong, u la pyndep ruh ïa ka  AFC A Licence course ha u snem 2019.
Tiak ban shu phai shaphang ka jingim jong une u nongïalam uba dang 36 snem ka ‘rta.
U Alison u dei u khynnah uba ieit ïa ka jingïalehkai phutbol naduh ba u dang kham khynnah ka rta.
Namar ka jingieit ïa kane ka jajit jingïalehkai u la sdang ban jam sha kawei pat ka bynta.
Sngewsih tang ha ka rta ba  19 u la mad ïa ka jingmynsaw bad namar katei ka jingkhanglad ban ïalehkai, u la jied pat ban ïaid ha kawei pat ka lynti, kata ban pule pyndep ïa ka coaching class.
Ka Lajong kadei ka kabu na ka bynta jong u ban ïoh sdang ïa kane ka jingangnud bad ka thong ba thymmai.
U la ïoh ïa ka kabu ban ïalam ïa katei ka kynhun ha shwa ba ka klob kan paw, kata ha shwa ruh ba kynhun kan shah kyntiew ha ka Shillong Premier League (SPL).
U la don bynta ruh bad ka Lajong ba kan ïoh ban rah ïa ka nam lahduh kaba nyngkong jong ka lympung SPL, kata ha u snem 2014.
Hadien ba kut bad seisoh ka jingpynlong ïa ka lympung Inter Badminton/Table Tennis, ka tnat Ïalehkai jong ka Skul bah North-Eastern Hill University, (NEHU) Shillong ka la rai ba bteng biang ïa ki program ïalehkai, kata da ka Inter College Football Tournament (na ka bynta ki shynrang) naduh ka 21 Nailar 2023.
Ki college kiba don jingthmu ban ïashim bynta ha katei ka lympung ki lah ban phah ïa phorm ha lane shwa ka 14 Nailar ha ka email –.
Ka Meghalaya Basketball Association (MBA) ka pyntip ba ki rang bad ki thei ïalehkai basketball jong ka jylla kin leit ban ïa shim bynta sha ka lympung ’48th Sub Junior National Basketball Championship 2023′ ka ban pynlong ha Rajiv Gandhi Stadium, Puducherry bad ka ban sdang naduh ka 3 haduh ka 9 tarik u Nailar 2023.
Ïa kane ka Championship yn pynïaid daka Basketball Federation of India, ong u bah Donald Steven Wahlang, Generali Secretary ka MBA lyngba ka kyrwoh ba u la phah.
U pynpaw ruh, ryngkat baroh ar ki kynhun ki ban leit lang ki kynthup ïa u – Coach (Boys Team) Bah Dulon Banjop Kharsati, Asst.
Coach- Abhyan Changgu G Momin bad Manager Kong Yarisha Wahlang.
Girls Team- Coach- Miss Larihun Warjri, Asst.
Coach- Miss Bashisha Rani l bad Manager- Miss Jessica TSangma.
Ki kynhun kin mih na Shillong naduh ka 29 Naitung bad kin wanphai pat ha ka 12 tarik u Nailar 2023.
Ka kynhun na ka laing shynrang ki kynthup ïa Phrangsngi Rynjah, Atiar Bakynsai Bareh, Dakyrmen Nongsiej, Daniel L.
Hmar, Joseph Hmingthantluanga Arldielang Lyngdoh Mawphlang, Donelly D.
Lyngba, Edward N.
Syiemiong, Darren E.
Blah, Apara Fistos A.
Sangma bad u Abarak K.
Sangma.
Katba na ki kynthei kiba ïoh leit ki kynthup ïa ka Elyzia Nengnong, Haphimanbha Kharkamni, Rimesha Kharbyngar, Maphibansan Lyngwa, Cassandra Rijanai Pasi, Angelica Lyngdoh, Asorphi Lyngdoh Mawlong, Ibanpynhun Khongshun, Wankmenbiang Mawlong, Ibaphylla Shangpliang, Deimi Dorimit Alaska R Marak bad ka Mechira N.
Sangma.
Ha kaba ïadei bad kane ka jingleit jong ki, ka MBA ka kitbok kitrwiang ïa ki ba kin ïoh khur ïa ka jingjop, ban wanrah nam bad burom ïa ka jylla, ka ri bad ka jaibynriew baroh kawei.
Ka Tawang Marathon Promotional Run, ka ba la pynlong ha nongbah Shillong, ka la sakhi ia ka jingwan ia shim bynta shit rhem jong ki nongmareh kiba ieid ia ka koit ka khiah ki ba la wan ym duna ia ka 120 ngut ki ba la mareh ha ka jingjngai kaba 5KM.
Ïa ka ne ka jingmareh la pyniaid da ka jingiatreilang ka sorkar Arunachal Pradesh bad ki shipai Indian Army, bad la pynurlong ia ka da ka jingtreishitom ka kynhun CYRUNS, kaba la ioh shisha ia ka jingiaroh na ki nongiashim bynta halor ka rukom pyniaid bad pynbiang ia ki jingdonkam baroh.
Kane ka promotional run ne ka jingmareh pyntip paidbah ka long kum shibynta ban pynshlur ia ki nongmareh ban leit iashim bynta ha ka Tawang Marathon, ka ban pynlong ha ka 1 tarik u Risaw mynta u snem, kane ka promotional run ka la ktik mynsiem ia ki ba bun ki nongmareh ban leit ia shim bynta ban pyni pyrthei shuh shuh ia la ka sap mareh ha ka tei ka jingiakhun mareh marathon ka ban pynlong ha Tawang.
Ka kynhun Run Meghalaya Association ryngkat ki nongiarap ki la trei met bad mynsiem ban pynurlong ia kane ka jingmareh ha ka jingialam jong ka kynhun ba kynthup ia u Bah Gerald, u Bah Badon, ka samla Dari bad u Bah Suting, ia kane ka program mareh la kyrshan lang ruh da ki Rangbahshnong ka Laitumkhrah, ka tnat police, bad ka DC East Khasi Hills District, Shillong.
a sakhi ia ka jingshit rhem ki nongiashim bynta ha kane ka jingmareh kiba la pyni shisha ia ka jingieid jong ki ia kane ka sport – jingmareh.
Ka jing-pynsngew ki nongkareh ia ka jingshem jong ki ia kane ka promotional run ka la nang pynshlur shuh shuh ia kiba bun.
Bun na kine ki nongmareh ki la pynsngew ia ka jingthrang jong ki ban poi sha katei ka jingmareh ha Tawang da ka jingthmu ban pynpaw pyrthei ia ka sap ka phong ba ki don ha kane ka sport.
U Brigadier R.
Kapoor jong ka Indian Army, u ba long ruh u kongsan ha kane ka sngi, u la pynher lama sdang ia kane ka promotional run da ka ba pynshlur bad pynkmen ia baroh ki nongiashim bynta.
Katba ki sngi ka jingmareh ba kongsan ha Tawang ki nang jan, ka jingkmen mynsiem jong ki nongia shim bynta ki ba ap khmih lynti ban ioh ia mareh lang ban pynpaw pyrthei ia ka mynsiem jingiatylli lyngba kane ka marathon kaba long ka jingthmu ba hakhmat eh jong ka Tawang Marathon.
Na ka bynta ki jingtip ba kham bniah, lah ban phone ha u nombar 6351580588.
Ka kynhun ïalehkai phutbol jong ka jylla jong ngi kaba dei ha ka liang jong ki kynthei ka la shah kynthup ha ka Group E na ka bynta ban ïakhun ha ka samoi 2023-24 jong ka lympung Santosh Trophy, ha kane ka group ka don ïa ki kynhun ba khlaiñ, kata ka Odisha, Goa, Dadra and Nagar Haveli & Daman and Diu, Arunachal Pradesh, bad Gujarat.
Katba ha ka liang jong ki shynrang, ka Meghalaya kan ïoh ban rung lypa sha ka wat ba khatduh (final round) na ka jinglah ban poi phainal ha kane ka aiom (2022-23) ba lah dep kaba dei ruh ka sien ba nyngkong na ka bynta ka jylla ban  poi jngai ha kane ka lympung ba heh.
Watla kane ka kynhun ka la liem noh ha ka phainal ha ka jingïakhun pyrshah ïa ka Karnataka da 3-2 hynrei ki la lah ban pynpaw ïa ka jingtbit ban buh rekod thymmai na ka bynta ka jylla kaba la pynkmen bad pynsngew sarong ïa baroh khamtam ïa ki ‘riew ieit phutbol.
Ka West Bengal kaba dei ruh ka kynhun kaba la ïoh ban rah bun sien ïa ka nam lahduh ha ka liang jong ki shynrang, kata haduh 32 sien, ka la ngat ha ka Group B kaba dei kawei na ki group ba satar mynta ka samoi.
