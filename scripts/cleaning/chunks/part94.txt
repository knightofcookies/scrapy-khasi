Ka Meghalaya kan pynkhreh ban iakhun ia ka  Chattisgarh por 3 pm lashai ka 12 tarik.
Shillong: La antad ba kumba 35ngut ki briew, ki la mynsaw mynta ka step, katba ki dang wan procession na Mawryngkneng sha Shillong.
Ka daw ka long namar ba ka bos saw kaba ki shong ka kylla hajan Mawryngkneng.
La leit ialam ia kitei kiba mynsaw sha ki jaka sumar kiba hajan bad la iathuh ba kim da bun satia kiba mynsaw jur bad la shu sumar malu mala.
Ka phlim Thugs of Hindostan, ka la ioh ban kamai haduh T.
100klur, ha ki lai sngi, ba ka la mih ew.
Ha ka sngi nyngkong, katei ka phlim, ka kamai T.
52klur, katba ha ka sngi ba ar, ka kamai T.
29.
25klur bad ha ka sngi saitjain, ka kamai T.
35klur.
Ki pulit pahara liengsuin, ki la ioh kurup ia ki biskit ksiar, kiba shongdor kumba T.
2klur na uwei na ki nongshong liengsuin ha  kad liengsuin(LGBI) mynta ka sngi.
Ki pulit jong ka Central Industrial Security Force (CISF), ki la lap ia katei ka ksiar, katba ki dang talasi ia ki nongleit jingleit, ha shwa ba kin rung ha liengsuin ban leit sha Kolkata.
La iathuh ba utei uba kit ia katei ka ksiar, u dei U  Lalthithal Liana, uba na Mizoram.
La iathuh ba utei u briew, u shimti ia katei ka ksiar ha lynti ba un wan sha Guwahati, na uwei pat u briew.
U Liana, u wan da ka bos na Aizawl sha Guwahati.
Shillong: “Kane ka sorkar, ka dei ka sorkar jong ki malik dewiong, ha kaba naduh ki minister, ki ophisar, ki heh pulit, ki kwah eh ban tih dewiong" ong ka kong Angela Ryngad, nongialam ka seng ka Thmu U Rangli (TUR), ha ka jingialang hynnin ka sngi, ha Additional Secreteriat, Shillong, ban pynpaw ia ka jingsngew pyrshah jur jongki, halor ka jingshah shoh jong ka kong Agnes Kharshiing bad ka Amita Sangma.
Ka kong Angela, ka dawa ban don ka jingtohkit kaba laitluid halor katei ka jingjia baroh kawei bad ka sorkar ka dei ban siew ia ka bai sumar ia kitei kiba shah shoh bad shah pyn mynsaw, khamtam ia ka Amita, kaba don 7ngut ki khun bad ka bym don lok shuh satia bad 4ngut na kitei ki dei kiba dang rit.
Ka ong shuh shuh ba ki jingmih ki jingkren pyrshah halor katei ka jingjia ha ki social media, ka dei ba la pynshlur da ki nongmihkhmat jong ka Khasi District Council bad ka ong shuh shuh “Ki leh riewshlur, leh mynleh, ki wiar kylleng kylleng,  hynrei ki dei ki riew tiengeit".
Applications are invited from the candidates who are citizens of India for appearing in theto be conducted by DERT onThe candidate should not have crossed(candidates) as on the first day of the first month of the year in which the advertisement was made.
The amount is to be deposited through Treasury Challan under the Head of Account “" within detailed estimates of revenues and receipts Vol-I, during 2018-19.
Applicants can download the MTET Application form w.
e.
f 1st November 2018 from DERT websiteor obtain from the following offices on production of Treasury Challan ofonly for each paper ( Paper—I for classes I— V Paper —II for classes VI-VIII) deposited under the Head of Account “0202-Education, Sports and Arts and Culture-01-General Education-600-General-(01)-Examination Fees" within detailed estimates of revenues and receipts Vol-I, during 2018-19.
The application form is to be submitted to the office of the DERT and DIETs on or before.
Application received after the last date will be not be entertainedFor more details, Please checkof visit.
Shillong: U James Sangma, myntri kam poh iing ka sorkar Jylla, ula leit peit ia ka kong Agnes Kharshiing bad ia ka Amita Sangma, kiba don ha ka jingshah sumar ha NEIGRIHMS, Shillong hynnin ka sngi.
U James, ula iakynduh bad iakren ia U bah John Kharshiing, U Bah Francis Kharshiing ha ka kamra jong ka intensive care unit jong ka  NEIGRIHMS bad ia ki khun jong ka  Amita Sangma.
U James, ula kren shai sha ki kotkhubor, ba ka sorkar kan leh da kaba tyngeh ia kito kiba ktah kti ia ka kong Agnes bad ula kular ruh ba ka sorkar, kan ai ia ki lad jingiarap ia kiba ha iing jong kitei  kiba mynsaw.
“Ngi shim khia bha ia katei ka jingjia bad ka jingtohkit ka dang iaid bad ngi la kem ia arngut ki briew bad ngi pynthikna ba ka jingbishar kaba hok kan long na ka bynta kitei kiba shah shoh bein" ong U James.
La iathuh ba U James, uba don shabar Ri, ula wan phai noh kham kloi, na ka bynta ban peit hi dalade, halor katei ka jingjia hi baroh kawei.
Shillong: Ka surok na Sonapur shaduh Huroi, ka da sniew tasam haduh katta katta.
Katei ka surok kaba jngai 80 na Jowai, ka dei ka jaka kaba pynmih ia shibun ki mar rep, ba kynthup ia u kwai, u tympew, u synsar, ki soh bad sa kiwei de ki jingrep ba har rukom.
Katei ka thain, ka dei kaba mihkhmat da U Ma Shitlang Pale, MLA bad U Ma Desous Pohshna MDC bad ka don 3hajar vote, ha kaba ki shnong kiba don ha katei ka thain ki kynthup ia ka Borsara, Lejri, Lailong, Lahalein, Huroi bad Hingaria.
Ka jingsniew katei ka surok, ka la buh jingeh ia ka leit ka wan, ka iaid ka ieng jong ki paidbah, khamtam na Sunapur sha Huroi bad shaduh sha Hingaria, kaba dang shim por sa 40 Kilometre ka jingjngai, ha kaba ka surok, ka dap da ki thliew ki syar bad ha ka por lyiur lei, ka mih sa ka jingktieh ahor, ha kaba ka surok kali, ka kylla long sha ka pynthor bha bad kaba la pynthut ia ka leit ka wan bad ka iaid ka ieng jong ki kali bad kaba ktah ia ki paidbah jong kitei ki shnong sha ka thain Huroi bad Hingaria.
Ki nongshong shnong jong katei ka thain, ha ka kyrwoh kaba la phah sha U Rupang, ki pynpaw ia ka jingsngew khia kaba  jur,  halor ka jingleh sting jong ka tnat PWD, na ka bynta ban maramot ia katei ka surok kaba donkam bha.
Shillong: Ka Dorbar Kur Warjri ka ba Arphew-ar ka la long ha Mawkneng ha ka 9tarik Naiwieng 2018 ha ka ba da ki hajar ngut ki parakur parajait ki la poi sha kata ka dorbar bah.
Ha ka jingkren maitphang jong u khliehduh ka Sengkur Warjri, Bah D L Warjri u la kyntu ïa la ki parakur ba kum ka jaitbynriew, dei ban pynkhlaiñ ïa ki seng Kur da ka ba  kyrshan shitrhem lang ïa kiwei kiwei ki kur ha la Ri Khasi khnang ban kiew rasong shityllup ka jaitbynriew.
Kum uwei u riew rangbah u la pynkynmaw ïa ka ba la tyngkhuh ha ki snem shwa ban ïoh la ka jylla, u la kren mardor “Ha ka por jong ka sorkar Assam, u myntri rangbah Bishnu Ram Medhi u la ju pynshlur ïa ki samla shynrang Assamese ban shongkha bad ki kynthei Khasi bad u da kular ban ai khusnam na ka bynta kata, namar ka jingthmu ka long ban tyllep noh ha baroh kawei ka thaiñ ban long tang kawei ka jaitbynriew ha jylla".
Kumta la ai ka jingïaroh ïa ki nongïalam Khasi ha kata ka por ki ba la iohi jngai ban ïakhun na ka bynta ban ïoh noh la ka jylla haduh ban da jop.
Ha kawei pat ka liang u Bah D L Warjri u la kdew ba ka long ka ba donkam ruh ban im adkar bad tei la ka jingim ban kyntiew ïa ka burom jong lajong bad jong ka kur ka jait khnang ban rasong ka nam ka burom jong ka jaitbynriew.
Ki samla kiba wan shakhmat bad kiba dang ioh khusnam na ki nongialam jong ka Kur WarjriHa kane ka dorbar bah jong ka kur Warjri la pynkup burom ruh ïa ki parakur ki ba la tyngshaiñ bad kiew irat ha la ki kam pule bad kam ba ki trei da u Bah Riewad V Warjri, rangbah Kur ba la shongthait na ka kam kittiensyiem (envoy, ambassador) jong ka Ri India ha kylleng ka pyrthei.
Ki ba la ïoh takma donburom ha kata ka sngi ki long u samla Dakynmawlang Warjri u ba la jop ban long nyngkong (1st Class) bad ka kydan ba ha khlieh tam eh (Distinction) ha ka pule B.
E.
Electrical & Electronics Engineering na Sathyabana Institute of Science and Technology University, Chennai; u samla Phyrnailang Warjri u ba la jop ba nyngkong ryngkat ka takma ksiar (1st Class Gold Medallist) ha ka M.
Sc.
Mathematics na salonsari NEHU, Shillong; ka samla Sally Gracia Warjri ka ba la jop ba nyngkong la shiphew ha khlieh (1st Class- 10th position) ha ka B.
Sc.
Physics na salonsari NEHU, Shillong; bad u rangbah pulit Bumper Warjri, Sub Inspector u ba la jop Khusnam (Excellence Award 2018) ha la ka kam ban pynïaid ryntih ïa ki kali (Traffic) na ka shlem trei u Deputy Commissioner, East Khasi Hills District, Shillong.
Ha kane ka sngi la don ruh ki kam lehkai byrngia na ki khynnah bad samla ki ba tbit ha ka rwai ka shad tynrai bad ha ka rukom mynta bad la ai jingkheiñ jingdiah da u Bah Sunshine Warjri, Saiñpynïar ka Seng Kur halor ki kam bhalang jong ki parakur parajait kylleng ka Ri Khasi.
Ka jingialang ban pyrshah halor ka jingthombor ia ka kong Agnes Kharshiing, ka dang shu sdang mynta shiphang.
La pynlong ia katei ka jingialang ha Additional Secreteriat, Shillong.
Ha ka jingialang, kaba la pyniaid da ka kong Angela Ryngad, nongialam ka TUR,  la don lang u bah RG Lyngdoh, kong Patricia Mukhim bad U Pastor PBM Basaiawmoit nalor kiwei pat.
Hynnin ka miet, ha ka por shiteng synnia kawei ka Sumo, ka la kylla hajan Williamnagar, jong ka East Garo Hills District.
Katei ka Sumo, ka dei kaba wan na Nongchram bad la iathuh ba ki don kumba 12ngut ki briew ha katei ka kali bad ka jingkylla jong katei ka kali, ka dei na ka daw, ba u nongniah, ula pynher stet palat ia katei ka kali.
Kiba mynsaw, ki don ruh ki khynnah rit bad la leit ialam ia ki sha Hospital ha Williamnagar.
Ym shym la ioh jingtip kaba bniah halor katei ka jingjia bad ym shym ioh ruh ia ka number kali, kat haduh ba thoh ia kane ka khubor.
Shillong: Arngut ki heh pulit ki la iap ei hynnin ka sngi, haba ka kali ba ki shong ka hap shapoh riat hajan Ratacherra, ong ka khubor.
Kitei ki arngut ki long U Narayan Lapang Inspector Special Branch jong ka East Jaintia bad U Emerald Shadap jong ka tnat peit mynder jong ka Jowai, ki la khlad ha shen, katba u kynrum jong U bah Shadap, uba leit lang bad ki,  u don ha ka jingshitom kaba jur bha.
La iathuh ba kitei ki pulit ki leit sha Ratacherra ha East Jaintia Hills, ha kaba ki leit ha ka kali SUV bad katei ka kali, ka la hap sha riat, ha ka por 8baje eiei hynnin ka miet.
Shillong: La ioh jingtip, ba ka la don ka jing huri hura ha Dawki, mynta ka sngi hapdeng ki nongniah trok kit maw bad ki BSF, namar ba ki nongniah trok ki shah ktah kti hajan ka ophis Custom ha Tamabil.
La iathuh ba katei ka jingshah ktah kti jongki, ka long namar ba ki don ki nongniah trok kiba ieng hapdeng surok hajan katei ka kad khaii Tamabil.
Katei ka jingjia, la iathuh ba ka dei ha ka por 10.
30 eiei mynstep bad ki la don katto katne ngut ki nongniah trok, kiba la mynsaw malu mala.
Hynrei la lah ban pynbeit noh kham hadien ia katei ka jingjia, haba ka la poi ka jingiakren ia sngewthuh hapdeng ki nongniah trok bad kitei ki shipai BSF.
Shillong: Da ki phew hajar ngut ki paidbah naduh ki khynnah skul, ki sengbhalang ki la iaid paidbah mynta ka sngi na iewrynghep sha madan Malki , mynta ki paidbah ki la poi ha madan Malki na ka bynta ka jingialang dawa ban ithuh noh ia ka ktien Khasi ba kan rung hapoh ka khyrnit ba 8 ka riti synshar ka ri india.
Ka jingialang bah jong ka Khasi Authors Society (KAS) kaba long mynta ka sngi ha Madan Malki, ka ieng skhem halor ka nongrim, na ka bynta ban dawa na ka sorkar India, ba kan ithuh noh ia ka ktien Khasi, kum ka ktien Sorkar.
Ha ka jingialang, kaba la ialum da ki phew phew hajar ngut, la iashim bynta shitrhem da ki samla pule lem bad ki paidbah jong ka Ri Khasi Jaintia.
Ha ka jingkren U Bah Samuel Jyrwa, nongialam ka NESO, ula pynsngew ba ka ktien Khasi, ka dei kaba pyn iatylli ia ka jaitbynriew bad ka dei ruh katei ka ktien, kaba la pynmih ia ka jing iakhih ban pyrshah ia ka sorkar Assam, haba ka pynbor ia baroh ki nong Assam, ba kin pyndonkam ia ka ktien Assamese, ha ki snem 52.
Na ka liang jong utei u samla, u dawa ruh ba ka sorkar India, lada ka ithuh ia ka jaitbynriew Khasi, kumta ka dei ban ithuh ia ka ktien Khasi ha ka riti synshar ri.
U Dr P Nongtdu, uba dei U Principal jong ka Jaintia Eastern College ha Khliehriat, ula pynpaw ba ka ktien khasi, ka dei ka ktien kaba teh song ia ka jaitbynriew Khasi bad u pynpaw ruh ba ka jingdon ki ktien shnong lane ki ktien shnat, kam dei satia ka daw ban pynthut ia ka jingkhraw jong ka ktien Khasi bad u kyrshan tyngeh, na ka bynta ban ioh noh ia ka jing ithuh ia ka ktien Khasi ha ka riti synshar ri.
U Dr DRL Nonglait, President ka KAS, ula pynpaw ia ka jingsngew kmen ba kane ka sorkar Jylla, ka la mynjur ban leit rah ia ka jingdawa ban ithuh noh ia ka ktien Khasi bad Garo ha iing dorbar Jylla, ia kaba ym pat don ki sorkar kiba la shlan ban leh kumta ha ki por mynshwa.
U Dr Nonglait, ula pynpaw ba ka ktien Khasi, ka la biang lut nadong shadong, na ka bynta ban ithuh noh da ka sorkar India, namar ba u pynsngew ba ka dei ka ktien kaba la kren da palat 17lak ngut ki briew haduh ha kine ki sngi.
U Dr Nonglait, u dawa namarkata ba ka sorkar India, ka dei ban mynjur noh, lyngba ka ain jong ka Parliament ha kane hi ka dorbar ka ban sa long shen bad u maham ruh ba lada ka sorkar India, kam shah shkor ia ki jingdawa jong ki paidbah, kumta kan sa pynlong ia u paidlang ka Ri Khasi ba un hiar da ki phew hajar ban tur sha nongbah Delhi.
Hadien lai sngi jong ka jingtohkit, ki pulit ka Kerala, ki la kem ia U  Bishop Franco Mulakkal (54), uba la shah kynnoh ba u bat bor ia ka nun.
La kem ia U Mulakkal, hynnin ka janmiet.
U Mulakkal, u dei uba nyngkong eh na ki Bishop ha India, u ban shah kem, halor ka jingshah kynnoh bat bor kynthei.
Yn leit rah ia U Mulakkal, sha ka kashari ha  Kottayam ha ka Sngi Saitjain.
Ki pulit ki kam ba U Mulakkal, u ieng skhem ba um shym la bat bor satia ia katei ka nun, hynrei ki jingkren jongu, kim iahap satia bad kumta ki pulit ki la kem noh ia u, ha ka kyndon 164 of the CrPC.
Ha U Jylliew ka nun, ka la ujor ba U Mulakkal, ula bat bor ia ka la 13sien kynthih, ha ka iing mishon ha  Kottayam district, kaba sdang naduh ka 5tarik Jymmang, 2014.
Dr.
Sylvanus Lamare,Principal,St.
Edmund’s College,Shillong.
Palat 175 tylli ki snem ki la ïaid ba ka ktien Khasi ka la long ka ktien thoh da ki dak  Roman bad ha kine ki 175 tylli ki snem shibun kiei kiei ki la jia ha ka jingkiew irat jong ka ktien kum ka ktien thoh.
Ka Khasi Authors’ Society naduh ba la seng ïa ka ha ka snem 1979 ka la shim kawei ka rai ban pynneh pynsah bad ban kyntiew ïa ka thoh ka pule ha ka ktien Khasi da ki nongthoh Khasi.
U Prof.
H.
W.
Sten kum u dkhot bashit rhem ka Khasi Authors’ Society, u la trei shitom bad phah ka Memorandum sha ka Sorkar Jylla bad sha ka Sahitya Akademi ha ka snem 1994-95.
Ka ktien Khasi ka la dei ka ktien hikai ha ki skul haduh ka kyrdan Middle English ne klas VI bad ka la ïoh ruh ka kyrdan kum ka ktien thoh eksamin haduh klas VI naduh ka snem 1902.
Ka la dei ka sobjek ha la Intermediate Arts ba la ithuh da ka Calcutta University naduh ka snem 1900.
Ka la ïoh ruh ka jingithuh na ka Calcutta University kum ka kawei ka subjek ha ki kyrdan pule haduh ka kyrdan Degree.
Ka la dei ka sobjek Modern Indian Language (MIL) ha ka Matrik ne klas X, kum ka sobjek Modern Indian Language (MIL) bad Elective ha ki klas XI bad XII naduh ki por Assam bad wat ha ka Jylla Meghalaya.
Ha ka Jylla Meghalaya lei lei ka la dei ka sobjek kaba ki khynnah Khasi ki dei ban shim ha klas X, XI bad XII bad ki dei ruh ban pas tad haduh ban da weng noh da ka Meghalaya Board of School Education ha ka snem 2013 ban pynlong ïa ka kum kawei ka Elective sobjek ym shuh kum ka compulsory subject.
Ka la ïoh ka kyrdan kum ka sobjek honours, elective bad Modern Indian Language na Gauhati University bad la pyntrei kam thikna da ka North-Eastern Hill University.
Ka la kynjoh kum ka sobjek ha ka kyrdan Master Degree naduh ka snem 1981.
Kum ka sobjek ha ka kyrdan M.
Phil bad Ph.
D ha ka Khasi Department, North-Eastern Hill University.
Ka jingkiew jong ka ka long ba mynta lah ban thoh dissertation bad thesis ha ka ktien Khasi.
Ka ktien Khasi ka la ïoh ïa ka kot khubor “U Nongkit Khubor" naduh ka snem 1889 kaba la sdang da u William Williams.
Kiba bun ki kot khubor Khasi kiba la mih na kawei ka por sha kawei pat bad mynta ki long “U Mawphor", “U Nongsaiñ Hima", U Rupang", “Ka Kynjat Shai" bad kiwei.
Ka All India Radio ka la sdang ban ai khubor da ka ktien Khasi naduh ka snem 1948 ter ter haduh mynta.
Ka Doordarshan Kendra ruh ka la sdang ban ai ki prokram Khasi naduh ka snem 1994 ter ter haduh mynta.
La mih sa ki lad pathai khubor shimet kum ka “Peitngor Cable News", “Ri Khasi Channel", “Batesi TV", “T7" bad kiwei kiwei.
Ki la mih ki jingai khubor lyngba ka internet bad ki blog kiba pher.
Ha ka jingpule ruh ki khynnah ki la nang ïapas ha ka sobjek Khasi.
Naduh ka 4 tarik u Jymmang, 2005 ka ktien Khasi ka la ïoh ka kyrdan kum ka ktien synrop jong ka Jylla bad la sdang ban pyntrei kam ïa ka ha ki ophis trei kam ka sorkar ha ki dur ki bym shai.
Ka pyni shai ba ka ktien Khasi ka dei kaba im bad kaba kiew irat bad kaba ïaid ryngkat bad ka por.
Naduh ka snem ba ngi la ïoh la ka jong ka Jylla, ha ka por ba ka Jylla ka don la ka Ïing ban Thaw Aiñ ka la don ka jingpyrshang da ki nongïalam ka Jylla ban dawa ïa ka jingpyndonkam ïa ka ktien Khasi bad ka la sdang ha ka 6 tarik u Ïaïong 1972 haba u Prof.
Martin Narayan Majaw u la ong kumne, “Sir.
If Khasi language is to be enriched and raised to the highest possible level certain subjects like music, fine arts and handicrafts should be incorporated in the present system of education.
In this respect, there should be two types or two kinds of principles to be laid down; one is that it should have a job oriented syllabus and the other is on certain other suggestions which would take time to read but the basic fact is that education should be very strongly pressed.
" Kiwei ki nongïalam kiba la dawa ban rah kyrdan ïa ka ktien Khasi ki long, Francis Mawlot, Edwin Bareh, E.
K.
Mawlong, H.
S.
Shylla, Ardhendu Choudhury, Titos Chyne bad kiwei de.
Wat ha ka Sahitya Akademi ruh ka jingdawa ka la long naduh ka snem 1974 ha ka por ba long dkhot u Prof.
R.
S.
Lyngdoh, Prof.
H.
W.
Sten, Dr.
M.
P.
Lyngdoh bad une u nongthoh; hynrei ka la shuh sah ha ka jingïaleh haduh mynta.
Ha Lok Sabha la pynpaw ba dei ban ithuh ïa ka ktien Khasi da u Prof.
P.
G.
Marbaniang haba u kyrshan ïa ka jingithuh ïa ka Nepali bad Manipuri.
U P.
R.
Kyndiah pat u la dawa ban ithuh ïa ka ktien Khasi haba u kyrshan ban ithuh ïa ka ktien Boro bad Santhali.
Ka daw bah bym poi shano shano ka long ka jingbym thikna uba bun uba lang yn ïoh jingmyntoi aïu? Lada yn ym don jingmyntoi, nga tharai kiwei ki ktien kin ym dawa bad ïaleh dohïap ban ïoh jingithuh da kaba mih surok, poi Delhi bad phah ki memorandum sha ka sorkar Pdeng da ka jingïatrei lang bad ka Sorkar Jylla.
Na ka bynta ban ïatip yn ïoh jingmyntoi aïu lada ka ktien Khasi ka rung ha ka Eighth Schedule ngin pashat katto katne ba ki paidbah kin sngewthuh ïa kaba ki kyrshan.
1.
Ka jinglah ban pyndonkam ïa ka Ktien Khasi da ki nongmihkhmat jong ngi ha Lok Sabha bad ha Rajya Sabha ki Ïing Thaw Aiñ ka Ri India.
Kata kan long ka jingsarong ïa ka Jait bynriew.
Haba don ba la kren Khasi donkam ki nongpynkylla kata kan pynmih ki kam kum ki nongpylla ktien ha ki ar tylli ki Dorbar Thaw Aiñ ka Ri.
Ka jingbuh jingthoh ha ki ophis trei kam ka Sorkar India kin long ruh ha ka ktien Khasi, kita ruh kin plie ki lad ïoh kam ïoh jam.
2.
Ka jinglah ban pyndonkam ïa ka Ktien Khasi ha kaba thoh ha ka Indian Civil Service kata ha ka Main (One of the Indian Language (One of the Indian Language to be selected by the candidate from the Languages included in the Eighth Schedule to the Constitution) kaba long 300 marks.
3.
Ka jingpyntrei kam da ka Sahitya Akademi kumne harum:i.
Ka jingai khusnam da ka Sahitya Akademi shisien shi snem (Sahitya Akademi Main Award) ïa u/ka nongthoh Khasi kaba kynthup ïa ka jingbuh jingkynmaw bad ka song pisa kaba shilak ryngkat ka jinglut jingsep ha kaba leit sheim ïa ka khusnam.
Hadien pat ka jingpynkylla ïa ka kot kaba ïoh khusnam sha kiwei pat ki ktien ka Ri India.
ii) Ka jingai ïa ka Bhasha Samman kaba la sdang ha ka snem 1996 bad haduh mynta la ïoh da arngut ki nongthoh Khasi, u Dewi Singh Khongdup ha ka snem 1997 bad u S.
S.
Majaw ha ka snem 2011.
Kaba kynthup ïa ka jingbuh jingkynmaw bad ka song pisa kaba shilak.
iii) Ka Translation Award ka dei ka khusnam kaba la ai shisien shi snem sha u/ka nongthoh Khasi kiba pynkylla ka kiwei pat ki ktien ka Ri India sha ka Ktien Khasi.
Kane ka kynthup ïa ka jingbuh jingkynmaw bad ka song pisa kaba sanphew hajar.
iv) Ka Bal Sahitya Puraskar kaba la ai shisien shi snem sha u/ka nongthoh Khasi kiba thoh ïa ki jingthoh na ka bynta ki khynnah.
Kane ka kynthup ïa ka jingbuh jingkynmaw bad ka song pisa kaba sanphew hajar.
v) Ka Yuva Puraskar kaba la ai shisien shi snem sha u/ka nongthoh Khasi kiba hapoh ka rta kaba laiphew san.
Kane ka kynthup ïa ka jingbuh jingkynmaw bad ka song pisa kaba sanphew hajar.
Ha ka Jait bynriew Khasi i Kong Janice Pariat i la ïoh ïa kane ka khusnam ha ka snem 2013 ha ka ktien English ïa ka kot kaba la ai kyrteng “Boats on Land" (Short Stories).
vi) Ka Premchand Fellowships ïa ki nongthoh Khasi kiba thoh ha ka ktien Hindi.
vii) Ka Sahitya Akademi Fellows ïa u/ka Nongthoh Khasi kiba la paw bhaviii) Ka Honorary Fellowship ïa u/ka Nongthoh Khasi kiba la paw bha.
ix) Ka Anandacoomaraswamy Fellowship kaba ai sha ki nongthoh kiba thoh ïa kaba ïadei bad ka Ri Srilanka.
x) Ka jingshim bynta ki nongthoh Khasi ha ki prokram jong ka Festival of Letter sha New Delhi ne ha kiwei pat ki jaka man la ka snem.
xi) Ka jingbei pisa na ka bynta ki Seminarsha ka Ktien Khasi kiba lah ban pynlong khah khah.
xii) Ka Samvatsar Lectures kaba jied ïa u nongthoh Khasi uba la paw bha ban ai ïa katei ka jingkren.
xiii) Ka prokram Jingïakynduh bad u /Ka Nongthoh (Meet the Author) kaba yn bei tyngka da ka Sahitya Akademi.
xiv) Ka Kavi-Anuvadak ka jingpule poitri ha ka ktien kaba la thoh da u nongthoh hi bad da u/ka nongpynkylla sha kawei pat ka ktien ha kajuh ka rynsan.
xv) Ka prokram People and Books ka jingkhot ïa ki bym dei ki nongthoh hynrei ki dei ki briew kiba la nang la stad bha ban kren halor kano kano ka kot Khasi kaba ki la pule.
xvi) Ka prokram Through My Window ka jingkren jong u nongthoh halor uwei pat u nongthoh uba im ha ka juh ka juk.
xvii) Ka prokram Samvad ka dei ka prokram kaba khot ïa uno uno uba la kynjoh sha ka thongxviii) Ka Fellow of the Sahitya Akademi prokram ban kren bad ban sngap kiwei ki sngew kumno halor ki jingthoh jong u/ka.
xix) Ka prokram Mulakat ka dei ka prokram ha kaba ki nongthoh kiba kham khynnah ki ïoh ban ïaphylliew jingmut bad pule ïa ki jingthoh jong ki.
xx) Ka prokram Asmita ka dei ka prokram kaba pynpaw ïa ki nongthoh kynthei bad la plie ha ki ïa ka rynsan ban pynpaw pyrthei ïa ki jingthoh jong ki.
xxi) Ka prokram Avishkar ka dei ka prokram kaba plie lad ha ki nongpule ban sngap ïa ki nongthoh kiba pher na Ri India.
xxii) Ka prokram Antaral kaba dei ka prokram kaba kren ïa kiwei pat ki jait jingthoh ruh.
xxiii) Ka prokram Loka: The Many Voices ka dei ka prokram kaba pynpaw ïa ki khanatang, puriskam ryngkat bad ka jingpyni ha rynsan.
Ïa kane ha ka ktien Khasi la leh nyngkong ha St.
Edmund’s College da i Kong Silbi Passah ha ka snem 2014.
xxiv) Ka prokram Kathasandhi ka dei ka prokram kaba pynpaw ïa ki jingïathuh khana kiba ki nongthoh ki la thoh dang shen ha kaba ki pule bad ïaphylliew jingmut.
xxv) Ka prokram Kavisandhi ka dei ka prokram kaba plie lad ïa u nongthoh ban pule hi ïa ki poitri kiba u la thoh ha khmat ki nongsngap.
xxvi) Ka prokram Workshops ka dei ka prokram kaba plie lad ban ïaphylliew jingmut, ban pynkylla na kawei ka ktien sha kwei pat.
4.
Ka jingtrei kam bad jingbei tyngka da ka National Book Trust, India ha ka dur ki seminar, ki pynmih ki kot na ka bynta ki khynnah bad halor ka Jylla bad ki Book Fair.
5.
Ka jingtrei kam bad jingbei tyngka da ka Central Institute of Indian Languages ha kaba wad jingtip kham bniah halor ka ktien Khasi bad ka jingpynmih ïa ki jingthoh kiba ïadei bad ka ktien Khasi.
6.
Ka khusnam da ka K.
K.
Birla Foundation ïa u ne ka nongthoh Khasi.
7.
Ka jingrung ka sobjek Khasi ha ki University bad College ka Ri India haba don ki samla pule kiba pule Khasi MIL lane Khasi Elective ne Honours.
8.
Ka jingdon la ka jong ka station radio bad doordarshan kaba pura tang na ka bynta ka ktien Khasi.
9.
Kan dei ka ktien kaba baroh kiba trei ha ki ophis Sorkar ha Meghalaya ki dei ban nang ban kren bad ban thoh kham ha ki district kiba bun ki Khasi.
10.
Ha ka pisa kaba ngi bat ngin ïohi ba la thoh “Kane ka dei ka shispah".
Ka jingkyrshan ïa ka jingtur shakhmat ka Khasi Authors’ Society naduh ki por kiba mynshwa haduh mynta, ki paidbah ki khmih lynti kumno ki khun samla kin ïoh ki jingmyntoi ha ki ophis trei kam kiba pher ha la ka Jylla bad wat shabar Jylla ruh.
Ka dei ka hok jong ngi ban ïoh ka jingithuh ïa ka ktien Khasi namar ngi ïoh la ka Jylla ruh namar ngim kwah ban kren da ka ktien Assamia.
To mynta ngin kam kynti ïa la ka hok bad ngin ïeng tylli ban pyrta jam da kawei ka sur, “Ithuh noh kloi ïa ka ktien Khasi.
Wat pynslem shuh.
Phi ki nongïalam kyndit bynriew noh".
Namar “Haba ka ktien ka im ka Jaitbynriew ka im" bad “Ka Jaitbynriew kaba pule ha la ka ktien lajong kan ym ïap" ong u Rev.
Phadar H.
Elias.
[Ïa kane ka jingthoh la lum jingtip bad buh tang kat ban pynmih kot khubor dang don bun ki mat kiba la ieh noh].
Shillong: Ka jingmih noh u Bah DD Lapang na ka Congress hadien phew snem ba la don ha katei ka parti, ka la pynlong ia kiwei ki party ban kyndit.
Haba kren myn hynnin ka sngi, u general secretary ka UDP, u Dr Jemino Mawthoh u la ong ba mar ia dep iehnoh na ka Congress, u Bah Lapang u la phun ia u ha ka por ba u don ha Delhi ba phah shithi mihnoh na ka Congress.
“Ha kito ki sngi ba u Bah Lapang u don ha Delhi, u la phun ia nga, bad ngi la iakren ha kaba nga la pynpaw ia ka jingsngew kyndit ia ka rai jongu, ban mih na ka Congress, kaba u la don bun phew snem bad kum uwei na ki nongialam ba radbah", la ong u Dr Jemino.
U Dr Jemino u la ong ba ka jingphet noh u Bah Lapang na ka party kaba u la longdoh longsnam hadien phew snem, ka pyni ba ka la don eiei kaba jur hapoh ka party, kaba la pyllong ia u ban shim ia kane ka rai kaba tyngeh.
“Kat u Bah Lapang uba dei u nongialam ba rangbah na kiba rangbah tam, ym tang ha ka jylla hynrei ha ka dong mihngi, ban ieh na ka party ka long kaei kaei kaba kyndit", la ong u Jemino.
U la ong biang, na ka liang ka UDP kan iakren iakynduh bad u shen, ban iaphylliew jingmut namar ba ka jingkhang ka plie lada u don ka mon ban wan sha ka kynhun.
“Ngin iakynduh ia u Bah Lapang, lehse u lah ban wan lang sha ka kynhun jong ngi, ngi don ka jingkyrmen kaba skhem halor kane", la pynpaw u general secretary ka UDP.
Shillong: Mynhynnin ka sngi ka la don ka jingialang jong ki heh MPCC ban ia kren halor ka jingphet seng noh u bah D.
D Lapang.
Katkum ki jingtip ba la phah sha ki lad khubor ruh la iathuh ba ba hadien katei ka jingialang kan don ka jingiakren bad ki nongthohkhubor halor ka jingphet seng noh u bah D.
D Lapang.
Hynrei haba la wai katei ka jingialang haba ia kren bad u President ka MPCC u Dr.
Celestine Lyngdoh, u la ong ba ka MPCC kam pat treh ban kren eiei halor ka jingphet seng jong u bah Lapang bad kan kren ia katei ka bynta ha ka lah sngi u blei.
La sngewthuh ba ka daw ka jingbym treh ka MPCC ban kren halor u bah Lapang ka dei na ka daw ka jingbym donlang u Dr.
Mukul Sangma bad ki nongialam Congress ha katei ka sngi ba kynthup ia u bah Kennedy Khyriem, u bah James Lyngdoh working President, bah R.
V Lyngdoh ki la pyrshang ban pynkyllaiñ ia katei ka mat da kaba ong ba kin ia kren bad ki nongthohkhubor ha ka lah sngi u blei.
Haba iakren bad ki nongthoh khubor, ki nongialam ka seng Congress, ki la kren shai ba U bah Lapang u khlem pan tiket satia na ka bynta ka elekshon MLA 2018 na Nongpoh, hynrei u la kyrkhu kyrdoh ia u bah Mayrald Born Lyngdoh bad u la iam ruh ha ki jingialng paidbah.
U Dr.
Bom u la ong ruh ba kam shym la don ka jingpynbor ia u bah Lapang ba un hiar shuki kum u President ka MPCC hynrei ka dei na ka daw ka jingpan jong u hi na ka AICC ban pyllait noh ia katei ka kam naba um don ha ka met kaba koit ba khiah.
“Kam dei ba la leh lyndet ia u hynrei ka dei ka jingpan jong u hi na ka AICC ba ka koit ka khiah jong u kam biang shuh" ong u Dr.
Bom.
U Dr.
Bom u la ong ba kumba ka long haduh mynta lyngba ki lad khubor ka pyni ba u Dr.
Lapang u la iaid sha kawei pat ka lyntri bad kam don lad shuh ba u nwan phai biang sha ka seng Congress bad iaken ban iatai u la ong ba ka MPCC ka dang ap ia ka jubab na ka AICC.
Shillong: Ka Khasi Hills Autonomous District Council (KHADC) kan ujor sha Supreme Court halor ka hukum jong ka National Green Tribunal kaba la pynmih ha ka 31 tarik u nailar, 2018.
U Executive Member ka KHADC uba peit ia ka tnad mar poh-khyndew u bah Latiplang Kharkongor u la ong ba katei ka rai ka la ktah ia ki rit paid bad ka la ktah ruh ia ka hok jong ki.
U la ong ba u kyrmen ba ka sorkar jylla bad ka District Council kin ia khun ia katei ka mukotduma naba u la ong ba ka khyndew ka shyiap hangne, ka dei kaba long trai da ki paidbah.
Ka KHADC ka kyrshan ruh ia ka mukotduma ba la ujor da u bah Lber Laloo pyrshah ia ka jingkhang tih dewiong.
U la ong ba ha ka tiaew ban wan un ujor mukotduma sha ka Supreme Court ban ia khun pyrshah ia ka rai jong ka NGT.
Shillong: U President ka MPCC u Dr.
Celestine Lyngdoh uba ki khot ieit u Dr.
Bom u la ong ba ka seng Congress ka la khot shim phom ia ki kyrtong jong ka naduh ka 4 tarik haduh ka 15 tarik mynta u bnai kaba dei ka por ba la dep kut bad ia ka phom kin hap ban pynpoi sha ka Block Congress hapoh ka 15 tarik u risaw.
U Dr.
Bom u la ong ba ka seng Congress kan pynieng kyrtong ha baroh ki konstitwensi jong ka Khasi-Jaintia District Council konstitwensi bad baroh ki konstitwensi ki la don kiba la pan tiket bad shim phom.
U la iathuh ba ki don sa tang katto katne tyll ki konstyitwensi ki bym pat shim, namar ka jingkyrpad jong ki MLA ban ap shuwa shipor ba kim pat lah rai.
U la iathuh ba na baroh kiba la shim phom kim don satia ki MLA kiba kwah ban ia khun ia ka lekshon MDC bad na baroh ki MLA barim ruh ym don satia kiba kwah ban ia khun ia ka elekshon MDC hynrei tang u bah Ronnie V Lyngdoh marwei uba dei na Mylliem konstitwensi.
U Dr.
Bom u la ong ba ka seng Congress ka kyrmen skhem ba u bah Ronnie un jop da kaba suk kum u MDC.
Shillong: U myntri ka tnad pynroi sor ka sorkar jylla u bah Hamlet Dohling u la ieng hapoh ing dorbar thaw-aiñ ka jylla ban pynpaw ka ingsngewlem halor ka jingkhlad noh ki politishian ha ka ri India hapoh kine ki 6 bnai.
Ha katei ka jingkren sngewlem ia kiba la khlad noh u bah Hamlet u la kynmaw kyrpang ia u Myntri Rangbah duh ka ri u Atal Bihari Vajpayee uba la khlad noh ha ka 16 tarik u nailar, 2018.
Ha ka jingkren jong u bah Hamlet u la ong ba ha ka por ba u dang long u nongialam ka KSU; ka KSU ryngkat bad ka GSU ka NESO ka la leit ba ia kynduh kyrpang ia u Atal Bihari ba un thaw la ka jong ka tnad jong ka sorkar India ka ban peit ia ka jingeh jong ki briew kiba sah ha ka thaiñ shatei Lam Mihngi lane ka North East bad ha katei ka jingiakynduh u la ong ba u Atal Bihari u la ong kular ba un thaw la ka jong ka Ministry ia ka NE bad hadien la mih ka Ministry of DoNER.
U bah A.
L Hek pat haba ia shim bynta u la ong ba u Atal Bihari u dei u myntri rangbah duh uba la shim un ki lad ki lynti ban peit kyrpang ia kane ka thaiñ shatei Lam Mihngi ha kaba u la ong ba u dei ma uba la wanrah ia ka Two Lane, ka Four Lane bad ka 12 Lane ha ka ri India.
U la pynkynmaw ruh ia u Lat barim ka jylla u M.
M Jacob uba la khlad noh ha ka 8 tarik u naitung, 2018 ha kaba u la ong ba dei tang ma u -u Lat uba la wan bam jam bad wan shongkai ha ka ing kaba rit jong u kaba don ha Golflink.
La ioh ruh ki jingkren sngewlem ia ki riew khraw ka Ri kiba la khlad noh hapoh kane ka hynriew bnai, na u myntri rangbah ka jylla u Conrad K Sangma, u nongialam ka Liang pyrshah u Dr.
Mukul Sangma bad kumjuh na u Lamphang ka ing dorbar u Dr.
Donkupar Roy uba la pynlong ka jingsngap jar kaba 2 minit ha ing dorbar kum ka dak ka jingsngewlem.
Shillong: U myntri sorkar barim ka jylla uba dei ruh u MLA barim ka Mylliem konstitwensi u bah Ronnie V Lyngdoh,u la kynthah ia ka sorkar MDA kaba ialam da u Conrad K Sangma da kaba kynnoh ba kane ka sorkar ka dei ka syrngiew jong ka BJP.
Haba kren sha ki nongthohkhubor mynhynnin ka sngi u bah Ronnie u la ong ba kane ka sorkar ka kwah ban pynkylla ia kane ka jylla sha ka Panchayati Raj kumba long ha kiwei pat ki jylla na ka bynta ban ioh jingmyntoi ba ka pisa kan wan beit beit na ka sorkar pdeng sha ki (Direct Funding).
“Ngi shu iohi mynta ha ki kotkhubor, hynrei lada ka don shisha kata ka jingmut ka sorkar ngin mih sha madan ban ia khih" ong u bah Ronnie.
Katkum ka jingkren jong u bah Ronnie u la thew beit ba kane ka sorkar MDA ka de ka sorkar jong ka BJP ha kaba u la ong “Ki don shibun ki ajenda barieh jong ka BJP hynrei ngin ym pdiang bad ngin ieng ban pyrshah" u la ong.
U la ong ba haduh mynta dang shu iohi ha ki kotkhubor bad lada jia ba kan mih ka sur na ka sorkar ka Congress kan mih ha madan ban pyrshah.
Katei ka jingong jong u ka dei hadien ba la paw ha ki khubor ba u myntri kam pohing ka sorkar pdeng u Rajnath Singh u la ia kynduh ia u Conrad K Sangma myntri rangbah ka jylla ban ia kren halor ka 6th Schedule ban pynlong ha ka dur jong ka Panchayati Raj.
Mawkyrwat: Ka Federation of Khasi Jaintia and Garo People (FKJGP) kynthup ïa ka Sawsymper Circle, ka South East Khasi Border Circle bad ka South Eastern Zone, hynnin ka sngi palei ki la ïoh ban leit jurip ïa ki ophis treikam bapher bapher kiba don hapoh ka Mawsynram, C&RD Block.
Ha katei ka jingleit jurip jong ka seng, la lap ba ka ophis jong u Range Forest ym shym la don nongtrei wat tang u wei ruh, hynrei la lap ba don tang ka kong Angelin Syiemlieh, kaba dei ka Peon jong ka ophis bad ha ka juh ka por ka la ïathuh ba bun na ki nongtrei ha katei ka ophis ki ju wan tang ha ki sngi ïew, hynrei ha kiwei pat ki sngi bun kim ju ïa wan.
Shuh shuh na ka liang jong ka seng ha katei ka jingjurip ka la lap ruh ba kiba bun ki ophis sorkar ha katei ka thaiñ bun ba ki don tang ki peon kiba wan ban treikam, khlem da don kiwei kiwei pat bad la ïoh jingtip ba ki ophisar ki ju wan tang ha ki por ba ki don ki kam ban pyndep.
Haba ïakren bad ki lad pathai khubor na ka liang u bah James Kharbani, President ka South Eastern Zone, u la pynpaw ka jingsngewdiaw hadien ba ka seng ka la lap ïa kiba bun ki ophis hapoh Mawsynram ba ki duna palat ka jingwantrei jong ki ophisar.
“Bun na ki nongtrei (staff) kiba wan na ka 100 percent ki wan trei tang 30 percent" u la ong u bah James da kaba u la bynrap shuh shuh ba shibun na ki ophis haba phai ha ki shuki jong ki ophisar ki shu thylli bad don tang ki Peon bad Chowkidar.
Katei ka jingdkoh ka rukom treikam jong ki ophisar ka wanrah ïa shibun ki jingeh na ka bynta ki paidbah jong ka dong ka thaiñ.
“Hato ïa kine ki ophisar ha ki ophis bapher bapher la thung ïa ki ban trei tang ha ka sngi ïew ne la thung ïa ki ba kin trei na ka bynta baroh shibnai? Hato ki ïoh bai bam tang ha ka sngi ïew ne baroh shi bnai?" bynrap shuh shuh u bah James bad ong ruh ba ka seng nangne shakhmat kan nym shongthait hynrei kan ïaitreishitom ban ïai bud dien ïa kane ka kam bad lada kane ka jingdkoh kan dang jia, na ka liang ka seng kan rah lane ai jingthoh sha u Deputy Commissioner jong ka East Khasi Hills District.
“Baroh ki ophis ba ngi la leit jurip, hooid wat la ki duna ophisar, hynrei kam don kaba khang tala, hynrei tang ka ophis jong ka Soil & Water Conservation kaba da ki phew phew snem tang ïa ka tala gate ruh ki khlem plie", ong biang u bah James.
Shillong: Ka UDP ka la pyntreikam da ka buit thymmai ha kaba iadei ka jingiatreilang bad ka HSPDP na ka bynta ka MDC elekshon ban wan, da kaba ai lad ha kine ki party ban iasngewthuh jingmut para maki.
“Ha kane ka elekshon MLA, ngi ia rai na ka seng kmie ban iatreilang bad ka HSPDP hynrei ha kane ka kynti, ngi la rai ban aiti ha ki circle ba kin iasngewthuh jingmut hapdeng jongki ban iatreilang", la ong u General Secretary ka UDP u Dr Jemino Mawthoh haba kren myn hynnin ka sngi sha ki nongthoh khubor.
U la iathuh ba ka jingialang ka la rai ban pynmih noh ia ki kyrteng jong ki kyrtong na ka bynta ka MDC elekshon ha kaba kut u bnai Risaw mynta u snem.
U la ong ba halor ka jingiatreilang bad ka HSPDP, la aiti ha ki konstitwensi jongki, ban iarai da kaba iasngewthuh jingmut lang jongki bad kane ka long katkum ka kaiphod ba la ioh na ka sub-committee ba la khlieh da u bah Paul Lyngdoh halor ka jingiatreilang ka UDP bad ka HSPDP.
Ha kajuh ka por, u la iathuh ba la bthah ia baroh ki district ban pynpoi ia ki kyrteng ki kyrtong sha ka seng kmie shwa u Risaw hynrei shwa ia kane, kan pynmih ruh ia ki kyrteng jong ka thup ba nyngkong ha ka 16 tarik Risaw.
U la ong baroh ki MDC ba mynta kin long lypa ki kyrtong bad kiwei yn sa pynbna hadien ba la pynthikna na ki konstitwensi lyngba ki district.
Ha kajuh ka por, u Dr Jemino, u la kyntu ia ki paidbah ka jylla khamtam na Khasi bad Jaintia ba kin leit iashim bynta ha ka jingialang bah ka Khasi Authors Society (KAS) kaban long lashai ban pynjur ia ka jingdawa ban ithuh noh ia ka ktien Khasi ha ka khyrnit ba phra ka riti synshar ka ri.
U la ong ba ki nongialam ka UDP, kynthup ki MLA, myntri sorkar kin leit ban iashim bynta lang ha katei ka rally lashai.
Shillong: Ka District Football Association (DFA), ka la rai ban pynlong ia ka lympung ialehkai phutbol kaba hynriew na ka bynta ka rilum Garo kynthup ka Tura Football League (TFL) ha kaba sdang u Risaw.
Ha kane ka kynti, la rai ban pyllong ia ka Tura Football League, ia ki khynnah hapoh -15 bad hapoh-18 bad ruh ka baby league ia ki khynnah 6-13 snem.
“Kumba ju long ngi pynbna ia ka TFL hapdeng u Nailar.
Hynrei namar ki daw bym lah kiar, ia ki sngi ialehkai ym pat rai.
Ngi la pynbeit ia kine kiei kiei, bad yn sa pynbna ia ki tarik," la ong u Dr.
Gino A.
Sangma u Secretary ka DFA dad u vice-president ka Meghalaya Football Association.
U Dr.
Sangma u la ong ba ka DFA ryngkat ka jingiatreilang bad ka Meghalaya Football Association kan pyllong ruh ia ka jingai jinghikai ha ka jingpyniaid ia ka phutbol ne referee.
“Ka jinghikai kan long katkum ka kyndon ba la buh da ka All India Football Federation.
Ka DFA ka kwah ban sei shibun ki coach bad ki referee na Garo Hills," la ong u Dr.
Sangma.
Ha ka 29 tarik mynta u bnai, kan don ka jingai jinghikai kaba shi sngi ia ki coach ha Tura, West Garo Hills.
Ka DFA ka khot sngewbha ia baroh kiba kwah ban iashim bynta ha kane ka jingai jinghikai kaba shi sngi.
Shillong: Ka MLP FT ka la pynliem ia ka Nangkiew Irat da 4-2 kol ha ka jingiakhun jong ka lumpung Shillong Premiere League kaba long mynta ka sngi ha madan Polo.
Ia ka MLP FT la thep da u Laramtara Ngamlai (22), Niwan-oo-Gatphoh (41) Tyngsainlang Rani (60) bad u Khrawkupar Barim ha ka 73 minit.
, katba ki ar kol ia ka Nangkiew la thep da u Dame Syih (79) bad u Salseng Sangma (kol bakla hi) ha ka 85 minit.
Da kane ka jingjop, ka MLP FT ka la khur 3 point na kane ka jingialehkai.
Ha ka jingialehkai ka 1st Division, ka Laban ka la pylliem ia ka Nongrim Hills da 2-1 kol.
Ia ka Laban lah thep da u Lansing Kharumnuid ha ka 23 minit, bad u Kerionald Pyngrope 36 minit lyngba ka penalty katba ia ka Nongrim Hills la thep da u Nielson Bina ha ka 63 minit.
Ha ka jingialehkai ka 2nd Division, ka Laitlyngkot ka la shah pylliem ha ka Riatsamthiah da u Bhakupar Rynjah ha ka 83 bad ka Raitsamthiah ka la thep da u Gregorous Buam ha ka 53 & 62 minit bad u Martin Marboh ha ka 65 minit.
Ha ka jingialehkai, ka 3rd Division, ka Mawreng ka la pylliem ia ka Lamlynti da 2-1 kol bad ia kine ki ar kol lah thep da u Koshonroy Sohlang ha ka 41 bad 55 minit bad ia ka Lamlynti la thep da u Doril Pathaw ka kol bakla ha ka 13 minit.
Ha kawei ka jingialehkai, ka Umphrup ka la pylliem ia ka Nongrah da 2-0.
Ia kine ki ar kol, la thep da u Wanpyniar Nongbri (26) bad u Nangsei Bok L Nongbri ha ka 64 minit.
Shillong: Ka UDP ka la  rai ban tyrwa sha ka paralok ka sorkar Meghalaya Democratic Alliance (MDA) ka Nationalist People Party (NPP) ia ka Tura parliamentary constituency bad ka Rajya Sabha katba ia ka Shillong Parliamentary constituency dei ban ai sha ka UDP.
“Ha kaba iadei bad ka MP elekshon, ka jingialang ka State Election Committee (CEC), ka la rai ban don u kyrtong monlang na ka  bynta ka Shillong bad ka Tura Parliamentary constituency", la ong u General secretary ka UDP, u Dr Jemino Mawthoh hadien ba la wai ka jingialang mynta ka sngi.
U Dr Jemino u la bynrap, “Ka UDP ka kwah ban tyrwa ban ailad ia ka UDP na Shillong Parliamentary constituency ban iakhun kum u kyrtong ka MDA, katba na Tura ka leit sha ka NPP bad kumjuh ia ka Rajy Sabha".
Shillong:  Ka kynhun myntri kaba long mynta ka sngi, ka la mynjur bad pdiang ban pyntreikam ia ka Meghalaya State Education Policy (MSEP) bad kane ka la urlong hadien 45 snem tam, ba ka la ioh ia ka jylla Meghalaya.
Haba kren sha ki nongthoh khubor, u myntri ka tnad pule puthi ka jylla, u Bah Lahkmen Rymbui u la ong ba kane ka polisi ka la maitphang lin baroh ki jingdonkam ha ka lyngkha ka pule puthi ha ka jylla naduh ki nonghikai, ki khynnah skul, ki bor pyniaid bad kiwei ki jingdonkam.
“Ka sorkar ka la mynjur bad pdiang ban pyntreikam ia ka  Meghalaya State Education Policy bad kane ka dei ka jingjop kaba khraw ia ka jylla", la ong u Bah Lahkmen.
Shillong: Ka jingialang ka kynhun myntri kaba long mynta ka sngi, ka la rai ban leit rah da ka rai ka iing dorbar na ka bynta ban dawa pynrung ia ka ktien Khasi bad Garo ha ka khyrnit ba phra ka riti synshar ka ri.
Haba pyntip ia kane hadien ba la wai ka jingialang, u symbud myntri rangbah u Bah Prestone Tynsong u la ong, “Ka jingialang ka sorkar (cabinet) ka la rai ban leit rah da ka rai ha iing dorbar ban dawa ban pynrung ia ka ktien Khasi bad Garo ha ka khyrnit ba phra ka riti synshar ka ri".
U la ong ba ia kane ka rai, yn sa leit rah noh ha kane ka dorbar synrai kaba dang iaid mynta bad hadien kane, kan sa phah sha ka sorkar pdeng ba kan leh ia kaba donkam.
Ex-Rev K.
LangrinIa kitei ki kyntien la shim na ka jingiathuhkhana u Aesop u la ai kyrteng ‘U Nongkhmih pyrthei bad ka tymmen’.
Ka jingiathuhkhana ka long kumne – La don uwei u nongkhmih pyrthei uba la shang kylleng ki jaka ban tip ia ka jinglong jingman ka pyrthei.
Ha kawei ka sngi u la leit poi ha kawei ka jaka kynjah bad ba long khlaw kaba jngai na ki shnong briew.
Uta u nongkhmih pyrthei um shym la poi pyrkhat ban dang don briew hangta.
Pynban kaba la pynlyngngoh ia u ka long ba u la lap ia kawei ka tymmen kaba shong thapngap marwei hangta da ka khmat kaba idiaw bad sngewsih.
Kumta u la kylli ia ka tymmen.
“Balei meirad phi wan shong thapngap marwei hangne? Phi dei kaei mo?" kata tymmen ka la jubab, “Nga dei ka jingshisha (Truth).
Bad ka daw ba nga wan shong marwei hangne hapoh lawbah ka long namar ba ym don jaka shuh ia nga ha shnong ba ka la dap sa tang ka byrsieh suda".
Kumta ka jingsneng ka ong – Nangroi u bynriew nangbun ka byrsieh.
U khun bynriew te u la nangroi shisha katba nangmih ki snem ha ri Khasi Jaintia, ha ri India bad ha ka pyrthei.
Katba nangroi u khun bynriew ka byrsieh ka la nangtap lup bad ka jingshisha ka la phet sha jngai namar ym don jaka shuh ia ka ha ka imlang sahlang, ha shnong ha thaw bad wat ha ka balang ruh, ki briew ki la isih ia ka.
Mynta to ngin ia khmih khyndiat shaphang ka jingroi u bynriew.
(1)Ha ka snem 1830 haba ki phareng ki la wan poi ha ri Khasi Jaintia ki nongshong ki don tang 20,000 ngut.
Hynrei ha ka snem 2011 ki nongshong shnong ki la kot sha ka 18,93,347 ngut.
Kumta ka jingroi u bynriew Khasi ka la long 18,43,347 ngut.
(2)Haba kheinlang ia ki nongshong shnong ha ri Khasi Jaintia bad Garo ka jingroi u bynriew ka long kumne: snem 1941 = 5,58,820 ngut; snem 1951 = 6,05,674; snem 1961 = 7,69,380 ngut; snem 1971 = 10,11,699 ngut; snem 1981 = 13,35,819 ngut; snem 1991 = 17,74,778 ngut; snem 2001 = 23,18,822 ngut; snem 2011 = 29,64,007 ngut.
Kumta ka jingroi u khunbynriew ha ri Khasi-Jaintia bad Garo ha ki 70 snem ka la long 24,08,187 ngut.
Hadien 50 snem kata ha u snem 2061 u bynriew ha Meghalaya un palat 80,00,000 ngut.
(3)Ha ri India ha ka snem 1971 ki nongshong shnong ki don tang 50 klur.
Katba ha u snem 2011 pat ki la kot 1192 million ne 119 klur 20 lakh.
Mynta la palat ia ka 125 klur.
Balei ba ka jingroi u khun bynriew ka stet katne katne? Namarba man la ka shi sekhon kiba iap ki long tang arngut katba kiba kha pat ki long sawngut.
Ha ri China la pynmih ia ka ain ba kawei ka longkmie ka dei ban kha sa tang arngut.
Ha ri India mynshuwa ka Indira Gandhi ka la pynmih ia ka Family Planning ban pynduna ia ka jingkha khun da kaba puid noh ia u shynrang ne ka kynthei.
Ha ri Khasi pat u bah Shylla ha ka por ba u long CEM ka KHADC u ai buskit ia ki longkmie kiba kha palat ia ka 15 ngut.
Lada phai pat sha ka Baibl – Ha kaba mynnyngkong eh u Blei u la thaw tang arngut ki briew ha ka kper Eden kiba long u Adam bad ka Im.
Kumta ki la don tang arngut khlem da khein ia ki briew ha ri Nod ba la thaw da u soitan (pule Jenesis lynnong 2 bad 4).
Katba u Adam bad ka Im ki dang don tang arngut ha ka kper Eden ka byrsieh kam pat synshar ia ki.
Hynrei ynda ki la kha ia u Kain bad u Abel, ka byrsieh ka la shongkulai kat haduh ba u Kain u la pyniap ia u Abel.
Te bym banse u Kain u la phet sha ka ri Nod kaba long ka jaka ba shong ki briew u Soitan.
Ynda u Kain u la shongkurim sa ia ka briew u soitan ha ri Nod hangta lei lei ka byrsieh ka la nangbun.
U Blei u la isih katta katta ia ka byrsieh jong u khunbynriew kat haduh ba u la pynshlei noh da ka um ha ka por u Noah.
Ha ka snem 1997 nga la leit ialam picnic ia ki khynnah skul Seinduli sha ka Umshit Jakrem.
Nga la phah tba ia ki khynnah ia ka um bad nga la kylli – ka long kumno? Ki khynnah ki la iathuh ba ka khluit.
Nangta nga la ong ia ki ban hiar kham sharum bad ban tba.
Bad nga la kylli biang, ka long kumno? Ki khynnah ki iathuh ba ka la dait thah.
Ha ka snem 1999 nga la leit poi sha Gangtok ka nongbah jong ka jylla Sikkim bad ki paralok.
Te ngi la leit peitkai ia ka temple ba pawnam jong ki Bhuddist kaba la shna da ka ksiar.
Ngi la loit ia ki juti bad ngi la rung shapoh.
Nga la lyngngoh ba ym don briew ba ap hangta.
Hynrei shuwa ban mih noh nga la khmied sha jrong bad nga la iohi ia uwei u shipai uba shong ha ka sad, u da bat ia ka suloi ban siat ia uno uno uba rah tuh ia ki tiar na ka temple.
Ynda nga la mih na ka temple nga la pyrkhat ba ka niam Bhuddist kam long shuh kum ha ka por mynshuwa, ba u Gautama Bhudda u hikai ban ym pyniap iano iano, hynrei mynta pat ia u nongtuh dei ban siat iap.
Nga la pyrkhat ba ha ka niam Khristan ruh ka long kumjuh ba ki briew kim bud shuh ia ki jinghikai jong u Jisu katba nangroi u bynriew.
Ka la long thik kum ka Umshit ha Jakrem kaba khluit tang na ka jaka ba mih bad ynda ka la iaid jngai ka la dait thah noh.
Ha ka por ba ki phareng ki la wan poi ha ri Khasi, ki la lap ba ki nongshong shnong ki dang khyndiat bad ba ka hok ka dang ieng rasong.
Ki Khasi ha kato ka por ki dang sheptieng ban leh pop ba ioh pom pyrthat, ioh dait u khla, iohi lympat u hati, ioh tan u sangkhni… hynrei ynda ki la pdiang ia ka niam Khristan pat bad ba ka niam ka la nang roi, ki briew kim tieng shuh ia u pyrthat, ia u khla, ia u hati bad ia u sangkhni.
Kaba ka niam Khristan ka pyntieng ka long tang ia ka dujok.
Kata ruh ki ong ba lada leh pop katno katno ruh lada kin kylla ba mut shuwa ban iap kin leit sha bneng.
Dei na kata ka daw ba ha ri Khasi ki nongtuh, ki nonglute, ki men ai ksuid, ki nongbuaid, ki nongpyniap briew, ki nongbatbor kynthei ki dei ki khun Khristan.
Balei? Namar ba ki la don ha ka niam jingmapei ban sait da ka snam u Jisu ynda la kylla bamut.
Kumta ngi iohi ba katba nangbun ki kynhun balang bad nangroi u bynriew ka byrsieh byrsang ruh ka la nang shyrkhei.
Ki nong iathuhkhana bad nongialap ha iingmane ki ialap leh mynleh ban khot kylla bamut tang ia kiwei ialade pat harieh harieh ki leh ia ki kam ba ka byrsieh ha hikai.
Ki nongkyndong bapli.
Wow! Ka pyrthei aiu kum kane ba naduh ki kam iing, kam shnong, kam balang, kam hima, kam kur, ka kamai kajih la synshar tang da ka byrsieh suda.
Ka mei tymmen jong ngi kaba long ka jingshisha (Truth) mynta ka la phet sha khlaw namar ki briew kim shah shuh ia ka ban shong lang ha iing, ha shnong, ha ki balang, ha ka synshar khaddar bad kumta ter ter.
Kat shaba phai tang ka kwah bor, kwah burom, buaid tyngka, ka thok ka shukor, ka leh bor, ka banbein ia u rit u ria bad kumta ter ter.
Ha ki jaka pule kum ki skul bad ki college ka akor khynnah skul ka la nanghiar dor.
ki khynnah skul mynta kim kwah shuh ban da trei shitom, hynrei ki kwah ban shu pass ei.
Don lei lei ki khynnah skul kiba la nud ban byrngem ia ki nonghikai.
Ha ka imlang sahlang ruh ki tymmen kim nud shuh ban sneng ban kraw ia ki samla namar ba ki samla ki sngewba ki la long khamstad ban ia ki tymmen.
Ha ka shongkha shongman ruh ka la long kulmar ba ki khun ki la leh katba ki mon.
khamtam ha kane ka juk ba ki samla kynthei ki kwah spah.
Ha ki kam balang ruh ka la don ka jingleh shiliang khmat.
Ia kiba riewspah ki kham niewkor namar ba ki lah ban ai khambun ki jingainguh.
Ia kiba iadei jingmut bha te wat lada ki la pyniap briew bad la klim ruh ki dang phah leit pule pastor.
Katba ia kiba duk bad ki bym iadei jingmut te ki nongialam ki niew ia ki kum ka synrum.
Lada leh bakla ki khun jong kiba bieit bad kiba duk ki kloi ban ot balang, hynrei lada bakla ki khun jong ki men riewspah bad ki nongpyniaid balang ki ialeh ban buhrieh.
Ha ki jingiaseng ngi ju lap ba ia uno uno uba teh (tie) ki ai kam beit.
Haba ia don ka jingiajied tymmenbasan ruh ha kine ki sngi ki da kanbas kum haba jied MLA, MDC.
Haba leit apply kam sorkar ruh ka don ka jingleh shiliang khmat.
Ia kiba ai pisa shibun te wat lada kim dei hok ban iohi ruh ki thung beit.
Hynrei ia ki bym ai pisa te wat lada ki stad ruh kin duh.
Dei na kata ka daw ba ka don kata ka jingtah sia lieh.
Haba ka sorkar India ka ai jingiarap ia ki shnong lyngba ka skhim MNREGS ki sordar bad secretary shnong ki dawa ban ai ia ki 30% ne 40%.
Ki samla shynrang mynta kim kwah shuh ban da trei shitom kum mynshuwa, hynrei ia ka spah pat ki kwah ban ioh noh kloi.
Dei na kata ka daw ba ki ia mih bun ki nongtuh nonglute.
Lada kim dap da kaba leh kumta ki kloi ban leit long lehnoh.
Ka dih drok, dih kyiad bad kynja ka la nangjur ka batbor ia ki kynthei khynnah ruh ka la nangjur namar ka byrsieh ka la pynlong mrad ia ki.
Ka mei tymmen jong ngi kaba long ka jingshisha (Truth) kan ym wan pah shuh lano lano ruh namar ka la ijli ia ka byrsieh jong u khunbynriew.
To iakren hok katno katno, to ialap ha iingmane, to duwai jam, to kyrsum dpei ia la ka khlieh, to duwai shah jingit phi ki longkmie, to iam haduh ban da jaw ummat snam.
Hynrei lehnohei, ka jingshisha kan ym wanphai shuh.
Lait sa tang lada ka sorkar kan lah ban pyntreikam noh kloi da ki kor computer ban kem beit ia ki briew kiba kyrsum ktieh ha ki kam byrsieh, kata lehse kan iarap ban pyntieng ia ki briew.
Nongpoh: Ki San tylli ki Block Congress Committee ha Ri Bhoi, kiba kynthup ka Umroi, Jirang, Umsning, Mawhati, bad Nongpoh hapoh ka shatri jong ka Ri Bhoi District Congress Committee (RBDCC) lem bad ka kynhun jong ki Nongniah Auto ha Nongpoh kaba la tip kum ka Nongpoh Region Auto Owners & Drivers Association (NRAODA), mynta ka sngi ki la pynlong ia ka jingiaiaid paidbah ha Nongpoh, na ka bynta ban pynpaw ia ka jingpyrshah halor ka jingkiewdor ba khah khah ka Petrol, Diesel lem bad kiwei kiwei ki marbam mardih.
Ha kane ka sngi, na ka liang ka Congress ka la pynlong da ka jingiaid paidbah kaba la sdang na ophis treikam ka Party kaba don ha Nongpoh bad pynkut ha ophis DC Ri Bhoi, katba na ka liang ki nongniah Auto (NROADA), ki la pynlong ia ka jingiaid paidbah na Pahamsyiem sha ophis u DTO bad pynkut biang ha madan Pahamsyiem ha ryngkat ka jingialang paidbah ban pynpaw ia ka jingpyrshah halor ka jingkiew dor ka Petrol bad Diesel.
Ki Congress hadien ba ki la pynkut ia ka jingiaid paidbah ha ophis DC, ki la phah ruh ia ka Dorkhas sha u President ka Ri India lyngba ka Kong RM Kurbah, kaba dei ka DC ka Ri Bhoi, kum ka District Collector ban pynpaw ia ka jingpyrshah kaba jur halor ka jingkiew dor ka Petrol, Diesel lem bad kiwei kiwei ki marbam mardih, kaba la ktah ia ki paidbah nongshong shnong ha ka Ri hi baroh kawei.
Haba kren sha ki lad pathai khubor, u President ka MPCC, u Dr.
Celestine Lyngdoh lem bad arngut ki MLA ka Congress ha Ri Bhoi, kiba kynthup ia u u MLA ka Nongpoh, u Bah Mayral Born Syiem bad u MLA ka Umroi, u Bah George Lyngdoh, ki la ong ba ka daw hi kaba la pynlong ia ka Party Congress ba kan shim ia kane ka sienjam ban mih pyrthei bad iaid paidbah ban pyrshah ia ka sorkar BJP, ka dei hadien ba kim lah shuh ban shah halor kine ki jingkiew dor ba khah khah ka Petrol, Diesel lem bad kiwei kiwei ki marbam mardih.
Ym tang ka jingkiew dor ka Petrol bad Diesel, hynrei kitei ki nongialam ka Congress na Ri Bhoi, ki la ther tyngeh ruh ia ka sorkar BJP haba iadei bad ka jingbamsap ia ka Rafale Jet Deal, ba ka sorkar BJP ka la bam sap da ki phew hajar klur, ha kaba kane hi ka la pynpaw ba ka sorkar BJP kam dei ka sorkar kaba biang na ka bynta ban synshar ia ki paidbah ha ka ri.
Haba iadei bad kane ka jingkiew dor khah khah ka Petrol, Diesel lem bad kiwei kiwei ki marbam mardih, ka Congress hi kan nym shong kli, hynrei kan dang iaid shakhmat ban pynsngewthuh ia ki paidbah ba ki dei ban ai jingsneng ia ka sorkar BJP ha kane ka election MP ban sa wan ha ka ri, pynkut kitei ki heh ka Congress ha Ri Bhoi.
Ha kawei pat ka bynta jingiaid paidbah da ki nongniah Auto, u Bah Marcus Marten, u la ong ba kum ka seng ki nongniah Auto Rickshaw ha Nongpoh ruh kim banse ban mih paidbah ban pyrshah ia ka sorkar BJP, namar kane ka jingkiew dor palat ka Petrol bad ka Diesel ka la pyniap ym tang ïa ki Dribar bad ki Trai Kali, hynrei kan ktah ruh wat ia ki paidbah ym tang ha Nongpoh, hynrei ha ka jylla bad ka Ri hi baroh kawei.
Na ka liang ki trai bad ki Dribar Auto, ka kyntu ia ka sorkar BJP ba ka dei ban sngap ia ka jingjynjar kaba la iakynduh da ki paidbah halor ka jingkiew dor ka petrol bad Diesel.
Shillong:U Bah John F Kharshiing Chairman ka Grand Council of Chiefs of Meghalaya, ula kynthoh jur, ba ka jing khanglad jong ka sorkar India, ban pyllait ia ka Meghalaya, na ka ain jong ka Coal Mines Nationalisation Act 1973, ka dei ka jing pynkhein ia ka synshar paidbah jong ka Ri India.
Ka kaiphod jong ka sorkar India, kaba la phah sha ka Supreme Court, ha kaba la phah da U Under Secretary, Ministry of Coal, ka pynpaw ba ka sorkar India, ha ryngkat ka sorkar jylla, kim shym la nud ban shim rai halor ka jing long trai ia ki mar poh khyndew ha Khasi, Jaintia bad ha Garo Hills ruh kumjuh bad katei ka shithi, kaba la thoh sha U Chief Secretary ka Meghalaya, ha ka 13tarik Iaiong 2018, ka pynkynmaw halor ka jing dawa jong ka sorkar Jylla, ban bthah da ka hukum jong U President ka India ban pyllait noh ia ka Meghalaya na katei ka ain MMDR Act 1957, hynrei halor katei ka phang, ka la mih ka jingiakren, ba ka don tang kawei ka lynti bad kata ka long ba ia ka kam tih dewiong, dei ban aiti ha ki Corporation bad ba kitei kin shimti ha katei ka kam tih dewiong ha ka Jylla bad ki Corporation, kin ia trei lang bad ki trai par na ka bynta ban iatrei lang ia katei ka kam tih dewiong ha ka Jylla.
La ong shuh shuh U bah John, ba ka iing dorbar Jylla, ka la dep rai haduh ar sien kynthih, na ka bynta ban dawa ia ka sorkar India, ba kan pyllait noh ia ka jingtih dewiong ha ka Jylla bad katei ka pyni ba ka sorkar India, kam shah shkor ia ka rukom trei kam jong ka synshar paidbah ha ka Ri India, kaba ki Jylla ruh ki don bynta ha ka synshar khadar.
Shillong: Ka Woodland Hospital kaba don ha Dhanketi ka la ai snam sha kawei ka nongpang da ka snam kaba la kut por, katei ka nongpang ka dei kaba na ka thaiñ Ri-Bhoi, kaba la phah sumar la slem bha ha katei ka hospital.
Katei ka dei ka nongpang kaba don jingpang Tumor ha ki bynta ki buiñ jong ka.
Katei ka riew kynthei ruh kam shym la tip satia ba la ai ia ka da ka snam kaba la kut por hynrei katei ka khubor ka la poi sha ki nongthohkhubor bad ka la pynkyndit ruh ia ki bor pyniaid jong katei ka hospital ban tip ia katei ka jingjia.
Haba ia kren bad ki lad khubor u Medical Superitendent jong ka Woodland Hospital u Dr.
Werlok Kharshiing u la ong ba ka bor Hospital ka la thung ia ka kynhun tohkit jong ka ban tohkit bniah ia katei ka jingjia bad kiba donkti kin ngat ha ka jingpynshitom.
U la ong ba katei ka dei ka jingleh kaba thur mur, “Ka Hospital kam lah ban ong ba ka khlem bakla, ka dei ka jingshisha ba la ai snam sha katei ka nongpang ha ka 31 tarik u nailar katba ka snam pat ka la kut por ha ka 30 tarik u nailar, ka por ba la buh ba ka snam kan kut ka la tam ia ka 12 kynta ha ka por ba ai sha kate ka nongpang" u la ong.
Ha ka jingsdang jong ka jingtohkit u la ong ba la lap ba la leh ia kane da kawei ka nongtrei ba la kham rangbah jong katei ka Hospital kaba peit ha jaka buh snam bad ka la pyllait ia katei ka snam khlem da pyntip sha ki bor ba dei peit.
U la ong ba ka Woodland Hospital ka ia soh bad ka Regional Blood Bank kumjuh ka Pasteur Institute Shillong ban pynioh snam.
U la ong ba kam shym la don kano kano ka jingujor na ka nongpang naba kam tip hi ruh ia katei ka jingjia bad kam shym la don kano kano ka jingud pang.
“Kam shym la ujor eiei, kam shym la ud pang hi ruh ngi shu tip ia kane ka jingjia na ki kotkhubor" ong u Dr.
Werlok.
U la ong ba katei ka nongpang ka don jingpang Tumor ha baroh ar tylli ki buiñ jong ka naduh ba ka dang don 23 snem karta hynrei saw san snem mynshuwa la lah ban weng noh ia katei ka jingpang tang shilliang jong ka buiñ, ka la leit shah sumar biang sha katei ka Hospital hadien ba ka la ioh pang Anemia bad la ai snam 4 sien ia ka hapoh Hospital bad ha ka 8 tarik mynta u bnai ka la mih na katei ka Hospital.
U la ong ba ka don ar jait ka jaka buh snam ha katei ka Hospital kawei kaba kut por tang 35 sngi bad kawei pat 45 sngi.
U la iathuh ruh ba katei ka nongtrei ha jaka buh snam ka la kubur ba ka la leh ia katei ka kam khlem da pyntip ia ki doktor bad ka la pan map bad ka la ong ruh ba lada dei ban pynshitom dei ban pynshitom ia ka marwei ym ia ka Hospital.
U Dr.
Kharshiing u la ong, ba lada jia ba ka Woodland kan shah weng noh ka laisen jong ka ban buh snam kan don ka jingduhnong kaba khraw ia ki nongpang.
Shillong: Myn hynnin ka sngi ki nonghikai skul SSA, kiba don hapoh ka lama jong ka Meghalaya SSA School Association ki la pynbna ba ki la weng noh ia ki jingiakhih kiba la pynap lypa na ka daw ba ka sorkar ka la pan por shi taiew ba kan siew dep lut noh ia baroh ka tulop jong ki kaba dang sah kata 5 bnai bad kumjuh ruh ban siew khyndiat khyndiat ia ka Arrear.
U President katei ka Association u bah Aristotle C Rymbai u la ong ba ki la ioh jingtip na ka sorkar ba ka sorkar pdeng ka la phah ia ka pisa mynnin bad kan shim por shi taiew ia ka sorkar jylla ban pyniaid ia ki kam.
Ka tulop kaba 5 bnai jong ki 12541 ngut ki nonghikai ka la poi sha ka T.
132 klur tyngka katba ka Arrear pat ka la poi haduh T.
89 klur tyngka.
Ka jingsiew ia ka tulop ka neh katjuh kata T.
19,044 tyngka shibnai na ka bynta ki Lower Primary bad T.
20, 943 na ka bynta ki Upper Primary.
Katei ka kynhun ka la pynrem ruh ia u Secretary jong ka All Meghalaya SSA School Teachers Association u bah Defender Lamare uba la kynnoh ba u President jong ka MSSSA u dei u ajen jong ka sorkar MDA.
Ki la dawa na u bah Lamare, ba u dei ban pynshisha ia kane, lada um lah pynshisha u dei ban pan map hapoh shi taiew lym kumta kin ujor sha ing bishar.
Haba ia kren kham bniah bad ki nongthohkhubor shaphang ki skul SSA , kitei ki nonghikai skul SSA ki la iathuh ba ka jingmut jong ka SSA ha ka jingshisha ka dei ia ki skul sorkar hynrei hangne la shim ia ki skul kiba la don lypa ban ioh jingkyrshan na ka SSA.
Ki la ong ba ka don ka jingbakla kaba jur ha kane ka jylla naduh ba sdang ban pyniaid ia katei ka skhim kaba la sdang naduh u snem 202 bad treikam bha ha u snem 2006.
Ki la ong ba ki la ia kren bad ka sorkar ia kane bad ka sorkar ruh ka la kubur ba ka don ka jingbakla naduh ba sdang.
Ki la ong ba ka jingpyntreikam hangne ka la thur mur ha kaba kam don shuh ka jingiahap ha ka rukoom thung nonghikai naba ha ki skul LP la thung tang 2 ngut ki nonghikai SSA bad ka kam ka la khia ia ki bad ka long lymbrum lymbram bad ka daw ka dei ba ka sorkar kam lah ban pynbiang katkum ki jingdonkam nonghikai.
Ka daw kaba kongsan ba ka sorkar kam lah ban pynbiang ia ki jingdonkam ki la ong ba ka dei ka jingmih ki skul snaiap kaba ym don skul don tang ki nonghikai hynrei don pat ki skul hynrei u khynnah skul don tang marwei ne 2 ngut katba ka jingioh nonghikai ka long ryntih bad kiwei pat kiba bun bad ki ioh kajuh ka jingmyntoi.
Ki la iathuh ba ki skul snaiap bad ki skul ba duna khynnah ki bun bha ha ri Lum Garo, ha South West Khasi Hills bad ha West Khasi Hills, ki la ong ba ka daw kaba kongsan hi ba mih kiba kum kitei ka dei namar ka jingkwah myntoi palat khlem treikam bad don ruh ki skul kiba la shu seng tang ban ioh kamai pisa.
Ki la ong ba ym lah ban buhrieh ba ka daw ba ka jia kumtei ka dei na ki politishian.
“Ngi suba ba dei ki politishian kiba ai jingmut ia ki ba kin leh kumtei tang ban ioh jingmyntoi" ong u Secretary katei ka kynhun ki nonghikai.
Namar katei ka jingbym biang ka rukom pyniaid ka sorkar, ki la ong ba ka rukom pyniaid ia ka SSA ka la pheil lut bad ka SSA ha kane ka jylla ka la shu long ioh ei tang ha ka kyrteng hynrei kiba bun hi ki skul ki khynnah ki hap ban siew bad ki skul ki hap ban leh kumtei namarba lada ym leh kumta kan shem jingeh ba kin siew tulop nonghikai ruh naba ka SSA ka ai tang 2 ngut.
Ha kaba ia dei bad ka jingbam sngi ki khynnah ne ka Mid Day Meal ruh ki la ong ba kam biang bad bun ki skul kim lah pynbiang naba ka jingsiew ka rit, mynshuwa ki ong ba ka sorkar ka buh T.
1 tyngka shisngi na ka bynta uwei u khynnah mynta pat la pynkiew sha ka T.
4 tyngka shisngi, “T.
4 tyngka shisngi sha nongkyndong pyrkhat keiñ lada 50 ngut ki khynnah kan long T.
200 tyngka shisngi, tang ka bai dieng lada shi kit kam duna shuh ia ka T.
100 tyngka sa ka bai bam bai jhur, bai dai shano kan dap kata ka T.
200 tyngka" ki la ong, nangta sa ka bai shet ki ong ka sorkar ka siew T.
1000 tyngka shibnai, “Uei u ban wan pynshet man ka sngi T.
1000 tyngka shibnai" ki la ong.
Nongpoh: Ki ar-tylli ki kynhun sengbhalang na Ri Bhoi kiba kynthup ia ka Confederation of Ri Bhoi People (CoRP) lem bad ka Ri Bhoi People Movement (RBPM), ki la pynbna paidbah ba na ka liang jong ki kin ai ka jingkyrshan kaba pura ia ka jingialang bah, kaba ba la khot da ka Khasi Author Society (KAS), ka ban sa long ha ka 22 tarik mynta u Bnai bad kaba yn sdang na madan Iewrynghep, Laitumkhrah naduh ka por 11 baje mynstepLah ruh ban kdew hangne, ba katei ka jingialang bah ka long ruh kum ka dak ban kyrsiew thiah ia ki paidbah hapoh ka Bri u Hynniewtrep, na ka bynta ban dawa na ka Sorkar ban pynrung ia ka Ktien Khasi ha ka Bynrap Baphra jong ka Riti Synshar ka ri India.
Na ka liang jong kitei ki ar-seng, ki khot ki wer ia ki paidbah ym tang na Ri Bhoi, hynrei ha ka Bri u Hynniewtrep ba ki dei ban iamih paidbah ha katei ka sngi, na ka bynta ban jingkyrshan kaba tyngeh halor katei ka jingthmu ban pynim ia ka Ktien bad ka jaitbynriew baroh kawei.
Ka War Jaintia Youth Organization ka ai ka jingkyrshan ba pura iaka Khasi Author’s Society (KAS) halor ka jingdawa ban pynrung iaka Ktien Khasi haka khyrnit ba phra Jong ka riti shynshar ka Ri India bad la kyntu iaki paidbah ka War Jaintia baroh kawei ban iamih halor Ka jingialang paidbah kaban long haka 22tarik Nailur 2018 ha Madan Iewrynghep Kum Ka dak ka jingkyrshan ban pynrung iaka Ktien Khasi haka Khyrnit baphra Jong ka riti shynshar ka Ri India.
“Im ka Ktien,im ka Jaidbynriew" kane long Kat Kum Ka kyrwoh ba phah da u General Secretary Riki Mukhim bad na u Publicity Secretary  Ededisuk Shylla ka Seng War Jaintia Youth Organization.
Shillong: U myntri sorkar jylla uba long ruh u nongialam barim ka Khasi Students Union (KSU), u Bah Hamletson Dohling u sngew khia jur ia ka jingshah pyndik ki Khasi ba sah ha khappud ha ki bor pulit ka Assam.
Haba kren sha u nongthoh khubor, u Bah Hamlet u la ong ba ka jingrai ka sorkar Meghalaya bad ka Assam ban ia burom mar kylliang ha kaba iadei ban wanrah ia ki kam pynroi ha khappud, kam don jingmut lada ka Assam ka bteng ban wan pyndik ia ki briew ba sah ha khappud.
“Dei ban burom mar kylliang hapdeng Assam bad Meghalaya, lada kim (Assam) burom, ngi ruh ngim dei ban burom", la ong u Bah Hamletson.
Ka KSU hynnin ka sngi, ka la pynlong ia ka jingshong kyrain hakhmat ka phyllaw ka Additional Secretariat ban pynpaw pyrshah ia ka jingshah pyndik ki Khasi ba sah ha khappud bad ka Assam.
U Myntri u la ong ba un sa kren ia u Myntri Rangbah u Conrad K Sangma halor kane ka kam, ban khot jingialang ban thaw ki lad ki lynti.
“Ngi sngew khia jur ia u pud u sam, namar ba kane ka kam ka dei kaba slem, ngim don u pud u u sam uba biang, ki briew kiba sah ha khappud kim don ka jingshngain", la ong u bah Hamletson.
U la ong ba kum u nongialam um kwah ban iohi ba ki briew ki shong suk, ioh ia ki jingdonkam ha sor, haba ha ki thain khappud bad ha nongkyndong ki iakynduh jingeh, ki shem jynjar.
“Ngim kwah ba ki briew kiba sah ha khappud, kin khuslai, kin jynjar, ym dei ban hun ban suk ha Shillong lada ki nongkyndong ha khappud ki jynjar, ma ki ruh, ki dei ban ioh ka hok kumjuh kum ha sor", la ong u Bah Hamletson.
Shillong: Ka Smit ka la shah pynliem ha ka Mawlai da 0-2 kol ha ka jingiakhun ka lympung 1st division ha madan Polo.
Ia kine ki ar kol ka Mawlai, la thep da u Eugene E Shylla mar ia sdang kata ha ka 1 minit bad sa u Stephanfield Lanong ha ka 76 minit katba ka Smit kam shym la lah ban leh eiei haduh ban wai syndon ka jingialehkai.
Ha ka jingiakhun ka 2nd Division, ka Nongumlong ka la shah pynbam ha ka Lawsohtun da 0-7 kol.
Ia kine ki 7 ngut ka Lawsohtun, la thep da u Khlainbor Sohtun(20,78), Johny Manbha (42), Riborlang Dkhar (45,56), Kevin Kharwanniang (84) bad u Rexsmith Marbaniang (86).
Ha ka 3rd division, ka Umlyngla ka la pynliem ia ka Risa Colony da 3-0 bad ia kine ki kol, la thep da u Rodonald Kharbuki (35,48) bad u Elbin Jyrwa (51).
Ka Lapalang pat ka la pynliem ia ka Lawmei da 3-1 kol.
Ia ka Lapalang la thep da u Bathrang K Lawrniang (52), Vishal Das (60) bad u Siemlaisam Gangte (66) katba ia ka Lawmei la thep da u Lamin Jermiki (67).
Ha kawei ka jingiakhun, ka Sanmer ka la shah pylliem ha ka Nongmensong da 2-3 kol.
Ia ka Sanmer lah thep da u Babit Dorphang (5,24) katba ia ka Nongmensong la thep da u Nekison J Jyrwa (4,33) bad u Bestar Kharkongor(46).
Lashai ka sngi, ha ka Shillong Premier League, ka jingialehkai kan long hapdeng ka MLP bad ka Nangkiew Irat por 3:15 pm.
Shillong: Ka Meghalaya Cricket Association (MCA) ka la pynpaw ia ka jingsngew kmen ia ka jingioh lad ka jylla ban ialehkai ha ka lympung ka ri kynthup haka Vijay Hazare Trophy bad kumjuh ha ka Ranji Trophy hadien ba la iakhun ban ioh ialehkai haduh 8-9 snem mynta.
Haba kren sha ki nongthoh khubor myn hynnin ka sngi, u nongkitkam ka MCA u Naba Bhattacharjee u la ong ba ka dei ka por ka jingkmen ia ka MCA hadien ba ka la ioh ban rung ban iakhun ha ka lympung ialehkai kriket ha ka ri hadien ba ki la iakhun slem bha ha kine ki snem ba la dep.
U la ong ba lem bad kiwei ki jylla ka dong mihngi, ka Meghalaya, ka la ioh ban ialehkai haka lympung Vijay Hazare, Ranji Trophy kiba dei ki lympung baheh ha ka ri.
Ha ka jingialehkai kaba long mynta ka sngi, ka Meghalaya ka la pylliem ia ka Mizoram.
U Naba u la ong ba ban kyntiew shuh ia ka jingialehkai kriket ha kane ka jylla, ka MCA ka la rai ban pyllong ia ka Meghalaya League hynrei ki dang pynkhreh ban pynbit pynbiang ia ki jingdonkam halor kane ka jingthmu.
U la ong ba ka thong ba ka MCA ka kwah, ka long ba ki nongialehkai ki dei ban mih na kane ka jylla, naduh ki kynthei bad shynrang khnang ba kin paw sha ka rynsan ka ri bad ka pyrthei.
Ha ka jingiakhun kaba long hynne ka sngi, ha ka Vijay Hazare Trophy, ka Meghalaya ka la pylliem ia ka Mizoram da 8 wicket kaba long ha madan Nadiad, Gujarat.
Ka Meghalaya kaba beh ia ka thong ba la buh da ka Mizoram 155 ron, ka la lah ban pylliem da kaba pynhap syndon haduh 8 wicket.
Ki nongialehkai ka Meghalaya ki long u Jason Lamare (C), Punit Singh Bisht (V-C, WK), Mark Ingty, Amiangshu Sen, Sylvester Mylliempdah, Gurinder Singh, Chengkam Sangma, Yogesh Nagar, Abhay Negi, Raj Biswa, Lakhan Singh, Bablu Passah, Wallambok Nongkhlaw, Dipu Sangma, Rajesh Tati (WK), ki nongpyniaid – Mukund G (coach), Rakesh Gohil (trainer), Dr Vinod Kumar Jain (physio), Mawkordor Synrem (manager).
Mynta ka sngi, ha ka por 11baje mynstep, ki pulit Anti Narcotics Task Force (ANTF), West Jaintia Hills ki la ioh kem ia ka kong Graceful Sumer (37), kaba sah ha  Caroline Colony, Jowai ha ryngkat 14.
06 gram u heroine ba la thep ha ka jingsop sabon, ba la buh ha kawei ka dukan sha ha  Iawmusiang Jowai.
La kem ia katei ka briew bad la kurup ia utei u heroine, ha ryngkat ki sakhi.
La pynngat kyndon ia ka ha ka U/S 21 NDPS Act bad ka jingwad ka dang iaid ban tip ia ka jingwan jong katei ka mar sha Jowai bad ia kiwei kiba donkti.
Shillong: Namar ka jingbym shimkhia ka sorkar halor ka jingdawa jong ki Garo ban ioh la ka jong ka District Council ha Assam, ki kynhun bapher na Goalpara bad Kamrup district jong ka Assam ki la la thmu ban pynlong da ka jingiakhih naduh ka 29 tarik mynta u bnai.
Ki don kumba 7 tylli ki seng ki ban ia shim bynta ha katei ka jingiakhih bad kitei ki long ka Garo National Council (GNC), Garo National Union (GNU), Garo Gaon Bura Santha, Garo Sahitya Sabha, Garo Mahila Parishad, Youth Parishad bad ka and All Achik Youth Federation.
Kitei ki seng kin pynlong ia ka jingialang paidbah ha  Bakrapul kaba hap hapoh ka  Dudhnoi police station ha ka 29 tarik mynta u bnai bad ki la pynkhreh ruh ia ka jingiakhih da ka pakhang surok bad ki jingshong kyllain mongor.
Ki jaitbynriew Garo ha Assam ki la ong ba ki la shah iehbeiñ ha ka sorkar Assam ha kiba bun ki liang bad dei tang ka District Council kaba lah ban peit ia ka riti dustur jong ki ba ka jaitbynriew jong ki kan neh kan sah.
Ha ka lah sngi u blei kin ia lum ruh na ka bynta ban pyrkhat halor ka jingbym rung kyrteng ki shnong ha khappud hapoh ka NRC jong ka Assam ha kaba 75 na ka shispah jong ki Garo na ki 323 tylli ki shnong kim rung kyrteng satia.
Nongpoh: Ki San tylli ki Block Congress Committee ha Ri Bhoi, kiba kynthup ka Umroi, Jirang, Umsning, Mawhati, bad Nongpoh hapoh ka shatri jong ka Ri Bhoi District Congress Committee (RBDCC) lem bad ka kynhun jong ki Nongniah Auto ha Nongpoh kaba la tip kum ka Nongpoh Region Auto Owners & Drivers Association (NRAODA), mynta ka sngi ki la pynlong ia ka jingiaiaid paidbah ha Nongpoh, na ka bynta ban pynpaw ia ka jingpyrshah halor ka jingkiewdor ba khah khah ka Petrol, Diesel lem bad kiwei kiwei ki marbam mardih.
Ha kane ka sngi, na ka liang ka Congress ka la pynlong da ka jingiaid paidbah kaba la sdang na ophis treikam ka Party kaba don ha Nongpoh bad pynkut ha ophis DC Ri Bhoi, katba na ka liang ki nongniah Auto (NROADA), ki la pynlong ia ka jingiaid paidbah na Pahamsyiem sha ophis u DTO bad pynkut biang ha madan Pahamsyiem ha ryngkat ka jingialang paidbah ban pynpaw ia ka jingpyrshah halor ka jingkiew dor ka Petrol bad Diesel.
Shillong:Ka Meghalaya ASHA Workers Union ( MAWU) ka la pynthymmai ia ki nongkitkam jong ka ha ka 18 tarik mynta u bnai ha ka jingialang bah jong ki kaba la long ha Dinam Hall.
Ki nongkitkam kin dei na ka bynta ka samoi treikam naduh 2019 -21.
La jied President ia ka kong Sorilang Marboh, Persibon Kharmawphlang Vice President, Meera June Myrsing –General Secretary,Lanosha Kharpiah Asstn.
Scy, Bertina Langstieh-Treasurer, Diangtimai Lyngdoh bad Sony Kharjana kum ki Adviser.
Shillong: Ka Khasi Author’s Society ka la pynkynmaw sha ki paidbah ba kan don ka jingialang bah jong ka ha ka 22 tarik mynta u bnai.
Haba kren sha ki nongthohkhubor u president ka KAS u la ong ba lada ym ia khih da kaba tyngeh ngin ym lah ban pyngeit na ka bynta ban pynrung ia ka ktien Khasi ha ka khyrnit ba 8 jong ka riti synshar ka ri India.
U la ong ba baroh shi katta ha ka jingiaid lynti ka la shu kut tang ki jingthoh ha kamra ki myntri rangbah ne MP hynrei ka la shim da ka rai ban pynlong da ka jingialang paidbah bad kane ka long ban pynpaw ba ka jingdawa kam dei shuh ban kut tang ki saw kynroh lane ban shu kut tang ha ki lympung ia mir jingmut.
Shuwa ia kane ka jingialang u la ong ba ki la don teng ki jingiaid paidbah kaba ym shym la wer la khot briew kumba ka long mynta bad shuwa ia kane ka la don ruh ka jingiamir jingmut ha kylleng ki jaka.
Ia kane ka jingialang ka ban long ha ka 22 tarik la pynkhreh 2 /3snem mynshuwa, kane kam dei ka jingialeh jong ka KAS hynrei ka dei ka jingialeh jong kiba bun ki kynhun naduh ki sengniam, ki sengtrei mon sngewbha bad baroh ki khun ka bri u hynniewtrep.
Ia ki skul la khot tang ia ki khynnah xi , xii bad ki nonghikai, la khot ia ki samla college na baroh ki stream bapher bapher naduh colleges bad university ban pyni ia ka jingshitrhem ka jaitbynriew ban dawa ia ka ktien lajong.
U President u la ong ba la lah ban pynngeit ia ka sorkar ban wanrah da ka rai ha ing dorbar bad yn rah ia katei ka mat jingdawa sha ka sorkar pdeng ban rah ia ka rai ha parliament.
U la ong ba ki Bodo ki mih da ki lak, ha Goa ki mih ryntih baroh ban dawa ia ka ktien Gongali, ngi ruh ngi dei ban shimkhia ban mih paidbah ha ka 22 tarik ban pynpaw ia ki jingangnud jong ngi ia ka ktien lajong.
U bah Nonglait u la pynkynmaw biang ba 39 tylli ki snem naduh ba la seng, bad ki jingialeh ki kut tang ha ki dorkhas bad ki jingiamir ha ki sawkynroh.
Kila don ki MP kum u bah BR Kharlukhi, PR Kyndiah hynrei ka sorkar jylla kam patiaw ban wanrah da ka rai.
Shillong: Ka Education Cell jong ka KSU Central Body ka la pynbna ba baroh kind dkhot jong ka KSU na ki unit bapher bapher ki dei ban wan ia shim bynta ha ka rally ka KAS ka ban long ha ka 22 tarik mynta u bnai ha madan Malki.
U secretary jong ka Education cell u samla Readyon S Nongrum haba ia kren bad ki nongthohkhubor mynta ka sngi hakhmat u mot Kiang Nangbah ha State Central Library u la ong ba ha baroh kawei ka bri u hynniewtrep ki don da ki phew hajar ngut ki dkhot jong ka KSU.
U la ong ba mynta ka sngi ki nongialam ka KSU kin leit ia kynduh ia ki Principal jong ki kolej bapher bapher ba kin phah ia ki samla pule sha katei ka rally ban dawa ban pynrung ia ka ktien Khasi ha ka khyrnit ba 8 jong ka riti synshar ka ri Bharat.
Uwei u riewblei, uba la shah kynnoh ba u dei uba bat bor ia la ka jong ka nongbud jongu, ula kam ba u lah ban pyn kren briew ia u shrieh, ia ka masi bad wat ia u sing ruh kumjuh, ha kaba ia kitei un pynkren ha ka ktien Sanskrit bad ha ka ktien Tamil.
U Nithyananda, ula kren ha kawei ka jingialang, ha kaba u la ong “Ngan pynkren briew ia ki shrieh bad kiwei de ki mrad bad wat lada kim don ia ki dkhot met, kumba don mangi ki briew, hynrei kitei kin sa mih thymai bad kin sa lah ban kren briew" ong U Swami.
U kam ruh ba ula lap mynta ia kawei ka software, kaba la dep pynshisha ba ka dei kaba biang ban pyndonkam ha kaba pynmih ia ki dkhot met thymmai ha ki mrad bad u pynthikna ruh ba ia katei ka jingthmu jongu, un pynurlong ha ka shisnem ban sa wan.
Shillong: U Syiem jong ka Hima Mylliem ryngkat ki myntri ki la mynjur ban pynduh noh shi syndon ia ka jingot kilo be-ain ha Iewduh.
Kane ka long hadien ka jingiakynduh kaba la long myn hynnin ka sngi hapdeng ki nongialam jong ka HFU, ki nongrep, u Syiem lem bad ki myntri ha office jong Syiem, ka Hima Mylliem.
Na ka liang jong ka HFU hapoh ka jingialam jong u bah Commander Shangpliang, President bad u bah Allfondbirth Kharsyntiew, General Secretary ki la ujor ruh ha u Syiem halor ka por ban die ki nongrep bad ki nongdie khutia.
Ia kane ruh u Syiem lem bad ki myntri ki la mynjur ban pyntreikam kata ban aipor ia ki nongrep naduh ka por dangstep haduh ka por 2 baje katba ki nongdie khutia hadien ka 2 baje.
Kumta ki nongrep da ka jingangnud bad jingthrang dik dik jong ki Nongrep na kylleng ki jaka ki la wan sha office u Syiem ka Hima Mylliem, hadien ba ki la ioh khubor ba u Syiem u la khot ia ki nongialam ka HFU ban iakren halor kine ki jingeh.
Ha katei ka jingiakynduh na ka liang jong ki Myntri ki la pynpaw ia ka jingsngewkhia kaba jur bad khamtam ka jinghiar dor jong ki mar jong ki Nongrep ha kine ki sngi.
K.
G.
Diengdoh,JaiawKa Khyrnit Baphra (Eighth Schedule) ka dei shi bynta jong ka Riti Synshar ka ri India jong ngi, kaba iadei kyrpang bad ka ktien.
Kane ka Khyrnit ka ai ka jingithuh bakyrpang da ka aiñ ne da ka constitution jong ka ri ia kano kano ka ktien.
Kano kano ka ktien kaba la rung ha ka Khyrnit Baphra ka la kylla long ka ktien Sorkar (Official language) ha ka ri bad ka ioh ban rung ruh ha ka Kommishon ka ri India (Official language Commission) kumjuh ha ki tnat treikam bapher jong ka Sorkar.
Ha kaba iadei bad ki Riti ki Dustur ne ka Kolshor jong ngi ka Sorkar Pdeng ka la ai ka jingithuh bakyrpang lyngba ka Khyrnit Bahynriew (Sixth Schedule).
Kane ka Khyrnit Bahynriew ka dei kaba ai jingïada bakyrpang ia ki riti ki dustur jong ki riewlum bad ban pynkhlaiñ de ia kita ki riti dustur ne kolshor kiba iadei bad ka rukom im tynrai jong ngi.
Ïa kane la pyntreikam lyngba ki Autonomous District Council kiba ngi la ioh naduh ka snem 1952.
Namar kata, ka Khyrnit Bahynriew ka dei kaba ai jingithuh bad iada ia ki riti dustur katba ka Khyrnit Baphra pat ka ai jingithuh bad iada ia ka ktien.
Da ka jingsngewthuh bha ïa ka jingdonkam ban pynrung noh ia ka ktien Khasi ha ka Khyrnit Baphra, ki rangbah kiba ïohi jngai kum ki jong u R.
S.
Lyngdoh bad kiwei ki la trei shitom naduh ka snem 1973, kata shisnem hadien ba la ioh la ka jong ka Jylla.
Hynrei sngewsih ka long ba kane ka jingialeh kam pat poi sha ka thong mynta la 40 snem tam.
Kumta ban nang buddien bad nang pynkhlaiñ ia kane ka kam ka Khasi Authors’ Society ka la treibor bah ha kine ki sngi na ka bynta ban dawa tyngeh na ka Sorkar Pdeng bad Jylla ban pynurlong noh ia kane ka jingdawa.
Kum ka seng ki Nongthoh hi, ka sngewthuh shai ba ki khun ka ri bad ka jaitbynriew hi baroh kawei ngi la duh ei bun bah ki jingmyntoi kiba dei ban ioh.
Khnang ban iohi ia kita ki jingmyntoi yn kdew lyngkot kumne harum.
KI JINGMYNTOI HABA KA KTIEN KA ¯OH RUNG HA KA KHYRNIT BAPHRA.
Kan long ka jingsarong bad ka burom kaba khraw eh ia ka jaitbynriew ban iohi ba ka ktien Khasi kan ioh rung ha ka ka khyrnit ba phra jong ka riti synshar ka ri India.
Nalor kane ka burom, ka kyrdan bad ka jingiada ba kan ioh, don byllai de ki jingmyntoi kiba yn ioh, ha ki liang ba pher ba pher.
Kita ki jingmyntoi ki long kumne:1.
Ka ktien Khasi kan ïoh bynta ha ka Official Language Commission bad ha ki tnat trei kam jong ka Sorkar.
Don bun ki jingmyntoi ia ka jaitbynriew haba ka ka ktien ka rung ha katei ka komishon.
2.
Ki jingtip badonkam, ki jingpynbna ne ki khubor ki antor (advertisement) na ki tnat treikam ka Sorkar sha baroh ki paid nongshong shnong kin long beit ha ka ktien Khasi.
3.
Ka Sorkar Kmie bad Sorkar Jylla kin hap ban mang bad theh ka jingiarap kyrpang sha baroh kito ki skul kiba pynpule ia ka ktien Khasi.
4.
Ka ktien Khasi kan ioh rung ruh ha ki college bad ki skul bah kiba don ha kylleng ka ri India bad kito ki samla kiba pule shabar kin ioh ban thoh eksamin ha la ka jong ka ktien.
5.
Ka ktien Khasi kan rung ha ka Public Service Commission.
Ki khun samla kiba ialeh eksamin ha kane ka commission kin lah ban thoh ruh ha ka sobjek Khasi, kata kum ha ka eksamin, IAS, IFS, NET, UPSC bad kiwei kiwei.
6.
Ka Sahitya Akademi kan hap shim khia ban nang pynsan ia ka ktien ha ka thoh ka tar bad kan ai ruh ia ka skhim kyrpang ban iarap ia ki nongthoh.
7.
Ka Akademi kan pynmih ia ki kot kiba hap ban pynkylla na ka Khasi sha kiwei pat ki jait ktien ne na kiwei, sha ka ktien Khasi.
8.
Kan plie shibun ki lad ioh kam ioh jam, ha kaba ki khun samla kin ioh ban leit hikai Khasi ha ki college bad skul bah kiba don ha kylleng ka ri.
9.
Ka sorkar ka hap ban buh ia ki nongpynkylla ktien ha ki Parliament, ha man ki tnat treikam ka Sorkar Pdeng bad Sorkar Jylla, wat ha ki Kompeni ruh, hangne ruh da ki hajar ki lad ioh kam.
10.
Ngin iohi bad iohsngew ia ki M.
P.
jong ngi ba kin kren da la ka jong ka ktien ha ki iingdorbar ha Lok Sabha bad Rajya Sabha.
11.
Kan plie lad ban buh jingthoh noh ia ki jingtip ba kordor kiba don ha la ka jong ka ri, la ka long ha ka dulir thoh kot (document) ne ki phlim (documentary film).
Kitei haneng ki long tang katto katne ki mat kiba la shu maitphang hangne, lada kwah ban tip kham bniah halor kane ka bynta phi lah ban pule kham bniah na ka kot lyngkdop ba la ai kyrteng Haba Im Ka Ktien, Im Ka Jaitbynriew ba ka KAS ka la pynmih paidbah.
Kumta lada ngi angnud bad don jingkitkhlieh shisha na ka bynta ka jaitbynriew bad ka pateng ban wan, to ngin iamih ryntih ha ka 22.
09.
2018.
sha ka jingiaiaid paidbah ka ban sdang na madan Iewrynghep (Fire Brigade) ha ka por 11 baje mynstep bad iaiaid sha madan Malki.
Da kane ka jingiaiaid kan pyni bad pynsngew sha ka Sorkar Pdeng bad Jylla ba ngi da angnud bad kwah shisha ba ka ktien Khasi kan rung noh ha ka Khyrnit Baphra.
Lymda kumta ngin hap ban jubab ia kine ki jingkylli harum;“Ngi im ha kiwei pat ki sngiAiu ngin leh namar ka ri?".
Shillong: U nongialam barim ka Congress u Bah Prestone Tynsong uba la iasoh bad ka NPP, u la ong ka jingmih noh u Bah DD Lapang na ka Congress ka don ka daw kaba bakla hadien ba u la don palat 40 snem.
Haba kren sha ki lad pathai khubor myn hynnin ka sngi, u la ong ba ha ka por ba u dang don mynshwa ha ka Congress, u la leit ban iakynduh ia ki nongialam ka AICC khamtam ia u Rahul Ganhdi bad ka Sonia Gandhi ba kin iapynbeit ia ka jingkynad hapdeng u Dr Mukul Sangma bad u Bah Pynshngain N Syiem, hynrei kim sngap.
“Ka jingmih u bah Lapang uba dei u nongialam ha kane ka dongmihngi bad ha India hadien 40 snem ba la don ha ka Congress, ka don ka daw kaba bakla pyrshah ia u", la ong u Bah Prestone.
U la ong ba ka jingmih noh u Bah Lapang kan ktah shi katdei eh ia kane ka party.
U Bah Prestone u la ong ba, ma u lem bad kiwei ki MLA ka Congress ki la mih na ka Congress, dei namar bym shah shkor bad ka jingbym patiaw ki nongialam ka AICC.
“Ka AICC ka la phiel ban tehlakam ia ka party bad shwa ka elekshon MLA ba la dep, ngi la mih noh bun ki MLA", u la ong.
Ha kawei ka liang, u Bah Prestone u la ong ba u wan iakynduh ia u Zoram Thanga u nongialam ka Mizo National Front (MNF) ban pynkhreh ia ka elekshon kaban long ha katei ka jylla shen.
“Ha kane ka jingialang, la iakren halor ka elekshon bad la kyrpad ia kiwei ki nongialam wat na ka Congress kiba don ha ka jylla Mizoram ban iasoh bad ka NPP namar ba ka ieng na ka bynta ban iada, ban peit bad ban kyntiew ia ka dongmihngi ka India", la ong u Bah Prestone.
U la ong ba ka NPP ka la don ha Manipur, ha Assam, ha Nagaland, ha Meghalaya bad mynta sa ha Mizoram.
Ka jingleit jongu sha Mizoram ka long ban pynkhlain ruh ia ka NPP ha katei ka jylla ban khang lad ia ka Congress ban wan ha ka bor.
Nongstoiñ: U Bah HS Shylla, CEM ka KHADC, ula hiar jurip myn hynnin ka sngi, ia ki ar tylli ki kompeni kiba don hapoh ka West Khasi Hills District bad katei ka jingwan hiar jurip jong u CEM ia kitei ki ar tylli ki kompeni, ka dei hadien ba u la ioh ia ka jingujor na ka Seng Hynniewtrep Youth’s Council (HYC) WKHD.
Na ka liang jong u CEM u la sdang nyngkong eh ban leit jurip ia ka karkhana sain nar kaba don ha ka shnong Riwiang, kaba la tip ruh kum ka Shri Shakhambari Ferro alloys Pvt Ltd, ha ryngkat ka jingiadonlang u BDO ka Nongstoiñ bad Mawthadraishan Block, ki ophisar na ka tnad Labour na Nongstoiñ lem bad ki pulit bad hadien ba la dep ban iakren bad ki heh katei ka karkhana u CEM u la leit ban jurip sa ia ka kompeni shna surok ka BSC C&C JV.
Haba iakren bad ki nongthoh khubor, hadien katei ka jingjurip u bah Shylla, u la ong ha ka jingshisha baroh ki bar jylla kiba wan ban trei bylla hapoh ka jylla Meghalaya ki dei ban ioh ia ka laisen bylla napoh ka KHADC ha ryngkat ka jingpynshisha na ki pulit (Police Verification) bad khamtam ba ki dei ruh ban don ia ka sertiphiket na ka tnad jong ka koit ka khiah khnang ban lait na ka jingsaphriang jong ka jingpang HIV & AIDS.
Ha kaba iadei bad ka karkhana ha Riwiang, u bah Shylla u la ong ba um lah ban len ba katei ka karkhana ka la ai jingmyntoi ia ki paidbah Khasi namar ba ki la ioh lad ban saplai ia u mawlein, u shyiap bad dewiong bad don ruh kiba la ioh ban trei kam ha katei ka karkhana; hynrei haba phai pat sha ka koit ka khiah la sngewthuh ba ka don ka jingktah, namar ki longkmie ki la wanmih ban pynsngew ruh sha u ba ki la don kiba ioh jingpang khlieh, pang khmat bad ha kaba iadei bad kane u bah Shylla u la ong ba un sa thoh sha u Director jong ka tnad ba dei peit ia ka koit ka khiah.
Shuh shuh u la ong ruh ba hadien ka jingjurip u la lap ia shibun kiei kiei bad ha ka jingjurip u la lap ruh ba ki don shibun ki bar jylla ba trei khlem ka labour license, hynrei ki la sdang ban pynbiang noh mynta, katba ha kaba iadei bad ka jingbym bit bym biang jong katei ka karkhana u bah Shylla u la ong ba um lah ban batai, namar um dei u stad karkhana (expert) bad ban batai ia kata hap ban wan peit bad jngoh da ki stad karkhana (expert).
Katba ha kaba iadei bad ka kompani shna surok BSC C&C JV kaba don ha Kynshi u bah Shylla u la ong ba ki bar jylla kiba trei ki la don naduh u snem 2011, hynrei um don wat tang u wei ruh u ban shim ia ka laisen bylla na ka KHADC bad u la ong ruh ba mynta pat ki nongtrei ki don satang kumba 60 ngut ei ei kata ruh ki ban sah sa tang 3 bnai bad kin sa leit phai noh ha u Nohprah mynta u snem bad na ka liang jong ka Council ha kaba iadei bad kane kan hap ban wad jingtip bniah na ka tnad Labour.
U bah Shylla u la kubur ruh ba ka don ka jingdkoh treikam jong ka tnad Labour, namar ba ha kapor ba la pan jingkhein la lap ba ki don tang 4 hajar ngut baroh ki bar jylla kiba shim laisen, hynrei kat kane ka jingtrei hangtei ka shu lait ei bad kane kadei hi ka jingleh sting jong ka tnad Labour napoh ka District Council bad u la ong ruh ba ha kaba iadei bad ka jingbym apllai laisen ka ophis ka hap ban ai jingkhein.
Na ka liang jong ka HYC ka la dawa ruh na u CEM ka KHADC ban nym ai laisen shuh namar kila kynnoh ruh ba u la leh ia ki kam thok kam shukor da kaba u la ujor ruh pyrshah ia ki nongtrei Khasi, da kaba u la kynnoh bad ki tuh ki thiem, hynrei ki la ong pat ba ynda la tohkit ki pulit la lap ba ki tiar ba u la kam ba la shah tuh ha ki nongtrei Khasi kim shym la jah satia, hynrei ki don hapoh ka kamra treikam ka jong u hi bad ha kaba iadei pat bad kane u bah Shylla u la ong ba hap ban pynshisha shwa ia kata bad ynda lap ba katei shisha na ka liang jong ka Council kan sa pynduh ban ai laisen ia u.
Shillong: Da ki phew ngut ki briew ki la ioh pang kynsan mynta ka miet hadien ba ki la wan na kawei ka ïng iap briew ha ka shnong Nonghali.
Kitei ki briew kiba don kumba 15 ngut eiei ki dei naduh ki khynnah rit ba dang 5 ne 6 snem karta haduh ki longkmie ki rangbah.
Ki dei ki briew kiba la sah ha la ki jong ki jong ki shnong kiba wan la ka jong ka jong ka lynti hynrei katba ki dang shong kali ki ioh pang pynhiar, prie bad haduh mynta ym pat lah ban tip dei na ka bam ne ka dei na ka um ba ki dih, namarba ki la iathuh ba ki la ioh pang kynsan hadien ba la dep bam dep dih um.
Don na kitei ki nongpang kiba dei na ka shnong Mawryngkneng, na ka shnong Kut, na ka shnong Nonghali bad don ruh kiba na ri-Bhoi.
Kitei ki briew ki la leit ban phah sumar ha PHC Mawryngkneng hynrei hangtei ym lah satia ban sumar na ka daw bym don doktor bad ki don tang 2 ngut ki Nos, iathuh u Sordar ka Mawryngkneng u bah Peter J Lawai uba la ong ba haduh mynta ym pat tip na kaei ka daw ki ioh pang naba ym don doktor.
U bah Peter u la ong ba kiba na Ri-Bhoi ki la phet noh ban pynkit mar mar sha Shillong, don ruh kiba la pynkit sha NEIGRHIMS hynrei kiba bun mynta baroh ki la leit ban shah sumar ha kawei ka Clinic shimet kaba don ha ka shnong Mawryngkneng.
Haduh ba thoh ia kane ka khubor u bah Peter u la ong ba ki nongpang ki dang ia ap khrui ha dukan jong ka doktor Private ban shah sumar.
U Sordar ka Mawryngkneng u la iathuh ba ha ka jingshisha ki don 2 ngut ki doktor ha katei ka PHC wei ka Ayurvedic bad wei pat MBBS hynrei ym tip satia shano kitei ki doktor ki jah.
U la ong ba kam dei tang ka sien kaba nyngkong ba ym don doktor ha PHC Mawryngkneng hynrei ka dei ka jingjia kaba ju jia na ka por sha ka por.
U la ong ba na ka por sha ka por ka bor shnong ka la leit ia kren bad ka sorkar ban pynbiang ia ka jingsumar ha Mawryngkneng hynrei kim sngap bad kum ka dak ka jingpyrshah ia katei ka jingbym shimkhia na ka liang ka shnong Mawryngkneng mynta ka miet kan pynlong ka jingiakhih ha kaba u sordar u la iathuh ba kan don ka jingmih paidbah mynta ka miet.
“Ym don sia, ym don kot sada shuh ban thoh sha ka sorkar, lada ka sorkar ka dang kwah jingthoh ngin thoh sa da ka snam" ong u President ka KSU u samla Lambokstar Marngar, haba kren sha ki paidbah kiba ialum ha ka jaka shong kyraiñ jong ka KSU kaba la long myn hynnin ka sngi ha Addl.
Secretariat.
Utei u nongialam ka KSU u la ong ba ka KSU ka la thait ban thoh shi thoh jingthoh sha ka sorkar halor ka mat ka jingshah lehbeiñ ki Khasi kiba shong basah ha ki thaiñ khappud, “Sa katno phew tylli ki Myntri rangbah ngin ia kren, ka sorkar MDA kam dei ban ong ba ka dang shu shong shen" ong u samla Lambok.
U samla Lambok u la ong ba tang mar ia ioh jingtip ba ka KSU kan shong kyraiñ, ki dkhot jong ka seng kim pat poi hynrei ki pulit ki la syrtap lypa ha jaka shong, “Ngi dang don lynti la iathuh ba la poi shuwa ki pulit, ngim wan hangne ban thaw jingkulmar ne pynkulmar shnong hynrei ban pynpaw ka jingsngewkhia ia ki jingjynjar ba ki para doh para snam ki ia kynduh, balei ka sorkar kam lah ban phah ia ki pulit sha Block I, Block II ne sha Langpih-ka sorkar Assam tang khyndiat minit ka lah ban phah da ki phew kali ki pulit-ka sorkar jong ngi kam lah", u la ong.
“Lada ka sorkar ka sngew ba duna pulit balei kam ong ko para ri rah la ki tiar ki tar jong phi hiar sha Block I , block II ne sha Langpih, sa katno tylli ki metiap jong ki briew jong ngi ngin dang sakhi, ngi dawa ban pynkynriah ia ki khar metor syrtap ki pulit ha Mawkhar, ha Khyndailad balei ka sorkar kam lah ban phah sha khappud" u la ong.
U President ka KSU u la ong “Baroh shi katta ka jingsngewsynei ki para Ri ka la shu kut tang hapoh mynsiem, ka la dei ka por ban pyni haba shit haba shai, jia katba jia long katba long, mynshuwa ha khappud ki mih ki lehnoh Karbi mynta pat kylla lehnoh ki pulit Assam, nangne shakhmat lada mhi ki kynrum kynram ka sorkar kan hap ban shim ki jingkitkhlieh, ki ong wat shim ia ka aiñ ha la ki jong ki kti hynrei ka treikam tang ia ka jaitbynriew jong ngi ia kiwei pat kam treikam".
Nongpoh: Ar-sngi hadien ba u Dr.
D.
D Lapang, u la shim ia ka rai rangbah ban iehnoh ia ka Congress, myn hynnin ka sngi u Bah Mayral Born Syiem, MLA ka Congress na Nongpoh, u la ong ba un ym don ktien pat da kumwei ban kren halor katei ka jingieh syndet jong u ia ka Party, namar u Dr.
D.
D Lapang shem la pyntip satia halor katei bad um shem la kohnguh ban phaidien sha ka party, wat hadien ba ki nongialam ka Party ki la kyrpad ia u ba un wanphai biang.
Haba kren sha ki nongthohkhubor mynta ka sngi ha Nongpoh, u Bah Mayrald Born Syiem, u la ong hadien ba ka Party hi ka la sngewthuh ba u Dr.
D.
D Lapang um wanphai shuh sha ka Party, hynrei ma u lem bad ki paidbah kiba la pynjop ia ka Congress na Nongpoh kin dang don ha ka party bad ka dei ruh ka kamram jong u ban dang pynkhlain ia ka party.
Haba batai bniah shaphang ka jingiadei ma u bad u Dr.
D.
D Lapang, u Bah Mayrald Born Syiem, u la ong ba um don daw ei ei ban kren pyrshah ia u Dr.
D.
D Lapang, wat haba u la mih noh na ka Party, hynrei u niew ia u Lapang kum u Nonghikai uba khraw tam ha ka jingim bad uba nga dei ban burom haduh ka sngi ka jingiap, namar ka jingialam lynti ha ki kam sain hima sima.
U la ong ruh, wat lada u Dr.
D.
D Lapang un mih noh na ka Congress, hynrei ma u lem bad ki paidbah kiba la pynjop ia ka Congress na Nongpoh kin dang don ha ka party bad ka dei ruh ka kamram jong u ban dang pynkhlain ia ka party wat lada u Dr.
D.
D Lapang.
“Ia u Dr.
D.
D Lapang, la dei ban burom da baroh ki paidbah jong ka Dong Ri Bhoi, namar u la dei shisha uwei na ki riew khraw bad uba la noh synniang shikatdei eh ia ka dong Ri Bhoi, namar dei hapoh ka jingling jong u kum u nongialam ba ka Ri Bhoi ba kan ioh la ka jong ka District bad ym tang katta hynrei ia shibun ki kam pynroi hapoh jong ka District" ong u Bah Mayrald Born Syiem.
Watla u Dr.
D.
D Lapang, u la mih noh na ka Party, hynrei u Bah Mayral Born Syiem u la ong ba kumba long haduh mynta ka party Congress ka dang ia tylli hapoh ka jingialam jong u kum u MLA bad ban pynkhlain pat ia ka Party, khamtam eh ha kane ka jingpynkhreh ia ka ilekshon MDC bad MP ruh kumjuh.
Shillong: Ka Khun Hynniewtrep National Awakening Movement (KHNAM) ka la pyllong ia ka jingkhynra ia ki briew kiba trei bylla ha ka jingshna ia ka ing ophis ka tnad ka sorkar India ka GCI ha Rynjah, Shillong.
Ha ka jingkhynra mynta ka sngi, ka KHNAM ba la don lang ki ophisar ka Khasi Hills Autonomous District Council (KHADC), ki la lap ba ki don bun bah ki nongbylla bar jylla, ki bym don ki kot ki sla kum ka Labour License, EPIC bad kiwei ki kot ban pynshisha kum ki nongshong shnong ka India.
“Ki nongtrei bylla da ki spah hynrei kiba don Labour License tang 5 ngut", la ong u Bah Thomas Passah u president ka KHNAM Youth Wing.
Ha ka jingkhynra, la lap ba 51 ngut ki don ka EPIC, 34 ngut kim don.
Hynrei la iathuh ba kine ki dkhar kiba ioh iaka Labour License ki hap siew T.
1500 kaba shong dor tang T.
700.
Ia kane ka jingtei la shna da u kontraktor u Rocky Dhar, uba dei u para u myntri sorkar u Bah Sniawbhalang Dhar, kaba la sdang pyntrei naduh u snem 2016.
U Bah Thomas u la kynnoh ba kane ka jingioh ki briew ban wan bylla sha kane jaka khlem ki kot ki sla, ka dei ka jingleh sting ka KHADC, bad u la ong ba ka jingioh bylla sahuh ki briew nabar, ka la pynduh kam ia ki samla lajong ha kane ka jylla.
“Shwa ba ngin wan, ngi la wan surbe shwa ia katei ka jaka lai sngi mynshwa bad ngi la wan lang mynta bad ki pulit enforcement ka KHADC", u la ong.
U la ong ba ka KHADC kam dei shuh ban ai wai ban ai labour license namar ba kane kan pynshlur ia u nongshim wai ban shu ai pathar tang ban kamai, kaban buh jingma pat ia ka jaitbynriew na ka jingwan rung ki briew nabar.
U la ong ba ka la don ruh ka jingkamai spah da mano re ia ka jingdie ia ka labour license namar ba kaba shong dor T.
700 lah die haduh T.
1500 kawei.
“Da ki spah ngut kim don ka Labour License, kane ka jingioh trei lailan, ka buh jingma ia ka jingwan buhai shnong khamram haba pyntreikam ia ka Assam ia ka National Register of Citizen (NRC) bad kane ka dei ka jingbym ler ka KHADC ha ki bnai ba la dep bad mynta ka la don ka jingshim khia ha kine ki khyndait bnai", u la ong.
U la ong ba ia kito ki bym don kikot ki sla, ki dei ban ioh shwa ia ka Labour License na ka Council bad lada kim leh, ki dei ban leh ia kaba donkam ban pyntip sha ki pulit.
U la ong ba kumba ka paw, ka la don ka jingleh kam khaii ia ka labour license ha kaba ki bar jylla, ki hap siew haduh T.
1500 kaba shong dor tang T.
700 bad ka la don ka jingleh benami bad ka KHADC ka dei ban leh ia kaba donkam halor kane.
Shillong: Kiba haing hasem jong u bah Tyngshaiñ Mukhim uba la khlad noh na ka daw ka jingshah shoh ha uwei u Nepali ha madan Umwang ki la wan ban ia shim bynta lang ha ka jingshongkyraiñ ba ka KSU ka la pynlong myn hynnin ka sngi ha nongbah Shillong.
Haba ia kren bad ki nongthohkhubor u kynum trai jogn u Tyngshaiñ u bah Bran Shadap u la iathuh ba ha ka por miet katba u dang wan jingiaseng bad haba u la poi hajan ing la don ba iathuh ia u ba u kynum jong u, la shah shoh ha u khar Nepali.
“Ngi la pynkit ia u ha ka por 1 baje mynmiet na shnong sha NEIGRHIMS, hadien ba la dep leh bun ki Test , ki X-Ray ki Scanning ki ong bym lah sumar shuh naba ka snier shapoh ka la jot na ka daw ka jingshah kyrdem, ngi la wan kit noh sha shnong bad ha ka sngi kaba bud u la khlad noh" ong u bah Bran Shadap uba don lang bad ka kong B.
Mukhim ka meiduh jong u Tyngshaiñ kaba dei na ka shnong Sabuda.
Utei u kynum u la iathuh ba ha ka jingiakren bad u kynum jong u-u la iathuh ba ym don daw eiei bad utei u dkhar hynrei u la shah shoh beiñ, “Utei u dkhar ruh u wan pan map u on gym don daw eiei, bad u ong ba u la bakla shisha" ong biang utei u kynum.
Na ka liang ka ing sem u la ong ba ki sngewsih kthang halor katei ka jingjia naba u kynum jong u -u la shah shoh beiñ shah lehbeiñ khlem kano kano ka daw bad khlem leh ia ki kam pap kam sang bad u la iathuh ba katei ka jingjia ka ju jia na ka por sha ka por ha katei ka shnong.
Lah ban kdew ba utei u rangbah Khasi na ka shnong Khlieh Umwang, u la shah shoh ha uwei u briew uba la tip kyrteng kum u Romesh Thapa na ka shnong Madan Umwang bad katei ka jingshah shoh ka dei ha Madan Umwang, utei u rangbah u la mynsaw bad la pynkit sha NEIGRHIMS, hynrei hadien u la khlad noh naba la jur palat ka jingmynsaw.
Shillong: Ka Nongkrem bad ka Sohryngkham ki la iabiang jingkhein mar kawei ha ka jingialehkai bol jong ka lympung First Division ka SSA kaba ka long myn hynnin ka sngi ha madan Polo.
Ha ka jingiakhun kaba iabiang bor, ka Sohryngkham ka la thep lyngba u Lastking Warkhyllew ha ka 27 minit ban tam da 1-0 ha ka kylla step hynrei ha ka kyllamiet, ka Nongkrem ka la pynphai kylla lyngba u Hehkamai Sari ha ka 65 minit jong ka kylla miet ban pyniakhaid ha ia ka jingialehkai da 1-1 kol.
Da kane ka jingiakhaid ka Nongkrem bad ka Sohryngkham ki la hap iasam mar shi point.
Ha ka jingialehkai jong ka 2nd division ka Laitkor ka la pynliem ia ka Mawryngkeng da 3-1 kol.
Ha ka jingialehkai ka Mawryngkneng ka la ioh ban thep kol nyngkong lyngba u Franklin Lymphud ha ka 11 minit.
Hadien ka Laitkor ka la pynphai kylla lai kol lyngba u Hamboy Lyngdoh ha ka 18 minit, u Sandy Kharkongor ha ka 80 minit bad Pynshngain Nongrum ha ka 45 minit bad rah ia ka jingjop da 3-1.
Ha ka jingialehkai jong ka third division ka Golf link SC ka la shah pynliem ha ka Kharang da 2-0.
Kane jingjop ka la wang lyngba ka kol ba la thep hi da u rangialehkai ka Golflink u Martin Kurbah ha ka 21 minit bad u Michel Marbaniang ula thep ha ka 13 minit.
Ha kawei pat ka jingiakhun ka Mawkriah west ka la pynliem ia ka Umsohdun da 3-0 kol.
U Denald Nongbri na ka Mawkriah ula the par kol ha ka 16 bad 28 minit bad Fernando Sohkhlet ula bynrap shikol ha ka 22 minit.
Ha ka jingialehkai balai ka third division ka Madanryting ka la pynliem ia ka Qualapaty da 2-1 kol.
Ki kol na ka Madanrynting ki la wan lyngba u Kmenlang Nongdhar ha ka 32 minit bad u Austin Nongkhlaw ha ka 44 minit.
Ka Qualapaty ka la pynphai kylla shikol lyngba Edilbert Rapsang ha ka 50 minit.
Ki paidbah kiba dei trai shnong na Ngunraw, South West Khasi Hill District kiba shong ba sah ha Nongrah, Shillong hapoh ka jingialam jong u samla Melkaia Thongni hynnin ka sngi ki la pynlong ia ka jingpynkhuid shnong ha Nongrah.
Ha kane ka sngi la iadon lang ruh u Rangbah Shnong Nongrah bah B Pyngrope, Secretary jong ka Village Water and Sanitation Committee (VWSC) Nongrah, Bah AK Snaitang, U President ka Meghalaya Film Makers Association (MeFilMA), bah Commander Shangpliang, U Bah Dhanti  uba dei u master trainer jong ka Handicraft DIC,  Shillong bad ki katto katne ki nongshong shnong jong ka shnong nongrah.
Ki paidbah na Ngunraw naduh ki khynnah, ki samla bad Rangbah ki la kham shongshit shuh shuh ha kane ka jingpynkhuid shnong namar la wan ban iashim bynta lang ruh da u actor ka phlim 9-Lad ka phlim khasi ban wa pynmih shen ba la pynmih da u bah Commander Shangpliang.
Ia kane ka jingpynkhuid la sdang naduh sdang na Lailad haduh madan football stand bus Nongrah.
Shuwa kane la pynlong ruh ia ka jingialang kaba lyngkot ha kaba la pyniaid ia ka jingialang da u samla Melkaia Thongni bad la ioh ruh ka jingkren na u Rangbah Shnong bad kumjuh ruh u Phira Dohtdong actor.
Na ka liang jong u Rangbah Shnong u la ai jingiaroh ia ki paidbah trai shnong na Ngunraw kiba shong ba sah ha Ngunraw kiba la shim ia ka synjam ban pynkhuid ia ka shnong nongrah bad u la ong ba ai ba kane kan pynkyndit bynriew ia baroh halor ka jingdokam ia ka jingkhuid jingsuba.
Nongstoiñ: Ki paidbah nongshong shnong kiba shong ba sah ha ki thaiñ khappud bad ka Jylla Assam, mynta ki la don hapdeng ka jingsheptieng bad rit mynsiem tang namar ba kila bna ia ka khubor kumba la thoh ha kawei na ki kot khubor Khasi bad Phareng kaba la ong ba ki la don haduh kumba 600 ngut ki nong shong shnong ka thaiñ Malangkona kiba la phet lut na ki iing ki sem jong ki namar ba ki tieng ia ka jingshah kem ha ki pulit Assam khlem kano kano ka daw.
Hadien ka jingmih jong katei ka khubor na ka liang jong ki katto katne ki nongthoh khubor, ki la pyrshang ban buddien bha bad ruh ban pyntikna na ki bor pyniaid District bad kumjuh na ka tnad pulit ha kaba iadei bad katei ka jingjia hapoh ka thaiñ Malangkona, hynrei na ka liang jong ki heh District bad ki pulit kila iathuh da kaba ki ong ba kam don kano kano kaba kum katei ka jingjia kaba la mih kumba la thoh ha kitei ki kot khubor bad kila ong ruh ba ki lah ban dei tang ka jingialam bakla kaba pynsheptieng ia ki paitbah kiba sah ha ki thain khappud.
Ha kaba iadei bad katei ka bynta na ka liang jong u Superintendent of Police ka West Khasi Hills,u bah G.
D.
Kharwanlang haba iakren sha ki nongthoh khubor u la iathuh ba hadien ki jingjia kiba la mih hadien ka jingwan jong u Myntri ba dei peit ia ki kam pohiing jong ka jylla u James K Sangma ha ki taiew ba la lah na ka liang jong u kum u khlieh jong ka tnad pulit ha West Khasi Hills u la dep ban phah pulit ha kaba la dep ruh ban shna ia ka ktem (Camp) jong ki pulit ha Malangkona, da ka jingthmu ban ai jingiada ia ki paitbah kiba sah ha kitei ki jaka bad naduh ba ki pulit Meghalaya kila don ha katei ka jaka ym shym la don shuh kano kano ka jingia huri hura ha katei ka thaiñ haduh mynta bad ki paitbah ki la don hapdeng ka jingshongsuk shong sain bad kam shym la don shuh ka jingtuklar na ka liang jong ki pulit Assam namar ka don ka jingia burom mar kylliang.
U SP u la iathuh ruh ba ka don ka jingphet shnong jong ki katto katne ngut kumba 6 lane 7 ngut kiba don case bad ki pulit Assam ha kaba haduh mynta ki dang phet rieh na ki pulit Assam namar ka jingtieng bad kam dei ba ki pulit Assam ki kem lut kat ia kiba don kumba la kynnoh namar kadei tang ka buit jong kitei ki briew kiba la don case teng bad ki pulit ban lait phet na kti jong ki pulit.
Shuh shuh ka khubor na katei ka thain la iathuh ruh ba kitei ki briew kiba don case hapoh Assam ki la wan ban kyrpad ruh na ki heh pulit Meghalaya ban iakren halor katei ka kam hynrei na ka liang jong ki heh pulit jong ka West Khasi Hills ki la kyrngah ban iarap namar kadei ka case ba la register hapoh Assam ha kaba na ka liang jong ki pulit ka West Khasi Hills ki la kyrpad iaki ba kin leit aiti ialade sha ki bor ka ain.
Ki heh pulit ka thain ki la iathuh ruh ba katkum ka dur kaba la paw bad mih ha kitei ki kot khubor kaba don da ki spah ngut kadei kaba shisha namar ha katei ka sngi ki ia lum jingialang namar ka jingwan jurip jong u MLA ka Rambrai Jyrngam hynrei kamdei ka dur ba ki thmu ban phet shnong namar ha ki thaiñ khappud shisien ba wan uno uno u heh sorkar ne u SP ne ki ADC ki ialum paitbah ban pynpaw ia ki jingeh jong ki.
Ka tyllong khubor ba la iohlum napoh thaiñ Malangkona ka ong ruh ba ki jingjia hapoh thaiñ khappud hapdeng ka Assam bad Meghalaya ki ju jia man ka por hynrei kidei ki jingjia kiba rit baria hynrei kim da dei eh palat haduh ba kin mih shnong lut.
Ha kaba iadei bad katei ka bynta na ka liang jong u SP ka West Khasi Hills u Bah G.
D.
Kharwanlang u la dep ban phah ia ka kai phod ha kaba kadei tang ka jingpynheh jongno re jongno bad ym shym don kano kano ka jingphet shnong kumba la paw.
Shillong:Ka KSU Sengkmie lyngba ka Education Cell jong ka ka la khot la wer ia baroh ki samla pule jong ka jaitbynriew Khasi na ki kolej bad ki skulbah bapher bapher ba kin wan ban ia shim bynta ha ka jingialang paidbah jong ka Khasi Author Society ( KAS) ka ban long ha ka 22 tarik mynta u bnai ha Madan Malki na ka bynta ban dawa ban pynrung noh ia ka ktien Khasi ha ka khyrnit kaba 8 jong ka Riti Synshar ka ri India.
Ka kyrwoh na u Education Secretary ka KSU u samla Readyon S Nongrum ka la kyntu ia ki Principal jong ki kolej baroh ba ki dei ban sha ia ki samla pule Khasi ba kin wan ban ia shim bynta ha katei ka jingialang.
U Education Secretary ka HYC Sengkmie u Wellesly Lyngkhoi u la ong ba kane ka dei ka mat jingdawa jong ka HYC ha ka Save Hynniewtrep mission bad u la kyntu ia ki paidbah ban ia mih ryntih sha katei ka jingialang jong ka KAS.
Ka kyrwoh ka la kyntu ruh ia ki dkhot ka HYC ban ia mih paidbah ha katei ka sngi ban pynsawa ia ka bom ka ksing bad ban pyrta ruh ia ka jingsngew sha ka sorkar.
Shillong: Da ki spah ngut ki dkhot ka KSU ryngkat ki nongshong shnong na ki thaiñ khappud ka Meghalaya bad Assam ki la shong kyraiñ mynta ka sngi ha Parking Lot ka Addl.
Secretariat ban pynpaw ka jingpyrshah ia ka sorkar halor ka jingshah ban beiñ jong ki Khasi kiba shong basah ha khappud bad ka Assam.
U President ka KSU u la ong ba lada ka sorkar kam lah ban ai jingiada ka dei ban ai da ki tiar ialeh ia kito ki briew kiba sah ha khappud ba kin iada ialade.
U la ong ba na ka por sha ka por k briew kiba pynmhi jingkulmar ha khappud dei ki Nepali, “Ki dei kiei kine ki briew, mano ba ai bor ia ki, kim dei tang ki nong India ruh, ka sorkar ka dei ban pyni da ka kam ym da ka ktien bad lada kam leh eiei ha kine ki khyndiat sngi ka KSU kan hap ban pyrkhat da kumwei pat" ong u samla Lambok Marngar President KSU.
U samla Lambok u la pynkynmaw ba ha u 2010 ki la don 4 ngut ki Khasi kiba la kyllon iap ha Langpih hynrei ka sorkar ka shu leh mynleh sngewkhia tang ha ito I khyllipmat hynrei ka khlem shimkhia pat ia katei ka bynta.
U la ong ba lada kane kan aiai jia ym lah ban tip ioh ka poi ka por ban mih ka jingiaumsnam kumba la jia ha ki snem kiba mynshuwa.
U la iathuh ba la tynruh sha ka NESO ba kan dawa ba ka sorkar India ka dei ban pyndkut noh ia ka Indo-Nepal Treaty ha Meghalaya naba ki Nepali nalor ba ki ioh ban rung laitlan ki thaw sa ki jingkulmar pat na ka por sha ka por.
Shillong: La ioh khubor, ba ki don kumba 600ngut ki nongshong shnong na Malangkona jong ka West Khasi Hills, kiba la phet shnong shnong, namar ba ki pulit jong ka Assam, ki byrngem ban kem naphang ia kitei ki briew.
Ki shnong kiba ki la ktah na katei ka jingtieng koh tympan ki long ka Amagaon, Salpara, Malangkhasi, Huwapara, Sildubi, Malangjoypur bad kiwei de ki shnong kiba marjan.
La iathuh ba 575ngut ki briew, kiba na ki 77 tylli ki longiing, ki leit shong rieh tngen ialade ha ka iingmane jong ka Balang Katholik ha Malangkona, namar ka jingsyier mynsiem.
Ki paidbah jong katei ka thain ki pyrshah ban trei ia ka surok, da ka sorkar Assam ban leit sha ka kshaid jong ka Chongadre bad ki pulit Assam, ki la leit poi sha katei ka shnong, ha kaba ki la shoh la dat ia shibun ki briew kiba don ha katei ka shnong, na ka daw jong katei ka jing khanglad jongki.
Ka jingwad jingtip, ka dang iaid ban lum shuh shuh ia ki jingjia kiba iadei bad katei ka kam.
Shillong: Mynhynnin ka sngi ka la don ka jingiakynduh jong ki ASHA kiba trei ha kane ka jylla kiba don hapoh ka lama jong ka Meghalaya ASHA Workers Union ban ia kren halor ki jingeh ba ki ia kynduh,namar ka jingbym pyllait ka sorkar ia ka pisa kaba dei ka bhah kaba ki dei ban ioh jingmyntoi na ka sorkar.
Haba ia kren bad ka Acting President jong katei ka kynhun ki ASHA ka kong Soni Kharjana, ka la iathuh ba naduh u snem 2014 ka sorkar kam shym la pyllait ia ka ASHA Benefits Scheme (ABS) bad naduh u 2012 ym shym la pyllait ia ka Meghalaya Maternity Benefits Schemes (MMBS).
Ka kong Soni ka la iathuh ba kaba ki ioh mynta ka dei beit tang ka jingai sngewbha (Honourarium) kaba ki ioh na ka sorkar pdeng katba ia kitei kiwei pat ki jingmyntoi dei ban ioh na ka bhah jong ka sorkar jylla.
Haba kheiñ ia baroh ka pisa ka la ong ba ka la bun bha da ki phew klur tyngka, dei na katei ka daw ba ki ASHA ki la sangeh treikam naduh ka 20 tarik u nailar bad kin dang iai bteng ban sangeh treikam katba ka sorkar kam pat pyllait ia ka bhah jong ki.
Ka la iathuh ba ki don kumba 7000 haduh 8000 ngut ki ASHA ha ka jylla, hynrei la ia phiah noh ki Khasi Jaintia la ka jong bad ki Garo la ka jong.
Ha Khasi -Jaintia ka la ong ba ki don kumba 5000 ngut tam.
Naduh ba la sangeh treikam naduh ka 20 tarik u nailar haduh mynta ka sorkar kam shym la khot ia kren satia ia ki, “Ngi la pyrshang ban ia kren hynrei ki ong khie leit wad ia ka pisa na ki district, ngi lah ia kut ba la kumno kumno lada khyndiat eh ki dei ban pyllait 50% namar ba ka pisa ka la bun bad nangta kin sa weng ia khih, hynrei ka sorkar ka siew pynban tang 10%.
Ngin dang bteng ia ka jingiakhih jong ngi haduh ba ngin da iohi ia ka jingkheiñ ba ka sorkar kan phah sha ka Ministry na ka bynta ka bhah ki ASHA" ong ka kong Soni Kharjana.
Ka la iathuh ba tang ha ka block Mawphlang ka jingsiew ba ka sorkar ka dei ban siew ka long T.
80 lak tyngka hynrei por pyllait pisa ka pyllait tang T.
8 lak tyngka.
Katei ka nongialam ki ASHA ka la ong ba lada don ne ym don pisa ka sorkar ka la dei ban khot ia kren ban sngewthuh hynrei ka sorkar kam leh bym buidniew satia bad dei na katei ka daw ba ki la shim ia ka rai ban bteng ia ka jingsangeh treikam jong ki.
Kaei ka kam ki ASHA??Haba ki ASHA ki ia khih na ka daw ba ka sorkar kam siew ia ka jingsiew bad ka bhah ba ki dei ban ioh jingmyntoi , u Rupang u la kylli na ki ASHA ia ka kam kaba ki hap ban trei.
Ka Acting President jong ka Meghalaya ASHA Wrokers Union ka kong Soni Kharjana ka la ong ba ka kam ki ASHA ka dei kaba bun bha.
Ki hap ban leit pyndih dawai ia ki khyllung ne kiba pang sha ïngsah jong ki, ki hap ban leit thew kilo 5 haduh 6 sien ia ki khyllung kiba dang shu kha kiba hapoh ka shibnai shiteng, ki hap ban ialam ia ki kynthei ba armet sha ki jaka sumar ban shah eksamin, nangta ki hap ban ialam sha ki jaka sumar haba ki longkmei armet ki leit kha khun.
Ki hap ban leit synran bad iarap ia ki Nos haba ki wan sha ki shnong, ki hap ban leit jingialang shisien shibnai bad ki hap ban pynlong jingialang ha ki shnong shisien shibnai ban batai shaphang ka koit ka khiah, ki hap ban pynbiang ia ki rikod ha ki rejistar kum ka sngi iap ka sngi kha bad kiwei pat kiba ia dei bad ka koit ka khiah.
Nongstoiñ: Ka Hynñiewtrep Youth’s Council (HYC) Mawthadraishan Circle, ka la pynbna ba kan pynlong ia ka jingialang ai jingpynshai paitbah ha kaba iadei bad ka Khasi Social Custom of Lineage Bill 2018 jong ka KHADC.
Katkum ka kyrwoh ba la phah lyngba u President ka HYC Mawthadraishan Circle u bah Marcos R Marthong, u la ong ba ia katei ka jingialang yn pynlong ha ka 5 tarik u bnai ban wan hapoh ka ?ew Markasa ka ban sdang ruh naduh kapor 11:30 AM.
Shuh shuh ka kyrwoh khubor na u tei u nongialam ka ong ruh ba ha katei ka jingialang yn wan ai jingpynshai hi ruh da u CEM ka KHADC u bah H.
S Shylla lem bad ki nongialam jong ka kynhun ka STIEH bad kumjuh ki nongialam Sengbhalang na Mawthadraishan ki ban shim iaka bynta ban ai jingkren ban kyrshan iakatei ka Bill.
Kumta ka HYC lyngba kane ka khubor ka khot ka wer ia baroh ki Khlieh nong synshar ha ka thaiñ kynthup ia ki Syiem ki Lyngdoh ki Sordar bad ia ki Paitbah nong shong shnong ba kin ia wan khnang ban ia sngap ia katei ka jingpynshai khnang ban ioh jingmyntoi bad sngewthuh shai ha kaba iadei bad katei ka Bill.
Shillong:Ka KSU sengkmie lyngba ka Education Cell ka wer ia baroh ki  samla pule jong ka Jaitbynriew  Khasi na ki College ki University bapher bapher, ban ia wan ban shim bynta sha ka jing ialang bah ba la khot pynlong da ka Khasi Authors Society ha ka 22 Tarik Nailur 2018 naduh ka por 10 baje mynstep ha madan Malki na ka bynta ban dawa na ka Sorkar Jylla bad ka Sorkar Kmie ban ithuh ia ka ktien Khasi da kaba pynrung ia ka ha ka khyrnit ba phra jong ka Riti synshar jong ka Ri India.
Ka Seng lyngba kane ka kyrwoh ka la sngew dei ban shim ia ka lad ban khot ban wer lang ia baroh ki paradoh para snam sha kane ka jing ialang ban pyni ia ka jing ia tylli bad ka jing ia long kawei na ka bynta ban pyn neh pynsah ia ka Ktien Khasi.
“To ngin ia mih paidbah sha kane ka Rally Bah, ban pynpaw sha ka pyrthei ba don bun Seng Niam, Kur bad Hima hynrei ka Jaitbynriew te tang kawei bad ka ktien ruh tang kawei kata ka dei KA KTIEN KHASI BAIAR" ong ka kyrwoh na U  U Samla Pynshaiborlang Rani,Secretary Education Cell KSU Seng Kmie bad ka seng ka  kyntu ruh ia baroh ki Principal jong ki College baroh ban shah  bad ban phah ia ki samla pule Khasi sha kane ka jing ialang bah.
Shillong: Ka Synjuk ki Nongsynshar Shnong ka Bri U Hynniewtrep (SNSBH) ka la shong jingialang kyrkieh myn hynnin ka sngi ka la rai ban kyrshan tyngeh ia ka Khasi Author’s Society (KAS) halor ka jingialang paidbah ka ban long ha ka 22 tarik Nailur 2018 ha madan Iewrynghep ban pynpaw paidbah ban dawa ban pynrung ia ka ktien khasi ha ka khyrnit kaba phra jong ka riti synshar ka Ri India.
Ka Synjuk da kawei ka sur ka la rai ban kyrshan tyngeh ia katei ka jingthmu ba kordor jong ka Khasi Author’s Society bad ka kyntu ia ki paradoh parasnam ka bri u hynniewtrep ban ai ia ka jingkyrshan ba ratbah ia katei ka jingthmu da kaba ia mih paidbah lang ha katei ka sngi, ka por bad ka jaka ba la batai.
Ka Synjuk ka kyrpad ruh ia ki dorbar shnong ban pynbna paidbah lang ia katei ka jingialang ha ki shnong jong ki lada ka long kaba lah, la ong u Bah R.
L.
Blah u General Secretary ka SNSBH.
Nongpoh: Haba kren ha ka General Council jong ka RBYF ha Nongpoh, u Dr.
D.
D Lapang, Nongaibuit ka sorkar jylla, u la pynpaw ia ka jingsngewkhia kaba jur halor ka jingmih ki seng kiba la long kum ki Tit bad kiba kwah ban trei na ka bynta ka jingmyntoi shimet, ym na ka bynta ka jingdonkam ki paidbah bad ban wanrah ia ka jingbha ha ka imlang sahlang.
U Bah Lapang, u la ong ruh ba u sngewkhia eh ban iohi ba ha kine ki sngi, kiba bun na ki nongialam ha ki kynhun sengbhalang bapher bapher, kim don shuh ia kata ka jingthmu ban tei ia ka bha ka miat ha ka imlang sahlang, hynrei ka jingdon jong ki ha ki kynhun sengbhalang, ka beit tang ban kam suk bad ban leh Bussiness.
Namarkata, haba iadei bad katei ka General Council ka RBYF, u Bah Lapang, u la kyntu ia ki nongialam ka RBYF, ba kim dei ban shim kabu ha kino kino ki kam kiba long ka jingmyntoi shimet, ha kjuh ruh ka por ba kim dei ki ban long ki nongialam kiba ki riew shimkabu ki lah ban thied ha kano kano ka por.
Hynrei kum ki nongialam ka seng ki dei ban trei na ka bynta ban wanrah ia ka roi ka par bad ka bha ka miat ha ka imlang sahlang.
Ha kane ka General Council ka RBYF, nalor ka jingdon u Dr.
D.
D lapang, la sakhi ruh da ka jingdon u Bah Sosthenes Sohtun, MLA ka Jirang, u Bah Mayraldborn Syiem, MLA ka Nongpoh lem bad kiwei kiwei ki riew pawkhmat ka them Ri Bhoi.
Kum ka dak ban burom ia arngut ki nongialam barim ka seng, na ka liang ka RBYF, hynnin ka sngi ka la pynkup burom ia u Dr.
D.
D Lapang, uba dei ruh u nongseng ia ka RBYF, ia u Bah Sosthenes Sohtun, u Nongialam barim ka RBYF.
Ha kajuh ruh ka por, na ka bynta ban nangpynshlur ia ki samla pule, ka RBYF ka la pynkup burom da kaba sam khusnam ia 10 ngut ki samla pule na Ri Bhoi, namar ka jinglap jongki ban wan shakhmat ha ki exam bapher bapher.
Shillong:Ka Wildlife and Environment Protection Group, ka la phah shithi sha U Conrad Sangma, myntri rangbah ka Jylla, hynnin ka sngi ha kaba ka kynnoh ba ka don ka jing kit tuh ia u dewiong lyngba ki surok bah NH 40,44 bad NH 6 bad la kynnoh ba katei ka jingkit dewiong tuh, ka iaid beit iaid ryntih, khlem ka jingpeit ka sorkar Jylla.
La kynnoh ruh ba ka sorkar Jylla, ka la thok wat ia ka Supreme Court, da kaba ka ai ia ka jingtip kaba thok halor ka jingdon jong u dewiong, uba la dep sei na ki par bad la kynnoh ba ka tnat mar poh khyndew, ka tnat khlaw bad ki bor District ruh kim shym la trei hok satia ia la ka jong ka kam.
Katei ka seng, ka ong ba man ka sngi, ki don 130 tylli ki trok kit dewiong, kiba shalan dewiong sha ki karkhana dewbilat ha East Jaintia Hills bad nangta la iathuh shuh shuh ba ki don 200tylli ki trok, kiba kit dewiong bad kiba iaid na ki khyrdop thew jong ka sorkar ha Ratacherra jong ka East Jaintia Hills bad la ong shuh shuh ba ha Shangbangla, ha Ri Bhoi District, ki don 150 tylli ki trok kiba iaid na ka khyrdop thew kaba don ha katei ka jaka bad katei ka pyni ba ka don ka jingiadei jong ki nongtrei ha katei ka khyrdop thew bad ki nongkit beain ia u dewiong.
Na ka jingthew la lap ba u dewiong, uba iaid na kitei ki jaka, u dei uba dang thymmai bad la ong ba ia katei ka jinglap, yn sa leit rah sha ka jingtip jong ka Supreme Court.
Katei ka seng, ka dawa namarkata ban tian bishar ia kitei ki briew sorkar, kiba trei beain ia la ka jong ka kam bad ba dei ban shim jingkhein na ki karkhana dewbilat, halor ka jingioh dewiong jongki sha kitei ki jaka, ong ka kyrwoh na U Ma B Buam, Ma S Laloo bad Ma SL Dkhar.
Nongstoiñ: Kawei ka longkmie kaba la 38 snem ka arta na ka shnong Mawmluh-I Rambrai, ka la leit ban ujor hynnin ka sngi, da ka ehajar ha thanad Nongstoiñ pyrshah ia la u jong u tnga, da kaba kala kynnoh ruh ba u la wan ban byrngem byrsit ia ka lem bad ia ki ba haiing jong ka.
Katkum ka tyllong khubor ba la ioh lum na ki pulit, la ong ba u tei u tnga jong katei ka longkmie, u bala tip kyrteng kum u Stewell Rongrin 28 ka arta u ba la iashong khlad noh shipor bad katei ka longkmie ha ka 16 tarik mynta u bnai, u la leit sha shnong jong ka lok ha ryngkat ki tiar pynmynsaw kum u nar rod bad ka tari, ha kaba u la byrngem ruh ban thang syndon ia ka iing jong katei ka longkmie.
Shuh shuh ka tyllong khubor ka iathuh ruh ba u tei u briew u la pynjulor ruh ia ki katto katne ki bynta jong ka iing ka jong katei ka longkmie bad na ka liang jong ki pulit ka Nongstoiñ Police station, hadien ba ki la ioh ia katei ka jingujor ki la leit sha katei ka shnong ban pynlong ia ka jingtohkit bad ki la lap ruh ia ka jingshisha katkum ka jingujor jong katei ka longkmie.
Kumta ha kaba iadei bad katei ka bynta na ka liang jong ki pulit ki la rejistar ia ka kes katkum ka kes number 71(9)18 U/S 506/427 IPC bad kila kem noh ruh ia u tei u tnga jong katei ka longkmie bad ka jingtohkit kaba bniah halor katei ka bynta ka dang iaid shakhmat.
Shillong: Ka Hynniewtrep Youths’ Council (HYC) mynta ka sngi ka la lap palat 400 ngut eiei ki dkhar kiba trei bylla kiba trei ka jaka pule Cancer Institute kaba don ha NEIGRIHMS Mawdiangdiang, Shillong.
Ia kane ka jaka pule la pyntrei da kawei ka kompeni nabar jylla, ka Larsen & Toubro Ltd.
(L&T).
Ka HYC ka la pynlong ia kane ka jingkhynra lyngba ka “Sier Lapalang Operation" ka la lap ba bun na kine ki nongtrei bar Jylla kim don ia ki kot ki sla kiba biang kum ha kaba pynithuh ialade kum u nongshong shnong jong ka Ri India lyngba ka EPIC bad khamtam ïa ka Labour License na ka Khasi Hills Autonomous District Council (KHADC) ia kaba kala pynsuba jur ia ka Seng ba ioh lehse kine ki briew kim dei ki nong India.
“Bun na kine ki nongtrei bar Jylla kim don ia ka EPIC bad kane kala pynsuba ia ka Seng ba kine ki briew kim dei ki nong India", ong u Bah Roy Kupar Synrem General Secretary haba iakren bad u nongthoh khubor.
U la ong ruh ba kaba sngew lyngngoh ba kine ki bar Jylla kila trei ha katei ka jaka mynta la bun tylli ki bnai, hynrei kim don wat ia ka Labour License kaba ki hap ban ioh napoh District Council bad kane ka pynpaw shai ba ka jingdkoh jong ka KHADC ban pynkhlain ia ki ain ba la don lypa kum ka ain Trading by Non-Tribals ka pynlong ia ki briew ba nabar ban wan trei laitlan ha kane ka Jylla.
Ha kane ka jingleit khynra ka Seng, ka la iakren ruh bad ki bor pyniaid jong ka L&T Ltd bad ai por ruh ia kane ka kompeni hapoh shi taiew ba ka dei ban pynbiang lut ia baroh ki kot ki sla jong ki nongtrei bad dawa ruh ba dei ban pynmih noh shi syndon ia ki bym biang ki kot ki sla.
Shillong:U Bah Samlin Malngiang, myntri kam sam um jong ka sorkar India, haba kren ha ka jingialang ban rakhe ia ka jing pynkhuid shnong ha Mawklot, myn hynnin ka sngi, ula ong ba U Mahatma Gandhi, u dei uba kwah ia ka jingkhuid bad kumta u ong “To ngin ia leh khuid ban siew kylliang ia U Gandhi, uba la pynioh laitluid ia ka Ri India".
U Bah Samlin, u kren bynniaw ruh ia ka jinglehsih jong ki briew ha ki jaka paidbah, ka jingbiah pathar bad ka jingleit pi pathar jong ki shynrang briew ha ki kynroh.
Halor katei ka phang, u iathuh ba ha kawei ka jaka ha Kolkata, haba u leit sha kawei ka jaka kyndong, ula lyngngoh ba ki buh da ka dur blei bad hangta, ula kylli ia ka daw bad kitei ki la iathuh ba katei ka dei ka jaka, kaba ki shait leit pi pathar ki briew, hynrei naduh ba boh da katei ka dur blei “Kito kiba mut leit bar, ki hap ban mane blei noh".
U Bah Hamlet Dohling, myntri kam pynroi sor, ha ka jingkren jongu, u iathuh ba ka Mawklot, ka dei kawei na ki shnong kaba khuid tam ha ka thain Upper Shillong.
U myntri, ha kajuh ka por, u kren diaw shuh shuh da kaba u ong “Ka jingkhuid ka la sdang phet noh na ki shnong jongngi" bad ula ong shuh shuh, ba ka sorkar, ka don ia ka jingkit kaba khia, ban pynkhuid ia ka nongbah Shillong bad ula iathuh ruh ba ka nongbah Shillong, ka la hap mynta ha ka kyrdan kum ka nongbah kaba smat, ha kaba ka don ha ka kyrdan kaba 100 jong ki nongbah bapher ka Ri India.
Ha katei ka jingialang, la kren ruh da U bah WR Lyngdoh, Secretery jong ka sorkar Meghalaya, uba long U Mission Director jong ka SBM (G), Shillong.
Shillong: Ka Langsning Football Club ka la pynliem ia ka Malki Sports Club da 4-1 kol.
U Donborlang Nongkynrih ula thep ar kol na ka Langsning ha ka 13 bad 31 minit jong ka jylla step katba u Kynsai Lhuid ula thep ar kol ha ka 64 bad 84 minit jong ka kylla miet.
Ka Malki ka la pynphai shikol lyngba u Viki L Darlong ha ka 68 minit jong ka kylla miet.
Ha ka jingialehkai second division ka Imson ka la shah pynliem ha ka Rising da 3-1 kol.
U S Hashah ula thep shikol na ka Imson ha ka 37 minit jong ka kylla step, katba ka Rising ka la pynphai kylla lai kol lyngba u B Marbaniang ha ka 53 minit bad u K Khyrem ula thep ar kol ha ka 72 bad 76 minit jong ka kylla miet.
Ha ka jingialehkai second division pat ka Ryntih ka la pynliem ia ka Nongkseh da 5-0 kol.
Ka nam jop jong ka Ryntih ka la wan lyngba ka hat trick u Teibor Ryntathiang uba la thep lai kol haka 11,18 bad 28 minit jong ka kylla step, katba u Halis Kharkongor ula thep shikol ha ka 78 minit bad Wanraphun ha ka 86 minit.
Ha ka jingialehkai third Division pat, ka Mawnianglah ka la pynliem ia ka Mawphlang da 3-0 kol.
Ia ki kol na ka Mawnianglah la thep da u Dillesm Mewanshwa Kurkalang ha ka 26 minit, u Khrawborlang Nongkhlaw ula thep ar kol ha ka 49 bad 54 minit.
Ha kawei pat ka jingiakhun ka Rynjah ka la shah pynliem ha ka Pohkseh da 1-0 kol.
Ia ki kol na ka Pohkseh la thep da u Pynshngain Kharkongor lyngba ka penalty ha ka 31 minit.
Shillong: U President ka Seng Khasi Kmie, Shillong bah Don Dkhar mynnin ka sngi u la plie ia ka Aiom Lehkmen Seng Kut Snem 2018 ba la pyniaid da ka Seng Samla Seng Khasi Kmie, Mawkhar Shillong.
U Rgh Don u la buh ia ki kyntien kyrkhu kyrdoh ia ka Seng Samla Seng Khasi Kmie ka ba shimti ia katei ka kam na bynta ban dang kiew rasong ym tang ha kaba iadei bad kane ka kam hynrei ha baroh ki liang kiba kum ka Seng Khasi kaba ju shakri na bynta ka Ri bad ka Jaidbynriew lyngba ka jingngeit ha la kajong ka Niam ka Rukom.
