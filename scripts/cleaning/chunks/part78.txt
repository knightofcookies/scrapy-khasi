Kane ka longkmie kaba la shah kem noh ha ki pulit na ki bynta jong ka NH51 Kosichora kaba hajan Bajengdoba Police Station ha kane ka sngi Saitjain kadei kaba la tip kyrteng kum ka Dellina Ch Sangma.
Hadien kane na ka liang ki pulit ki la rejistar case pyrshah ia kane ka longkmie ha ki kyndon kiba iadei bad ki kam khaii drok.
U Chief Justice jong ka iingbishar Meghalaya High Court, u Justice Sanjib Banerjee u la pynlong ka jingkhot halor ka jingdonkam kyrkieh ban iasnohktilang na ka bynta ban iakhun pyrshah ia ki kam bymman kiba harukom, kynthup halor ka jingsaphriang jong u drok bad ki kam lehbor (sexual abuse) pyrshah ia ki khunlung khynnah.
Ia kane u Chief Justice u la pynpaw haba ai jingkren ha ka Mega Camp cum Awareness Programme kaba shi sngi haka sngi Saitjain ha kaba iadei bad ka NALSA Scheme bad Government Welfare Schemes halor ka mat “Bridging the Gap," ia kaba la pynlong ha madan jong ka Sein Jait Tuber Higher Secondary School ha Tuberkmaishnong, East Jaintia Hills District.
UJustice Banerjee u la pynpaw ka jingsngewkhia kaba jur halor ki jingjia jong ka jingshah lehbor jong ki khunlung khynnah, kata khamtam da kiba haiing hasem jong ki hi, ha kaba u la kyntu ia ki nongiashim bynta ba kin iatylli lang pyrshah ia kiba kum kine ki kam bymman, kata kynthup ha kaba iadei bad ka jingkynrei jong ki nongpyndonkam ia u drok.
Nalor kata u la pynpaw ruh halor ki jingkylla kiba bha kiba ka jingioh jinglaitluid ka la pynioh, ha kaba kito ki kynhun kiba la shah banbor ha ka imlang ka sahlang ki la ioh ia ki lad ki kabu bad ban mihkhmat kum ki nongialam ha baroh ki jait kam bapher bapher.
Hynrei, u la pdiang pat ba ki don ki kam bymman, kata kum ki kam thombor kiba jia ha ki longiing longsem pyrshah ia ki kynthei kiba dang don haduh mynta.
U pynshlur ruh ia ki longkmie ba kin pyntip ia kiba kum kine ki jingjia shah thombor sha ki bor jong ka ain.
Nalor kata u Justice Banerjee u pynpaw ruh ka jingsngewkhia ha kaba iadei bad ka jingtrei borbah jong u drok hapoh ka imlang ka sahlang bad khot ruh ia ki kmie ki kpa, ki nonghikai, ki nongialam shnong, ki khynnah pule ba kiwei pat ban long kiba peitngor bad bteng ban iakhun pyrshah ia ki jingeh kiba mih lyngba une u jait jingdih ba shyrkhei.
Ha kaba iadei bad ka jingpynrung kyrteng na ka bynta u Aadhaar, u Justice Banerjee u la pyntip ha ka jingialang ba ka jingpynrung kyrteng hapoh ka Aadhaar hapoh  East Jaintia Hills District ka la kot sha kumba 82%.
U la kyntu ruh ia ki kynhun kiba ia don bynta, kaba kynthup ia ki nongialam shnong, ki riew rangbah, ki nonghikai bad kiwei pat ba kin pyniaid shakhmat ha kaba iadei bad kane ka jingpynrung kyrteng Aadhaar hapdeng ki 18% ki nongshong shnong kiba dang sah namar kiba bun ki nongshong shnong ki la ioh pdiang ia shibun ki jingmyntoi lyngba ka jingpyniasoh ia u Aadhaar nombor.
Shuh shuh u la kyrpad ia ki paidbah ba ki dei ban kiar na ki kam tih dewiong beain lyngba ka juk rim ba la tip kum ka ‘rat hole mining’ kata hadien ba ka sorkar ka la wanrah ia ka rukom tih lyngba ka juk jingstad kaba thymmai.
Ka Village Defence Party (VDP) Iongnoh ha ryngkat ka jingiatreilang bad ka Jowai Police Station kila pynlong iaka jingai jinghikai ban iakhun pyrshah iaka jingshongkha khynnah, ka jingiada iaki khynnah na ka jingshah thombor bad shah lehbein ne ka POCSO Act, Cyber Crime, ka jingiakhun pyrshah ia u drok bad kiwei kiwei kiba la ktah haka imlang ka sahlang mynta.
Ia kane ka jingai jinghikai la pynlong ha iing dorbar jong ka shnong Iongnoh.
U Circle Inspector uba long ruh u officer incharge ka Jowai Police Station Ma Sunday Manner, OC Women’s PS kong I Kharpran, DCPO S Passah, Waheh Shnong Iongnoh Hoping Bang, VDP Secretary ma Manchwa Khlem bad kiwei kiwei.
Ha kane ka jingialang pynsngewthuh la wan iashim bynta lang ruh da ki khynnah ka skul SSA UP School bad Presbyterian UP School Iongnoh, ki kmie ki kpa jong k khynnah skul bad ki riew rangbah ka shnong.
Ki la batai ba ka aiñ Protection of Children from Sexual Offences (POCSO)- kaba ai jingiada ia baroh ki khynnah kynthei bad shynrang ba hapoh 18 snem rta na ka jingshah lehbein kum ka jingleh khlem akor, leh beijot bad kiwei kiwei ki kam kiba iadei bad ka met ka phad jong ki bad ki kyndon ban pynshitom ïaki nonglehkam sniew.
Ha kaba iadei bad ka Cyber Crimes bad Security- kaba iadei bad ka jingshah thok shah shukor lyngba ka internet bad ka jingshngain jong ka.
La kyntu ia ki khynnah kumjuh iaki kmie ki kpa ban da peit thuh bad ban long kiba husiar bad adkar haba pyndonkam iaki mobile phone, computer ban lait na ka jingshah pynbiej, ne shah phon shah pah ha ki riew shimkabu bad ban kiar na ka jingsam iaki OTP, PIN, number account bad kiwei kiwei ha ki briew kiba ym ithuh bad kiba shu phone ban pynbiej ba ioh iaki jingai sngewbha ne ka pisa.
La pynsngewthuh ruh iaki khynnah iaka jingktah ka jingshongkha khynnah.
La kyntu iaki khynnah ban kiar jingshongkha khynnah ban lait na ki jingklumar haka jingmut jingpyrkhat, ka jingduh lad ban pule puthi bad kaba ktah iaka koit ka khiah jong u/ka khynnah.
La hikai ruh halor kumno ban iakhun pyrshah iaka jingsniew u drok bad kiwei kiwei ki jingdih pynbuaid kiba ktah ialade shimet bad iaka imlang ka sahlang.
U briew uba la rung shapoh khrum trok haka jingjia aksident haka step sngi Saitjain ha Ummulong u dei uba na ka shnong Saphai Dong B West Jaintia Hills District.
U ne u briew uba la khlad noh hashen u dei u Phailang Lamare Kumban shu iathuh kane ka jingjia aksident kala jia haka por 10.
40 baje mynstep ha surok bah NH 6 ha Ummulong, Ksehlakiang, West Jaintia Hills District.
Kiba sakhi ia kane ka jingjia kila iatthuh ba u Phailang Lamare uba nongniah ka thuk thuk uba wan na ka thaiñ Shillong, ka thuk thuk jong u kala syntuid bad leit rung shapoh khrum jong ka trok kaba wan na kaliang jong ka hi ban leit sha Guwahati.
Ka Diengshynrum bad ka Iatyllilang Hingaria kila rung sha ka final jong ka second division football tournament kaba pyniaid da ka East Jaintia Hills District Football Association (EJHDFA) Kane kala wan hadien ba kine ki ar kynhun kila jop haka jingialehkai semifinal kaba long ha madan artificial turf ha Diengshynrum haka sngi Saitjain.
Ka Diengshynrum kala pynliem da 1-0 iaka Pamrakmai.
Ia kane ka shikol la thep da u Bewithus Sympli 71’.
Ka Hingaria kala jop da 2-1 iaka Jalyiah Utd.
Ia kine ki ar kol ka Hingaria la thep da u Zinedan Lamin 16’ kaba mih paw haka dur ka penalty tang hapoh 16 minit bala iaid ka jingiakhun jong ka kyllastep.
Tang hadien katto katne por, ka Jalyiah kala tan kylla iaka jingiakhun sha kaba iakhaid da ka kol kaba la thep u Tanlang Dkhar – 26’.
Da kane ka jingiakhaid ka jingialehkai kala shongshit bad kine ki ar liang mamla kila tynjuh bor ban ioh thep kol.
Pynban ka shimpor haduh ka minit kaba 64’ ka Hingaria kala ioh ban pyntam sa shikol kaba la neh haduh bala kut ka por.
Ia kane ka kol la thep da u Dikon Lapasam.
Kumta na kane ka namjop kine ar liang kin pynkhreh ban mih madan ban iaknieh iaka nam lahduh mynta ka aiom haka 23 tarik Nailur haka por 2:30PM.
Ka Moonknor Thadmuthlong ka long ka kynhun kaba saw ban buh jaka haka semifinal haka kyrdan Second Division Football Tournament kaba pyniaid da ka West Jaintia District Sports Association (WJDSA) hadien ba kala jop iaka Lumpariat haka jingialehkai quarterfinal kaba long ha Kiang Nangbah Stadim haka sngi Saitjain.
Ka namjop ka Mooknor kala wan lyngba ka tie breaker da 5-3.
Haka jingialehkai haka por kaba la buh, ka jingiakhun kala kut da kaba iakhaid da 3-3.
Da kane ka namjop ka Mooknor kan aireng pyrshah iaka Khliehmuchut Shangpung bad ka Lion pyrshah iaka Chutwakhu haka semifinal.
Haba phai sha ka jingialehkai Kesilroy Pala Invitation Football Tournament, ka Sailung Ialong kala jop da 2-1 iaka Nangbah Iawmusiang.
Ia kine ki ar kol ka Ialong la thep da u Roikhih Nongtdu 43′ bad u Daruhi Pale 90′.
Shikol ka Nangbah Iawmusiang la thep da u Tiplang Rasmut 10′.
Ka Krishi Vigyan Kendra (KVK), West Khasi Hills ka la rakhe ia “Rashtriya Poshan Maa" ha ka 15 tarik mynta u bnai ha KVK, Nongshillong.
Ha kane ka prokram la wan iashim bynta da ki dkhot jong ki ar tylli ki Farmer Producer Organization (FPO), ‘Ka thup ki nongrep Producer Co-operative Society Limited’ na ka shnong Pariong, ‘U Shang ki Nongrep’ na ka shnong Nongthliew bad ka Roilang Soceity na ka shnong Mawkynbat, Eastern West Khasi Hills District.
La don ryngkat ruh samla pule jong ka College of Agriculture, Kyrdemkulai, Ri-Bhoi District, Meghalaya kiba pyndep ia ka Rural Agricultural Work Experience (RAWE).
Ka Kong L.
Warjri, Senior Scientist & Head of Krishi Vigyan Kendra ka la ai ia ka jingkren pdiang ha kaba kala pynshai shaphang Flagship programme jong ka Sorkar India ka POSHAN Abhiyaan ba la ai ka theme “Nutrition rich India, Educated India, Empowered India".
Nalor kata ka la kren halor ka jingdonkam ban bam ki jingbam ba tei ha baroh ki bynta jong ka jingim u briew khnang ban pyllait na ki jingpang ba iadei bad ka jingduna ki vitamin bad jingduna snam.
Kala kyntu ia ki nongshim bynta ban bam bha ia ki jhur khlaw bapher bapher kiba lah ban ioh na jaka bad ki thain lajong bad ban pynduna ia ki jait jingbam ba remdor bad ki jait jingbam GMO.
Kala ong ruh ba ka pule puthi bad ka jingkyrshan jong ki dkhot hapoh ki longing ka long kaba donkam shibun ban pynpoi sha ka thong jong kane ka campaign.
Ha kane ka sngi la ai jinghikai ha ka technical session lyngba ki presentation ha kaba la ai lad ia ki nongshim bynta ban ia mir jingmut bad ia tai nia ba kham bniah.
Ha kaba pynkut la sam ia ki symbai jhur sha ki nongshim bynta bad pynlong ia ka jingleit jngoh ia ka KVK Farm.
Uwei u briew ula khlad hashen hadien ba ula rung shapoh khrum trok ryngkat bad ka thuk thuk ka jong u.
Kane ka jingjia kala jia haka por kumba 11 duna baje mynstep ha surok bah NH 6 ha Ummulong hajan ka lad ban leit sha ka shnong Moodymmai.
Ka Christ Church Morning School, Mawlai Syllaikariah ka la lah ban pynliem ia ka Umrynjah Presebyterian Secondary School, Umrynjah da 2-0 ha ka jingiakhun ia ka final ban iohrah ia ka nam lahduh jong ka lympung ialehkai phutbol kaba la tip kum ka “IX Inter School Knock Out Football Tournament 2023" ne ka Inter school kaba khyndai ba la pyniaid da ka Federation of Khasi Jaintia and Garo People (FKJGP), Mawlai Circle ha madanheh mini stadium ha ka sngi Thohdieng ka 15 tarik mynta u bnai Nailur, 2023.
Ia kitei ki ar kol la thep da u Precious Muktieh ha ka kyllamiet hadien ba ym shym la don kiba la lah ban ia thep kol ha ka jingiakhun ha ka kyllastep.
Kane ka dei ka sien kaba nyngkong ia ka Christ Church Morning School bakan iohrah ia kane ka Inter Skul jong ka FKJGP, Mawlai.
Ha kane ka sngi la sam ruh ia ki khusnam shimet sha ki nongialehkai, ha kaba ia ka nam Promising Player la ioh khur da u Medonryngkat Kharumnuid (Mayqueen SS), ka nam Top Scorer (nongthep kol buntam) ka la leit sha u Kitborlang L.
Marshillong ka Christ Church Morning School, ka nam Best Golakeeper (nongap kol ba tbit tam) ka la leit sha u Damanbha Warjri, ka Umrynjah Presbyterian, ka nam rangkynsai ne Best Player ka la leit biang sha u Kitborlang bad ia ka nam Best Dicipline Team la ioh khur da ka Mayqueen Secondary School.
Ia ka jingiakhun ia ka final ha kane ka sngi la wan sakhi lang u bah Eldie N.
Lyngdoh, General Secretary ka FKJGP, Sengkmie kum u Kongsan, u Kitborlang Nongphlang, vice president ka FKJGP, Sengkmie kum u symbud kongsan, ha ka jingdon ryngkat u bah Tamdor Nadon kum u ba shah khot sngewbha, u bah Khrawkupar Nongsiej, president FKJGP, Mawlai Circle, bah Johny Khongsit, bah Shanbor Rapsang, bah Dunli Majaw, kiba la sam ia ki khusnam bad ki medal, ki nonghikai jong ki skul bapher bapher, ki khynnah skul bad kiwei kiwei.
Ha kane ka Inter Skul kaba mynta u snem ki la don baroh 15 tylli ki skul kiba la poi ban ia shim bynta.
Ka phang pdeng kaba ka FKJGP Mawlai Circle ka la ai mynta u snem na ka bynta kane ka lympung ialehkai phutbol ka dei, “Say no to Drugs, say Yes to Football" ne “Ong em ia u Drug, Hooid ia ka Football," bad ka dei ka phutbol kaba ki ju pynlong manla u snem.
Ha kane ka sngi la ioh ia ka jingkren na u kongsah u bah Eldie uba la pynpaw ba ki nongwei ki la wan ban pynjot ia ka ri baieit ban khaii ia ki drok kiba la pynjot ia kiba bun ki khun samla ka ri.
Kumta u la kyntu ia ki khynnah skul bad kumjuh ia baroh ki khun samla ba kin kiar ia u drok, naba kino kino ki samla kiba la ngop ha une u jait jingdih ki shah peit bymdei bad ki shah kyntait ha ka imlang sahlang.
Ha kane ka sngi la ioh ruh ia ka jingkren na u symbud kongsan u bah Kitborlang uba la pynpaw ba bun hi kiba khaii drok kiba shah kem ki dei ki bar jylla, kiba pyni ba kine ki leh thma jar jar ia ka jaitbynriew lyngba une u jingdih basniew.
U Rangbah Gloucester Nongbet uba dei u nongtem nongrwai tynrai ba pawkhmat ka jylla u la don ha ka thup jong ki 84 ngut ki riew pawkhmat ha ka kam rwai, ka put ka tem bad kiwei uba la shah jied na ka ri India ban ioh pdiang ia ka khusnam ‘Sangeet Natak Akademi Amrit Awards’ na u Vice President jong ka ri India u Jagdeep Dhankhar ha ka jingrakhe ia ka Azadi Ka Amrit Mahotsav mynta ka sngi Saitjain.
U Gloucester Nongbet un ioh pdiang ia kane ka khusnam halor ka jingnoh synniang ka jong u ha kaba iadei bad ka tem ka put bad ka rwai tynrai hapoh ka jylla Meghalaya.
Ia une u rangbah la kha ha ka 8 tarik u Naitung 1938 ha Shillong, bad u la don ia kane ka sap ka phong kaba kyrpang naduh ba u dang khynnah rit.
U la shongthait na ka kam kum u IRS ophisar jong ka tnat Customs ka sorkar Meghalaya.
Une u rangbah u don ia ka jingsngewtynnad  ban rwai ia ki jingrwai tynrai, ban thaw  jingrwai bad uba tbit ban tem ia ka Duitara nalor ka bisli, Guitar bad Piano.
Nalor kata u la thoh ruh haduh palat 100 tylli ki jingrwai kiba iadei bad ka mariang, jingieid ri bad kiwei kiwei.
Nalor kata u la don ruh ha ka ‘A’ grade Artist jong ka All India Radio bad Doordarshan bad ula iashim bynta ha kiba bun ki lympung ban pyni  sap ha ki rynsan kiba long hapoh ka jylla bad ha kylleng jong kane ka ri.
Shuh shuh u la thoh ruh bun tylli ki jingiathuhkhana na ka bynta ki kam ialehkai  drama bad phlim, bad u la iashim bynta ruh ha ka phlim Khasi kaba la ai kyrteng Sha Ba Sep Ka Sngi nalor kiwei pat.
Ka Voice Of the People Party (VPP) Khliehriat Circle kala khot da ka jingialang paidbah halor ka surok bah National Highway 6 haka 18 tarik Nailur.
U president VPP Khliehriat u Damewanhi L Rymbai ula ong ba kane ka jingialang paidbah ka long ban sngew iaka sur u paidbah halor ka NH 6 hadien baka sorkar kam sngap bad kam patiaw iaka jingeh u paidbah Ka jingsniew ka surok bah NH 6, katba nang iaid ki por kala nangjur, ka jingjia ba sngewsih kala nang jingjia, ka jingkylla ka kali, ka jingaksident ka jia man ka sngi bad na kaliang ka VPP kala rai ban khot iaka jingalang haka 18 tarik Nailur haka Teilang Playground, Dkhiah West ban ioh sngew iaka sur u paidbah.
“Mynta ngi ioh ia kane ka surok, pynban ka long jingma haka iaid ka ieng, Ngi tip ba ka surok ka long u budlum ka roi ka par, pynban haba peit iaka jinglong jingman ka surok ka long ka jinglehrain khamtam iaka district headquarter kaba ha shilynter jong ka Khliehriat ka surok kala sniew shaduh sha Malidor," la ong u Damewanhi L Rymbai bad bynrap ba ha kane ka sngi kin shim iaka rai.
Ka VPP kala khot lang ia baroh ki nongshong shnong naduh ki nongialam sain pyrthei, ki sengbhalang, ki seng samla, ka Synjuk ki Waheh Shnong, ki seng kali kamai, ki seng ki nongniah trok, ki seng longkmie bad ki riew shimet kiba don ka jingkitkhlieh na ka bynta ka bha ka miat ba kin sngewbha ban wan sha kane ka jingialang ban shim iaka rai ban iaid da kawei ka sur ban pynsngew sha ka sorkar.
Ka Kiang Nangbah Government College ka la rakhe ia ka lyngkhuh snem kaba 57 naduh ba la seng ia ka haka sngi Thohdieng hapdeng ka jingiphuh ipheing lyngba ka jingiashim bynta shitrhem da ki nonghikai, ki staff bad ki khynnah pule hapoh auditorium hall.
Ha kane ka sngi la ia don lang ruh u Dr.
SR Lyndem kum u Resources Consultant ka RUSA uba la pynpaw ia ka jingkhublei na bynta ka college halor ka jingai burom na ka bynta jong u.
U la pyrto ruh ia kane ka jingiaid lynti jong ka college lyngba ka jingwanrah ia k Integrated Teacher Education Programme (ITEP) Course kaba saw snem kaba kynthup ia ka B.
A.
B.
Ed.
bad B.
Sc.
B.
Ed.
Nalor kata u la pynpaw ruh ba ym don kiwei pat ki college ha ka jylla ki ban ioh pdiang ia kaei kaba ka Kiang Nangbah Government College ka la ioh.
Kane ka college ka la lah ban pyndep ia ki kyndon jong ka NAAC kumjuh ia ka standard jong ka.
U Dr Lyndem u la ong ruh; “Nga la sakhi ia ki jingeh kiba ki jaka pule ki la mad ha ka jylla, bad ka Kiang Nangbah Government College ka la dei hok ban ioh ia ka kyrdan A++ rating namar lada ka A+ ka ieng hakhmat jong phi, kin ym poi shano shano ruh.
Ka dei ka por ban lehkmen, bad ban ai ka jingithuh ia ki nonghikai bad ki khynnah pule.
" Ula kyntu ruh iaki nonghikai bad ki samla pule ban don iaka mynsiem ban kyntiew ban myntoi ka kolej ban ia kaba long ki jingeh iaka kolej.
Kiwei pat kiba la aijingkren ha kane ka prokram ki kynthup ruh ia u JP Sharma, IQAC Coordinator, Dr.
EM Blah, principal ka college kaba la ai ka jingkhublei ia ki nongseng jong ka college kumjuh ia ki nonghikai bad ki staff kiba la trei shitom bad pynwandur ia ki khynnah pule kumjuh ia ka tnat pule puthi ka sorkar jylla halor ka jingiai bteng ban ai ka jingkyrshan ha kaba iadei bad ki jingdonkam kiba iadei bad ka jingpynheh pynsan ia kane ka jaka pule.
Ha kane ka sngi la pynkup burom ruh ia u JP Sharma halor ka jingai jingshakri kaba 25 snem jong u hapoh kane ka college, ki nongialam ka college bad ki khynnah pule kiba la ioh heh mark tam ha ka sobjek Mathematics ka Salancy Pohleng bad Botany ka Shandakabiang Suchiang.
La nang pynphuh pynphieng shuh shuh ia kane ka sngi lyngba ki jingshad jingrwai na ki khynnah pule.
Ka Khasi Students’ Union (KSU), East Jaintia Hills District Unit haka jingialang kaba long haka 14 tarik Nailur ha Khliehriat kala maham ban thiah ha surok bad ka NHAI kan ioh por sa 9 sngi ban maramot iaka surok bah National Highway 6 (NH-6).
U president ka KSU, East Jaintia Hills u ma Stremly N Suchen ula ong “Ngi la shim ia kane ka rai da ka jingsngewkhia halor ka jinglong jingman ka surok bah hadien ba ka NHAI kam patiaw ne sngap ia ka jingdawa ka seng ha ka wat ba nyngkong jong ka jingiakhih ha khmat Tollgate ha Lumshnong mynha ka 08/08/2023.
" U Manager Technical jong ka NHAI u Biswa Jyoti Lahkar u la kular ban pyndep ia ka jingmarmot ia ka surok hapoh ka 6 taïew kaba mut un sdang naduh ka 09/08/2023, hynrei kata ka 6 taïew ka la jan kut, hynrei ym don dak eiei.
Kane ka jingkular ka jong ka dei hakhmat ki nongialam shnong ka Narpuh bad ki nongialam bad dkhot ka KSU Narpuh.
Dang ha kine ki khyndait sngi ka KSU kala hiar shaduh Ratachera ban jurip, la lap pynban ba ka surok kala nangjot nangjot katba nangmih ki sngi kaba la pynlehraiñ ia ka sorkar jylla ha khmat ki 4 tylli ki jylla ka thaiñ shatei lam mihngi kum ka Mizoram, Tripura, Manipur bad Assam.
Ka KSU ka khot ka wer ia ki paidbah nongshong shnong ka East Jaiñtia Hills District baroh kawei bad ia kiwei kiwei ki paralok sengbhalang, ban wan ban ia snoh kti lang ha kane ka jingiakhih paidbah, kaba ka KSU kala rai ban thiah hapdeng ka surok naduh ka 25 Nailur.
Kane ka jingiakhih kan bteng shitaiew lynter la byrthen ka KSU.
Ka Chutwakhu kala lah ha kaban buh jaka haka kyrdan semifinal hadien ba kala jop iaka Maitchaphrang Mowtyrshiah haka quarterfinal jong ka second division football tournament kaba pyniaid da ka West Jaintia District Sports Association (WJDSA) kaba long haka sngi Thohdieng.
Ha ka jingialehkai katkum ka por kaba la buh, ka jingiakhun hapdeng kine ki arliang kala wai khlem don mano mano ba ioh pynkhih iaka jar.
Dei hadien bala rah sha ka tie breaker, ka Chutwakhu kala jop da 5-4.
Ha kawei pat ka jingialehkai, ka Mihmyntdu FC ka la pynliem da ka tie breaker da 4-2 iaka Tpep Swer FC haka (L) Kesilroy Pala Invitation Football Tournament 2023.
Ka jingialehkai haka por kaba la buh kala wai da 2-2.
Ki ar kol ka Mihmyntdu FC la thep da u Arwanki Rymbai 9′, 33′ bad nakaliang kaTpep Swer FC la thep da u Efficiency Siangshai 57′ bad u Bakiyo Dkhar 76′.
Lashai ka jingialehkai quarter final kaba saw haka second division kanlong hapdeng ka Lumpariat pyrshah iaka Mooknor Thadmuthlong haka por 11.
30 baje mynstep.
Haka Invitation Football pat kaban jam noh sha ka quarter final kan long hapdeng ka Nangbah Iawmusiang pyrshah iaka Sailung Ialong haka por 2pm.
Ka Khliehmyntriang bad ka Rymbai Madanpynriang ki la rung sha ka jingiakhun Semifinal jong ka lympung ialehkai Third Division Football Tournament kaba pyniaid da ka East Jaintia Hills District Football Association (EJHDFA).
Kane kala wan hadien ba ka Khliehmyntriang bad ka Rymbai Madanpynriang ki la khur jingjop haka jingiakhun Quarterfinal kaba la long ha madan artificial turf kaba long ha Diengshynrum, Khliehriat haka sngi Thohdieng.
Haba phai shaka jingialehkai ka Khliehmyntriang SC ka la jop da 6-0 iaka Pynthorsale SC.
U namtam ha kane ka jingialehkai u dei uBring Dkhar ula khyrwit marwei ula khyrwit lai kol 38’, 45’ bad 71’, u Raplangki Lyngdoh 35’ bad u Dao-shwa Siangshai 63’ & 67’.
Ha kawei pat ka jingialehkai quarterfinal, ka Rymbai Madanpynriang ka la pynliem da 1-0 iaka Lummyrli.
Ia kane ka kol la thep da u Donaldo Dkhar 15’.
Kane ka kol kala neh haduh ba kut wat hadien ka jingpyrshang jong ka Lummyrli ban iakhun ban ioh thep kol.
Da kane ka namjop kine ki ar tylli ki Khliehmyntriang bad ka Rymbai Madanpynriang haka aiom ialehkai ban wan kin ialehkai haka kyrdan second division.
Ka jingialehkai semifinal kan long haka 19 tarik Nailur.
Ka Moosiang Lamare Old pyrshah iaka Khliehmyntriang SC haka por 12:00 baje nohphai sngi, ka Moosianglamare New pyrshah iaka Rymbai Madanpynriang SC haka por 2:30 baje nohphai sngi.
Ka lympung ialehkai First Division Football Tournament kaba pyniaid da ka Saipung Block Sports Association (SBSA) kala sdang da ka namjop ka Larket bad ka Pyrdung Moochut kaba long ha madan ialehkai ka Lymyrsiang haka sngi Thohdieng.
Haba phai sha ka jingialehkai ka LArket kala jop da 2-1 iaka Mookhain.
U Soldis Dkhar ula thep ia kine ki ar tylli ki kol 27′, 54′.
Shikol ka Mookhain SC la thep da u Rajesh Dkhar 50′.
Ka Pyrdung Moochut SC ka la pynliem 4-0 iaka Lelad SC.
U Kinson Bareh 17′, u Mit Bareh 27′, u Rahuh Bareh 47′ bad u Vinson Chyrmang 68′.
Shuwa kine ki ar tylli ki jingialehkai, ka jingiakhun hapdeng ka Risingstar FC pyrshah iaka Sohiong kala kut da kaba iakhaid 2-2.
Na kaliang ka Risingstar FC la thep kol da u Tolas Dkhar 24′ bad u Seiru Dkhar 46′.
U Emerson Pala 46′ bad shikol kaba la mih paw haka dur ka own goal 70′.
Haka 16 tarik Nailur, ka jingialehkai kanlong hapdeng ka Evanylla FC pyrshah iaka Tongseng SC haka por 10.
30 baje mynstep.
Ka Thuruk SC pyrshah iaka Khaidong SC haka por 12.
15 baje nohphai sngi.
Ka Pala SC pyrshah iaka Daistong SC haka por 2.
00 baje nohphai sngi.
Ha kane ka lympung la wan iashim bynta 16 tylli ki kynhun bad la phiah iaki haki saw kynhun.
Haka ‘Group A’ ki long ka Mookhain SC, Lelad SC, Larket SC bad Pyrdung Moochut Sc.
Haka ‘Group B’ ka Risingstar FC, Sohiong SC, Pala SC bad Daistong SC.
Haka ‘Group C’ ka Thuruk SC, Khaidong SC, Shnongrim B bad Mulait Brisumer SC.
Haka ‘Group D’, ka United Biated, Tongseng SAC, Evanylla FC bad Lumshashram SC.
Ka jingsaraong bad ka burom kaba khraw tam ia ka jylla, kaba ka Phutbol kaba dei ka Number One Sports, ha kaba ka kyrteng ka u Samuel James Lyngdoh Kynshi, u winger ba ialehkai ka na klob jong ka Shillong Lajong FC, u la shah jied sha ka kynhun jong ki rang ialehkai phutbol ka India ban mihkhmat ha ka lympung  ialehkai ka Hangzhou Asian Games.
Ia kane ka kynhun ban coach ia ka da u Ignor Stimac, la pynbna da ka AIFF, ia kaba la pynrung kham bun da ki player kiba hapoh ka 23 snem ka rta bad ba la shah ruh ban pynrung pat sa ia lai ngut ki player ba la Rangbah ne ki senior player.
Ki kyrteng kiba pura ka kynhun ialehkai kia India ia kaba la pyllait paidbah da ka All India Football Federation ki long Gurmeet Singh, Dheeraj Singh Moirangthem, Sumit Rathi, Narender Gahlot, Deepak Tangri, Amarjit Singh Kiyam, Samuel James, Rahul KP, Abdul Rabeeh Anjukandan, Ayush Dev Chhetri, Bryce Miranda, Azfar Noorani, Rahim Ali, Vincy Bareto, Sunil Chhetri, Rohit Danu, Gurkirat Singh, Aniket Jadhav.
U Myntri Rangbah ka jylla u Conrad K Sangma mynta ka sngi Thohdieng u la ong ba ka sorkar jylla ka la phaikhmat sha kiwei pat ki thain jong ka jylla ha kaba iadei bad ka jingthmu ban wanrah ia ka lynti rel.
Haba kren sha ki lad pathai khubor, u Sangma u la ong ba ka jingpynpaw da ki briew jong ka tnat Northeast Frontier Railway (NFR) ka long kaba shisha ba kam mih satia kano kano ka jingkylli na ka bynta ban pynduh noh ia ka lynti rel lane ban shu pyntrei jubor ia ka.
U la ong ba ka projek kaba nyngkong hapoh Khasi Hills ka la mad ia ki katto katne ki jingeh ha kaba iadei bad kane ka jingthmu, bad na ka liang ka sorkar ka donkam ban  shim ia ki sienjam ban ia pynbeit halor kine bad kaba lah ruh ban shim por.
Ia mynta hi u Conrad u la ong ba ka la don katto katne ka mangtyngka kaba thmu na ka bynta kane ka projek hynrei namar kam shym la khih, na ka liang ka sorkar India kan sa buh jingkylli haduh katno kan bat sah ia ka pisa.
Kumta u la ong ba kin pynphai noh ne pynkynriah noh ia ka projek sha kiwei pat ki bynta jong ka jylla bad ban pyrshang ban pyndonkam ia kane ka pisa khnang ba kan ym sepei, kata da kaba pyrshang ban wad lynti sha kiwei pat ki thain jong ka jylla kiba kloi ban pdiang khnang ba yn lah ban sdang noh ia kane ka projek lynti rel.
Nalor kata u CM u la ong ba u la dep ban pynpaw ruh ia kane kajuh ka jingsngew sha u Myntri ka tnat ka Sorkar Pdeng bad na ka liang une u Myntri ula pynpaw ha u  ba u kloi ban pdiang ia kane ka jingtyrwa ka jong u.
Kumta ruh u la ong ba kin hap ban bishar na kane ka liang bad peit lada don kiwei ki project kiba ki lah ban pyniaid shakhmat bad lada don khnang ba kan ym long ka jingduhnong ia ka jylla haba phai sha ka liang ka pisa namar ka pisa kala poi na ka bynta ki katto katne ki kam kiba iadei bad ka lynti rel.
Halor ka jingkylli kaba iadei bad ka jingpyntreikam ia ka ILP ha ka jylla, u CM u la ong ba ka ILP ka dei ka sienjam ka ban iarap ban tehlakam ia ka jingwan rung kyrthep ki mynder, hynrei ki don pat ruh da kiwei pat ki lad ki lynti kiba lah ban pyntreikam halor kine ki jingsngewkhia jong kiba bun balang.
“Ka jingsngewkhia kam dei satia ka ILP, ka jingsngewkhia ka dei ka jingwan rung beain jong ki briew kiba na shabar bad na ka liang ki paidbah ki sngew ba ka ILP lane katto kagtne ki kynhun ki sngew ba ka ILP ka lah ban iarap ban weng ia kine ki jingeh," u la ong.
Hynrei nalor kane ka sienjam ki don pat kiwei pat ki lad ki lynti bad dei na kane ka daw ngi la wanrah da ka MRRSA lem bad kiwei pat ki lad ki lynti.
“Kumta ngi sngew ba ka jingiakren kan dang iaid bad ngin pyrshang katba lah ban weng ia kine ki jingeh," ong shuh shuh u CM ka jylla.
Ki pulit na ka tnat Anti Narcotic Task Force (ANTF) ka East Jaintia Hills haka step sngi Thohdieng ki la ioh ban kurup ia u drok heroin uba don 559.
76 gram ha kaba la kem noh ia arngut ki briew kiba donkti na ki bynta jong ka shnong Nongsning, EJH.
U Superintendent of Police ka East Jaintia Hills, u Jagpal Dhanoa lyngba une u kyrwoh u la ong ba hadien ba kila ioh ia ka jingtip kaba bniah na ka liang ka tnat ANTF ka la ioh ban bat noh ia ki artylli ki kali tourist kiba wan na Mizoram halor ka jingsuba kit ia ki jingdih kiba beain.
U la ruh ba kane ka jingioh kurup ka la wan long hadien ba ki pulit ka ANTF ha ryngkat ki staff jong ka Umtyra Check gate nalor ki pulit ka Khliehriat PS hapoh ka jingialam jong u Additional Superintendent of Police ka EJH, u bah Banraplang Jyrwa ki la pynlong ka jingtalasi hapoh ka shnong Nongsning ha EJH hadien ba ki la sakhi ia kitei ki artylli ki kali ha ka por kumba 8:30 mynstep.
Hadien ka jingtalasi nyngkong ia ka kali kaba wan nyngkong ka Tata Sumo kaba don ia u Nom ML-05-M-1597 ha ryngkat ka jingdon lang ki sakhi ba laitluid la ioh kurup ia sawtylli ki song sabon ia kiba la buhrieh ia une u drok uba don ka jingkhia kaba 43.
33 gm, bad hadien ka jingkhynra ia kawei pat ka Tata Sumo kaba don ia u No MZ-01-K-3872 la ioh ban kurup sa 44 tylli ki song sarbon kiba don ia une u juh u jingdih uba don ka jingkhia kaba 516.
43 gm, kata ia kaba la pynthikna hadien ba la test ia ki.
Kine ki briew kiba la shah kem noh ki dei kiba la tip kyrteng kum u Lorence Zomuanpuia 32 bad u Lalmalsawa 36 snem rta.
Na kine ki pulit ki la ioh ruh ban kurup noh ia ka pisa T,2,200 kynthup ia artylli ki mobile phone.
Hadien kane la rejistar case hapoh ki kyndon jong ka NDPS Act hapoh Khliehriat PS bad ka jingtohkit mynta ka la iaid shakhmat ban lapdien ia kiwei pat kiba donkti.
Na ka liang ki MLA jong ka Seng Voice of the People Party (VPP) mar ia sdang ka dorbar Synrai ka Assembly haka sngi Thohdieng ki la dawa ban pynjlan ia ki sngi shong dorbar namar ka jingai buh sngi kaba tang 5 sngi ka lyngkot palat ha kaba kin ym lah ban rah ia kiba bun ki mat kiba kongsan kiba ktah ia ka jylla.
Kane ka jingdawa ka la wan long hadien ba u MLA ka VPP uba mihkhmat napoh North Constituency u Bah Adelbert Nongrum u la wanrah ia ka motion na ka bynta ban pynkylla ia ka calender jong ka sien shong dorbar jong ka iingdorbar thaw ain ka jylla namar ka jingkhim palat jong ka por bad ruh ban phah biang ia ka calender sha ka Business Advisory Committee jong ka Assembly na ka bynta ban kham pynjlan ia ka sien shong dorbar.
Ia kane ka Amendment Motion la kyrshan ruh da u MLA ka Nongkrem constituency u Bah Ardent Basaiawmoit da kaba ong ba ka jingkhmih lynti jong ki paidbah hi ka long ba kum ki MLA kiba don ha ka liang pyrshang kin ioh ban rah ia ki mat kiba ktah ia u paidbah bad ia ka jylla hi baroh kawei.
Ha ka jubab na ka liang u Myntri ka parliamentary affairs u Bah Prestone Tynsong u la ong ba na ka laing ka Business Advisory Committee jong ka Assembly ka la rai ba lada ka don ka jingdonkam na ka liang u Lamphang u lah ban pynjlan man ka sngi ia ka jingialang sa 2-3 kynta.
Na ka liang u Bah Prestone u la ong ruh ba ha ka por ba ki la pynlong ia ka jingialang jong ka BAC, ki la dep lypa ban iathir bniah bad baroh ki dkhot  ha kaba ki la buh ban pynlong ia kane ka dorbar na ka bynta san sngi.
Hynrei u la ong ruh ba ha kine ki jingialang ba san sngi da ka jingstad jong u Lamphang ki lah ban pynjlan ia ka jingialang dorbar da 2-3 kynta lad donkam man ka sngi shong dorbar.
Haba mynjur ba ka jingwanrah ia ki mat ka long kaba donkam, na ka liang u Dy.
CM u la ong pat ba kaei kaba u kwah ban kdew ka long ban kyrpad khamtam ia ki liang pyrshah ba haba ki wanrah ia ki mat, kan long kaba biang lada kin shong ryngkat lang na ka bynta ban shim ia kino kino ki rai.
Shuh shuh u la ong ba u la ju iohi, kata la ka long ha ka questions, motion, zero hour notice bad kiwei, la ju sakhi halor ka jingrah bad jubab halor kijuh ki mat kiba shu pynsepei ia ka por.
Ka All Meghalaya dancer’s Association (AMDA) kala pynpaw iaka jingpyrshah halor ka jingthmu jong ka Sorkar ban pynlong iaka tamasa Cherry Blossom festival namar ba ka pynsyrwa kai ia ka pisa paitbah.
Ha ka kyrwoh khubor ba phah da ka assistant general secretary ka AMDA ka kong Aidiana Khriam ka kam ba ka jing pynlong ia kum kine ki jait tamasa ki pynsyrwa kai iaka pisa paitbah daka ba pynlut da phew klur da ka ba wanrah iaki kaitor na bar jylla.
Ka pynpaw ba ka Sorkar ka dei ban sngap lem halor ki jing dawa ka AMDA naduh u Snem 2003 ban plie lynti iaki heprit samla donsap shad rwai ka jylla Meghalaya.
Ka Kong Aidiana ka ong ba ka AMDA ka kynthup naduh ka jingshad tynrai haduh ki jingshad ba ia dei bad ka jingiaid ka por.
Kumta AMDA ka kyrpad ia baroh ki MLA minister ban iatai haka dorbar synrai halor ki jingeh ki heprit samla donsap shad rwai ka jylla namar kat dang mih ki sngi bun ki samla kila ngop noh haki jing sniew ba bunjait khamtam u drok.
Kane ka long ka jingpyntip sha phi ki kur ki jait, ki kha ki man, ki lok ki jor ba i Ma Moosyiem Sutnga, lok jong i kong Lamsah Challam, ila khlad noh haka 15.
9.
2023.
I Ma Moosyiem Sutnga i dei Retired Joint Secretary jong ka PWD (R&B) Government of Meghalaya, bad i dei i ba shong ba sah ha Khliehchnong Chilliangraij, Jowai, West Jaintia Hills.
Ka jingleit ontep ia i kan long ha ka 17.
9.
2023 ha ka por 3:00 baje nohphaisngi ha u lum jingtep ka Balang Presbyterian Jowai.
Kane ka long ka jingpyntip na kiba ha iing ha sem Maidong Sutnga (Hynmen) Chanbor Sutnga (Hynmen) Lamsah Challam (Lok) Riyutang Challam (Khun) Lusaka Challam (Khun) Savoir Faire Challam (Khun) Jerusa Challam (Khun) Ersalem Challam (Khun) Heisukhermi Challam (Khun) Risainki Challam (Khun) Bad ki ksiew baroh.
U Myntri Rangbah ka jylla u Conrad K Sangma haka sngi Palei u la ong ba ki kam ialeh pyrshah kim dei satia ki lad ki lynti kiba lah ban weng halor ki kam kiba iadei ba ka jingiakjia pud hapdeng ka Assam bad ka Meghalaya.
Kane ka jingpynpaw jong u CM ka la wan long ruh hadien ba ka  Khasi Students’ Union (KSU) Laban Circle ka la maham ban khang khyrdep ia ka Karbi Hemtun (Guest House) lada ki nong Karbi bad ka sorkar Assam ki iai bteng ban kyntur pud bad leh ia ki kam thombor pyrshah ia ki trai shnong Khasi Pnar ha ki thain khappud hapoh West Jaintia Hills District.
Haba kren sha ki lad pathai khubor u Conrad Sangma u la ong; “Ngi dei kiba im hapoh ka ri India bad ngi hap ban iakren iasyllok bad im hapdpeng ka jingsuk.
Ki don ki jingeh ki jingwit kiba ngi hap ban iapynbeit, hynrei ym dei satia da ka lynti jong ka jingialeh pyrshah.
" Nalor kata u la ong ruh ba yn lah ban weng ia ki jingeh tang lyngba ka lynti jong ka jingiakren iasngewthuh bad ka jingshaniah, bad kumta ruh ngi donkam ban pynthikna ba ngin don ia kata ka jingshaniah bad ki para marjan jong ngi bad ruh ban wad ia ki lad ki lynti kaba lah ban pynhun bad pynbiang lang.
U Sangma u la ong ruh ba lada ngi kwah ban buh ia ka Meghalaya House ha Assam lane ha Guwahati bad lada don kiba maham bad khanglad, ngam tharai ba kane kan dei ka lynti jong ka  jingshaniah.
“Hooid, Ngam ong ba kam don ka jingsngewkhia hynrei ban weng ia kine ki jingsngewkhia ka lynti jong ka jingialeh pyrshah kam dei satia kaba lah ban iarap ban weng ia kine ki jingeh.
Ngi donkam ban iatreilang bad wanrah ka jingshaniah markylliang ha ka rukom kaba dei, bad kane ka dei ruh ka khubor kaba la mih na ka jingialang hapdeng jong u bad u Myntri Rangbah ka Assam u Himanta Biswa Sarma kaba la long ha ka sngi Balang ba lah," ong shuh shuh u CM ka jylla.
Ki khynnah ialehkai football kynthei ka jylla Meghalaya kin leit ban iashim bynta ha ka “Subroto Cup Football Tournament 2023" ka ban long ha ka nongbah New Delhi naduh ka 19 haduh ka 26 tarik mynta u bnai, ha kaba ka Saiden Secondary School Nongpoh ka nongjop ha ka “State Level Subroto Mukherjee Cup Football Tournament 2023" kan mihkhmat ia ka jylla ha ka U-17 jong ki kynthei.
Na ka liang ka Tnat Sports ka sorkar jylla haka sngi Palei ka la pynlong ruh ia ka jingialang leh burom na ka bynta kane ka jingleit jong kane kynhun U-17 ki kynthei na ka skul Saiden Secondary School, Nongpoh ha madan ialehkai football ha MFA ha Shillong.
Ha kane ka prokram la ia don lang ruh ka Kong Isawanda Laloo, IAS  Director Sports & Youth Affairs ka sorkar jylla kum ka Kongsan ha ryngkat ka jingiadon lang u Bah PB War Nongbri Assistant Director Sports & Youth Affairs ka sorkar jylla,  District Sports Officer ka Ribhoi District, Headmaster jong ka Saiden Secondary School Nongpoh, ki nonghikai bad kiwei kiwei.
Ha kane ka jingialang ba la pyniaid da u Ma K Passah Assistant Director Sports & Youth Affairs ka sorkar jylla la ioh ruh ka jingkren lyngkot na u Bah BL Nongbet DSO Ribhoi District bad ruh ki kyntien pynshlur bad ai mynsiem ia kane ka kynhun ialehkai na ka Kongsan.
Ki dkhot jong kane ka kynhun ba la shah jied ban leit iashim bynta na ka skul Saiden Secondary School sha katei ka Subroto Cup ki kynthup ia ka Daphishisha Syngkli, Ellen Kynta, Imaia Shylla, Kynjailin Sohtun, Juliana Syiemlieh, Alisha Lyngdoh, Inri- La- I- Dor Kongthaw, Batiplang Khapiah, Eiladki Ksoo, Yulity T.
Phanrang, Danisha Lyngdoh, Shimtilang Thongni, Nibari Maring, Barikor Kurbah, Daiamon Makhroh, Unity Maring, Ridahunlin Lyndem-Manager bad Sumarlang Swer Coach.
U Deputy Commissioner ka East Jaintia Hills District haka sngi Palei u la pyntip ba la shah na ka bynta ka kam tih dewiong lyngba ka juk jingstad saian ne ‘Scientific Mining’ da kaba thaw iaki kynhun cooperative na ka bynta ki nongkhaii ki rit hapoh ka district.
Kumta ruh na ka liang une u heh ka district u la aijingmut na ka bynta ban thaw ia ki kynja kynhun da ki nongtrei par kiba rit khnang ba kin lah ban aplai ia ka  Prospecting License ne Mining Lease na ka bynta kane ka kam tih dewiong lyngba ka scientific mining hapoh EJHD.
U la ong ruh ba kine ki kynhun ki lah ban ioh ia ka jingbit na ka bynta kane ka kam tih par katkum ka juk da kaba bud ryntih ruh ia baroh ki kyndon kiba iadei bad ki mariang bad kiwei pat ki bynta.
Kane u la ong ba kan iarap ban pynioh pat ia ka kamai kajih bad ka kabu na ka bynta kito kiba la ju pyntrei ha kane ka kam dewiong ha ki por kiba la dep.
Ka Shangpung Khliehmuchut ka dei sa kawei ka kynhun kaba la buh jaka ialade haka kyrdan semifinal hadien ba kala pynliem da 1-0 iaka Khliehmynkrem haka Second Division Football Tournament kaba pyniaid da k West Jaintia District Sports Association (WJDSA) kaba long ha Kiang Nangbah Stadium haka sngi Palei.
Ka Niaw Wasa pat kala jop da 2-1 iaka Jarain haka (L) Kesilroy Pala Invitation Football Tournament.
Haba phai sha ka jingioh khur namjop ka Shangpung Khliehmuchut, ia kane ka shikol kol la thep haka minit kaba khatduh 90’+3 lyngba u Banteilut Langstang kaba la biang pura iaka ban rung sha ka semifinal.
Ia ki kol ka Niaw Wasa la thep da u Niponghi Sumer 48’ bad u Samehi Ryngki 76’.
Katba ka shikol jong ka Jarain FC la thep da u Oresterwell Langshiang 44’.
Da kane ka namjop ka Niaw Wasa kala buh jaka ialade haka quarter final ha kane ka jingialehkai.
Haka 15 tarik Nailur, haka second Division ka Maitchaphrang Mootyrchiah kan iakhun pyrshah iaka Chutwakhu haka por 11: 30 AM.
Haka Inviatation Football pat, ka Tpep Swer pyrshah iaka Mihmyntdu FC haka por 2 pm.
Ka Moosianglamare Old bad ka Moosianglamare New kila lah ha kaban pynthikna ban buh jaka ialade haka kyrdan semifinal hadien ba kila khur jingjop haka Third Division Football kaba pyniaid da ka East Jaintia Hills District Football Association (EJHDFA).
Kane kala wan hadien ba kine ki ar tylli ki kynhun kila jop haka jingialehkai quarter final kaba long ha madan artificial turf ha Diengshynrum ha ka sngi Palei.
Ka Moosiang Lamare Old kala pynliem da 2-1 iaka Tuber Shohshrieh bad ka Moosiang Lamare New kala jop da ka tie breaker da 5-4 iaka Lakadong Ummat.
Da kane ka namjop bad jam ruh sha ka seimfinal, kine ki ar kynhun ha ka aiom ialehkai ka ban wan kin mih madan ban ialehkai haka kyrdan Second Division ka EJHDFA.
Ia ki kol ka Moosiang Lamare Old la thep da u Meshwa Lapasam marwei 61’ & 76’.
Katba haka jingialehkai ka Moosiang Lamare New haka por kaba la buh pyrshah iaka Lakadong Ummulong ka jingiakhun kala kut da kaba iakhaid da 1-1.
Ka kol ka Moosiang Lamare New la thep da u Firsterjoy Pariat 26’, katba iaka Lakadong Ummat kaba wan nadien ban tan iaka jingiakhun sha kaba iakhaid la thep da u Edifirst Chadong 71’ kaba mih paw haka dur jong ka penalty.
Ka All Jaiñtia Youth Welfare Organisation – East Jaiñtia Zone (AJYWO-EJZ) kala ai ka jingkyrshan ba pura ia ka Synjuk Waheh Shnong (SWS), East Jaiñtia Hills District, Khasi Students’ Union– Narpuh Circle halor ka jingai por ba khatduh (Deadline) ia ki bor sorkar ban maramot noh ia u National Highway 6 (NH 6).
“Ka jingsniew sha ba palat pud jong ka surok NH-6, kaba dei u thied snam jong ka jylla Meghalaya bad ruh jong kiwei pat ki Jylla ha ka thaiñ Shatei Lam-mihngi jong ka Ri India,  ha baroh shilynter, kata, naduh Soomer, West Jaintia Hills haduh Malidor, East Jaintia Hills, ka long kaba i sangot shisha, kaba la buh ha ka kordit bah ia ki paidbah nongleit nongwan ym tang ia kiba napoh ka jylla hynrei na kiwei kiwei ki jylla ka ri India", ong u Ma Heatermoon Ryngkhlem, president ka AJYWO-EJZ.
U Ma Ryngkhlem ula ong, “Ka jingsniew jong kane ka surok ym tang ba ka buh jingeh ia ki nongleit nongwan, hynrei ka buh ruh ha ka jingma kaba khraw ia ki kali bad ki mynsiem briew ba kordor kiba dei iaid lynti lyngba kane ka surok.
Kane ka jingleh kuman jong ka sorkar halor ka jingsniew jong kane ka surok, kala pynbitar shikatdei eh ia ki paidbah".
“Ia mynta, kane ka surok, ym i kop shuh kum u National Highway namar dang lah u surok pohshnong (internal roads) bun bun shah.
Ka jingbym maramot pynbha ka sorkar ia kane ka surok la iohi kumba ki trai kali ki khlem siew khajna surok," ong u nongialam ka AJYWO Kumta na ka bynta ka bha ka miat bad ka suk ka saiñ jong u paidbah ba leit ba wan lyngba kane ka surok, ka AJYWO – East Jaiñtia Zone, ka kren shai ba ka ai ka jingkyrshan kaba pura ia ka SWS, EJHD, KSU halor ka jingai por ba khatduh (Deadline) jong ki ia ki bor ba dei peit ia une u surok ban maramot noh kloi kloi ia kane ka surok.
U Myntri Rangbah ka Jylla u Conrad K Sangma u la ong ba ka sorkar ka don ia ka jingangnud ban pynlong ia ka jylla Meghalaya kum ka nongbah kaba lah ban pynmih ia ki wain soh ne ‘fruit wine’ jong ka ri India.
Ia kane u CM u la pynpaw ha ka jingplie paidbah ia ka North East Fruit Wine Incubation Centre kaba nyngkong eh hapoh ka thain shatei lammihngi ha IHM Campus, Mawdiangdiang mynta ka sngi Palei ha ryngkat ka jingiadon lang ka Myntri ka Tnat ka rep ka riang ka Kong Ampareen Lyngdoh bad u Myntri ka Tnat Excise Bah Kyrmen Shylla.
Ha ka jingkren u Conrad Sangma u la ong ruh ba kane ka thmu ruh ban pyniasoh ha kaba iadei bad ki lad ki lynti ban kynrtiew ia ki kam jngohkai pyrthei, ka rep ka riang, sengkam seng jam abd ki lad thaw kam lyngba ka jingkyntiew ia ki nongshna wain trai jylla lyngba ki soh ki pai.
U la ong ruh ba kane ka sienjam ba la shim da ka sorkar kam thmu tang ban kyntiew ia ki kam pynmih wain, hynrei ka ban pynmyntoi ruh ia ki nongrep, ki nongwan shangkai pyrthei bad ki nongseng kam ha ka jylla.
Nalor kata u kyrmen ruh ba ka jingdon ia kane ka wine incubation ne ka jaka saindur ia ki wain kan plie ia ka rynsan na ka bynta ki nongseng kam lajong ba kin pyrshang ban pyndonkam ia kane ka tiar bad ka ban kyntiew ruh ia ka ioh ka kot lyngba ka jingpynmih wain lyngba ki soh.
Haba pynpaw ka jingsngewkhia ha kaba iadei bad ka jingioh laisen na ka bynta ki nongshna wain, u CM u la pynthikna ba ka jingsiew na ka bynta ka laisen na ka bynta kane ka kam kan long kaba rit.
U la pyntip ruh ba na ka liang ka sorkar ka la don ha ka lynti ban pynkhreh ha kaba iadei bad ka jingleh ia ka rejistation na ka bynta ban pynsuk ia ki nongshna wain trai jylla.
U Myntri Rangbah ka jylla u Conrad K Sangma haka sngi Palei u la ong ba na ka liang ka sorkar ka dang ap ia ka jubab na ka Hynniewtrep National Liberation Council (HNLC) ha kaba iadei bad ka jingpyniaid shakhmat ia ka jingkren iasuk.
Haba kren sha ki lad pathai khubor u Sangma u la ong; “Ngi dang ap ia ka jubab na ka liang jong ki, bad hadien ba ngi la ioh ia ka jubab ngin sa shim ia ka rai kumno ban pyniaid shakhmat.
" Ha kaba iadei bad ka jingshah pynngat jong ki heh nongialam ka HNLC ha ka National Investigation Agency (NIA) ha ka por ba ka jingiakren iasuk ka dang iaid shakhmat, na ka liang u CM u la ong ba kane ka kam la dep ban iakren bad ka sorkar pdeng.
U la ong ruh ba kane ka case ka dei kaba rim bad ba na ka liang ka sorkar kan khmih kumno ban pyniaid ia kane ka kam hadien ba la sdang ka jingiakren iasuk.
U la ong ruh ba kumba u la pynpaw ba ha kiba kum kine ki jingiakren ngi donkam ban pynthikna ba kan don ka jingshimkhia na baroh ki liang.
Baroh ki kynhun kiba ia don bynta ki donkam ban don ia kata ka jingkut jingmut ha kaba iadei bad baroh ki jingiakren.
“Katba ngi dang iaid shakhmat na ka bynta ka jingiakren, ki don katto katne ki bynta kiba jyrwit jyrwat, katto katne na ka liang ka jong ki bad katto katne na ka liang ka jong ngi kumjuh bad baroh ki dang khmih bniah halor kine.
Ngi la pyntip sha ki baroh lyngba u ksiang bad ngi dang ap ia ka jubab na ka liang ka jong ki," ong u CM.
“Ka dei ka kam kaba dang iaid shakhmat bad kam dei na ka liang ka sorkar jylla, hynrei na ka liang ka sorkar pdeng, bad ngi la dep phah lypa ia ki jingtip sha ki bad dei na ka ta ka daw Nga la ong ba katba ka jingiakren ka dang iaid shakhmat yn hap ban khmih halor kiba bun ki bynta bad ba ia ki jingiakren lah ban pynlong ha ryngkat ki kynhun kiba ia don bynta na ka liang ka sorkar pdeng, ka sorkar jylla bad ruh na ka liang ka jong ki, bad ngin khmih kumno ban pyniaid shakhmat," u la ong shuh shuh.
Ka East Jaintia Hills Truck Owner & Transporter Association (EJHTO&TA) ka ai ka jingkyrshan kaba pura ia ka Synjuk Waheh Shnong East Jaintia Hills District bad iaka Khasi Students’ Union-Narpuh Circle halor ka jingaipor (Deadline) jong ki ia ka sorkar ba kan maramot noh mardor ia ka surok National Highway-6, kaba la jot rathai.
Ha u kyrwoh lyngba u president u Ma Kyrshan Dkhar ka EJHTO&TA kala pynpaw ka jingsngewkhia kaba jur namar ka jingsniew palat pud jong kane ka surok, kata ym tang ba ka la ktah ia ki paidbah nongleit nongwan, hynrei ka la buh ruh ka jingma kaba khraw ia ki kali bad khamtam eh ia ki mynsiem briew kiba hap ban iaid lyngba kane ka surok.
Kumba ka long mynta u la ong ba baroh ki paidbah ki la pynpaw ia ka jingbitar halor kane ka jinglong jingman jong kane ka surok NH-6.
Kumta na ka bynta ka bha ka miat jong u paidbah ka EJHTO&TA ka dawa jur na ki bor ba dei peit ba kin phah maramot noh mardor.
Ka Lion kala lah ha kaban buh jaka ialade sha ka Semifinal hadien ba kala pynliem da 3-0 iaka Iawmulong Nartiang haka lympung ïalehkai 2nd Division Football Tournament-6th Debo Shullai Memorial Trophy a pynïaid da ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
U Chanmitre Dkhar ula thep ar kol 22’, 77’ bad u Banteibor Syngkrem 59’ shikol  kaba la biang pura iaka Lion ban khur iaka namjop.
Haka jingialehkai (L) Kesilroy Pala Invitation Football Tournament 2023, ka Salaroh kala jop da 4-2 iaka War Jaintia Vetaran bad buh jaka ialade haka quarterfinal.
U Donald Diengdoh ula khyrwit lai kol 34’, 36’, 51’ bad shikol da Apborlang Kurbah 32’ kaba lam lynti iaka Salaroh ban khur iaka namjop.
Ia ki ar kol jong ka War Jaintia Veteran FC la thep da u Rooney Lamin 16’ bad u Bless Pamthied 54’.
Ka jingialehkai quarterfinal haka 14 tarik Nailur kan long hapdeng ak Shangpung Khliehmuchut pyrshah iaka Khliehmynkrem haka por 11:30 Am.
Kawei pat ka jingialehkai haka Invitation Football kan long hapdeng ka 7 Wasa pyrshah iaka Jarain FC haka por 2 PM.
U President ka National Peoples’ Party (NPP) uba dei ruh u Myntri Rangbah ka Jylla u Conrad Sangma hynne ka sngi Balang u la pdiang sngewbha ia ka jingwan pyniasoh jong u Bah HM Shangpliang MLA barim ka Mawsynran bad nongialam barim ka seng BJP sha kane ka kynhun da kaba ong ruh ba kane kan nang aibor bad pynkhlain shuh shuh ia ka party.
Ia kane ka jingialang pdiang burom ia u Bah Shalngpliang uba la iehnoh kam dang shen na ka seng Bharatiya Janata Party (BJP) la pynlong ha ophis treikam jong ka seng NPP ha Shillong ha ka jingiadon lang ki nongialam ka party kaba kynthup ia ki Symbud Myntri Rangbah ka jylla, kata u Bah Prestone Tynsong bad u Sniawbhalang Dhar nalor u CM barim ka jylla uba dei ruh u nongai buit sha ka sorkar u Dr.
DD Lapang.
Haba kren ha ka jingialang u Myntri Rangbah ka Jylla ula ong ba ka NPP ka pdiang sngewbha ia une u MLA barim ka Mawsynram sha ka sem jong ka NPP.
U la ong ruh ba kin ioh shibun ki jingmyntoi lyngba kane ka jingwan pyniasoh jong u Bah Shangpliang kum u nongialam kynthup ia baroh ki nongkyrshan jong u kiba wan pyniasoh lang sha ka kynhun, bad kane ka nang aibor bad pynkhlain shuh shuh ia ka party hi baroh kawei.
Nalor kata u CM u la pyrto ruh ia ka jingtbit jong u Bah Shangpliang kum u nongmihkhmat barim bad halor ki jingnoh synniang ki jong ki hapoh Assembly.
U Bah Shangpliang ula pyntip ruh ba haduh palat 3000 ngut ki dkhot ki la iehnoh kam na ka party barim bad pyniasoh sha ka NPP ha Mawsynram ha kane ka sngi ba Ar ba la lah.
U Myntri Rangbah ka Assam u Himanta Biswa Sarma ha ka jingiakynduh bad u CM ka Meghalaya u Conrad Sangma haka sngi Balang kila pynlong ka jingiakren halor ka kam ia pynbeit pud hapdeng kine ki ar jylla bad rai ban thaw iaki lad ki lynti ban wanrah iaka jingsngewskhem u paidbah khappud hashwa ba kin pynlong ka jingleit jurip lang sha ki jaka kiba don ka jingiakajia ha une u bnai Risaw u ban wan.
Haba kren sha ki lad pathai khubor u Sarma u la ong; “Ngi kwah ban ia shong iamir jingmut bad lehse ngin lah ban shim ia ki katto katne ki sienjam hashwa ban leit jurip sha kitei ki jaka khappud namar ngi kwah ba kane ka jingwan jngoh ka jong ngi kam dei ban pynmih ia ka jingiakynad lada ngin (CM) leit sha kitei ki jaka bad hadien ba ngi la wanphai ba kan ym mih biang ka jingiakynad kaba thymmai bad tei pop ia ngi.
" Hadien ba la dep ban iathir bniah baroh arngut ngin ia leit sha kitei ki jaka bad ngin iakren bad ki briew jong ki shnong khappud kumjuh.
Haba ngi la leit shapoh Langpih ki la don shibun ki jingialehkmen, kumta ruh ngi kwah ba kane ka jingleit sha Karbi Anglong bad Jaintia Hills ruh kan long kumjuh.
“Nga kwah ban pyndep noh ia kane ka jingleit ha une u bnai Risaw u ban wan.
Lada u CM ka Meghalaya um lah ban wan sha Guwahati ha ka taiew ba nyngkong jong u bnai Risaw, ngi lah ban leh ha ka taiew kaba ar jong une u bnai," ong u CM ka Assam.
Halor ka jingkylli lano ki Regional Committee kin aiti ia ki kaiphod, u Sarma ula ong kumba la pynpaw ba kine ki hynriew tylli ki jaka ki dei kiba kham jynjar ban ia pynbeit, kumta ia kine ki Regional Committee la khlieh da ki briew kiba la rangbah na baroh arliang kila treii shitom bad leit jurip ruh ia kitei ki jaka bad ngi ngetit ba ia baroh kine ki jingeh yn sa lah ban iapynbeit da ka lynti jong ka iasngewthuh jingmut lang.
Nalor kata da kaba  kyntu ia ki paidbah ha ki thain khappud ba kin pynneh ia ka shongsuk shongsain, na ka liang u CM ka Assam ula kular ba ki artylli ki Sorkar Jylla kila pyrshang katba lah ban pynbeit noh ia ki jingiakajia kat kum ka jinghun jong u paidbah na baroh arliang jong ka Assam bad Meghalaya.
Shuh shuh u la ong ba ki nongshong shnong ha ki thain khappud ki dei ban kynmaw ba ngi la trei khlem shongthait ha kaba iadei bad kane ka kam ban pynbeit ia ka jingiakajia.
“Ngi kwah ban buh ha ka jingmut jingpyrkhat jong ngi ia ka bha ka miat jong ki paidbah kiba ioh jingim na baroh arliang khappud.
Ngi kwah ban iada ia ka bha ka miat ki paidbah kiba shong ba sah ha ki jaka  khappud.
Kumta ki dei ban pynneh ia ka jingjai jai bad don hapdeng ka jingsuk bad ruh ban iarap ia ngi, ngin ia pyrshang ban pynbeit noh ia ka jingiakajia pud kat kum ka jingpdiang lang jong ki nongshong shnong na Assam bad Meghalaya", ong u Himanta.
Na ka liang u CM ka Meghalaya hashwa kane u la ong ba kane ka jingiakynduh ka dei shibynta na ka kam ban iakren ia  kine kiei kiei khnang ba kan iarap ia baroh artylli ki Jylla ba kin ioh ia ka jingshai kaba kham bha.
U Conrad Sangma u la ong ruh ba kam pat don sati kano kano ka jingmih na kane ka jingiakynduh bad kane ka jingiakynduh kan dang iai bteng na ka por sha ka por, kata da kaba ai khublei ia u Myntri Rangbah ka Assam, u CEM ka KAAC bad u Symbud Myntri Rangbah ka Jylla, uba khlieh ia ka Regional Committee ka Jaintia Hills.
Ia ka jingialap halor ka ‘Ayushman Bhava’ la plie da u Dr Brighstar Langbang Block Development Officer,Thadlaskein C&RD Block, West Jaintia Hills District haka sngi Balang hapoh Ummulong CHC ha ka jingdon ryngkat u Dr.
Marshall Lamare Block Medical Officer, Kong Acquilla M Lamin  Block Programme Manager National Health Mission, ki Medical Officers, ki dkhot jong ka Village Health Councils hapoh ka Thadlaskein block bad ki nongtrei ka koit ka khiah bad kiwei kiwei.
Kane ka jingialap halor ka ‘Ayushman Bhava’ ka ban long ka jingkyrkhu kaba khraw ia baroh ban im slem da kaba sumar ia ka  koit ka khiah.
Ha kane ka jingialang la ai jingkren da ka Kong Acquilla M Lamin, Block Programme Manager National Health Mission ha kaba la pynshai ia ki lai tylli ki jingthmu jong ka Ayushman Bhavah.
Kine ki kynthup iaka na ka bynta ban sam iaki Ayushman Card sha ki nongshnong shnong, ban pynlong ia ki Health Mela ha ki Health & Welness bad Community Health Centres bad ka  jingiatreilang ki Village Health Councils ban pynlong ia ki ‘Awareness Program’ shaphang baroh ki skhim bad ki lad jingsumar lyngba ka tnad ka kiot ka khiah.
Ha kane ka prokram la sam ruh ia ka khusnam “Best Performing Village Health Council" sha ka shnong Nongjngi kaba don hapoh Thadlaskein Block bad la sam ruh ia ka Meghalaya Health Insurance Scheme Card bad Ayushman Bharat Digital Mission Card sha ki katto katne ngut ki nongshong shnong hapoh Thadlaskein Block kum ka dak ka  jingplie ia ka Ayushman Bhava.
Kum shi bynta ka jingplie ia ka Ayushman Bhavah la pynlong ruh ia ka screening na ka bynta ka jingpang TB, Hypertension ,Diabetes Oral bad  Breast Cancer.
Nalor kata ka la don ruh ka jingshondur MHIS Card bad ABHA Card.
U Myntri Rangbah ka Jylla Conrad K Sangma haba aijingkren ha ka jingialang pynhap pyrda ia ka jingrakhe dap 100 snem jong ka Laban Bengali Higher Secondary School haka sngi Balang u la ong ba ka sorkar jong u kan hap ban pynbeit ha kaba iadei bad ka kam pule puthi ha ka jylla ha ka rukom kaba janai hadien ka jingiaid lait noh ia ki nongrim kumba la thmu mynta lah 50 snem kynthih.
Haba ai khublei ia kane ka jingiaid lynti kaba jlan jong kane ka skul bad ia ka jingiohi jngai da ki nongseng jong ka, u CM u la ong ba ka tnat pule puthi ka dei kawei na ki mat ba kongsan eh jong ka sorkar, bad na ka liang ka sorkar ka la pyntreikam ruh ia ki polisi kiba thmu ban khmih na ka bynta ka jingbit pynbiang ki jaka pule ha ka jylla baroh kawei.
Nalor kata haba pynpaw halor ki jingeh kiba iadei bad ka kam pule dangle ha Meghalaya, u Conrad ula ong ba ka jylla ka don ia palat 55000 ngut ki nonghikai bad jan kot 15000 tylli ki skul bad jaka pule.
U la ong ba ki  jingeh ban pyniaid ia ki skul ha ryngkat ka jingbym biang tarajur halor ka jingdon ki onghikai bad ki khynnah ka dei kawei na ki jingeh kiba don ha ka kam pule dangle ha Jylla.
Kumta ruh u la ong ba kine ki jinglong jingman ki pynbor ia ka Sorkar ban hap shim ia ka rai ba tyngeh ha kaban pyniasnoh lang noh lane khang noh ia ki jaka pule ki bym treikam.
“Ha kine ki san hynriew snem ba la dep ka la don ka jingkylla ha ka tnat pule puthi kiba thmu na ka bynta ka bha ka miat jong ki khynnah pule.
Ia ki jingiarap pisa ka sorkar kiba thmu na ka bynta ka pule puthi la ju pyndonkasm bakla, hynrei mynta ngi la hukum ia ki ban kyntiew ia ki jaka pule hapoh ki skul sorkar," ong u Conrad Sangma uba pynpaw ruh ka jingsngewkhia halor ka jingdon jong kiba bun ki skul kiba duna ka jingdon ki khynnah wat hadien bun bun snem bad halor ka jingbym don ki khynnah kiba pass ha ki eksam matrik.
Une u Myntri u la ong ruh ba ka pisa bala lum na ka bynta ka pule ka dangle kala nangkiew ha ka jingbym pyndonkam tad haduh u snem 2019 bad bynrap ba kane ka Sorkar ba mynta kala bthah ban pyndonkam ia kane ka pisa bala lum ha ka dur jong ki khajna na ka bynta ban maramot bad shna ia ki jaka pule ki ban pynmyntoi  ia ki skul Sorkar ha kylleng  ka Jylla.
Haba kren shaphang ki khynnah ha kane ka jingialang ha ryngkat ka jingiadon lang u Myntri ka tnat pule puthi u Rakkam A Sangma u CM u la kyntu jur ia ki khynnah ba kin long kiba trei minot, ban don ia ka discipline bad ban long kiba bat ia ka por namar ka por ka dei ka spah bah kaba kongsan ha ka jingim jong ki briew.
Shuh shuh haba kren halor ka mat kaba iadei bad ka NEP-2020, u CM u la batai bniah bha halor ka jingdokam jong ki kolej na ka bynta ki jingpule bapher bapher bad ruh na ka bynta ban thung shuh shuh ia ki nonghikai bad ki jaka pule ha kaba ki jingdonkam baroh kin kot sha ka T.
400-500 klur.
Hashwa kane u CM ula pynkup burom ia ki khynnah ka skul kiba wan shakhmat eh ha ki eksam ka MBOSE bad pyllait ruh ia ka souvenir jong ka jingrakhe jubilee bad ka kot bala pynbit pynbiang da u President ka Managing Committee jong ka skul.
Na ka liang ka BJP Mahila Morcha, Meghalaya ka pynrem jur ha kaba iadei bad ka jingjia shah pyniap dusmon jong kawei ka longkmie kaba la jia ha ka shnong Donaskur hapoh Elaka Narpuh, East Jaintia Hills ha kane ka sngi Nyngkong ba la lah.
Haba pynpaw ka jingsngew kyndit kaba khraw halor kane ka jingshah pyniap dusmon jong ka longkmie ba la tip kyrteng kum ka Kong Priskila Suchiang 45 snem rta na ka liang ka BJP ka pynrem jur ia kane ka kam leh riewkhlaw jong ki briew kiba donkti bad ka phah ruh ka jingsngewlem sha ki arngut ki khun jong kane ka longkmie kumjuh sha kiba haiing hasem.
Ka BJP ha u kyrwoh lyngba ka State President ka BJP Mahila Morcha ka Susuki Pariat  ka la ong ruh ba kane ka kam thombor ba sngew shyrkhei ka buh ka jingeh ban pynneh ia ka jingsuk, bad kane ka pyni ruh halor ka jingpynkhein jubor ia ka hok ban im ba la pynkhamti katkum ki riti synshar khadar jong ka ri India ne constitution.
Ka BJP ka la ong ruh ba ki kam pyniap dusmon pyrshah ia ki kynthei la ha kino kino ki rukom ka dei ka bym lah satia ban pdiang hapoh kane ka imlang ka sahlang.
Ha kajuh ka por ka BJP ka kyntu ruh ia kino kino kiba don jingtip ba kin wan shakhmat ban iarap lem ha kaba iadei bad ka jingtohkit halor kane ka jingjia.
“Na ka liang ka BJP ka pynrem jur halor kane ka jingjia shah pyniap dusmon jong kane ka longkmie.
Kiba kum kine ki kam pyniap ba shyrkhei pyrshah ia ki kynthei ka dei kaba pynkyndit shibun bad kaba dei ban shim ia ki sienjam jong ka jingpynshitom kaba tyngeh," ong ka president.
Shuh shuh ka long ruh ba ka seng ka kyrmen skhem ba na ka liang ki pulit kiba pynlong ia ka jingtohkit halor kane ka jingjia kin ioh ban kem noh mardor ia kine ki runar kiba donkti bad ban pynshitom katkum ka ain.
Da ka jingkmen kaba khraw ka Jylla Niam Jowai ka khot ka wer ia baroh sha ka jingpynkyntang Bishop ia u Rev.
Fr.
Ferdinand Dkhar ka ban sa long ha ka 1 tarik Risaw, 2023 ha Church of the Holy Spirit Parish Ummulong, ha ka por 10:00 baje Mynstep.
U Most Rev.
Victor Lyngdoh, u Archbishop jong ka Jyllaniam Bah Shillong un long u kongsan ha ka riti pynkyntang Lyngdohsad ha ka tei ka sngi, ryngkat ka jingiasynran lang ki Bishop jong ka thain shathei lam mihngi baroh.
La kha ia u Rev.
Fr.
Ferdinand Dkhar ha ka 26 tarik Rymphang, 1962 ha ka shnong Ïongkaluh – East Jaintia Hills.
U dei u khun Phrangsngi na ki 10 ngut ki khun jong u Ma Edwin Kyndait bad ka Kong Philomina Dkhar.
La Pynkyntang Lyndoh Sohblei ia u ha ka 23 tarik Kyllalyngkot, 1994.
Ka Jingpynbeit na ka bynta ka Parking ia ki kali kiba wan na ka bynta ka Mass kyntang Bishop ka long kumne:.
Ka Khasi Students’ Union (KSU) Narpuh Circle ka la pynpaw ia ka jingbitar kaba jur ha kaba iadei bad ka jingkular thok jong ka NHAI ban maramot ia ka surok bah NH-6 kaba la jot rathai, kata wat hadien ba la pynlong da ka jingiakhih paidbah ha ha ka 8 tarik u bnai ba la dep hakhmat ka Tollgate, Lumshnong.
Ka KSU hynnin ka sngi ba Ar ka la hiar shaduh sha Ratacherra ban pynlong ka jingleit jurip ia katei ka surok bah NH-6, hynrei ka la shem ba ym shym la don dak ei ei ruh ban maramot ia ka kumba la kular da u Manager Technical ka NHAI u Biswa Jyoti Lahkar uba la pynpaw hakhmat ka KSU ba tang hapoh ka 6 taiew yn pyndep noh ia ka jingmaramot ia kane ka surok.
Na ka liang ka KSU lyngba une u kyrwoh ka la pynpaw ba kane ka dei tang ka jingkular thok ban pynbiej ia ki paidbah namar wat haduh mynta ruh ym shym la iohi ia kita ki puh shilum, JCB, ki Roller Machine ne wat ki nongtrei.
Ka LKSU ka pynpaw ka jingsngewkhia kaba jur namar kumba kalong mynta kane ka surok ka la nangsniew shuh shuh bad kaba la wanrah ka jingshkut kali kaba jut ha ki thain Narpuh bad wanrah shibun ki jingeh ia ki paidbah nongleit nongwan.
Shuh shuh na ka liang ka KSU ka maham ruh ba kane kane ka jinglong jingman jong kane ka surok kan iai sah kumjuh na ka liang ka KSU kan pynlong syndon da ka jingiakhih paidbah khlem da buh por.
Ka San Shnong Welfare Association, Mukhaialong kala pyntip ba ka kumba juh long manla u snem, mynta ka kynti ruh kan pynlong iaka Iadaw Rong haka 19 tarik Nailur (September) ka ban sdang naduh ka por 10 Am ban pynmih pisa iaka school San Shnong Secondary School kaba don ha Mukhaialong.
Kane ka skul ka dei kawei na ki school haka thain San Shnong kaba kyrshan iaki khynnah kiba wan na ki longiing kiba duk kiba ym ioh lad ban leit skul sha sor.
U general secretary San Shnong Welfare Association u ma Tyrnit Pdein, ula ong ba nakaliang ka synjuk ka khot wer sngewbha ia baroh ki para lok para jor kiba na jan na jngai ban wan sha kane ka tamasa.
Ula ong ba ha kane ka tamasa kin don shibun ki jait jingbam kiba mih na ka thain San Shnong, ryngkat ka jingialehkai kaba ba bun jait nalar kata yn pyniadur iaki masi ba paw nam bha ha ka district.
Ia kane ka prokram la pynbit pynbiang da ka shnong Pynthorsale, Mukhaialong, Mutong, Cham cham bad Lumshyrmit.
Ka All Jaintia Youth Welfare Organisation (AJYWO) haka sngi Nyngkong kala ai da ka dorkhat sha u Deputy Commissioner East Jaintia Hills District bad sha ki ar ngut ki nongthaw ain ka District u Kyrmen Shylla uba long ruh u myntri sorkar bad sha ka MLA kong Santa Mary Shylla ban pynpaw iaka jingpyrshah kaba jur halor ka jingthmu wanrah lynti rel bad dawa ban wanrah iaki jingdonkam ba kyrkieh ha East Jaintia Hills District Ha u kyrwoh uba la phah da u Heatermoon Ryngkhlem, president AJYWO East Jaintia Zone, bad u secretary general AJYWO Central Body, u Reachingson Siangshai kila pynpaw shai ba ‘Kumba long kiwei kiwei ki sengbhalang bad u paidbah jong ka East Jaintia Hills, bad u paid ka Bri u Hynniewtrep, ka AJYWO ruh, ha kawei ka sur ka pyrshah jur ia ka jingthmu jong ka sorkar jylla ban wanrah lynti rel ha ka District, halor ka nongrim jong ka jingbym pat pyntreikam ia ka Inner Line Permit (ILP) tad haduh mynta ruh ha ka jylla, kumba la leh lang ha kiwei pat ki jylla jong ka thaiñ shatei lam-mihngi ka ri India, ia kaba ka sorkar jylla ka la shim ia rai ha assembly, naduh u snem 2019, ban pyntreikam ia ka na ka bynta ban iada ia ki trai ri trai muluk rit paid jong ka jylla, hynrei kaba la shu leh lyndet mynta da ka sorkar jylla bad sorkar pdeng," ong U Heatermoon Ryngkhlem, President ka AJYWO-East Jaiñtia Zone.
Kila pynpaw ba ka Jylla Meghalaya ka dei ka jylla kaba rit tam ha ka pyrthei Ri India, kaba dei ka ri ka muluk trai jong ki jaitbynriew riewlum barit paid tam, bad ba dang sahdien tam ha baroh ki liang, kaba don mynta hapdeng ka jingma kaba khraw na ka jingshah tyllep ha kiwei pat ki jaitbynriew heh paid na ri thor India, kiba la iawan rung iawan mih, iawan shong iawan sah, ,iawan trei iawan ktah, iawan kamai iawan kajih katba mon ha ka jylla khlem da don ka aiñ kaba pyrkhing bha ban tehlakam ia kane, kaba la ktah bad buh shisha ha ka jingma kaba khraw ia ka ri bad ka jaitbynriew rit.
U Heatermoon Ryngkhlem ula ong b aka jaidbynriew ka don haka jingma kaba khraw bad kane ka ka dei ka pateng kaba khatduh eh lehse ka ban wad ia ki lad ki lynti ban iada ka jait bynriew rit paid jong ngi lym kumta yn nym don shuh lehse mano mano ruh em ban leh ia kata.
“Lada ma ngi kiba mynta, ngim iatrei mynta hi ban iada ia ka jait bynriew lajong mano pat bad lano? Ka jingshongsuk shongshngaiñ bad ka jingim laitlud jong ka Jaitbynriew ha la ka jong ka ri wat la da duk da kyrduh ruh ka kham kor shi katdei eh ban ia ka roi ka par ka ban tuh noh ia kita baroh na ngi," la ong u Heatermoon Ula ong shuh shuh ba “Ka East Jaintia Hills, ka dei ka district kaba rit, kaba don tang 1,22,939 tam ngut ki trai shnong kat kum ka PPF, 2011 census.
Tang lyngba jong ki surok ka la long lypa ka District kaba la shah jan shah tap tyllep da ki briew kiba na bar ka jylla, kaba la ktah mynta haduh katta katta, ia ka ioh ka kot, ka khaïi ka pateng bad wat ia ka jingbun paid bad ruh ia ka jingshongshngaiñ jong ki trai shnong bad sa katno tam lada ka lynti rel kan wan?" Reachingson Siangshai, u la ong, “Lada kane ka lynti rel kan wan, kan plie lad shuh shuh ia kiwei ki jaidbynriew heh paid, na ri thor Ri India ban wan rung wan mih, wan shong wan sah bad ruh wan kamai kajih bad wan trei wan ktah katba mon shapoh jong ka District bad kane kan ktah iaki trai shnong khamtam ia kito kiba don truck bad ia baroh kito kiba im jaka kpoh na ki truck.
Wat ki mar rep trai ri trai muluk ruh kin sa shah ktah jur namar kiba kum kita kin sa wan rung suk lyngba katei ka lynti rel na kiwei pat ki jylla.
" Kine ki ar ngut ki nongialam ha u kyrwoh kila ong ba ka AJYWO ka kren shai iaka sorkar bad ieng skhem  haka njongrim ba ia mynta hi, da lei lei ruh kin nym lah ban pdiang ia ka lynti rel ha ka District.
KA AJYWO kala ai jingmut iaka Sorkar jylla ba kan pynleit jingmut ha kaban wanrah iaka roi ka par kiba don kam hakhmat eh kiba kynthup iaka jaka ai jingsumar, ban pynshna ia ki surok ban pyniashnoh ia ki thaiñ nongkyndong, ban wanrah ia ka Government Secondary, Higher Secondary School bad ka Government College hapoh ka district.
Nalor kata ka AJYWO kala ong shuh ba dei ban shna iaka District Auditorium cum Library, ban maramot wut wut iaka surok NH-6 kaba la isangsot mynta bad ban shna da ka surok bah sawlaiñ (Fourlane) naduh Damsite, Ri Bhoi District haduh Malidor East Jaintia Hills District bad kiwei kiwei de ki kam pynroi pynpar ba donkam kyrkieh.
U Myntri Rangbah ka jylla u Conrad K Sangma haka sngi ba Ar u la ong ba ka sorkar kan pyniaid shakhmat ha kaba iadei bad ka jingpyntreikam ia ka NEP 2020 bad kan ym don satia kano kano ka jingphaidien na kane ka rai.
Haba kren sha ki lad pathai khubor une u Myntri u la ong ba ka sorkar ka long kaba kloi ban pynlong ka jingiakren bad ka ka seng ki nonghikai ka Meghalaya College Teachers’ Association (MCTA) kaba la ieng pyrshah ha kaba iadei bad ka jingpyntreikam ia ka NEP.
“Sa shisien pat Nga pdiang sngewbha ia baroh kiba don ka jingsngewkhia, u Myntri ka Tnat pule puthi u long uba la kloi ban iakynduh bad lada ka long kaba donkam Nga long ruh uba kloi lada phi kwah ia ka jingpynshai," ong shuh shuh u Conrad Sangma.
Nalor kata u CM u la ong ruh ba u la ioh ban iakren bad kiba bun ki principal ha kaba bun na ki ki la pynpaw ba ki kwah ban pyniaid shakhmat ia ka NEP bad ba na ka liang ka sorkar ka la pynthikna halor ki jingkyrshan kiba ki donkam.
Ha kawei pat ka bynta na ka liang u Myntri Rangbah u la ong ba kam don satia kano kano ka jingbei tyngka kaba wan beit beit na ka sorkar pdeng ha kaba iadei bad ka jingpyntreikam ia ka NEP.
“Ka sorkar pdeng ka la iarap ia ngi ha kiba bun ki bynta, hynrei kam pat shym la don satia kano kano ka jingpynpaw kaba kdew shai na ka liang ka sorkar ha kaba iadei bad ka jingkyrshan pisa na ka bynta ban pyntreikam ia ka NEP," u la ong.
Na ka liang u CM  u la ong ruh ba ka sorkar pdeng ka la iarap ia baroh ki jylla da kiwei pat ki rukom, kata la ka long ha kaba iadei bad ki jingtei hapoh ki college level, la ka long ha kaba iadei bad ka jingkyrshan halor ki jingai jinghikai bad kiwei pat.
Shuh shuh u CM u la ai ruh ka jingkhublei kaba kyrpang ia ka sorkar India khamtam ia u Myntri ka Tnat pule puthi uba la ai ka jingkyrshan ia ka Meghalaya ha baroh ki sienjam.
Ka Joint Action Committee Wapung C & RD Block, kaba kynthup ia ka Dorbar Shnong Wapungskur bad Dorbar Shnong Wapungshnong, ka la pynpaw ia ka jinglyngngoh bad ruh dawa ia ka jingpynshai na ka sorkar halor ka jingrah jyndat biang jong ka sorkar ia ka ophis treikam bashipor jong ka Wapung C&RD Block na Wapungskur sha Khliehriat Ka JAC kala ong ba la pynkynriah ia kane ka ophis khlem kino kino ki jingpyntip na kaei ka daw lane kynjoh ktien ia ka Joint Action Committee Wapung C & RD Block, ia ka Dorbar Shnong Wapungskur bad ia ka Dorbar Shnong Wapungshnong, kiba la iadon bynta naduh ba sdang bad haduh ba wanrah ia katei ka Wapung C & Block na Khliehriat sha ki thaiñ Wapung.
Ha ka jingshisha namar ka jingbym pat dep ia ka jingtei ia ka ophis treikam ba pura jong ka Wapung C&RD Block ha ka jaka kaba ka shnong Wapungskur bad shnong Wapungshnong ki la ai sngewbha sha ka Sorkar Jylla na ka bynta katei ka ophis paidbah, la rah shwa shipor ia ka ophis treikam bashipor jong katei ka ophis ha kawei ka iing kaba don ha ka shnong Wapungskur ha u Lber, jong u snem 2022.
Bad ba, naduh u tei u snem haduh ka 7 tarik mynta u bnai katei ka ophis ka treikam ha katei ka jaka bad iing ha kaba ai ia ka jingshakri ia u paidbah jong ka block, la ong Hercules Mutyen, secretary JAC Wapung C&RD Block.
Ula ong ba dei haka 8 tarik mynta u bnai pat la lap ba ia katei ka ophis treikam la rah noh biang sha ka Khliehriat khlem da pyntip sha ka JAC, Wapung C & RD Block lane sha ka Dorbar Shnong Wapungskur bad ka Dorbar Shnong Wapungshnong halor kaei ka nongrim ba hap ban leh kumtei.
U Ma Mutyen ula ong ba ha kane ka juh ka sngi ba rah ia ki tiar ki tar jong katei ka ophis treikam.
Ula ong ba na kaliang ki nongialam jong JAC Wapung C & RD Block, ki la pyrshang ban wad ia ka daw halor ka jingrah biang ia katei ka ophis kaba la don mynta la shisnem shiteng ha Wapungskur da kaba pyrshang ban phone sha u Block Develop Officer ba dei peit ia katei katei ka block, hynrei u khlem shim satia ia ka phone bad la wad jingtip biang ruh da kaba kylli da ka message lyngba ka whatsapp hynrei ia kata ruh u khlem jubab.
Ka JAC kala pynpaw iaka jinglyngngoh ba kumno ka Wapung C & RD Block ka ophis kaba ka ki ar Dorbar Shnong- Wapungskur bad Wapungshnong, ki la ia don ka bynta kaba khraw ha ka ban wanrah ia katei ka ophis sha ka thaiñ Wapung da kaba ai ei ruh ia ka jaka kaba heh bha na ka bynta ban tei ia ka ophis treikam bad jaka sah ba paka jong katei ka block, hynrei ynda la rah biang ia ka na ka thaiñ Wapung sha Khliehriat, ka Dorbar Shnong jong kitei ki ar shnong bad ka JAC Wapung C & RD Block ki khlem tip ei ei shuh.
La suba jur ba imat ka don kaei re kaei sha lyndet halor kane ka jingleh jong ka sorkar kumne.
Kumta khang ba ka JAC Wapung C & RD Block, ka Dorbar Shnong Wapungskur bad ka Dorbar Shnong Wapungshnong bad u paidbah baroh, kin dup shai kdar, la dawa ba ka sorkar lane kino kino ki bor ba dei peit ia kane, kin hap ban ai i aka jingpynshai kaba shai kdar ba na kaei ka daw pat ba la rah biang mynta ia katei ka ophis treikam bashipor jong katei ka block sha Khliehriat.
Ka JAC Wapung C & RD Block kan ym shong kli kti da lei lei ruh em ha ka jingiadei bad kane, ka kam, hynrei kan iai buddien ia kane tad haduh ba kane ka kam kan da shai kdar bad ruh wanrah biang ia katei ka ophis treikam bashipor jong ka Wapung C & RD block ha Wapungskur hi, ka jaka ha kaba ka ophis treikam ba pura jong katei ka block kan don kat kum ba la pynbna da ka sorkar.
Ka Khasi Students’ Union (KSU) Lumshnong Unit haka sngi ba Ar kala pynphai kylla haduh 26 ngut ki bar jylla kiba thmu ban wan trei ha ka karkhana dewbilat jong ka Star Cement ha Lumshnong.
Ka KSU kala ong ba haba tohkit kala lap ba kine ki bar jylla kim don satia iaki kot ki sla kiba biang, kumta ka KSU kala pynphai kylla iaki.
Ka KSU kala maham iaki contractor bar jylla kiba wanrah nongtrei bar jylla khlem ki kot ki sla kiba biang bad kala ong ba kan bteng ban pynlong iaka jingkhynra namar kane ka jingwan rung kyrthep ki bar jylla ka buh jingma iaka jaidbynriew.
Ka Khasi Students’ Union (KSU) Narpuh Circle haka sngi ba Ar hapoh ka jingialam u Phanuel Tongper ka la hiar mar mar sha shnong Donaskur Elaka Narpuh, East Jaiñtia Hills hadien ba ka la ioh khubor halor ka jingjia shah pyniap dusmon jong ka kawei ka longkmie kaba kyrteng ka Priskila Suchiang 45 snem ka rta ha ki suba khar Bangladesh kaba la jia hynnin ka sngi Nyngkong por kumba 11 baje mynstep.
Ka KSU lyngba une u kyrwoh ka la ong ba kane ka longkmie kaba na katei ka shnong bad kaba la don ar ngut ki khun ka dei kaba ju khaïi lyngba ki jaka khappud ne border bad ka Bangladesh bad uwei u khar muslim.
Katkum ka jingiathuh jong ki trai shnong, kane ka longkmie lem bad u khun shynrang ki la mih ban iaid da ka kjat haduh ban da poi ha kawei ka ïing trep kaba katei ka longkmie ka juh shongthait.
Hynrei une u khun jong ka u la ong ia la ka kmie ba kan shong shiphang bad ma u un leit wad lynti ban pynpoi ia ki mar, hynrei hadien ba ula wanphai sha kajuh ka jaka ula shem pynban ba ka kmie jong u ka la thiah lyngktar ha madan ha ryngkat ka jinglyngkien jong ka snam.
Ha kaba kum kane ka por la ong ba une u khun u la pyrta lyniar bad mareh ban pyrta briew, bad na ka liang ki nongshong shnong ruh ki la wan poi bran bran ha kaba la lap ba ia ka met jong ka ba la mait dusmon da ka wait ia ka durkhmat bad na ki kti ki kjat lyngkhot lyngkhot.
La ong ba kane ka rukom pyniap ka long kaba itriem shisha kumba la iathuh da ki trai shnong.
Halor kane ka jingjia na ka liang ka KSU kam lah khlem da pynpaw ka jingsngewsih bad sngewbitar ia katei ka jingleh dusmon ki khar bangla pyrshah ia kane ka longkmie, bad ka pynpaw ruh ka jingsngewlem ia kitei ki arngut ki khun, u shynrang bad ka kynthei kiba la duh noh ia la ka kmie baieit ha ki kti ki riew thrang snam.
Na ka liang ka seng ka maham ruh ia kito ki briew trai shnong jong kito ki thaiñ kiba ia khaïi pateng bad ki khar Bangla ba kin long kiba husiar nangne shakhmat.
Ka KSU ka maham ruh ba ki trai shnong kim dei ban pynjuh ia kitei ki khar bangla ban ialam shapoh shnong poh thaw watla ki ia dei ha kam khaïi pateng.
Shuh shuh kane ka jingjia shah pyniap jong kane ka longkmie ka la jia ha khappud ka India bad Bangladesh, kata ha ka jingjngai kaba tang kumba 2 kynta lynti na shnong Donaskur.
Hadien kane ka jingjia ia ka met jong katei ka longkmie la shimti noh da ki pulit ban rah sha Khliehriat ban leh ia ka post morterm.
Ha kajuh ka por ka seng ka kyntu jur ia ki bor pulit ban pynlong ka jingthwet ban lapdien ia kitei ki riew thrang snam bad ban pynshitom tyngeh katkum ka aiñ.
Ka kynhun Myntri ka sorkar jylla mynta ka sngi ba Ar ka la shim ia ka rai ban pynkut noh ia ka jingiasoi kontrak da ka sorkar barim na ka bynta ka projek pynmih bording na ka wah wah Kynshi bad wah Khri.
Kane ka jingiasoi kontrak na ka bynta ban pyntrei ia ki artylli ki projek bording, kata Kynshi stage-I bad  Upper Khri stage I & II ka dei kaba la ia soi ha ka por da ka sorkar la kham slem.
Watla katta u Myntri Rangbah ka jylla u la pynpaw sha ki lad pathai khubor hadien ka jingialang ba kane ka jingpynduh noh ia kane ka jingiasoi kontrak kam mut satia ban pynkut noh syndon ia ki kam pynmih bording lyngba kine ki wah, hynrei na ka liang ka sorkar kan wad da kiwei pat ki lad ki lynti ha kaba iadei bad kane ka kam pynmih bording, kata lyngba kine ki juh ki kompeni ne da kiwei pat.
Ia ka Kynshi stage-I la iasoi kontrak ha u snem 2007 katba ia ka Upper Khri stage I & II la ia soi ha u snem 2012-13.
“Namar ka jinghiran pisa ban pyntrei ia kine ki projek bad namar ka jingheh palat jong ka dor nalor ka jingshim por da ki kompeni bapher bapher ban pyntreikam ia ki, kumta na ka liang ka kynhun Myntri ka la shim ia ka rai ban pynkut noh ia baroh kine ki artylli ki projek bording," ong u Myntri Rangbah.
Haba kdew halor ki technolgy kiba thymmai ba la pyntreikam ha ki kam pynmih bording ha kaba ia ki pump storage lem bad kiwei pat ki kor koi bor la lah ban pyndonkam bad nalor ka pyniakhleh ia ka um ba la pyllait na kawei ka projek bad ban pyndonkam sha ki jaka ba sha them na ka bynta kawei pat ka projek kum ha kaba iadei bad ka Upper Khri stage I & II, u Myntri Rangbah u la ong ba donkam ban wanrah jingkylla na ka bynta kine ki projek pynmih bording.
Kumta ruh u la ong ba na ka liang ka sorkar bad ka tnat kin bishar bniah halor kane ka bynta bad kyrmen ba shen kin lah ban pynpaw ia ka jingkyrmen ban pyniaid shakhmat ia kine ki projek ha ka rukom kaba thymmai.
Ka jingialang ka Executive Committee ka Meghalaya Football Association (MFA) kaba la long ha ka sngi Saitjain jong ka taiew kaba la dep, ka la shim ia ka rai ba kan nym bteng shuh ban dang pynlong ia ki prokram kiba dang sah ka lympung ialehkai Meghalaya Amateur League (MAL) Kat kum ka khubor, la iathuh ba ka daw ka jingbym treh shuh ka MFA ba kan dang bteng ban pyniaid shakhmat ia ki prokram ba dang sah jong kane ka lympung, ka dei hadien ba ki kynhun ne klob ba iashim bynta, ki la pynpaw ba kim kwah shuh ban dang bteng ban ialehkai ha kane ka lympung, hadien ba ka rukom ban pyniaid da ka MFA ia kane ka lympung kam long kaba iaid beit kaba iaid ryntih, kaba bunsien kam juh lah ruh ba kan pynbiang ia ki madan ba kan pynialehkai ia ki prokram ba la buh.
Ka MAL ka dei ka lympung ialehkai ba la iohlad ban iashim bynta da 20 tylli ki kynhun, ia kaba la sdang ia ka naduh u snem ba la dep hynrei mynta la jan shisnem shiteng, ka MFA, kam shym la lah shuh ban pynlong tikna ia kane ka lympung, kaba man la ki kynhun ne ki team ba la ioh ban aireng ki la hap ba kin siew ym duna haduh 40 hajar tyngka kaba kynthup naduh ka bai register ia ka team bad register ia ki player.
Hynrei ym slem hadien ba la ioh ban sdang ia kane ka lympung, ba san kynsan, ki bor pyniaid ka MFA ki la sdang ban pynkylla noh iakane ka lympung da kaba la pynkhreh ban pynlong noh tang ha ki sngi kut taiew bad kumjuuh ha ki sngi shuti, kaba la sdang ban wanrah ia ka jingeh ia ki kynhun kiba wan ban iashim bynta, namar ba kamadan ba la pynkhreh ban pynialehkai ka long tang ka madan jong ka MFA Turf, Third Ground, Polo.
Kane ka jingpynslem ban pynlong beit shakhmat ia ka MAL, ka la sdang ba kan pynjlep ia kio team kiba la wan ban iashim bynta, bad ha kaba kut, ki la pyntip noh ha ka MFA, ba ki la rai ban nym treh shuh ban iashim bynta, bad ia ka pisa kaba ki la siew baroh, ka MFA ka dei ba kan pynphai noh sha baroh ki kynhun.
Kumta ha ka jingialang ka executive committee ba la long ha ka taiew kaba la dep, la shim ia ka rai ban pynkut beit noh ia ka MAL bad ka MFA kan ialeh ba kan pynphai noh wat ia ka pisa sha baroh ki klob bad katta ruh ka long hadien ba la dep ba kan khate pat ia ka pisa, kaba ka la dep ba kan pynlut  naka bynta ki jingialehkai kiba ka la dep ba kan pynlong shakhmat.
Haduh ka khyllipmat ba ka MFA kam shym la lah shuh ba kan pynlong ia ka MAL, ka kynhun ne ka team kaba don halor duh ka miej iakhein poin, dei ka kynhun ialehkai  ka Shillong Press Club.
Khnang ban ia shai pat mynta, hato kane ka rai ka Executive Committee ka MFA ban pyndam noh ia ka MAL kaba shong nia.
Nalor katta, ka MFA nalor ba  ka la tip bad iohi lypa ia ka jingbym don madan shuh ha nongbah Shillong, aiu pat ha lyndet ka jingjham madei ban rai kyrkieh ban pynlong ia ka MAL.
Ka jingkylli kaba shah eh hakhmat ka long hato ki kynhun ne team kin hun ba kin shim bad pdiang noh ia ka pisa kaba ka MFA kan khreh ba kan pynphai hadien ba ka la khate pat ia ki jinglut na ki jingialehkai ba la dep ban pynlong.
Ka sorkar Meghalaya hapoh ka jingialam u Myntri Rangbah u Conrad K Sangma mynta ka sngi ba Ar ka la ai ka jingmynjur halor ka jingtyrwa ban wanrah ia ka engineering wing hapoh ki headquarter jong ka tnat pulit ha ka nongbah Shillong.
Na ia liang u Conrad Sangma u la ong ba ki pulit ki don ia shibun ki jaka treikam ha kylleng ka jylla, bad kumta khnang ban plielad ia ka tnat pulit ba kan lah ban khmih bad pyniaid ia kine ki jingtei bad ki ophis bapher bapher ka long ka donkam ban noh ia ka  tnat engineering wing.
U la ong ruh ba ka jingbym don ia kane ka tnat engineering wing, ka tnat pulit ka la hap ban bud ia kiba bun ki kyndon ain kiba bam por bad kiba iatyngkhuh bad ki tnat bapher bapher wat ban leh tang ia ki kam kiba rit ba riat, kata wat tang ia ki kam maramot jong ki kamra sum lane ia ki thanad ne ki jaka shong jong ki pulit ne barrack.
Kumta ruh ula ong ba ia kiba kum kine ki jingtreikam mynta yn khmih bad peit noh da ka tnat engineering wing.
Nalor kata une u Myntri u pyntip ruh ba na ka liang ka sorkar kham hashwa ka la wan shakhmat ha ryngkat ka rai ban mang bad buh katto katne ka pisa hapoh ka jingkhmih jong ki Police (SP) bad Deputy Commissioner (DC) jong man la ki district khnang ba kin lah ban pyndonkam ia ka pisa ha ki jingdonkam ba kyrkieh ban leh ia ki kam maramot hapoh ki district level khnang ban lah ban pynbiang ia ki jingdonkam jong ki tnat pulit.
Shuh shuh u CM u la ong ruh ba kane ka jingshim rai mynta ka sngi kan plielad ban shim ia ki rai ia kiba yn pyntreikam ha ka rukom kaba dei bad ban pynthikna ban pynurlong ia ki jingdonkam ba kongsan kiba kum ki dkhot ka tnat pulit ki donkam hapoh ki district bad haduh ki grassroot level.
Ka Meghalaya Body Builders’ Association (MBBA) ha ryngkat ka Meghalaya Yoga Association (MYA) kin pynlong ia ka “47th State Body Building Championship bad ka “42nd State Yogasana Championship" ha ka 30 tarik mynta u bnai hapoh Aurobindo Institute of Indian Culture, Shillong naduh ka por 1 baje nohphaisngi.
Nalor ka jingiakop pyni dohksah hapdeng ki nongiakop kiba dei ki shynrang, kan don ruh ka jingiakop ban pyni ia ka jingbiang met biang phad ne ‘best physique’ hapdeng ki shynrang bad kynthei.
Na ka liang ka Kong CJ Bamon General Secretary ka MBBA bad u B Deb Genl Secretary MYA lyngba une u kyrwoh ki pynpaw ruh ba kan don ruh ka selection trial na ka bynta ka Zonal bad National Body Building bad Yogo.
Ka jingshim jingthew yn pyndep na ka bynta baroh ki nongwan iashim bynta ha ka 28 tarik mynta u bnai naduh ka por 4 baje janmiet shaneng hapoh He Man Physical Institute, Jail Road, Shillong.
Ki lahduh ha kane ka jingiakop ‘Body Building’ bad ‘Best Physique’ na ka bynta ki shynrang kin ioh ban rah da ka song pisa.
Kumjuh ka khusnam kaba da ka song pisa kan leit ruh sha ki nongjop ba shimet ha ki jingiakop kynhun hapdeng ki shynrang bad kynthei kiba ha la ki jong ki jingkhia, bad ruh ha kaba iadei bad ki nongjop ha ka yoga.
Ha katei ka sngi yn ia don lang ruh ka Dr Ampareen Lyngdoh, Myntri ka Tnat ka koit ka khiah ka sorkar jylla kum ka Kongsan bad u Bah Fantin Joseph Lakadong, MDC  kum u Symbud Kongsan.
Ka North East Adventist University (NEAU), Khliehtyrshi haka 8 tarik Nailur kala rakhe iaka World Physiotherapy Day halor ka phang “Arthritis’ ne ka jingpang mat iaka kaba la pynlong ha Sub Centre Mukhla West Jaintia Hills District.
Ka World Physiotherapy Day kadei ka sngi ban kynmaw burom iaki nongtrei kiba long kum ki Physiotherapists kiba don ka bynta kaba khraw haka liang ka koit ka khiah haka bor met bad ialap ruh iaki briew iaka jingmyntoi ki nongsumar physiotheraphy.
La rakhe ia kane ka sngi da ka jingiaid Rally ki samla pule ka North East Adventist University (NEAU) pynbud sa ka jingialang pynsngewthuh paidbah ba iadei bad ka jingpang mat.
Hadien ka jingialang la pynlong iaka Free Medical Check Camp ha Mukhla Health Sub Centre na bynta ki nongshong shnong ka Mukhla bad la don 25 ngut ki nongshong Shnong kiba la ioh jingmyntoi na kane ka camp.
Ka Jalyiah ka dei ka kynhun kaba saw ban buh jaka haka kyrdan jong ka semifinal haka Second Division Tournament jong ka East Jaintia Hills District Football Association (EJHDFA), katba ka Third Division kala jam noh sha ka jingialehkai quarterfinal hadien bala kut noh wat kaba ar ne Round 16 haka sngi Nyngkong ha madan artificial turf ha Diengshynrum.
Ka Jalyiah nalor ba kala rung sha ka semifinal, haka aiom ka ban wan kan ialehkai haka kyrdan First Division ka EJHDFA.
Kiwei pat kiba la buh jaka haka semifinal ki dei ka Pamrakmai, Iatyllilang Hingaria bad ka Diengshynrum.
Ka jingialehkai semifinal kan long haka 16 tarik Nailur haka por 12 baje bad 2 baje nohphaisngi.
Ka Jalyiah haka jingialehkai quarterfinal haka sngi nyngkong kala jop da ka tie breaker da 4-1 pyrshah iaka Ladrymbai Dongwah.
Haka por kaba la buh ka jingialekai kala iakhaid mar 1-1.
Ka kol ka Jalyiah Utd kala wan lyngba u Sankhlur Phawa 14’, katba na kaliang ka Ladrymbai Dongwah la thep da u Promi Tariang 69’.
Haba phai sha ka jingialehkai Third Division, ka Pynthorsale SC bad ka Rymbai Madanpynriang ki la buh jaka ïalade shaka jingiakhun Quarterfinal.
Kiwei ki kynhun kiba la buh jaka haka quarterfinal ki long ka Moosiang Lamare Old, Lakadong Ummat, Tuber Shohshrieh, Moosiang Lamare New, Khliehmyntriang bad Lummyrli.
Ka Pynthorsale kala jop da 2-1 iaka Mutong Youth SC.
Kine ki ar kol ka Pynthorsale la thep da u Kyrmen Dkhar 17’ bad u Amos Phawa 42’.
Shikol ka Mutong Youth SC la thep da u Seven Phawa 11’.
Katba Rymbai Madanpynriang SC ka la pynliem da 6-1 iaka Umrasong SC.
U Donaldo Dkhar ula khyrwit da ka hattrick lyngba ki kol kiba ula thep 4’, 32’, 65’, u Rimiki Rymbai 8’, 75’ bad u Baniengskhem Thoo 70’.
Shikol jong ka Umrasong SC la thep da u Jan Mukhim 37’.
Ka jingialehkai quarterfinal kan long haka 14 bad 15 tarik u Nailur.
Shuwa ba ki nongrep kin ioh ban ot noh ia u kba bad ban lum sha u thiar, ki jaka rep jong ki kila shah hiar thma ha ki khniang kiba kjit iaka dud ha u symboh kba haka shnong Mukhroh, West Jaintia Hills.
Kane ka jingjia kala sdang naduh ka taiew kaba la dep, ha kaba ki nongrep kila hap ban mad iaka jingsngewsih namar ba ka rukom bam ne pynjulor kine ki khniang ia u symboh kba ruh kalong kaba sted bad la pynlong ia u jingthung uba dei ban ih noh ban kylla stait ne iap stai.
Ki nongrep kila iathuh ba kine ki khniang ki bam ki dih ia ka umdud kaba don ha u symboh kba kiba danglung.
Ki nongrep kila iathuh ba ka jingpynjulor kine ki khniang kalong kaba sted bha hapoh shisngi haduh 3-4 metre ka jaka rep ia u kba ki shah ktah bad iap stai u jingthung.
Ki nongmihkhmat na ka dorbar shnong Thangskai bad ka Jaintia Students’ Union (JSU) haka sngi Nyngkong ki la kyrpad iaka Myntri ka Tnad ka koit ka khiah ka Kong Ampareen Lyngdoh ban tuklar lem na ka bynta ban weng ia uwei u briew uba la tip kyrteng kum u Ayush Kumar na ka thup jong ki samla kiba la shah jied ban leit pule MBBS na ka bhah ka jylla namar um dei satia u nongshong shnong ba pura jong kane ka shnong.
“Ngi dawa ban weng noh ia ka kyrteng ka jong u na ka list jong ki samla kiba la shah jied ban leit pule MBBS na ka bhah ka jylla namar um dei satia u nongshong shnong ba pura jong ka shnong Thangskai, East Jaintia Hills District," ong ka dorbar shnong Thangskai ha ka shithi ba la ai sha katei ka Myntri.
Na ka liang ka dorbar shnong Thangskai ka pynrem jur ruh ia ka kam leh thok jong u Ayush bad ka khmih lynti ruh ba na ka liang ka sorkar kan shim mardor ia ki lad jingpynshitom ha kaba iadei bad kane ka bynta.
La ong ba ha u snem 2021, u Waheh Shnong jong ka shnong Thangskai u la iakynduh ia u Sunil Kumar uba dei u kpa jong u Ayush na ka bynta ban pynioh ia ka residential certificate kaba shipor na ka bynta u khun jong u, kata tang ban pyni ia ka por kaba u sah sha ki bor pyniaid college ha Odisha, kata ha ka por ba u khun jong u, u dang pule ha ka 10+2.
Kumta ruh ia ka certificate la ai beit thik tang ban pyni ia ka jaka shong ba mynta jong u kumba la kyrpad da u kpa jong u Ayush tang katei ka kam, kata ruh halor ka nongrim ba u la shong la sah bad u trei u ktah hapoh ka shnong Thangskai mynta lah kumba 12 snem ei ei kaba la pynlong ruh ia u Waheh Shnong ba un ai ia kane ka certificate.
Hynrei ha ka por ba la aiti ia kane ka certificate ba shipor, kam shym la kdew pat ba yn ym lah ban pyndonkam ia ka na ka bynta ban aplai ia ka Permanent Residential Certificate (PRC) lane ia kino kino ki kot ki sla na ka sorkar lane ia ki bhah na ka sorkar Meghalaya, ong katei ka kynhun.
Shuh shuh na ka liang ka JSU ba ka ong ba na ka liang ka kynhun ka la shim ia ka rai ban dawa jingpynshai shuh shuh na u deputy commissioner ka district ha kaba iadei bad ka jingshim rai ban pynioh ia ka PRC na ka bynta u Ayush Kumar.
“Na ka liang ka Myntri ka la pynti ha ngi ba ka sorkar ka la pdiang ia ki kot ki sla ia kaba la phah da ka ophis u DC bad shem ba u Ayush Kumar u la phah da ka PRC ba la ai da ka ophis u DC ha u snem 2021.
Nalor kata ka la ban ba ka kynhun ka dei ban pan shuh shuh ka jingpynshai ia u DC ha kaba iadei bad ka PRC ba la ai sha u Ayush," ong ka kynhun.
Ha kawei pat ka bynta na ka liang ka JSU ka la kyntu ia ki bor pyniaid shnong ba kin kiar na kaba ai NOC bad ia ki residential certificate khlem kano kano ka jingtohkit kaba bniah.
Ka Voice of the People Party (VPP) haka sngi Nyngkong ka la dawa na u Director of School Education and Literacy ba u dei ban weng noh mardor ia ka show cause notice pyrshah ia ka principal jong ka Government Girls’ Higher Secondary School, Jowai namar ka jingailad ia ki khynnah pule ba kin tem ia ka jingrwai kaba dei jong kane ka party.
Ka VPP ha u kyrwoh lyngba u nongaiktien jong ka u Dr Batskhem Myrboh ka la ong ba ka party ka dawa ban weng mardor ia katei ka notice bad ruh ban pan map ym tang na ka Principal jong ka skul namar kane ka kam leh donbor hynrei na ki paidbah namar kane ka jingpyrshang ban khanglad ia ki hok jong ki nongshong shnong ba kin jied ha la ka jong ka mon.
Da kaba pynpaw ba kane ka jingphah ia kane ka show cause notice ka long ka bym don nongrim, u Dr Myrboh u la ong ba ia kane ka jingleh dei ban pynrem jur bad khamtam kaba pynklumar jingmut namar kane ka pyni iaki kam leh donbor jong ki bor synshar ha ka jylla Meghalaya.
U la ong ba kane ka kam pyni bor da u heh sorkar lehse ka lah ban long ba u la shim hi ia ka rai namar ka jingbym don jingtip ha kaba iadei bad ka Meghalaya Services (Conduct) Rules, 2019 lane ban pynsngewbha ia ka  party kaba synshar ia ka jylla, kata ia kaba tang ma u hi u tip kham bha.
Nalor kata u la ong ruh ba ha katei ka show cause notice une u ophisar ba donkti um shym la lah ban kdew halor kino kino ki rule ban pynpaw ba kane ka principal ka la pynkhein ia ki kyndon, bad ha ka jingshisha kim ju don ki kyndon ki ban pynkitkhlieh ia ki nongtrei sorkar halor ka jingleh jong ki khynnah pule ki bym shym la shah kynthup ha katei ka Rules jong ka snem 2019.
Shuh shuh u Dr Myrboh u la ong  u la kdew ruh ba kawei pat ka lah ban long ba une u ophis ba la phah ia kane ka notice lyngba ka hukum da ki bor synshar ba halor lane da ki riewsain hima kiba don hapdeng ka jingsyier.
“Kam long ruh kaba artatien ba ki don ki kynhun kiba sheptieng ia ka jingphai khmat jong u paidbah kynthup naduh ki khynnah ha ka jylla halor ka jingkhot jong ka seng VPP na ka bynta ka clean politics ne ka kam sain hima sima kaba khuid ba suba.
Kiba kum kine ki kynhun ki don ia ka jingangnud ban shim ia ki lad ki lynti ban pyntieng pynsmiej ia ki paidbah khnang ba kin sangeh ban ialap bad pynphriang ia ka jingieit jong ki paidbah ia ka seng VPP," ong shuh shuh utei u nongaiktien.
Ka All Primary School Teachers’ Association (APSTA) mynta u snem ruh kan bteng ban rakhe ia ka lyngkhuh sngi iap kaba 174 snem jong u Rev (L) Thomas Jones I, ia uba la tip bha ruh kum u kpa jong ki dak thoh Khasi ne Khasi Alphabet ha ka 16 tarik mynta u bnai ha Umkor Urksew Stadium Pynursla naduh ka por 10 baje mynstep.
Ha kane ka sngi yn ia don lang ruh u Bah Prestone Tynsong, Symbud Myntri Rangbah ka jylla kum u Kongsan, bad u Rakkam A Sangma Myntri ka tnat pule puthi ka jylla kum u Symbud Kongsan.
Ka Seng ha u kyrwoh lyngba u Bah FC Shullai, General Secretary lyngba une u kyrwoh ka pyntip ruh ba kane ka jingrakhe kan iaid ryngkat bad ka jingdap 181 snem ka jingsdang ia ki skul Primary hapoh ka United Khasi bad Jaintia Hills.
Ha kane ka sngi kumba la ju leh naduh ka snem 1992 ter ter, ka APSTA kan noh synniang ruh ia ka pisa kaba long mar T.
50,000 sha ka Christmas Make Over 2023 jong ka Ri Khasi Channel kumjuh sha ka Pynursla Parish bad sha ka NEIMA Pynursla.
Kumta na ka liang ka Seng ka kyrpad ia baroh ki dkhot na baroh ki unit jong ka Association ba kin pyllait khnang khnang ia ka por ka jong ki ban ia don ryngkat lang ha katei ka jingrakhe.
U Myntri Rangbahduh ka ri u Narendra Modi u la pynlong ka jingjurip ia ka stall na Meghalaya bad iamir jingmut ruh ba ka kynhun kaba la mihkhmat ia ka jylla ha ka “G20 International Craft Bazaar," kata shibynta jong ka G20 summit kaba la kut noh dang shen ha ka Nongbah New Delhi.
Na ka liang u PM Modi u la pynpaw ruh ia ka jingioh mynsiem ha kaba iadei bad ki mar bad ki tiar tynrai kum ki jain Ryndia bad kiwei pat ki jingshna ba khlem pyndonkam ia kino kino ki kynja dawai kiba iasoh ruh ba ki thong jong ka SDG halor ki sienjam ban ialeh pyrshah ia ki jingkylla ha ka jinglong ka suinbneng ne climate change, kumjuh ha kaba iadei bad ka jingaibor ia ki kynthei bad na ka bynta ban kyntiew ia ka ioh ka kot kaba neh.
U Bah FR Kharkongor, Commissioner & Secretary Textiles & C& RD u la lamkhmat ia ka kynhun Textiles & C& RD ha ryngkat ki heh sorkar na ka tnat Textiles na ka jylla  sha katei ka G20 Exhibition.
Ka Tnat Textiles & C& RD ka sorkar jylla lyngba ka kyrteng ne ka brand jong ka tnatTextile “Ryndia" & “Tribal Weaves," kata nalor ki jingshna bad ki jingthain kti jong ka Tnat Tourism ka Meghalayan Age la lah ban pyni paidbah ha katei ka jaka iew ha ka nongbah jong ka ri.
Ka HK Singh Memorial Secondary School, Jowai haka sngi Nyngkong kala pyllait paidbah iaki ticket lucky draw ne ka jingpynkhalai nusip na ka bynta ban pynkmih pisa ban tei iaka iing skul kaba thymmai jong ka.
Ka jingpynkhalai ne ka drawing date kan long haka 3 tarik Naiwieng (November) 2023.
Ka Fete skul kan sdang naduh ka 2 tarik Naiwieng.
Ka 1 st prize kalong da ka pisa T.
1,50,000/-, 2 nd Prize 1,00,000/- bad ka 3 rd Prize ka long T.
50,000/-.
Nalor kata ki don ruh 3 tylli ki consolation prize kaba mar T.
5,000/-.
Ka dor shi ticket ka long T.
30/-.
Ia kine ki ticket la pyllait paidbah da u Ma HL Giri Lyngdoh, chairman school management committee haka jingialang kaba lyngkot kaba la iadonlang ki nonghikai ka skul.
La ioh ruh iaka jingduwai na u Ma Rynsong Suting haka jingialang kaba pyniaid da u Ma M.
Mylliemngap.
Na kaliang u ma Giri, ula kyntu ia baroh ki nongshong shnong ban ai iaka jingkyrshan iaka skul da kaba thied ia kine ki ticket lucky draw khnang ba ka jingthmu jong ka skul na ka bynta ban pynbha iaki jingtei iing skul ba thymmai kan long kaba iaid iaid ryntih katkum bala angnud da ka bor pyniaid jong ka skul.
Ka Lumpariat bad ka Chutwakhu ki dei sa ar tylli ki kynhun kiba la lah ha kaban pynthikna ban buh jaka ialade haka quarterfinal jong ka Second Division Football Tournament kaba pyniaid da ka West Jaintia District Sports Association (WJDSA).
Kane kala wan hadien ba ka Chutwakhu kala jop da 3-2 pyrshah iaka Dongmihsngi haka jingiakhun kaba long haka sngi Nyngkong ha Kiang Nangbah Stadium, kaba dei artad ka jingialehkai ba khatduh jong ka wat kaba nyngkong.
U Roolin Ramut marwei ula thep ar kol 5′ bad 56′ bad shikol na u Sooki Lamare (Own Goal) 76′ kaba la biang pura iaka Chutwakhu ban wan haka kyrdan kaba ar na ka pool D hadien ka Lumpariat kaba wan haka kyrdan top team haka miej iakhein point bad pyndap ruh iaka jaka ba thylli ba 7 bad 8 haka quarterfinal.
Ki ar kol ka Dongmihsngi la thep da u Ewanmida O Langstang 37′ bad u Samha OO Ksoo 80′ Shuh shuh hadien ba kane ka lympung kala poi noh sha kaba kut, ki ar tylli ki kynhun ki bym shym la lah ban ialehkai bha kila hap noh ban ialehkai haka aiom ban wan haka Third Division.
Kine ki kynthup iaka West Madan Mustem bad ka Pynthorlangtein.
Kine harum ki prokram ialehkai quarterfinal: 13.
09.
23 @ 11.
30 AM- Lion vrs Iawmulong Nartiang.
14.
09.
23 @11.
30 AM – Shangpung Khliehmuchut vrs Khliehmynkrem.
15.
09.
23.
@ 11.
30 AM- Maitchaphrang Mootyrchiah vrs Chutwakhu.
16.
09.
23 @ 11.
30 AM- Lumpariat vrs  Mooknor Thadmuthlong.
Lehse kan long ka kabu kaba khraw na ka bynta ki khynnah ialehkai sport ka jylla kiba don ia ki sap ha ki jait jingialehkai bapher bapher hadien ba ka Sports Authority of India (SAI) lyngba ka Residential bad Non Residential Scheme kan sa pynlong da ka ‘selection trial’ ne ka jingjied ia ki khynnah ban pynrung ha ka SAI, STC, kata kynthup ia kiba don sap kum ka Archery, Athletic & Boxing, Judo, Karate bad Football.
Ia kane ka jingjied yn bishar ruh lyngba ki rekod kiba kine ki nongialehkai ki la ioh ban khur ha rynsan ïakop kiba la kham paw, kata kum ha ka kyrdan District, State, National bad International Level bad ruh lyngba ki test katkum ka snem bad ka sap kaba ki don.
Ki nongialehkai kiba ju iashim bynta ha ki lympung bapher bapher ki donkam ban wanrah 2 tylli ki dur passport size bad dang shen lem bad ka Aaddhar card, ka Birth certificate bad ruh ki certificate kiba la ïohpdiang na ki jingïalehkai sports.
Ka rta jong U/Ka ka dei ban long shajrong 12 snem haduh 18 snem haduh 01-04-2023.
Naka bynta ki jingialehkai shi kynhun: kan long 10 snem haduh 14 snem kumjuh 15 snem haduh 18 snem.
Nalor kata ki nongialehkai kiba tbit hynrei kiba la palat lane duna ia ka snem ba la buh kin ym shah kyntait hynrei yn bishar bniah katkum ka jingjop jong ki haki jingialehkai da ki riew shemphang ne ki expert.
Ha kaba iadei bad ki jingialehkai shimet, kito kiba la ju kiew rynsan teng ha ki kyrdan ba hakhmat ha ki District Championships, Inter- Education District Level competitions, championships ba la pynlong da ka Confederations of Public Schools, CBSE, Kendriya Vidyalayas, Navodaya Vidtalayas, PYKKA ba kiwei kiwei.
Katba na ka bynta ka Team Event ki nongialehkai kiba la ju iashim bynta ha ki jingiakop kum ka State level ba la pyniaid da ka State Sports Associations, State Sports Council, School Game National  bad ka State Sports Departments ki lah ban iashim bynta ha kane ka jingjied.
Nalor kata ki nongialehkai ki donkam ruh ia ka Medical Fitness Certificate.
Shuh shuh ka jingpynrung ia ki nongialehkai ba tbit hapoh ka SAI yn sa pynthikna hadien ba ladep ban bishar bniah ia ka rta bad ruh ka medical examination jong ki.
Kumjuh na ka bynta ka jingjied nongialehkai ha ka Archery, Karate,  Boxing, Judo (shynrang & kynthei) hapoh ka scheme Residential & Non Residential, SAI; yn pynlong ia ka jingjied ha  madan Sports Authority of India kaba ha NEHU Campus Shillong ha ka 18-19  tarik Nailur,  ha ka por 8 baje mynstep (12 haduh 18 snem ).
Na ka bynta ki Athletic (shynrang bad kynthei ), kiba hap hapoh ka SAI, Residential Scheme, kan long ha ka 14 bad 15 tarik Nailur, 2023; 8.
00 baje mynstep (12  haduh 18 snem).
Katba ha kaba iadei bad ka football (tang na ka bynta ki shynrang) kaba hap hapoh ka SAI, Residential & Non Residential Scheme yn pynlong ia kane ka jingjied ha madan SAI, NEHU Campus Shillong, ka ban sdang naduh ka 20 haduh 23 tarik Nailur, ka por kan long naduh 8 baje mynstep na ka bynta kiba shajrong 10 snem bad hapoh 14 snem, bad ruh na ka bynta kiba shajrong 15 snem bad 18 snem shapoh.
Ka Meghalaya College Teachers’ Association (MCTA) haka sngi Nyngkong ka la shim ia ka rai ban ym weng ia ka jingpyrshah hadien ba u Vice Chancellor (VC) ka North Eastern Hills University u Prof Prabha Shankar Shukla u la kyntait ban pynkylla ia ka ‘notification’ ne ka jingpynbna ba la pynmih ha ka 12 tarik u Naitung ba la dep kaba la hukum ia baroh ki kolej kiba la pyniasoh ba ki dei ban pyntreikam ia ka National Education Policy (NEP) 2020.
Ia kane ka rai la shim hadien ka jingialang kaba la neh lai kynta ia kaba la khot pynlong da u Prof Shukla bad ka kynhun ka MCTA hapoh NEHU.
Haba kren sha ki lad pathai khubor, u general secretary ka MCTA u Bah Airpeace W Rani u la ong ba ka kynhun ka la pynkynmaw ia u VC halor ka shithi ka MCTA kaba ha ka 21 tarik u Naitung ba la dep, kata ha kaba la kyrpad ia u ba un weng noh ia katei ka jingpynbna jong ka 12 tarik u Naitung.
Hynrei, na ka liang u VC u la kyntait ban weng hynrei u la shu mynjur tang na ka bynta ban wanrah ia ka Academic Council ka ban wan na ka bynta ki jingpynbeit.
“Lada phim weng noh ia kane ka jingpynbna, kumno phin mutdur ia ngi ba ngin weng noh ia kane ka jingpyrshah ka jong ngi.
" U Bah Rani u la ong ruh ba ka dei ka kam thok kam shukor kaba pyllein pyllein hadien ba katei ka jingpynbna ka la kam ba yn pyntreikam ia ka NEP lyngba ka jingshim rai da ka 110th Academic Council.
Nalor kata u Bah Rani u la ong ruh ba na ka liang u VC u la pdiang ruh ba ka la don ka jingbakla ha kaba iadei bad katei ka jingpynbna.
“Haba ngi kylli la kin weng ne em ia kane ka jingpyhnbna, u VC u la jubab ba kin ym weng satia namar kiba bun na ki college ki la iaid shakhmat ban pyntreikam da ki course kiba thymmai hapoh jong ka NEP bad ba haduh mynta ym pat don iwei ruh ki principal ki ban wan shakhmat ban pynpaw ba kim lah ban pyntreikam ia ki degree course kiba thymmai," ong u nongialam ka MCTA.
“Kumta ruh ngi la pynpaw ba namar ia katei ka jingpynbna ym pat shym la ai jingmynjur da ka academic council, kumta ka long kaba beain bad ngi kwah ia u VC ba un weng noh bad lada um lah ban leh kumta, ngin ym lah ban weng ia kane ka jingieng pyrshah namar ngim lah ban ia mynjur bad kiei kiei ki bym long katkum ka ain," ong shuh shuh u Bah Rani.
Ha ka juh ka por u la ong ba na ka liang u VC ruh u la pdiang ba ki la don ki jingeh ha ka liang ka jingpule lyngba ka jingpyntreikam ia ka NEP, hynrei u la ong ba ia kine baroh yn sa lah ban weng noh hapoh ki khyndiat sngi.
Ka Meghalaya State Legal Services Authority ka la pynlong ia ka National Lok Adalat haka sngi Saitjain ha baroh ki district jong ka jylla Meghalaya hapoh ka jingkhmih jingpyniaid jong ka National Legal Services Authority (NALSA).
Na ka liang u Bah E Kharumnuid, Member Secretary ka Meghalaya State Legal Services Authority u pyntip ba ba ka National Lok Adalat pdiang haduh 837 tylli ki Pre-Litigation cases bad 450 pending cases na ka bynta ka jingiapynbeit.
Ha baroh ki la don haduh 1287 tylli ki case ba la shim ha kaba 235 na ki la lah ban pynbeit bad noh ha ka jinglut kaba tang T.
84, 47,480/- (Phraphew saw lak sawphew hynniew hajar saw spah phra phew tyngka) ha kane ka National Lok Adalat.
Ka samla Stella Khongsngi ka la ioh ban phong ia ka pansngiat kum ka lahduh ha ka Miss Meghalaya katba ka Angelina Jackson ka la jop ia ka Miss Teen ha ka jingiakop thei bhabriew kaba la kut noh ha ka sngi Saitjain ba la lah hapoh u Soso Tham Auditorium, Shillong.
Na baroh ki 19 ngut kiba la wan iashim bynta ha kane ka jingiakop na kylleng ka jylla ka Stella ym tang ba ka la ioh ban rah ia kane ka nam ladhuh hynrei nalor ka dur ba bhabriew jong ka, ka dei ruh ka samla kaba stad bad ka dang pule mynta ia ka Bachelor of Science (B.
Sc) ha ka Mathematics hapoh St.
Mary’s College, Shillong.
Ha kane ka jingiakop ka la ioh ruh ban rah ia ka nam Miss Personality bad Miss Catwalk kumjuh.
Ka Lamiker Dkhar ka la wan ha ka kyrdan ba ar bad Sanijaijai Khyriem kala wan balai.
Katba ka Angelina Jackson ka samla kaba dang 18 snem rta ka la shah pynkup da ka pansngiat Miss Teen Meghalaya 2023.
Ka Angelina kaba dang pule ha poh St.
Mary’s Higher Secondary School, Shillong ka la jop napdeng ki 18 ngut kiba la wan ban iashim bynta ha kane ka jingiakop.
Ha kane ka jingiakop ka Denice Kharkongor ka la wan ha ka kyrdan kaba lai katba ka Gracie Nandy ka la wan ha ka kyrdan ba ar.
Ka Stella kaba la ioh rah ia ka nam Miss Meghalaya ka la ioh rah ruh ia ka khusnam kaba da ka pisa kaba long T.
1 lak, katba ka Angelina kaba la ioh rah ia ka Miss Teen ka la ioh ban rah ia ka song pisa kaba T 25,000.
Kiwei pat kiba la jop ia ki sub title ha ka Miss Teens ki kynthup ia ka Genelia Dkhar kaba la ioh rah ia ka Miss Catwalk, ka Palei M.
Chyne ia ka nam Miss Talented, ka Gracie Nandy ia ka Miss Personality bad ka Denice Kharkongor ia ka Miss Photogenic.
Katba ha ka jingiakop Miss Meghalaya, ha ka subtitle ka samla Stella Khongsngi ka la ioh rah ruh ia ka nam Miss Catwalk bad Miss Personality, ka Ibadonbok Shisha Marwei Miss Talented, Dipa Ghime Miss Warrior Princess, Lavakeni Surong kum ka Miss Photogenic, Sanijaijai Khyriem kum ka Miss Fusion Queen, Rida Maia kumka Eco Queen bad ka Remika Dkhar kumka Miss Congeniality.
Ki nongbishar ne ki judge kiba la wan ban bishar ha kane ka jingiakop ki kynthup ia ka Ilasara Kharkongor, Charlee Lalthenmawia, Kethileno Kense Vehienuo bad Kong S Marwein bad James Owen Farreira.
Ki nongjop ha kan ka jingikao pMiss Meghalaya 2023 bad Miss Teen 2023 kin ioh ia la lad j ban leit mihkhmat ia ka Jylla Meghalaya sha ki lympung thei bhabriew ki ban long ha ka thain Shatei Lam Mihngi (Northeast) bad ka Ri India.
Ka Khadar Daloi Law College, Jowai ha ka sngi Saitjain ba la lah ka la pynkup burom ia ki samla pule kiba pass bha ha NEHU LLB resulut 2023 kaba dang shu pynbna shen.
Mynta u snem ki la don 15 ngut kiba ialeh ia ka u 6th-semester LLB examination jong u snem 2020-23, ha kaba napdeng ki 15 ngut kiba iakhun, 7 ngut ki la wan ha ka kyrdan top ten, katba 12 ngut ki la wan ha ka kyrdan First Division.
U Wanbhalang Buam u la wan ha ka kyrdan kaba hakhmat eh ha ka result jong ka NEHU LLB kaba dang shu pynbna shen ha ka jylla.
Napdeng kiwei pat kiba wan shakhmat ki kynthup ia u Rapborlang Kharbihkhiew MCS, uba bat mynta kum u  Additional Deputy Commissioner jong ka Ri Bhoi District.
U Kharbihkhiew u la wan ha ka kyrdan seventh position ha ka top ten list bad mynta u don ia ka jingangnud ban bteng ia ka Master of Laws (LLM).
Katba u Hameshaniah Suiam uba dei u nongialehkai sports uba mihkhmat ia ka jylla ha ka jingialehkai Kickboxing u la wan ha ka kyrdan fifth position.
Ka nongmihkhmat kynthei ba nyngkong na ka thain Jaintia Hills, ka Kong Santa Mary Shylla kaba mihkhmat ia ka  Sutnga Saipung Constituency ka la ia don ryngkat lang ha kane ka sngi kum ka Kongsan nalor u Executive Member ka JHADC u Bah Phasmon Dkhar, u President ka Governing Body ka Khadar Daloi Law College, u Dr.
PM Passah, President ka Society For the Study of Law (SFCL) R.
Lamarr, Secretary ka SFSL JB Laloo nalor kiwei kiwei pat.
Ha ka jingkren ka Kong Santa Mary Shylla ka la pyrto ia kine ki samla pule kiba wan shakhmat kumjuh ia baroh kiba pass ia kane ka eksam.
Ha ka juh ka por ka la pynpaw ka jingsngew bynniaw ha kaba iadei bad ka jingbym biang ki jingtei jong kane ka jaka pule bad kyntu ia ka governing body bad ia ka Society for the study of Law ba kin phah sha ka ia ka jingtyrwa khnang ba kan lah ban pynioh ia ka jingiarap pisa na ka bynta ban kyntiew ia kane ka kolej.
Ka Meghalaya College Teachers’ Association (MCTA) ka la shim ia ka rai ban pdiang sngewbha ia ka jingkhot jong  u Vice Chancellor ka North Eastern Hill University (NEHU) ban pynlong ka jingiakren ha kaba iadei bad ka jingpyntreikam ia ka National Education Policy (NEP) 2020.
Na ka liang u general secretary ka MCTA u Bah AW Rani u la ong ba ka seng ka la ioh pdiang ia ka jingkhot sngewbha na u VC ka NEHU ha ka 8 tarik mynta u bnai na ka bynta ban pynlong ka jingiakren halor ki mat kiba iadei bad ka jingpyntreikam ia ka NEP 2020.
“Halor katei ka jingkhot iakren watla u Vice Chancellor u la kdew halor ki jingmyntoi lyngba ka jingpyntreikam ia ka NEP, hynrei kam shym la don pat kano kano ka jingpynpaw halor ki jingeh ki ban mih," ong u Bah Rani, kata da kaba bynrap ruh ba ka MCTA kaba don ia ka jingkut jingmut ban trei na ka bynta ka jingbha ha ka liang ka pule puthi bad ka jingkhmih lynti  ia ki jingiakren kiba tei bad kiba seisoh ka la shim ia ka rai ha ka jingialang ka EEC kaba kyrkieh na ka bynta ban pdiang ia kane ka jingkhot iakren.
Kane ka jingiakren iamir jingmut hapdeng ka MCTA bad u VC ka NEHU kan long lashai ka sngi Nyngkong.
Na ka liang u Bah Rani u la ong ba ka seng ka khmih lynti ia u Vice Chancellor ba un kren halor ki jingsngewkhia kiba kum ka seng ka la pynpaw ha kaba iadei bad kane ka bynta kaba la sdang naduh ka 21 tarik u Naitung ba la dep.
Na ka liang ka MCTA ka la dawa na u VC ka NEHU ba un weng noh ia ka notification ne ka jingpynbna ba la pynmih ha ka 12 tarik u Naitung ba la dep khnang ban pynkut noh ia kane ka jingiakynad kaba dang iai bteng halor ka mat  kaba iadei bad ka jingpyntreikam ia ka NEP.
Ka MCTA ka la shim ruh ia kane ka notification ba la phah da u ophisar ba kyrpang jong ka college development council (CDC) u Debasish Chowdhury ha ka 12 tarik u Naitung ba la dep sha ki principal jong baroh ki college kiba pyniasoh ne affiliated college na ka bynta ban pyntreikam ia ka NEP kum ka kam thok kam shukor.
Nalor kata ka MCTA ka la buh jingkylli ruh halor ka jingkynnoh shim rai kyrkieh na ka bynta ban pyntreikam ia ka NEP wat halor ki jingshisha ba kiba bun na ki college kim pat shym la long kiba la pynkhreh ban pyntreikam ia kane.
UBah Rani kham hashwa u la pyntip ba ki nonghikai jong ki 22 tylli ki college hapoh ka lama jong ka MCTA ki la kyntait ban shim klas na ka bynta ki first semester hapoh jong ka thup NEP bad kim shym la shim ruh ia kino kino ki kam, kata kum ha kaba pynkhreh  ban set jingkylli na ka bynta ki course jong ka first semister hapoh jong ka education policy kaba thymmai.
Hynrei, watla katta ki la bteng ban aijinghikai ia ki khynnah pule naduh ka 3rd haduh ka 5th semester lyngba kane ka course kaba mynta.
“Ka lynti nangne shakhmat ban pynkut ia kane ka kynrum kynram katkum ka jingsngew ka jong ngi ka long ba u VC u dei ban weng noh ia katei ka notification bad ban pynsangeh shwa ia kane ka NEP na kane ka jingpule ba mynta bad ban iaid katkum ka lynti kaba rim.
Ngi la don hapdeng ka jingiakhih mynta lah jan shi bnai, kumta ngi kyrpad ia u VC ba un weng noh ia kane ka notification bad pynkut noh ia kane ka kynrum kynram," ong shuh shuh u Bah Rani.
Ka Jaintia Coordination Committee on Reservation Policy (JCCRP) kala rai ban thaw da ka core committee naka bynta ban iakren sani bha iaka bhah thung kam thung kaba thymmai ka Jylla.
Ia kane ka rai la shim haka jingialang kaba long haka 9 tarik Nailur haka jingialang kaba long ha Ladthadlaboh indoor hall haka jingialang ka Dorbar Ki Khon Ka Ri Jaintia Ha kane ka jingialang la iadonlang u Prof.
P M Passah, Advocate Erwin Sutnga ,U Ma Garlan Rymbai -Ex President JSU u ma D.
Pde u nongialam shnong ba mih khmat iaka Synjuk ki Waheh Chnong Jowai bad kiwei kiwei nalor ki seng ba trei kam bhalang kiba kynthup iaka JSU, JYF, JNC bad kiwei.
U Chairman ka JCCRP u samla Jersom Shylla ula ong da kawei ka sur ha kane ka jingialang baroh ki nongkren kila pynpaw ba ka sorkar lyngba ka Expert Committee kam dei ban shimpor haduh shi snem ban pyndep ha kaban khmih bniah iaka Reservation Polcy, hynrei ka dei ban kham pynkloi namar ioh ka long tang kum ka buit baka sorkar kan ioh buhteng bad ban pynslem kai iaka por ha kaban khmih biang iaka bhah thungkam thungjam Ha kane ka core committee halor ka Reservation Policy la rai ban kynthuplang iaki riew stad riew shemphang ryngkat ki nongialam ki seng trei kam bhalang ban shong pyrkhat halor kane ka kam, la ong u Jersom uba long ruh u president ka JSU.
Ka West Jaintia District Badminton Association (WJDBA) ka la pynkut noh iaka lympung ialehkai 14th District Open Badminton Championship 2023 kaba la long ha Seinraij Indoor Sports Hall, Tpep Pale Jowai haka janmiet sngi Saitjain.
U kongsan Ma OH Toi President Seinraij Jowai ula wan ban pynhap pyrda ia kane ka jingiakop haka jingdonlang ki dkhot nongkitkam ka WJDBA kynthup ia u President u JM Pohsngap, General Secretary M Nongpluh bad kiwei kiwei.
Ki kyrdan ïakhun ki kynthup naduh ka Women’s Singles, Women’s Doubles, Men’s Singles Open bad Men’s Doubles Open, Mixed Doubles, Men’s Singles 35+, Men’s Doubles 35+, 50+Men Single bad 50+Men Doubles.
Haka Women’s Doubles iaka nam lahduh la iohrah da ka Josefina Dala Passah bad Balashembha Passah hadien ba kila pynliem iaka Ibalari Siangshai bad Pretty Mary Sumer 21-9, 21-19 Haka Women’s Singles iaka nam lahduh la iohrah da ka Ribhalang Passah hadien ba kala pynliem iaka Balashembha Passah (21-9, 21-18).
Haka Mixed doubles, iaka nam lahduh la iohrah da ka Josefina Dala Passah bad Mebanker Shulai, ba ar u Deilang wa-O Nongpluh bad Ribhalang Passah 21-12, 21-19.
Haka Men’s Singles Open iaka nam lahduh la iohrah da u Mebanker Shullai hadien ba ula jop ia u Deilang wa-O Nongpluh 21-11, 21-12.
Haka Men’s Doubles Open iaka nam lahduh la iohrah da Buromlangki Lakiang bad u Deilang wa-O Nongpluh hadien ba kila pynliem ia u Mebanker Shullai bad Gregoreo Passah 21-8, 21-9.
Haka Men’s Singles 35+, iaka nam lahduh la iohrah da u Da-u-ru Laloo hadien ba ula jop ia u Peterson L.
Lamare 21-18, 21-11.
Haka Men’s doubles 35+, iaka nam lahduh la iohrah da u Peterson L.
Lamare bad  Deymeniv Shullai hadien ba kila pynliem ia u Rimilan Passah bad u Da-u-ru Laloo 10-21, 21-16, 21-11.
Haka 50 + Men’s Singles, iaka nam lahduh la iohrah da u Teddy Laloo hadien ba ula jop ia u Lanunsiama 23-21, 15-21, 16-21.
Katba haka 50+Mens doubles iaka nam lahduh la iohrah da u Lalnunsiama bad Ambrose Gatphoh hadien ba kila pynliem ia u Salan Paswet bad Teddy Laloo 23-21, 21-16.
Ki san ngut shi paralok kila synniang da ka dewbilat 20 byrni sha ka skul kaba pyniaid daka Balang Presbyterian Moolaber kaba hap haka thain khappud Assam Meghalaya.
Ia kane ka dewbilat kila aiti sha ki bor pyniaid ka skul haka sngi Saitjain.
Kine ki shi Parlok ki dei u Franky Lyngdoh, Justice Paul Lyngdoh, u Romingstar Lamare, u Remdor Lyngdoh bad u Kamio Biam.
Kane ka skul ka dei kaba dang shu sdang ban ban tei ar kamra klas naka bynta ban iarap pynnang pynstad iaki khunlung khynnah jong kane ka shnong.
La iathuh ba kane ka shnong kam don skul bad nongshong shnong ki phah skul iala ki khun sha ki jaka kiba jngai bad Marjan bad kiwei pat ki shnong.
Ka KSU Thangrain unit haka sngi Saitjain kala pynthymmai iaki nongkitkam jong u snem 2023-26 haka jingialang kaba long pynlong ha iing dorbar ka shnong Thangrain.
Ia kane ka ka jingialang la pyniaid da u Raymond Kharjana uba long u organising secretary CEC haka jingiadonlang u Laitphar Syngkrem president KSU West Jainta Hills District Unit (WJHDU), u Sam Lyngdoh uba dei u president KSU Laitumkhrah Unit, Ehbok Sten uba long ruh u general secretary Shilliang Myntang circle, u Secretary Shnong Thangrain Ma Loadstar Nongjngi bad kiwei kiwei ki dkhot jong ka KSU naki district ki circle.
U Lambokstarwell Marngar president KSU central body ula pynbam smai iaki nongkitkam bad ki dkhot jong ka seng KSU Thangrain unit.
Ki nongkitkam ba thymmai ka Thangrain unit ki kynthup ia president Hababiang ki Biam, vice president Wandeipura Sungoh, general secretary Riphaidin Dhar, assistant general secretary Puramiki Dhar, organising secretary Daeimi Liam, assistant organising secretary Kamwamut Nongjngi, publicity secretary Lamdaki Myrchiang, assistant publicity Chanmiki Sariang, education secretary Gratify Pran, assistant education secretary Dalangki Liam, finance secretary Kepilang Talang, sports secretary Refulness Liam, assistant sport secretary Iadamiki Rabon, environment secretary Medashanbor Liam, assistant environment secretary Marjan Liam, discipline secretary Kiar Nongjngi, assistant discipline secretary Ever one Mulieh, chairman Marshal Dhar bad la jied ruh 12 ngut ki dkhot.
Shi bynta ka jingrakhe ia ka “World Suicide Prevention Day" ne ka sngi ban iada na ka jingpynkut iala ka jong ka jingim, na ka liang ka SANKER, Shillong mynta ka sngi Saitjain ka la pynlong da ka jingiamir jingmut paidbah halor kane ka mat ha ka prokram ba la pynlong hapoh Auditorium jong ka Don Bosco College, Byndihati, East Jaintia Hills District La iadonlang u Dr.
S Syiem, Director, SANKER, Shillong, u Principal, Don Bosco College, Byndihati, u Fr.
George S Lyngkhoi, District Medical and Health Officer, East Jaintia Hills District, Dr.
D Shylla, Director, Ephphatha Society, Rev.
ES Sapuh, ki nonghikai, ki khynnah skul bad kiwei kiwei.
U Dr S Syiem u la pynpaw ba ki briew kiba pyrshang ban shim iala ka jingim ki donkam ia ka jingiarap bad dei ban don ia ka jingshlur ban iarap ia kiba kum kine ki briew khnang ban pynshlur ia ki ba kin lah ban iakhun ia ka thma jong ka jingim kaba shakhmat.
Nalor kata u la kren ruh halor ka mat kaba iadei bad ka jingshah banbor jong ki khynnah da kaba ong ba ki khynnah kiba ngat ha kiba kum kine ki jingshah lehbor ki lah ban shim ia ki sienjam ban pynkut iala ka jong ka jingim katba ki nang heh nang san.
Ha kane ka sngi u Dr Syiem u la kren ruh halor ka mat kaba sngew bynniaw kiba la jia ha kylleng ka pyrthei ha kaba ki briew kiba la kham noh ha ka rta ki ju pynkut noh iala ka jingim, kata lehse namar ka jingshah iehnoh bein ha la ki jong ki khun ki kti lane namar ka jingbym lah shuh ban trei ban ktah namar ka rta kaba la noh arsut.
Katba u Principal ka  Don Bosco College, Byndihati, u Fr.
George S Lyngkhoi ha ka jingkren u la pynpaw ba ki briew kiba pyrshang ban shim iala ka jingim ki dei kito kiba la shah ktah ha ka jinglong ha ka met ka phad bad ka bor pyrkhat pyrdain, bad dei ban sngewthuh ba kiba kum kine ki briew ki donkam ia ka jingiasyllok.
Ha kajuh ka por u la ai ruh ka jingkhublei ia ka SANKER halor ka jingpynlong ia kane ka prokram kaba long ka rynsan ban ialap paidbah halor ki sienjam ban khanglad ia kiba kum kine ki jingjia.
Na ka liang u Dr D Shylla, District Medical and Health Officer, East Jaintia Hills District u la kren ha kaba iadei bad ki jingshitom kiba ktah ia ka bor pyrkhat pyrdain bad ki jingktah ia ka imlang ka sahlang da kaba pynpaw ruh ba ia kine ki jait jingshitom lah ban iada lyngba ka jingkyrshan da ka imlang ka sahlang khamtam da ki dkhot ka longiing jong kito ki briew kiba shah ktah.
Hadien kane ka jingialang ka la don ruh ka jingiamir jingmut paidbah hapoh ka jingialam District Medical and Health Officer, East Jaintia Hills District, Dr.
D Shylla.
Shuh shuh shwa kane, shibynta ban ialap paidbah halor kane ka mat, la pynlong ia ka ‘Cycle Rally kaba la sdang napoh Don Bosco College, Byndihati shapoh Good Shepherd Secondary School, Ladrymbai bad wanphai biang sha Don Bosco College.
Ia ka jingialap bad pynshai paidbah ba lai bnai kynthih halor ka koit ka khiah bala khot pynlong da ka Meghalaya Aids Control Society (MACS) ha ryngkat ka jingiatreilang bad ki bor pyniaid  District ka EJH, ka ophis District Medical & Health Officer, EJH lem bad kiwei pat ki Tnat sorkar ka la kut noh mynta ka sngi Saitjain hapoh ka ophis jong u Dy Commmission ka EJHD ha Khliehriat.
Ha kane ka sngi la ia don lang u Bah Kyrmen Shylla, Myntri ka Tnat Home (Passport), Revenue bad Disaster Management Department kum u Kongsan nalor u Bah Mayralborn Syiem, MLA, Chairman Meghalaya State Health Advisory Board ka sorkar Meghalaya, Bah Gautam Warjri, MCS, Addl.
Deputy Commissioner, EJH, Dr.
Dominic Shylla, District Medical & Health Officer, Dr.
B.
Decruse, Project Director ka MACS bad  Dr.
L.
Myrthong, Deputy Director (Medical) MACH nalor kiwei pat.
Haba kren ha ka jingialang u Bah Kyrmen Shylla u la pynpaw ba  kane ka jingpynshai paidbah halor ka koit ka khiah ka la long kaba seisoh lyngba ki sienjam jong ka jingiatreilang.
Halor kiba bun ki jingeh kiba iadei bad ka koit ka khiah ha kane ka pyrthei kaba mynta u la ong ka donkam ia kiba bun ki lad ki lynti ban ialeh pyrshah.
U la kdew ruh ba ka jingthmu ba kongsan jong kane ka jingialap ka long ban wanrah ia ka jingtreilang hapdeng ki kynhun aijingsumar, ki nongshna ia ki polisi, ki riew wad bniah bad khamtam ki riew shimet bad ki nongshong shnong.
U la ong ruh ban poi sha ka thong donkam ban ai bor ia ki briew lyngba ki jingtip ha kaba iadei bad ka koit ka khiah bad ka jinglong jingman ka jong ki.
Kane ka kynthup halor ka jingkyntiew ia ki jingmlien kiba tei ia ka koit kak hiah bad ka jingai jingmut lyngba ki polisi ki ban kyrshan ia ka koit ka khiah jong ki paidbah.
Ha kajuh ka por u ai ruh ka jingiaroh ia ki sienjam ba la shim da ka Meghalaya Aids Control Society kaba la lamkhmat ha kane ka jingialap hapoh ka district ha ryngkat ka jingkyrshan lang da ki bor ka district, ka tnat ka koit ka khiah bad kiwei pat ki kynhun kiba ia don bynta ban pynlong ia kane ka jingialap kaba jop.
Katna na ka liang u Bah Mayralborn Syiem, MLA ula pynpaw halor ka jingdonkam ia ka jingiatreilang ban pynkhlain shuh shuh ia ki jingialap kiba thmu ban pynshai halor kiba bun ki mat, kata kum halor ka jingpang HIV/AIDS ha ka imlang sahlang.
U la ban ruh ba kine ki jingialap ki dei ruh ban bteng sha kiwei pat ki district kumjuh, kata da kaba kyrpang ia Project Director ka Meghalaya Aids Control Society ban pynlong ia kiba kum kine ki juh ki jingialap hapoh Ri Bhoi District.
U la kdew ruh ba kane ka district ka don ia kaba jan bha ha ki jinglong jingman ha kaba ka jingpang HIV/AIDS ka lah ban saphriang.
Kumta ruh u la ban jur halor ka jingdonkam ia ki jingpynshai paidbah bad ka jingai jingkyrshan da kito kiba la shah ktah ha kane ka jingpang khnang ban kham shemphang bad ruh ban ai ia ka jingkyrshan.
Da kaba pynpaw halor ka jingsngewkhia halor ka jingkynrei ki kam khaii bad pyndonkam drok hapdeng ki samla ka jylla khamtam hapoh kane ka district, u bah Mayralborn u kyntu ia ki khynnah skul bad kolej ba kin kiar raimaw raidieng na une u jait jingdih ba shyrkhei.
Ia ka jingpynshai kaba bniah halor kane ka jingialap la pynshai da Dr.
B.
Decruse, Project Director ka MACS, bad kiwei pat ki jongkren ha kane ka prokram ki kynthup ia u Bah G.
Warjri, MCS, Additional Deputy Commissioner ka East Jaintia Hills District, Dr.
Dominic Shylla, District Medical & Health Officer, bad  Dr.
Mr.
A.
M Lanong, Deputy Director of Mainstreaming at MACS, nalor kiwei pat.
Ha kane ka jingialang na ka liang u Bah Kyrmen Shylla bad u Bah Mayralborn Syiem ki la plie ruh ia ka  Mobile ICTC Van bad la sam ruh iaki khusnam sha baroh kiba don bynta kynthup iaki seng trei kam bhalang.
U MLA jong ka Jowai, u Wailadmiki Shylla ula plie paidbah iaka jingkieng doi doi ne ka Suspension Bridge ban kam shilliang iaka Wah Myntdu haka shnong Ialong haka sngi Saitjain.
Kane ka jingkieng ka dei kaba la sdang trei naduh u snem 2016 bad kala neh sah khlem pyndep haduh 5 bad kala kynjoh da ki phew lak ban shna iaka.
U BDO ka Thadlaskeiñ C&RD Block u Dr.
Brightstar Langbang ula iathuh ka jinglut jingsep ban tei ia kane ka jingkieng ka dei lyngba ka skhim Mahatma Gandhi National Rural Employment Guarantee Act jong u snem 2015-2016 kaba la kot 45 lak 50 hajar tyngka, na ka MBDA kumba 16 lak 25 hajar tyngka, MP skhim 8 lak tyngka, na ka skim Chief Minister 10 lak tyngka bad na u synniang shnong 3 lak 25 hajar tyngka.
Kane ka jingkieng ka ban kam sha shilliang ka wah Myntdu ka don haka jaka kaba la tip kum ka Um-Dalong kaba ka shnong Ialong kala pynkylla kum ka Fish Sanctuary.
U Waheh Shnong Ialong u T.
Ram Phawa haka jingkren ula ong kane ka jingkieng dei kaba la sahteng naduh u snem 2016 bad hadien ka jingshimti jong ka Executive Committee kaba thymmai haka jingialam jong u, kum u Waheh Shnong la sdang biang ban pyntrei ïaka ha u snem 2021 haka jinglut kaba 65 lak tyngka.
Ula ong ka jinglah ban pyndep ia kane ka jingkieng kan kyrkhu ymtang iaki nongshong Shnong bad nongrep hynrei ka long ruh ka jingmyntoi iaki nongshong Shnong ha kaba iadei bad ka kam jngohkai pyrthei.
U Wailadmiki Shylla haka jingkren ula iaroh iaki nongialam Shnong bad ia baroh ki nongshong ka Ialong kiba don ka mynsiem iatreilang na bynta ka bha ka miat bad ka roi ka par jong ka shnong.
U MLA ula pynsngew ruh iaka jingkular jong u Myntri rangbah ka Jylla u Conrad K.
Sangma ban sanction kumba 20 klur tyngka na ka bynta ban pynbha pynmiat iaki surok, ki lynti synkieng bad ban pynlong iaka Shnong Ialong kum ka Model Village ha kine ki 5 snem ban wan.
Ha kane ka sngi la iadonlang u u MDC u EM ka JHADC u Phasmoon Dkhar kum u symbud kongsan, u FB Basan MCS Project Director DRDA, u S Phanbuh MCS, Sywell Lyngdoh DPM Basin, ki nongshong shnong bad kiwei de.
Ïaka jingialang plie paidbah la pynïaid da u Masan War Secretary Shnong Ïalong bad la ioh ki kyntien pdiang na ka Kong Shimti Pale bad la pynphuh pynphieng iaka jingialang da ki jingshad na ki longkmie, ki khun samla bad ki hep barit jong ka Dorbar Shnong Ïalong.
Ka Iawmulong Nartiang ka dei sa kawei ka kynhun kaba la lah ban pynthikna ialade ban buh jaka haka quarterfinal jong ka Second Division Football Tournament jong ka West Jaintia District Sports Association (WJDSA) hadien kala jop da 3-1 iaka Pynthorlangtein haka jingialehkai kaba long ha Kiang Nangbah Stadium haka sngi Saitjain.
U Sambirlang Nongtdeh 52′ & 70′ bad HeiniPhalangki 71′ kila thep ia kine ki lai kol kaba la biang pura iaka Iawmulong Nartiang ban khur jingjop.
Shikol na ka Pynthorlangtein la thep da u Wanbiang Bang 64′ Haba phai sha ka Kesilroy Invitation Football Tournament, ka Rymbai Shkenshynriah kala pynliem da 3-1 iaka Mookyrdup.
Ia kine ki lai kol ka Rymbai Shkenshynriah la thep da u Ribiang Dkhar 57′, Chanmitre Thma 61′ bad u Kynsai Lhuid 89′.
Shikol ka Mookyrdup la thep da u Damang Kharbangar 11′.
Ka Rymbai da kane ka namjop kala ioh ban rung sha ka quarter final jong kane ka lympung.
Ka Shooting Association of Meghalaya (SAM) ha ka sngi Thohdieng ba la lah ka la pynlong da ka jingiakop siat suloi kaba kyrpang na ka bynta ki khynnah kiba duna ha ka bor ioh sngew hapoh Bethany Society, Veronica Lane, Laitumkhrah, Shillong.
Baroh ki la don haduh 19 ngut ki khynnah kiba la wan sha kane ka jingpyni ia ka rukom siat suloi bad 4 ngut ki nongsiat suloi na ka Association.
Napdeng kine 9 ngut ki la lah ban pyni ia ka sap watla ka dang dei ka sien kaba nyngkong kaba ki la ioh lad ban iashim bynta ha kaba kum kane ka jingialehkai sport.
Na ka liang u President ka Shooting Association of Meghalaya u Bah John F Kharshiing u la ong ba ka Association ka plie ia ka lad ka lynti na ka bynta ki briew kiba don ka jingduna ha ki dkhot met na ka bynta ban ioh jinghikai, kata lyngba ka jingai jingmynjur da ki bor pyniaid skul bad principal khnang ba kin lah ban iashim bynta ha ki jingialehkai sport hapdeng ki briew kiba don jingduna.
Laingut ki ‘mountain bikers’ ne ki nongniah cycle ha ki jaka ba khohruh khohram na ka jylla kaba kynthup ia ka samla kynthei ka jylla ka ban mihkhmat nyngkong eh ia ka India ki la shah jied na ka kynhun Downhill Team jong ka ri ban leit iashim bynta ha ka “Asian Continental Championships," ka ban long ha Kerala.
Kine ki laingut  ki kynthup ia u Apshai Griffith Niangti u Meban Aiboklang Suiam bad ka  Anissa Dariti Lamare kaba dei ka kynthei kaba nyngkong eh ka ban ioh ban leit mihkhmat ia ka India ha kaba kum kane ka jingiakop niah cycle.
Ia kane ka jingiakop yn pynlong ha Kerala bad Trivandrum naduh ka 26 haduh ka 29 tarik u Risaw 2023.
Ka Anissa Lamare lyngba une u kyrwoh ka  pyntip ba na ka liang ka Cycling Federation of India kan pynlong ia ka Training Camp na ka bynta kine ki nongiashim bynta kiba la shah jied naduh ka 9 haduh ka 30 tarik mynta u bnai.
Kine ki nongiashim bynta kin hap ban sah ha Kerala naduh katei ka tarik tad haduh kaba kut jong katei ka Asian Continental Championship.
Kane ka dei ruh ka sien kaba nyngkong ba ki nongiakop niah cycle ne mountain bikes na ka jylla ba kin shah jied ban leit iashim bynta ban mihkhmat ia ka India.
Nalor kata u Kevin John Khyllait u nongiashim bynta ha ka jingiakop cross country ruh un shah hikai ha kane ka juh ka camp hashwa ba kan don sa kawei pat ka jingjied na ka bynta kane kawei pat ka tournament ia kaba yn sa pynbna khatduh na ka bynta ka kynhun XC Indian Team.
Ki shipai Border Security Force (BSF) Meghalaya ha ka 8 tarik mynta u bnai ki la ioh ban kurup noh haduh 96 tylli ki masi na ki bynta khappud ka East Khasi Hills bad West Jaintia Hills ia kiba la thmu ban shalan beain shapoh Bangladesh.
Hadien ba la ioh ia ka jingtip kaba bniah, ka kynhun ki shipai BSF na ka 4th bad 193rd Battalion ki la ioh ban kurup noh ia kine ki 96 tylli ki masi ia kiba la pynpoi sha ki jaka khappud jong ka ri da ka jingthmu ban khaii beain shapoh Bangladesh.
Hadien ka jingiatyngkhuh kynsan bad ki shipai BSF ki runar kiba donkti ha kane ka kam beain ki la phetkrad noh da kaba shim kabu namar ka jaka ba long riat bad iehnoh shadien ia kine ki masi.
Ha kawei pat ka jingkhynra, ki BSF na ka 43rd Battation ka BSF Meghalaya ha ryngkat ka jingiatreilang bad ki bor pulit ka jylla ki la lapdien ia kawei ka kali hajan Rongra ha ki bynta khappud ha ryngkat shibun bah ka shini ia kaba la thmu ban shalan beain shapoh Bangladesh lyngba ki jaka khappud ka South Garo Hills.
Hadien la kem noh ruh ia u nongniah jong ka kali namar ka jingbym lah ban pynshisha ha kaba iadei bad ka jaka ba thmu ban pynpoi ia kane ka shini.
Ia une u briew bad ia ka mar ba la ioh kurup la aiti noh sha ki bor pulit na ka bynta ban leh shuh shuh ia kaba donkam.
Ka Synjuk Waheh Shnong (SWS), East Jaintia Hills District kala ai por ar taiew iaka sorkar ban maramot iaka surok Sutnga Saipung bad iaka NH-6 kiba la sniew shaba palat liam kaba la buh jingeh iaka iaid ka ieng u paidbah.
Ia kane ka rai ka synjuk kala shim haka jingialang kaba long haka sngi Palei, ha Khliehtriat.
U kyrwoh bala phah da u president ka SWS, East Jaintia Hills, u Ma Hambertus Nongtdu, ula ong b aka National Highway-6 naduh Soomer, West Jaintia Hills haduh Malidor, East Jaintia Hills u la jot.
Kiba bun ki bynta jong kane ka surok kala sniew bad lang um kaba dap da ki thliew ki syad kiba la pynthut pynjynjar shikatdei eh ia ka leit ka wan jong u paidbah.
“Ka Surok NH-6, u dei u budlum bad pyniasoh ia bun tylli ki jylla bad ka Meghalaya, kynthup iaka Assam, Tripura, Mizoram shibynta ka Manipur.
Hynrei ban iaid ban ieng ha kane ka surok kalong kaba ma bad khlieh la ka sngi ka don ka jingdheng kali naka jingsniew ki kali kaba la buh jingeh iaka iaid ka ieng u paidbah khamtam kiba pang shitom, " ong Ma Hambertus Nongtdu.
U ma Hambertus ula ong ba ka sorkar Meghalaya ka tip bha ia jinglong jingman ka surok NH-6  bad ka surok Sutnga-Saipung, hynrei kaba phylla kala leh bym patiaw ban pynjem iaka jingeh u paidbah khamtam East Jaintia Hills District.
Ula ong ruh ba haka 2 tarik Nailar, U Chief Minister ruh u la kular ha khmat ka synjuk ban shna ia kine ki surok, hynrei kala kut tang haka jingkular mynta la shibnai kam pat don kino kino ki dak ki shin.
Ka synjuk ka ieng haka nongrim bad kren shai ba kan ai por hapoh ar taiew ban maramot noh ia  kine ki surok baroh ar tylli, bad lada ka sorkar ka dang leh kuman ka synjuk kan shim da kiwei ki sienjam kiba tyngeh ban pynpei skhor iaka sorkar jylla.
Ka Khliehmuchut Shangpung kala buh jaka ialade haka quarterfinal jong ka lympung ialehkai Second Division Football League-6th Debo Shullai Memorial Trophy ba la pyniaid da ka West Jaintia District Sports Asociation (WJDSA).
Kane ka wan hadien ba ka Shangpung Khliehmuchut ka la pynliem iaka Panaliar da 2-0 haka jingiakhun kaba la long ha madan Kiang Nangbah Stadium Ladthadlaboh, Jowai haka sngi Thohdieng.
Ia kine ki ar kol jong ka Shangpung Khliehmuchut la thep da u Rangdajied Sayoo haka 79 bad u Dabiang Law haka 80+3 minit.
Katba haka lympung ialehkai (L) Kesilroy Pala Invitation Football Tournament, u Nidaioh Dhar ula khyrwit da ka hattrick kaba la biang pura iaka Mynsngat FC ba kan khur jingjop da 4-1 pyrshah iaka Mookyndur.
Nalor ka Hat-trick jong u Nidaioh Dhar haka minit 24, 44 & 84, u Army Talang ruh ula ioh ban thep kol haka minit kaba 79.
Katba ka shikol jong ka Mookyndur la thep da u Lammida o Dkhar haka minit kaba 41.
Da kane ka namjop ka Mynsngat kala rung sha ka quarterfinal ha kane ka tournament.
Ka jingiakhun mynta ka sngi kan long hadpeng ka Mookyrdup pyrshah iaka Rymbai Shkemshynriah haka por 2 pm, katba ka Second Division pat hapdeng ka Iawmulong Nartiang pyrshah iaka Pynthorlangtein haka por 12 pm.
Ka jingïalang jong ka Jylli Pyrkhat Kam (JPK) jong ka Seng Khasi Kmie, kaba la long ha ka 7 tarik  Nailur 2023, ka la ïatai sani bha halor ka jingmih jong  ka video kaba dang shen halor ka phang ‘Hato ka jaitbynriew Khasi ka dei kaba kyrpang’  da ka  YouTube channel kaba la ai kyrteng ‘Na Rympei U Hynñiewtrep’.
U General Secretary Seng Khasi Kmie, Bah Hainess Marbaniang ha u kyrwoh ba la phah ula ong ba ha kaba ïadei bad kane, na ka liang ka Seng Khasi Kmie, ka kren shai ba kam don kano kano ka ban pynpaw ïa ka jingkren shimet jong uno uno u briew, hynrei ka Seng ka sngewkhia ïa ka jingpyndonkam bakla jong u/ka Youtuber ban pyndonkam ïa ki dur ki dar jong ka Seng Khasi, khamtam ïa ka jingpyndonkam bakla ïa ka Lama jong ka Seng bad ïa ki dur lehniam ha u Lum Sohpetbneng uba kyntang.
Ka Seng Khasi ka ïeng ban pynneh pynsah ïa ka niam ka rukom, ki riti ki dustur bad ka tynrai jong ka jaitbynriew halor ka nongrim jong ka ‘Tip kur tip kha – tip briew tip Blei’ bad ban ‘Ieid ïalade bad burom ïa kiwei’ bad  kum kine ki jingleh bym don jingkitkhieh,  barabor, ki don ïa ki jingthmu ba sniew ha lyndet bad ki wanrah ïa ka jingshah ïalam bakla ïa ka jaitbynriew hi baroh kawei da ka jingthmu ban pharia ïa ka.
Ka Seng Khasi namar kata, lyngba une u kyrwoh, ka pynrem jur ïa kum kine ki jingleh sianti bad kyntu ïa u ne ka riew shim kabu ban pyndam noh mardor ïa baroh ki dur ki dar kiba dei jong ka  Seng Khasi, ïa kaba la pyndonkam ha katei ka video bad maham tyngeh ba kum kine ki jingpyndonkam bakla kin ym dei ban jia shuh ha ki por ki ban dang wan.
U Rumi Lyngdoh marwei ula khyrwit haduh 4 kol bad pynlong iaka Diengshynrum SC ba kan khur jingjop bad rung shisyndon shaka jingiakhun Semi Final jong ka lympung ialehkai Second Division Football Tournament kaba pyniaid da ka East Jaintia Hills District Football Association (EJHDFA).
Kane ka wan hadien ba ka Diengshynrum SC ka la pynliem iaka Umlyngsha Youth SSC da 5-0 haka jingiakhun Quarter kaba lai kaba la long ha madan Artificial Turf kaba don ha Diengshynrum, Khliehriat haka sngi Thohdieng.
Nalor ki 4 tylli ki kol ba la thep da u Rumi Lyngdoh haka minit kaba 23, 48, 69 bad 81, u Winson Swer ruh ula ioh ban thep haka minit kaba 85.
Ka Diengshynrum ka long ka kynhun kaba lai kaba buh jaka sha ka Semi Final kynthup iaka Pamrakmai SC bad Iatyllilang Hingaria.
Ka jingiakhun Quarterfinal kaba khatduh kan long haka 11 tarik une u bnai hadpeng ka Jalyiah pyrshah iaka Lad Dongwah Haba phai shaka jingiakhun 3rd Division, ka Khliehmyntriang SC bad ka Lummyrli SC ki la rung shaka jingiakhun Quarter Final hadien ba ki la khur jingjop haka jingiakhun jong ka wat kaba 16.
Ka Khliehmyntriang SC ka la pynliem noh iaka Ratacherra CSC da 5-3 kaba la wan lyngba ka jingiashut Penalty hadien ba ka por ban iakhun ka la kut da ka jingiakhait kaba mar 1-1.
Iaka kol jong ka Khliehmyntriang la thep da u Raplangki Lyngdoh haka minit kaba 03 katba iaka kol jong ka Ratacherra la thep da u Gradely Mylliem haka minit kaba 34.
Haka jingiakhun kaba bud, ka Lummyrli SC ka la pynliem iaka Bataw FC da 3-2 kaba la wan lyngba ka jingiashut Penalty hadien ba ka por ba la buh ban iakhun ka la wai da ka jingiakhiat kaba mar 2-2.
Iaki kol jong Bataw FC la thep da u Firstborn Pohlong (OG) haka minit 16 bad u Hiwot Patwet haka minit kaba 67, katba iaki kol jong ka Lummyrli SC la thep da u Winson Bamon haka minit kaba 9 bad u Firstborn Pohlong haka minit kaba 83.
Ka jingiakhun kaba khatduh jong ka wat kaba ar kan long haka 11 tarik Nailur hadpeng ka Mutong YSC pyrshah iaka Pynthorsale bad ka Umrasong pyrshah iaka R Madanpynriang.
Ka Head Teacher jong ka R.
C.
Eve.
Secondary School Mihmyntdu, Tina Lakiang kala ong ba haduh 104 ngut ki khynnah kiba la pep skul kila bteng biang iaka jingpule ha kane ka skul bad kine kilong nuksa kaba kiwei ki khynnah bad ki kmie ki kpa kin bud ban nang haka thoh ka tar.
Ia kane ka kong Tina kala ong haba rakhe iaka sngi nang thoh nang tar ne ka World Literacy Day kaba prorkam kaba la pynlong da RC Eve Secondary School haka sngi Thohdieng.
Ka mat pdeng jong kane ka sngi kyrpang mynta ka kynti ka dei ‘‘Promoting Literacy for a World in transition, building the foundation for sustainable and peace societies’ ne ka jingkyntiew ia ka pule puthi ha satlak ka pyrthei ban seng iaka nongrim kaba skhem ban ioh iaka imlang sahlang kaba suk.
Iaka jingialang la pyniaid da ka Kong Baiahunlang Phawa Assistant Teacher haka jingdonlang ka Head Teacher ka Kong Tina Lakiang, ki dkhot ka Manging Committee, ki nonghikai bad ki khynnah kane ka skul.
Ka Kong Tina Lakiang haba kren shuh shuh kala ong ba naduh bala sdang iaka R.
C.
Eve.
Secondary School la sdang ha u snem 2004 ryngkat ka thong ban ai jinghikai iaki khynnah ki bym ju leit skul bad ruh ia kito ki khynnah kiba la pep shiteng por ban khring ïaki ba kin wan ha kane ka skul na ka bynta ba ki ïoh ïa ka jingnang jingstad bad ruh kin lait na ka jingim lyngkar.
Ka la iathuh ha ka por ba sdang ia kane ka skul, la don tang 45 ngut ki khynnah skul bad kiba nang thoh nang tar ha ka shnong Mihmyntdu ka long tang 40%, hynrei sngewsarong pat ba mynta kiba nang thoh nang tar kala kiew shaka 95%.
Ka Kong Lakiang kala pynpaw ruh ka jingsngewnguh iaka ophis District Mission Coordinator, SSA-SEMAM West Jaintia Hills kaba la iarap bad long shisha ka jingkyrkhu iaki khynnah bad ka dap ruh da ka jingsngewnguh iaka jingtrei shitom jong ki nonghikai naduh ki nonghikai step haduh ki nonghikai sngi.
Ka Kong Jessie Biam, Assistant Teacher haba batai bniah halor ka phang, ka la ong ngi im haka juk stad khlem ka jingnang jingstad ngin ym lah ban leh eiei.
Ka la ong ruh, ka jingstad kadei ka iktiar kaba lah ban weng iaka jingduk jingkyrduh kumta kala kyntu iaki khynnah ban trei shitom ban pynduh jait iaka jingdon ki khynnah ki bym nang ban thoh ban pule.
Ka la ong ka West Jaintia, ka la kiew shaduh ka 63% ha ka liang ka jingnang jingstad, namarkata ka la kyntu ia ki khynnah ban trei shitom bad minot thop ha ki jingpule, khnang ba ka pule puthi kan nangkiew ym tang hapoh ka District, hynrei haka jylla hi baroh kawei.
Ban pynshlur iaki khynnah skul kane ka skul kala pynlong ruh iaki jingiakop bapher bapher ba kynthup ka Drawing-painting, Recitation, thoh Poitri bad kiwei kiwei.
Ka State Level Public Grievance Committee (SLPGC), ka sorkar Meghalaya kaba la thung katkum ka shithi No.
POL.
28/2018/Pt.
II/10,  dated 22nd March, 2023 hapoh ka jingialam jong u Pongseng R.
Marak kum u Chairman bad 13 ngutkiwei pat ki dkhot kum ki Co-Chairmen bad Vice-Chairmen ka la pynlong ia ka jingialang ba nyngkong mynta ka sngi Thohdieng ha Main Secretariat.
Ka Committee ha u kyrwoh lyngba u I.
W.
Ingty, IAS, Member Secretary SLPGC, ka sorkar Meghalaya la ong ba ka la iakren ia shibun ki mat kiba iadei bad ki jingeh kiba ki paidbah ki iakynduh bad hadien ka jingiatai sani bha ka la rai ba ka SLPGC kan thoh sha ka sorkar ban ai shuh ka jingkitkhlieh bad ka bor ia ka Committee khnang ba ka SLPGC kan long ka iktiar kaba lah ban iarap ia ka sorkar ha kaba iadei bad ki jingeh jong ki paidbah.
La rai ruh ba ka SLPGC kan shim ki lad ki lynti ban pyntikna ba ki paidbah ki tip ia ka jingdon ka Committee bad ki jingtreikam jong ka.
Ka SLPGC ka la rai ruh ban pynthymmai ia ka portal jong ka bad ban kynthup khambun ki jingshakri na ka bynta ban iarap ia ki jingeh jong ki paidbah.
Kumjuh ruh ba ka SLPGC kan thoh sha ka sorkar ban pynkhlain shuh shuh ia ka Committee da kaba shim nongtrei shuh na kiwei pat ki tnat treikam jong ka sorkar.
Ba ka SLPGC na ka por sha ka por lyngba ka jingpeit pyrman jong ka kan pyntikna ia ka jingpyndep biang por ia ki jingtreikam jong ka sorkar khnang ba ka sorkar ka la ban pynthikna ia ka jingshakri biang por ia ki paidbah.
Ka SLPGClyngba ka jingtreikam bha jong ka kan long ka iktiar jong ka  sorkar ban pyndep ia ki kam kiba iadei bad ki jingeh jong ki paidbah.
Ka State BJP Mahila Morcha ka la ther kylla pyrshah ia u Bah HM Shangpliang halor ki jingkynnoh bym don nongrim jong u pyrshah ia u president ka party u Bah Ernest Mawrie.
Ka Mahila lyngba u kyrwoh ka la ong ba ka jingkynnoh noh shiliang jong u Bah Shangpliang MLA barim ka Mawynram pyrshah ia u president ka dei ka bym shisha bad ka bym don nongrim, bad ka dei ruh ka kam iasylla jong u ban pynksan halor kane ka jingmih noh ka jong u na ka party d kaba kynnoh ia kiwei pat.
Nalor kata ka la ong ruh ba u Bah Shangpliang u la pynmih ia kiba kum kine ki juh ki jingkynnoh haba u la mih noh na ki artylli kiwei pat ki party sain hima tang naduh une u snem ba ladep na ka bynta ki jingioh nong ha ki kam sain hima bad um ju kut ban wad ia ki pyntha ba jyrngam.
“U President jong ngi u la thung ia ka Kong Susuki Pariat kum ka president jong ka BJP State Mahila Morcha bad ia ka  State Mahila Morcha Executive Committee la thung da ka president ha ryngkat ka jingiamir jingmut lang bad ki nongkitkam, kata katkum ki riti treikam ne constitution jong ka party ha ka 3 tarik Naitung 2023, bad ym da u Bah Ernest Mawrie president kumba la kynnoh da u Bah Shangpliang.
Ka president ka BJP Mahila, ka kong Susuki Pariat ka la pynshai ruh ba laingut ki General Secretary jong ka Mahila Morcha ki dei kiba la shah jied katkum ki kyndon ha kaba ka Kong Dakaniwan Shullai ka la shah thung kum ka General Secretary kaba kongsan ban shim ia ka jingkitkhlieh ban khmih bad pynkhreh ia baroh ki kaiphot kiba donkam, katba ka Kong Matilda Kharbuki bad ka Kong Grace Lanong ki long ki nongiarap lem na ka bynta jong ka.
Ka Kong Pariat ka la ther tyngeh ruh ia ka jingkynnoh jong u Bah Shangpliang ba u Bah Ernest Mawrie u la thung ia la ka jong ka kurim kum ka general secretary jong ka Mahila Morcha.
Ka la ong ruh ba ka Kong Matilda Kharbuki, general secretary Mahila Morcha ka dei kawei na ki dkhot ba la rim tam jong ka seng BJP bad kaba la pyniasoh sha kane ka party naduh ka por u president barim u Bah Khlur Singh Lyngdoh, kata ha kaba ka la bat ruh ia kiba bun tylli ki post kum ka vice president ka State Mahila Morcha, general secretary bad treasury hapoh ka jingkhmih u president barim u Bah Shibun Lyngdoh.
Kumta ruh ka la ong; “Kumno ka jingthung ia ka dkhot ba la rim ka Kong Matilda Kharbuki kan dei kata ka jingshah liang kumba la kynnoh da u Bah Shangpliang?" Shuh shuh ka la ong ba baroh ki dkhot ka EC ka State Mahila kim shym la shah jied ha u Bah Ernest Mawrie president kumba la kynnoh da u Bah Shangpliang uba don ia la ki jong ki jingthmu kiba sha lyndet.
Na ka liang u Executive Director,  State Disaster Management Authority, Meghalaya u pyntip ba ka National Institute of Disaster Management (NIDM), New Delhi ha ryngkat ka jingiatreilang bad ka Meghalaya State Disaster Management Authority (MSDMA) nalor  ka Meghalaya Administrative Training Institute (MATI) kin pynlong ia ka prokram aijinghikai ba san sngi ha kaba iadei bad ki kam aijingiarap ba kyrkieh haba don kino kino ki jingjia shah pynjulor ha ki bor mariang bad kiwei pat ne “Incident Response System (IRS): Basic & Intermediate," kata naduh ka 11haduh ka 15 tarik mynta u bnai ha  MATI, Mawdiangdiang, Shillong.
Ka Shillong Lajong Football Club (SLFC) mynta ka sngi ka la pynbna halor ka jingsoi ia u rangialehkai midfielder ba tbit uba dei u trai shnong u Damaitphang Lyngdoh 19 snem rta uba shong ba sah ha ka thain Umlyngka, East Khasi Hills.
U Damaitphang u la iasoi ia ka jingiateh kontrak kaba ar snem bad kane ka kynhun, bad kaba dei ruh ka jingwanphai ka jong u shapoh ka club hadien ka jingseisoh kaba u la sakhi hapoh ka Bengaluru FC.
Ia u Damaitphang Lyngoh uba dei u midfielder la tip bha halor ka sap ialehkai ba kyrpang kaba u don haba u mih madan.
U dei ruh uba la shemphang bha ha ka jingiaid lynti lyngba ka jingiashim bynta ha ki tournament kum ha ka Indian Super League (ISL), AFC Cup Qualifiers, Durand Cup, bad ha kiwei kiwei pat ki tournament.
Lah ban kdew ba ha ka por ba ula don bad ka Bengaluru FC, u Lyngdoh u la ioh ia ka jingjop kaba khraw lyngba ka jingioh rah kaba arsien kynthih ia ka nam lahduh ha ka “Reliance Foundation Development League" ha ka samoi ialehkai jong ka snem 2021/2022 bad 2022/2023.
Ia ka jingtbit ha ka rukom ialehkai jong u haba u mih madan ym lah satia ban len namar u la ioh pdiang ruh ia ka khusnam “2020/2021 Upcoming Player of the Season" kata shibynta jong ka “BFC Club Awards.
" Kumta ruh na ka liang ka Shillong Lajong FC ka pynpaw ka jingkmen kaba khraw ia kane ka jingwanphai pat jong u Damaitphang Lyngoh sha ka club ha ryngkat ka jingkyrmen kaba skhem ba ka jingdon ka jong u kan nang pynkhlain shuh shuh ia ka kynhun midfield bad ka ban wanrah ia ka jingjop.
Kane ka la wan long ruh khyndiat sngi hadien ba ka SLFC ka la soi ia u rangialehkai ba midfielder pawkhmat na Brazil u Renan Paulino De Souza uba la ju mihkhmat na ki club ba pawkhmat kum ka Athetico Paranaense, Náutico, Bragantino.
U De Souza u dei ruh uba la lah ban pynpaw ia ka sap ialehkai jong u ha ki tournament kum ka ‘Brazilian Serie A Championship’ bad ka ‘Brazil Cup.
’ Kumta ruh ha ka rta 28 snem u Ranan un long da shisha ka jingjop kaba khraw na ka bynta ka Shillong Lajong.
Ka Ophis District Tuberculosis Officer, East Khasi Hills District mynta ka sngi ka la pynlong ia ka prokram halor ka jingpyllait ia ka Ni-Kshay Mitra Project ha East Khasi Hills District kaba iadei bad ka jingsam ia ki jingbam ba tei sha ki briew kiba pang TB lyngba ka kynhun Doctors For You hapoh Reid Provincial Chest Hospital Hall, Jhalupara, Shillong.
Ha kane ka sngi la ia don lang ruh ka Deputy Commissioner, East Khasi Hills, ka Kong RM Kurbah kum ka Kongsan.
Ka ‘Doctors For You’ ka bym dei ka kynhun ba don jingiadei bad ka sorkar ka la shim ia 100 ngut ki nongpang TB napoh EKHD ha kaba kin ai ka jingkyrshan ha ka liang ka bam ka dih ka ba tei na ka bynta jong ki ia kaba la bei tyngka da ka MYLAN Pharmaceuticals Pvt.
Ltd, Bangalore.
Haba aijingkren ha ka prokram ka Kong RM Kurbah ka la ai khublei kyrpang ia ka kynhun “Doctors For You" halor ka jingshim ia kane ka sienjam ban iarap ia ki nongpang TB hapoh ka district bad kyrmen ruh ba kane ka projek kan iarap ban rat dyngkhong ia ka jingpang TB hapoh ka imlang ka sahlang bad ka ri hi baroh kawei.
Ha kajuh ka por ka kyntu ruh ia ki nongpang kiba ia don lang ha kane ka sngi ba kin dih tista ia ki dawai bad ruh ban shim ia ka kabu lyngba kane ka projek, kata lyngba ka jingioh pdiang ia ki jingbam ba tei ka ban long ka bynta kaba kongsan na ka bynta ka jingioh khiah na kane ka jingshitom.
Shibynta jong kane ka prokram na ka liang ka Kongsan ha ryngkat kiwei pat ki riewkhmat ki la aiti ia ki song jingbam ba tei sha ki nongpang.
Ha kane ka prokram la ia don lang ruh I Dr M Mawrie, State Tuberculosis Officer iba la aiti ia ka Ni-kshay Mitra Certificate sha ka Kong RM Kurbah, DC, EKHD.
Lah ban kdew ba ia ka  NI-KSHAY MITRA projek la pyllait da ka president ka ri India hapoh jong ka Pradhan Mantri TB Mukth Bharat Abhiyan ha ka 9 tarik u Nailur 2022 ban rat dyngkhong iaka jingpang TB ha u snem 2025.
Kane ka projek ka pynthikna halor ki laibynta ki jingai jingkyrshan, kata kaba kynthup ha ka liang ki jingbam ba tei, ki lad jingsumar bad ha ka liang ka trei ka ktah.
Kum shibynta jong ka training ia ki samla ka thain Satpator ha ka kam shet jingshet, ka SURE ka shim khia ruh ha kaba kumno ban nang pynbha ia ka jingbam tynrai.
Kane ka training kan long na ka bynta 17 sngi bad ki jait jinghikai kiba yn sa ai ha kane ka training ki dei, ka rukom shet ia ki jingbam Indian, ki jingbam Chinese bad ki jingbam tynrai.
Haka 6 tarik u Nailur la pynlong ia ka jinghikai kaba kyrpang tang ha kaba kumno ban pynitynnad (glamorization) ia ka jingbam tynrai.
Ki nongwanshah training kiba wan na ki shnong bapher bapher jong kane thain Satpator kila wan rah ia ki jinbam tynrai ba ki pynkhreh bad la iarap pynitynnad ia kine ki jingbam kiba kila shet da u Chef Lambhah Kma.
Ia kane ka jingshet bad jingpynitynnad ia ki jingbam tynrai la pyndep da nongwan shim training kiba la bynta ha ki group kiba pher bap her.
U Chef Lambhah Kma u ong ba ka jingbam tynrai ki jong ngi kila long lypa kiba don pura ia ki bynta ba tei met, kaba sah ka long satang ban ngin pynitynnad ia kine ki jingbam.
Ula ong ruh ba ka jaidbynriew jong ngi ka riewspah bha ha ki jingbam tynrai kiba bunsien ki dei kiba la shet da ki jhur ne ki soh kiba ioh na ki khlaw (wild edible).
Ka jingkyrmen ka jong u ka long ba ki dukan die jadoh kin sdang ban shimkhia ha kaba kumno ba kin pynitynnad ne pynibang ia ki jingbam kiba ki die.
Ka Ilasiewdor Gashnga kaba long ka Program Coordinator Skill Training jong ka SURE ka ong ba wat la ialade ka dei ka War hynrei haba ka peit ia ki jingbam kiba ki nongwan shim training kila wan ban pyninam ha kane ka sngi, ki dang bun kiba ialade ruh im tip ne im ju iohi.
Ki katto katne jait ki jingbam tynrai kiba la shet da ki nongwan shah training ki dei ka jyntah Sohslung, ka jyntah Tham, u Soh sten, Sohlkhein, u Pron, Jia jekeng, Jia herew, jia Sohlewi, Jia Lekedung, Jia Chan, jia sohlachit, Chiah koi, bad Sohrma.
Ha kaba ia dei ba ki jait kpu pat kila wanrah da u twew puri bad u twew resai.
Ka kong Ilasiewdor ila ong ruh ba ka long kaba itynnad ban iohi ba ki samla ki sngewsarong ban pyninam iala ki jong ki jingbam tynrai.
Lah ban ong ba wat tang hapdeng ki shnong kiba don ha ka thain War Jaintia ruh, ka jingbam tynrai ki Nongtalang ka lah ban don ka jingiapher bad ka jong ki thain Padu, Satpator ne Amwi.
Ka kong Ilasiew kala ong ba kane hi ka pyni shaphang ka jingriewspah ka bam tynrai jong kane ka thain.
Kham haswha ia kane la ioh ia ka jingai jinghikai shaphang ki jingbam bakongsan kiba tei met da ka kong Pasqualina Lamare kawei na ki staff jong ka SURE bad la ioh ruh ia ka jingkren na u ma Lambormi Suchen, Skill Development Officer West Jaintia Hills District.
U ma Suchen ula iaroh ia ka SURE ba kala lah ban pyniaid ia kane ka training.
U ma Suchen ula kyntu ruh ia ki samla ba kin pyndep ia ka training bad ban sdang leh eiei hala ki jong shnong ki jong ki.
Ki nongshim training kiba la wan iashim bynta ha kane ka training ki dei ki samla na ka shnong ba marjan kum  na Amlari, Jong u chen,  Amjalong, Nongtalang nalor ki shnong kiba hap hapoh ka Syndai kum ka Syndai kmai Shnong, Syndai Mission bad Syndai Lyngkot.
Ka Synjuk Waheh Shnong East Jaintia Hills District kala pynpaw ba ka dap da ka jingsngewkhia kaba jur halor ka jingnud jong u Waheh Shnong Thangskai, East Jaintia Hills, ban ai sertiphiket nongshong shong bapura ia u wei u barjylla u bym dei satia u trai ri trai muluk na ka shnong Thangskai.
Ka Synjuk Waheh Shnong East Jaintia Hills District ha ka jingialang jong ka Executive Committee kaba long haka sngi Palei, da kawei ka sur ka la rai ban pynrem ia u Waheh Shnong Thangskai namar ba kane ka sertiphikat ka la ktah mynta wat ia ka bhah pule doctor jong ki khun ka Bri U Hynñiewtrep.
“Ka jingleh jong utei u Waheh Shnon, ka shnong Thangskai, nalor ba ka la tuh ia ka bhah pule doctor jong ki khun ka Bri U Hynñiewtrep, kane  kan sa ktah ruh ia ka jaitbynriew trai ri trai muluk ba rit paid jong ngi hadien habud.
Ka SWS-East Jaintia Hills District, ka pynrem jur ia kane ka jingleh jong utei u Waheh Shnong," ong u Hambertus Nongtdu, president jong ka SWS-EJHD ha u kyrwoh.
Ka Synjuk kala ong ba kane ka jingleh jong utei u Waheh Shnong Thangskai, ka la wanrah ruh ia ka jingjahburom bad ruh ka jingduh jingshaniah ia kiwei pat ki Waheh Shnong jong ka East Jaintia Hills District.
Ka synjuk ka la dawa jur ruh na ka Dorbar Shnong, Thangskai, bad ruh na ki bor sorkar kynthup na ka JHADC, ban pynduh pyndam noh shisyndon ki ia katei ka sertiphiket jong u tei u barjylla.
Kane ka jingleh une u Waheh Shnong Thangskai ka long kaba ym lah ban pdiang namar ba ka buh ia ka Jaitbynriew ha ka jingeh bad ka jingma bad kala buh iaka jingkyntu bad pynkynmaw ia baroh ki dorbar shnong lane ki waheh shnong hapoh ka district ban long kiba husiar haba ai ia kino kino ki syrnod ban lait na ki jingeh hadien habud.
Ka synjuk ka kyntu ruh ia ki bor sorkar bad ruh ia kiwei kiwei pat ki bor ba ki dei ban da da bishar bniah bha ia baroh ki sertiphiket na ki shnong ba aiti sha ki, bad ruh ban pyntip wut wut sha ki Dorbar Shnong lada don kino kino ki jait sertiphiket kiba don jingartatien.
