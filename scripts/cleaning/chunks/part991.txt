Mynta ka Lajong kan hap ban leit sha Kerala ban iakhun sa ia ka Gokulam Kerala ha ka 11 tarik Naiwieng 2018.
Ha shwa jong ka jingrakhe Diwali, kawei ka dukan die ksiar, ha Gujarat; ka la khring ia ki khmat jong ki nongdie ksiar, da kaba buh da ka dur jong U Narendra Modi bad U Atal Behari Vajpayee.
Uwei na ki nongthied, u ong ba ia U Lord Laxmi bad U Lord Ganesh la ju mane ha ka rakhe Diwali bad kumta, U Modi, u dei u blei ha khmat jongngi bad mynta ka sien, ngan thied ia ki ksiar, kiba don da ka dur U Modi bad ngan mane blei ia u.
Kam dei tang mynta, hynrei kham mynshwa, ka la don ka jingshna ia ki jingdeng rakhi, da ka dur jong U Narendra Modi, U Vijay Rupani bad U Yogi Adityanath.
U trai jong katei ka dukan U Milan, u kam ba ha ka sngi leh kmen Diwali, u kwah ban buh ia ka dur jong U Modi, uba la wan rah ia ka roi ka par ha ka Ri baroh kawei.
Shillong: Ka tnad Excise jong ka East Khasi Hills District, Shillong ka la leit ban khynra kyiad ha ki Restaurant bad ki dukan sha kiba don ha nongbah Shillong bad ha khapsor , ha u nailur mynta u snem ki la don 24 tylli ki kes bad la ioh ban kurup 102.
950 litar ka kyiad pyrsi bad 66.
385 litar ka kyiad phareng.
Ki la don 20 ngut kiba la shah kem bad la pynngat ia ki hapoh ki kyndon jong ka Excise Act.
Shillong:Ki nongrep kiba don hapoh ka seng Hills Farmer Unit ( HFU) ha ka jingialang jong ki kaba la long mynta ka sngi ha Khasi National Dorbar Hall ki la shim ia ka rai ba naduh ka 7 tarik mynta u bnai kin pyni bor noh bad kin ym shah satia ban ot kilo ia ki mar-rep jong ki ha ïewduh bad ki la rai ban ialeh pyrshah ia ki briew kiba ot kilo ia ki mar –rep jong ki.
U President ka HFU u bah Commander Shangpliang u la ong ba kham mynshuwa  ka Hima Mylliem ka la pynmih ia ka hukum bym shah ban ot kilo hynrei ka jingshah ot kilo ki nongrep ka dang bteng haduh mynta ruh.
U la iathuh ba mynshuwa ki ju ot 10 kilo na ka byrni kaba don 60 kilo shajrong bad haduh mynta ruh dang don kiba shah ot kumjuh hynrei ia kito ki nongrep kiba kham khor pat kim nud ki ot noh tang 2 lane 3 kilo.
U la iathuh ba dei ki Mahajon kiba ot kilo na ki nongrep bad kitei ki Mahajon ki iathuh ba u Marwari ruh u ot kilo na ki.
MPSC Meghalaya invites online application from genuine citizens of India for the following teaching jobs in various Govt College in Meghalaya.
Online Application will be received up to 16:59 hrs on 3rd December 2018.
No of posts:- 41Place of posting:- These Lecturer posts existing at1) Captain Williamson Memorial Government College, Baghmara2) Williamnagar Government College, Williamnagar3) Kiang Nangbah Government College, Jowai4) Tura Government College, TuraEssential Qualification:- Candidates must have a Post Graduate Degree in the respective subjects with Honours in the subject at the Degree Level.
To be eligible to opt for UGC Scale, Candidates must have Ph.
D.
or NET qualification and must secure 55% (5% relaxation for SC/ST) at Masters Degree Level.
Meghalaya PSC Subject wise vacancy listLecturer in Political Science – 5 PostsLecturer in Economics – 7 postsLecturer in History – 5 postsLecturer in English – 6 postsLecturer in Philosophy – 1 postLecturer in Chemistry – 4 postsLecturer in Physics – 2 postsLecturer in Botany – 2 postsLecturer in Khasi – 1 postLecturer in Computer Application – 1 postLecturer in Zoology – 4 postsLecturer in Commerce – 3 postsNo of posts:- 1 (One)Place of posting:- College of Teacher Education, Rongkhon (in Methodology of Teaching Physical Science).
Essential Qualification:- Post Graduate Degree in Physics with minimum 55% marks with Chemistry as one of the subjects at an undergraduate level and M.
Ed Degree from a recognized University with minimum 55% marksPost Graduate Degree in Chemistry with minimum 55% marks with Physics as one of the subjects at an undergraduate level and M.
Ed Degree from a recognized University with minimum 55% marksNo of posts:- 1 (One)Place of posting:- College of Teacher Education, Rongkhon (in Methodology of Teaching Physical Science).
Essential Qualification:- Post Graduate Degree in Zoology with minimum 55% marks with Botany as one of the subject at an undergraduate level and M.
Ed Degree from a recognized University with minimum 55% marksPost Graduate Degree in Botany with minimum 55% marks with Zoology as one of the subjects at an undergraduate level and M.
Ed Degree from a recognized University with minimum 55% marks.
Pay Scale:- Level 15 of the Meghalaya 5th Pay Commission, under the initial pay Scale of Rs.
45,600/- plus other allowances.
Age limit:- 18- 32 years as on 01-01-2018.
Upper age limit relaxable to 5 years for SC/ST candidates.
Interested and eligible candidates are to apply and submit their applications through Online mode only by clicking on the “Online Application" icon appearing in the Meghalaya Public Service Commission, Shillong official website www.
mpsc.
nic.
in.
Application Fee for General and OBC candidates is Rs 460/-Half the rate for SC/ST who are a permanent resident of the State of Meghalaya.
Candidates who wish to apply may pay the application fees using any one the following modes of payment only:-SBI Debit cum ATM cards/Net banking of only SBI Accounts.
e-ChallanAdvertisement No:- MPSC/ADVT-39/1/2018-2019/80 Dated Shillong, 2nd November 2018For more details, Please checkor visit www.
mpsc.
nic.
in.
For any query mail to mpscshg@gmail.
com.
Shillong: U Shri B.
Chandra Sekhar CGMT, BSNL u la pyntip sha ki paidbah ba ka ophis jong ka BSNL kan plie paidbah ha ka sngi u Blei ka ban wan bad katei kan dei ha baroh kawei ka ri India bad katei ka ophis kan plie paidbah ruh ha kane ka sngi shuti Diwali, kane ka dei ka thong jong ka BSNL ban ai ka jingshakri kaba paka ia ki paidbah lyngba ka Service With A Smile ( SWAS).
Shillong:U Chief Executive Member ka KHADC u bah H.
S Shylla u la pynbna paidbah ba ka District Council kan lum ia ka jingialang jong ki Rangbah Kur na baroh khoti ki Kur ha ka 13 tarik mynta u bnai ha ka por 1 baje nohphai sngi.
U bah Shylla u la ong ba la khot ban mihkhmat tang 2 ngut na kawei ka Kur namarba ka Hall jong ka District Council ka long kaba khim.
U bah Shylla u la ong ba la khot ia ki Rangbah Kur  hadien ba ka KHADC ka la thaw ia ka Bill jong ki kur ka Khasi Clan Bill bad ia katei ka bill u la ong ba ka KHADC ka la dep ban pynbit pynbiang nadong shadong bad kaba sah mynta ka long ban sngap sa na ki Kur bapher aiu ki don ban ong la ka la biang ne ka dang duna bad ka la khot ia ki khnang ban ioh ia mir jingmut halor katei ka bynta.
Shillong:Kumba ka long haduh mynta ym don Liang pyrshah shuh ha Khasi Hills Autonomous District Council ( KHADC) bad baroh 29 ngut ki MDC ki don ha ka Liang Synshar.
Katei ka dei hadien ba u bah Pynshngaiñ N Syiem ( CEM) barim u la wan ban kyrshan ia ka Executive Committee ba ialam da u bah H.
S Shylla.
Haba kren sha ki nongthohkhubor mynta ka sngi, u bah Shylla u la ong ba mynhynnin ka sngi u la ia kren bad u bah Pynshngaiñ bad ha katei ka jingiakren u bah Pynshngaiñ u la ai ka jingkyrshan ia ka EC bad da katei ka jingkyrshan jong u bah Pynshngaiñ baroh 29 ngut ki MDC mynta ki don ha ka Liang Synshar.
U la iathuh ba ka daw ka jingwan kyrshan jong u bah Pynshngaiñ kumba u la batai ha u , ka dei namar ka jingwanrah ka KHADC ia ki Bill kiba long hakhmat eh ia ka jaitbynriew, “U bah Pynshngaiñ u la ong ba u kyrshan ia kine ki bill ba ngi la wanrah, u kyrshan ruh ia ka EC.
Kawei pat ka daw u la ong ba dei namarba baroh ki MDC ki la kyrshan ia ka EC, ma u ruh u wan lang noh bad ki" ong u bah Shylla.
Shillong:U Chief Executive Member ka KHADC u bah H.
S Shylla u la ong ba ka sorkar ka la khot ia kren ia ki Sengbhalang ha ka 15 tarik mynta u bnai ban ia kren halor ka jingpyntreikam ia ka Meghalaya Residents Safety and Security Act, 2016.
Hynrei shuwa ba ki Sengbhalang kin leit ban ia kren ia ka sorkar u bah Shylla u la pashat jingmut ha ki ba kim dei satia ban pdiang ia katei ka aiñ jong ka sorkar hynrei ki dei ban dawa beit da ka Inner Line Permit lane ka ILP kumba ka District Council ka la rai ha ka dorbar kyrpang jong ka bad kaba dang ap mynta ban ioh jingmynjur na u Lat ka jylla ba kan long aiñ.
U bah Shylla u la ong ba ki kyndon jong ka MRSS Act 2016 ki long mar khongpong ia ka ILP bad ha ka Section 17(1) (d) bad (3) katei ka aiñ ka ong ba dei ban pynsuk ia ki nongwanjngohkai ne kiba wan sha kane ka jylla khlem da pyndik eiei ruh em ia ki bad dei ban don kata ka jaka pynsuk lane ka Facilitation Centre ban pyntikna ba uwei ruh u nong India um dei ban shah pyndik lane un shah pynduh ia ka  hok jong u katkum ba la ai bor da ka Riti Synshar ka ri India.
U la ong ba ki paidbah ki dei ban jingkheiñ na kito ki MLA baroh kiba donkti ban thaw ia katei ka aiñ.
U CEM ka KHADC u la pynkynmaw ruh ba ha ka 27 tarik u rymphang, 2013 u MP Rajya Sabha u Sabil Ali u la wanrah ia ka mat jingkylli hapoh ing dorbar bad kata ka jingkylli ka long ‘Kiei ki daw ba la khang ia ki nong India ban leit rung sha kita ki jaka ( ba don ILP) bad ka jubab na u myntri kam pohing ka sorkar pdeng ha katei ka por ka long ‘Ka jingthmu ba kongsan jong ka ILP ka long ban iada ia ka jingwan buhai shnong jong kiwei pat ki nong India ha ki jylla ba la pyntreikam ia ka ILP ban long ka jingiada ia ka jingdon briew ki Trai ri ne ki Riewlum’.
Ka jingdheng kali, ka la trei biang sha ka thain Upper Shillong, kaba sdang naduh ka por 9baje mynstep.
Kat haduh ba thoh ia kane ka khubor, la iohi ba ki kali ki dang ia ieng lain ter ter wad la imat, kumba kam da jubor than satia ha kane ka Lah Sngi U Blei kaba mynta bad la imat, kumba hadien ka nohsngi, kan lah ban sdang kylluid war ka surok, ia ki kali kiba kiew na Upper Shillong ban leit sha Iewduh.
Ki kali kiba wan na Iewduh sha Upper Shillong te, ki kylluid war war.
Ka Manchester City, ka la pynjem khnap ia ka Southampton ha ka jingialehkai Premiere League hynnin ka sngi, ha kaba ka la ioh thep da 6-1.
U Rahim Sterling, uwei na ki snar ialehkai ka City, ula ioh thep ar sien bad nangta U Sergio Aquero, ruh ula ioh thep shi kol bad nangta U David Silva bad sa kawei ka kol, kaba la kum thep hi, da u nongialehkai ka Southampton bad sa ka kol, kaba la thep da U Sane ha ka minit kaba 91.
Ha kawei pat ka jingialehkai Chelsea, ka la pynliem ia ka Crystal Palace da 3-1, ha kaba la ioh thep ia ki kol na ka liang ka Chelsea, da U Morata ar kol bad nangta sa U Pedro shi kol.
Ha shwa jong kata, ha ka Sngi Saitjain, ka Liverpool, ka la ia khaid pyrshah ia ka Arsenal, ha kaba ki ia thep mar shi kol.
Kat haduh mynta ka Manchester City, ka wan ha khmat duh, da kaba ka ioh 29 point, katba ka Chelsea ka wan ba ar, da kaba ka ioh 27 point bad ka Liverpool ruh ka ioh hi 27 point.
U Hiphei, uba dei u lamphang dorbar jong ka Mizoram, ula hiar shuki noh mynta ka sngi bad ula mih noh ruh na ka seng Congress.
La iathuh ba U Hiphei, un pyniasoh noh sha ka seng BJP mynta ka sngi.
U Hiphei, u dei uba mihkhmat na ka Palak Constituency bad ula dei ruh u dkhot jong ka Parliament, na ka bynta ar sien kynthih.
Shillong: Ka CCL International Limited ka kompeni kaba la ioh ia ka kontrak ban shna ia ka surok German Teknoloji ha ka surok Mawsmai-Sohra-Shella Road ka la phet noh na Sohra la 2 bnai mynta bad ka la khang ruh ia ka ophis ba ka shongwai kaba don ha Sohra.
Katei ka kompeni ka dei kaba la ioh ia ka kam kontrak ban shna ia ka surok narum Mawsmai ter ter kaba kot 8 kilomitar ha ka jinglut kaba la mang T.
15,19,98,000 klur tyngka (T.
16 klur duna).
Haba ia kren bad u Rupang u Vice President jong ka KSU south Khasi Hills u samla Jerrywel War u la ong ba katei ka kompeni ka la phet nangtei la 2 bnai eiei mynta bad ka la shu ieh lyngkrang ia ki kam kiba ka la ktah.
U la ong ba ka jingwan katei ka kompeni ka la buh jingeh shuh shuh ia ki paidbah kiba don sharum ka thain Sohra kum ka Sohbar, Lad Ryngud bad kiwei.
U la iathuh ba nalor ba ka surok ka la sniew lypa katei ka kompeni ka la wan ban pynsniew shuh shuh bad haba la dep pynsniew ka la phet noh bak.
U la ong ba mynshuwa ka dang shi rukom bad ka dang long ban iaid ar tylli ki kali, hynrei mynta ym long shuh ban iaid ar tylli ki kali naba ka la tih nala.
“Katei ka kompeni ka la wan ban pynsniew shuh shuh nalor kaba la sniew lypa, mynshuwa long ban iaid 2 tylli ki kali, mynta ym long shuh ka la tih nala" ong utei u nongialam ka KSU.
U la iathuh ba ka KSU ka la leit ban ia kynduh ia ki bor ka tnad PWD ban ia kren bad ban pyntip ba katei ka kompeni ka la phet bad kam don shuh ki tiar ki tar jong ka bad ki la dawa ruh na ka tnad PWD ba ka dei ban sdang noh kloi ia ka kam ha kine ki aiom ba dang rang ka bneng namar lada ym sdang mynta ka jynjar ba kin trei ha ka por slap.
U la iathuh ruh ba ka sorkar ka don jingmut ban pynjrong shuh shuh ia katei ka surok kaba 8 kilomitar shaduh Shella, hynrei u la pynpaw ka jingsngew diaw ba tang ka 8 kilomitar kaba la mang ruh ka sorkar kam shym lah satia ban pyndep.
Lah ban kdew ba ha u bnai naitung mynta u snem, ka KSU ka la leit ban jurip ia katei ka surok bad ka la lap ba ka kompeni CCL International Limited kam pat sdang ia ka kam lait noh tang ka jingtheh khyndew bad katei ka long 19 bnai hadien ba ka la ioh ia ka Work Order, katkum ka Work Order ka dei ban pyndep hapoh ka 24 bnai.
Da U Bah Philip MarweiñKa jingialang jong ki Seng saiñ hima sima synrop jong ka Meghalaya Democratic Alliance (MDA) kaba la long ha ka Sngi Nyngkong jong ka taïew (29/10/2018) ka la shu kut noh khlem poi sha kano kano ka thong.
Ia kane ka jingialang la khot kyrpang na ka bynta ban poi sha ka thong ban pynïeng tang uwei u kyrtong MP na ka MDA na ka bynta ka 1-Shillong Parliamentary Constituency bad na ka bynta ka 2- Tura Parliamentary Constituency.
Ka jingiakut jong kane ka jingïalang, shuwa ban ïamih noh la ka jong ka jong, ka long ba ki Seng Saiñ Hima kiba don hapoh ka MDA kin ïashong pyrkhat la ka jong ka jong ban ïakren halor kane ka mat (ban pynïeng tang uwei u kyrtong MP) bad ia ka jingmih jong kane ka jingialang shong pyrkhat, kin rah sha ka jingialang bah jong ki dkhot ka MDA.
Ka daw jong kane ka long ba bun na ki dkhot MDA kiba la poi sha kane ka jingialang kaba 29/10/2018, ki la ong ba kim pat lah ban ong ne kynthoh ei ei halor kane ka mat, namar la dei ban iaduriap bad pyrkhat sani shuwa ha la ki jong ki jong ki Seng ne Party bad kin sa wanrah ia ka rai hadien shi bnai ynda long biang ka jingiakynduh jong ki dkhot ka MDA.
Ha ka Politiks, ki Party hi ki kwah ban kham paw ka Party bad ki briew lajong bad wei ba la wan ka ilekshon, ka mynsiem jong ki, dik dik, ka kwah ban pynïeng la ki jong ki jong ki kyrtong.
Kata ka dei ha ka snam jong ki briew politiks jong ki Party, kawei ka Party ka kwah ban kham lah bad ban jop ia kawei pat ka Party.
Lada ki lah ban ïawandur bad ïahap jingmut, ka long kaba phylla bad kaba donbok haduh katta katta.
Ka jingshisha ka long ba kin don beit ki briew hapoh ki Party kiba angnud ban long MP bad ki kwah dik dik ban iakhun ia ka ilekshon MP, la ki khlain ne em bad kumta, ki ialeh katba lah ban pan tiket na ka Party lajong bad ki nongkitkam jong ki Party ruh, kim lah ban kyntait ban ai tiket.
Don ruh napdeng jong ki, ki da thong da ka Peisa ban ioh tiket.
Nangta, ki don ruh ki kyrtong kiba khlain jong ki Party, tang pynrem ia kiwei bad ban jop ialade, ki da thong da ka peisa ban pynieng kyrong da ki briew jong ki Party lane ki Independent.
Kumne la ju jia ha ki Party bad ha ki ilekshon.
Kumta, ka long kaba itynnat ban iohi ia kane ka drama ka ban jia hapdeng ki paralok jong ka MDA ha kine ki bnai ban wan, ha kaba iadei bad ka ilekshon MP.
Lah ban pynkynmaw hangne ba hapoh ka MDA ki don ka National People’s Party (NPP), ka United Democratic Party (UDP), ka Hill State People’s Democratic Party (HSPDP), ka People’s Democratic Front (PDF),ka BJP, ka Nationalist Congress Party (NCP) bad Independent.
Napdeng kine kiba don jingmut ban pynieng kyrtong la ka jong ka jong ki dei ka UDP, ka BJP, ka NPP bad HSPDP hynrei kiwei kiwei kim pat pynpaw ba ki kwah ban pynieng.
Hynrei kaba la paw shai shabar ka dei ka UDP kaba la sei ruh ia ka kyrteng u ba ka thmu ban pynieng.
U ta u dei u Bah Jemino Mawthoh.
Hooid, ka UDP ka tyrwa ia ka kyrteng jong u Bah Jemino hakhmat ki pralok jong ka kiba hapoh ka MDA hynrei, bun na ki, ki mong ia kane ka jingkloi sei kyrteng jong ka UDP.
Ka BJP pat ka la kren shai ba namar ka dei ka National Party ka kwah eh ban pynieng kyrtong bad ba ka BJP na Delhi ruh ka kwah ban pynieng ban iohi bad ban test katno ka jingkhlaiñ jong ka ha Meghalaya.
Ka HSPDP kum u Bah Martle Mukhim ruh u la kren shai ba ka party ka angnud ban pynieng ia la u jong u kyrtong.
Ka BJP ka kham leh phoilia, ka la dep saham ba kan pynieng ha baroh ar seat, ha Shillong seat bad ha Tura seat bad ia kane ka jingkren la ong tang na ki katto katne ki briew jong ka BJP Meghalaya Mandal ( Meghalaya State) hynrei, na ka liang ka bor kaba ha khlieh tam na Delhi kam pat ong ei ei ruh.
Na ka liang jong ka State Mandal ruh kam pat shim ia kano kano ka rai kaba khatduh, la kan pynieng kyrtong ne em.
Kane ka party kan dang iashong pyrkhat bha ban bishar la ka don ne em ka lad ban jop lada pynieng kyrtong ruh.
Ban shu sngap na ka jingbyrngem jong ki party kin don bun ki kyrtong na ka MDA bad lada ka long shisha kumne kan poi shano keiñ?La katta ruh ka por ka dang don byllai na ka bynta ki party ba kin ia-pyrkhat sani bha halor kane ka mat jong ka jingpynieng tang uwei u kyrtong na ka kynhun synrop MDA.
Ha ka jingshisha ka por ka dang don sa kum 5 bnai bad ha ka politiks wat shi bnai ruh ka dei ka por kaba jlan bad lah ban jia shibun ki jingkylla.
Ngi shaniah skhem ba ki party kiba don hapoh ka MDA kin long kiba shemphang bad kin sa sngewthuh bha ynda haba ki la kheiñ jingkheiñ bad khlem pep, kin sa poi ban pynieng tang uwei u kyrtong MP.
To ngin iaphai sha ki jingshisha: Ka NPP ka kham khlaiñ ha Garo Hills hajan baroh ki 24 tylli ki Constituency.
Kumba lah ban bishar na ka jingjop jong u Conrad mynba u la iakhun kum u MP, lah ban ong ba kane ka Party ka la shu sar naphang.
Ha kane ka kynti kan ym long shuh kumta, hynrei ka dang kham khlaiñ hi ban ia kiwei kiwei ki party, kynthup ia ka Congress ha Garo Hills.
Wat ha ka MLA ilekshon 2018 ruh ka NPP ka la jop bun tylli ki seat ha Garo Hills bad ha kito ki seat ba ka khlem jop ruh ka jingrem ka thmit bha.
Te ia mynta hi lane wat ha ka por MP ilekshon ka ban long ha u Iaïong-Jymmang, 2019 ruh, ym lah ban kheiñ troiñ ia kane ka party bad khlem pep kan kham don jingkyrmen ban jop namarba ka shong ha ka bor synshar bor sorkar.
Te, na ka bynta ka Tura seat hi ym pat long ban pynieng da u kyrtong jong ka UDP lane jong kiwei kiwei ki party kiba don hapoh ka MDA, namar kim pat don ktem ei ei ha Garo Hills.
Lada ka BJP ka pynieng kyrtong MP na Tura seat ruh kam pat myntoi ei ei ia ka hynrei, ka shu iarap pynban ia ka Congress, bad ngi ngeit ba kane ka party kam kwah ban poi shata.
Na ka bynta ka Tura MP seat hi ka MDA kam dei ban iabun nia bun ktien shuh hynrei ka bha ban shu kyrshan beit ia u kyrtong MP ba pynieng da ka NPP.
Ki lah ban don ki kyrtong MP shimet (Independent) ne kita ki kyrtong arsap (Dummy candidate) jong ka Congress ne jongngo re jongno hynrei kita ruh kin ym ler lane phoida ei ei ha Garo Hills.
Lada phai sha Khasi-Jaintia Hills pat kam long kum ha Garo Hills.
Ki party kiba don mynta hapoh ka MDA, ka NPP, ka UDP, ka HSPDP, ka PDF, ka BJP bad ka NCP kim khlaiñ satia.
Lada ki iatreilang lane ki iasynrop lang ki khlaiñ bha.
Lada tang shi shi party hi kim pat poi shano shano ruh haba ianujor bad ka Congress.
Ha Khasi-Jaintia Hills ka NPP ka don tang 8 ngut ki MLA, ka UDP ka don 7 ngut, ka HSPDP ka don tang 2 ngut, ka PDF ka don 4 ngut, ka NCP kam don uwei ruh bad ki Independent ki don 2 ngut.
Ban pynieng kyrtong MP la ka jong ka jong hi baroh kine ki party kim pat poi shano shano ruh.
Hynrei, lada ki iahap jingmut da kaba iamon lang ban pynieng tang uwei u kyrtong MP, ka jingkyrmen ruh ka kham don bha.
Hynrei la katta ruh u kyrtong MP hi u dei ban long u briew kiba la ithuh bha da ki paidbah, u ba la bna nam bha, u briew u ba lait na ka jingshah bynbud nam, u ba ki briew ki suk bha ban iakynduh bad ban iakren bad u ba don ruh ka spah.
Kum uta ne kata kin biang bha ban iakhun bad ka jingkyrmen ruh ka rben bha.
Hooid, ka spah ka long kaba donkam palat haba ialeh ilekshon MDC, MLA lane MP ruh.
Hynrei ha ka MP ilekshon ka jingdonkam peisa ka kham pher ban ia ka jingdonkam peisa ha ka por MLA bad MDC ilekshon namar ha kine ar tylli ki ilekshon, u kyrtong u hab ban iakynduh marmet ia uwei pa uwei u nongkyrshan bad ka peisa ruh ka iaid kumta.
Hynrei ha ka MP ilekshon u kyrtong MP um da lah eh ban iakynduh marmet markhmat ia iwei pa iwei i nongkyrshan, kumta ka peisa ruh ka iaid ha kata ka rukom.
Lada u kyrtong MP u pahuh spah katno katno ruh um lah ban ai peisa marmet ia uwei pa uwei u nongkyrshan lane nongthep-vote bad ym don por ruh ban leh kumta.
Da kaba pynpaw kumne hangne, kam mut ba baroh ki kyrtong ilekshon ki lah ban ai peisa lane baroh ki nongkyrshan lane nongthep-vote ki thep-vote tang lada ioh peisa hynrei, ka dei ka jingpynpaw kyllum ba ka peisa hi ka donkam palat ha ka por ilekshon na ka bynta bun ki jingdonkam.
Kumta, kum ka jingpynkut, haba bishar bha nadong shadong, kam don jingmyntoi ei ei ruh lada ki party kiba don hapoh ka MDA ki pynieng kyrtong MP la ka jong ka jong.
Ka long tang kumba shu ialeh politiks kai.
Ka pynkmen pynban ia ka Congress ba kan shu rah suk ia ka thong.
Hynrei, lada ki iahap jingmut lang, kan bha shibun ban pynieng tang uwei bad ban iakyrshan lang baroh da kaba iatrei shitom ban tong briew ban pynjop ia uta.
Lada poi sha kata ka jingthmu wat u kyrtong jong ka Congress ruh un shem jingeh ban jop, namarba mynta lei lei bun bah ki paidbah jong ka Khasi-Jaintia, ki la ngiah ia Bah Vincent Pala na kiba bun ki daw shimet ia u bad na ka daw jong ka party ruh ba ka la lip rong ha kylleng ka Ri India.
Shillong: U nongialam ka HSPDP uba long ruh u myntri ka sorkar jylla, u Bah Samlin Malngiang um shym la kren khohnioh ia ka jingrai ka UDP ban tyrwa ia ka kyrteng u Dr Jemino Mawthoh ban long kum u kyrtong monlang ka kynhun Meghalaya Democratic Alliance (MDA) ha ka MP elekshon ban wan, hynrei kane kan shong pat ha ka rai lang ka MDA.
Haba kren myn hynnin ka sngi, u bah Samlin u la ong ba ha ka jingsngew jong u shimet, kam dei kaba sniew ia ka jingtyrwa ka UDP ia u kyrtong jongka, hynrei ka rai kaba kut kan dei ha ka MDA.
“Nga sngew ka biang ka jingtyrwa kyrtong ka UDP khnang ban tip ia ngi kumno ban pyrkhat.
Ka jingtyrwa jongka (UDP), kan pynsngewthuh ia ngi kumno ban pyrkhat namar ba ngin hap ban iapyrkhat lang ha ka MDA", la ong u Bah Samlin.
Dang shen, u Bah AL Hek na BJP, bad u MLA shimet u Bah Lambor Malngiang ki la pynpaw ba ia u kyrtong monlang na ka MDA, dei ban iakhun beit na ka shap laitluid ym da ka shap jong kano kano ka party.
Hynrei na ka liang u Bah Samlin, u la ong ba ia kane yn sa pyrkhat lang ha ka MDA namar ba kam long ban kren khlem pat ia rai lang.
Haba twad jingmut la ka HSPDP, kan tyrwa kyrteng ne em na ka bynta ka MP elekshon, u Bah Samlin u la ong ba ka party kam pat shong jingialang halor kane namar ba ka dang bunkam ban pynkhreh ban rakhe ia ka jingdap 50 snem ka party ha ka 10 tarik mynta u bnai.
“Ngin sa iashong jingialang da ka Central Executive Committee (CEC) ban iasain dur bha ia kane", la ong u Bah Samlin.
Shillong: Ka tnad Directorate of Horticulture kan pynlong ia ka Tamasa Tit mynta ka sngi ka 5 tarik u naiwieng ha All Saints Cathedral Hall.
Kan dei ka tamasa kaba nyngkong kaba yn pynlong ha kane ka jylla.
Kan don ka jingpyni ia ki tit kiba bunjait ha katei ka tamasa bad kan doh ruh ka jingpyni ia ki jingshet bapher na u tit.
Nongstoiñ: Ka Hima Nongstoiñ Land Owners Coal Traders and Producers Association (HNLOCTPA) ka dang iai bteng beit ban ia khun ia ka jingshah khang tih dewiong ha ka jylla Meghalaya bad ka Association ka iai ieng beit ha kajuh ka nongrim, pyrshah ia ka hukum khang tih dewiong jong ka NGT kaba la pynmih ha ka 17-04-2014 kaba la neh mynta la saw snem tam.
Kat kum ka kyrwoh khubor na u bah AL Syiem Secretary ka HNLOCTPA, u la ong ba ka Seng kam pat kynran dien haduh mynta, namar ka sngewthuh ba ka ktah ia ka dustur bat khyndew bat shyiap, khamtam hapoh West Khasi Hills bad South West khasi Hills, ha kaba ka Hima Nongstoin Land Owners, ka sngewkhia eh ia ka jingnang duh noh ia ki hok ia kaba ka jaidbynriew ka ju im bad trei laitluid naduh hyndai hynthai haduh kine ki por.
“Kito kiba pyrkhat beit tang ban ioh kamai pisa kim ju don por ban pyrkhat bniah ia ka nongrim jong ka jaidbynriew, wat la ka jaidbynriew ka don ha ka saw ka sian pynban ki pyrshang beit ban shim kabu ban ioh kamai khamtam ia kito ki nongkhaii ki bym sngewthuh ia ka jingiaid jong ka kam" ong u bah Syiem.
Shuh shuh u la ong ruh ba ka Association ka kwah ban pynshai sha ki paidbah jong ka jylla Meghalaya ba ia kat ki Appeal ba dang shu leit thep da ki riew shimet ne ki kynhun seng ka SUPREME COURT ka la pynsnoh beit (tagged) ha ka Civil Appeal 5123 ba la leit thep da ka HNLOCTPA bad ha ka 12-11-2018 ka Iing bishar ba donburom jong ka Ri ka la pyntip ia ka Association lyngba ki nongsaid ain ba kan shong bishar biang ia kane ka kam ia kaba ka seng ka la pan pyllait biang ban kit ia u dewiong u ba dangsah.
Katkum ka jingioh jingtip ba u dewiong ba la dep tih bad u ba dang sah hapoh West bad South West Khasi Hills, u dang don shibun bha, pynkut ka kyrwoh na u bah A.
L Syiem.
Shillong: Hadien ba ka seng ki nongrep ka Hills Farmer Union ( HFU) ka la pynbna ba kan don ka jingkhang iew die jhur namarba kan pynlong jingialang lashai ka sngi, u Acting Syiem ka Hima Mylliem u Pa’iem Ainam Manik Syiem u la ong ba lashai ka sngi ka 5 tarik u naiwieng ka iew ka dei ban iaid beit kumba ka ju long manla ka sngi.
U la ong ba ka Hima Mylliem kam don jingtip eiei ia kata ka jingpynlong jingialang ka HFU.
U Pa’iem u la kyntu ia ki nongrep ba ki dei ban ia die ia thied bad ban pynlong iew kumba ki ju leh manla ka sngi.
Shillong: Ka Shillong Sports Association (SSA) ka la pynbna ba kan sa pynlong ia ka jingialehkai phutbol U-12 bad U-14 Football Tournaments 2018 – 19 ia baroh ki klob kiba iasoh bad ka SSA.
Kane ka jingialehkai kan sdang ha ka taiew ba nyngkong u Nohprah 2018 bad ki klob ba iasoh bad ka SSA kiba kwah ban iashim bynta ki lah ban iakynduh ia ki nongkitkam ha ki sngi long trei naduh ka 5.
11.
18 na ka bynta ki jingtip bniah.
Ka tarik ba khadduh ban pynbiang ia ki jingdonkam kan long ha ka 30.
11.
18, la ong ka kyrwoh na u B Diengdoh u secretary ka SSA.
Shillong: Ka Shillong Lajong kan iakhun ia ka Indian Arrows mynta ka sngi ha ka lumpung Hero I-League 2017/18 ha madan Barabati Stadium ha Cuttack por 5PM.
Ia kane ka jingialehkai yn pyni live ha Star Sports 3.
Ka Lajong ka la shah pynliem ha ka East Bengal da 3-1 kol ha ka jingiakhun ha nongbah Shillong bad shwa ia kane, ka la pynliem ia ka Aizawl.
Ha ka jingiakhun ba la dep mynshem snem, ka Lajong ka la pynliem ia ka Indian Arrows da 1-0.
Ka Indian Arrow ka la shah rem ha ka Chennai City FC ha ka jingiakhun ba dang shu dep shen.
U coach ka Lajong u bah Alison Kharsyntiew u la ong ba ka kynhun ka la kham khlain mynta namar ba ka la iasoi biang sa ar ngut ki nongialehkai ba kynthup ia u Meban Wahlang na Shillong bad u Nabin Rabha na Assam.
Katba u coach ka Indian Arrows u Floyd Pinto u la ong ba ki la oeit bha ia ka jingialehkai ka Lajong ha kine ki ar tylli ki jingialehkai bad ki dei kiba shankhmat bha ka rukom ialehkai jongki.
Baroh ar ngut kine ki coach ki la kyrmen ba ki ioh ia ka jingjop ha ka jingiakhun lashai ka sngi.
Nongstoiñ: Myn hynnin ka step ha ka por 2baje, ki pulit kiba ap miet, ki la ioh bat bad kem noh ia ar tylli ki trok kiba la pynkhein ia ka hukum jong ka NGT, da kaba ki la thmu ban shalan tuh ia u dewiong.
Kitei ki ar tylli ki trok ki dei kiba la don ia u number ML2271, ba la niah da u Edibros Kharbani 28 snem ka arta na ka shnong Kriangrin, katba kawei pat ka dei kaba don ia u number ML 05 J 3698, ba la niah da u Albestar Kharbani 30 snem ka arta, na kajuh ka shnong bad nalor kitei ki nongniah, ki pulit ki la ioh ruh ban kem lang ia ar ngut ki nongbud kiba kynthup ia u Shanbor Mawlieh 22 snem bad u Fastarwell Mawlieh 21 snem, kiba dei na ka shnong Thiepjaphlang.
Shuh shuh ki pulit ki la kurup noh ia kitei ki ar tylli ki trok bad buh ia ki hapoh Mawiaban ha ka phyllaw jong ka ophis jong ki pulit na ka bynta ban ai jingiada ia kitei ki trok bad ha kaba iadei bad kitei ki jingjia ki pulit kila rejistar ia ka case katkum ka case no.
86(11)18 U/S 379/188/34 IPC.
Ym tang katta, ha katei kajuh hi ka sngi, kata ha kapor kumba 1:48 noh sngi, ki pulit ki la ioh biang ia ka jingpyntip lyngba ki bor syntiat halor ka jingdon sa ar tylli ki trok, kiba la suba jur ba ki dei kiba kit dewiong beain hapoh ka shnong Mawroh.
Hadien katei ka jingpyntip ki pulit ki la leit sha katei ka jaka ha ka por kumba 3:00baje nohsngi, ki la lap ia kitei ki ar tylli ki trok LP kiba don ia u number ML 05 R 8288 ba la niah da u Jeremaiah Kharkongor 26 snem u ba na Niriang jong ka thaiñ West Jaintia, katba kawei pat ka dei kaba don ia u number ML05 R 3183, ba la niah da u Rajesh Dkhar 25 snem na ka shnong Puriang East Khasi Hills.
Ia kitei ki nongniah ki pulit ki la kem noh bad kurup ruh ia kitei ki trok bad la rejistar ruh ia ka case katkum ka case number 785(11)18 U/s 379/188/34 IPC.
Nongstoiñ: Ka kynhun ialehkai jong ka Mawliehbah SC kala ioh ban khur ia ka jingjop ha jingiakhun pyrshah ia ka Mawkhlam ha ka kyrdan Super Division jong ka lympung Nongstoiñ District Sport Association (NDSA).
Ka nam jop jong ka Mawliehbah kala wan hadien ba kala lah ban pynliem noh ia ka Mawkhlam da 2 kol la 1 kol ha ka jingiakhun pyrshah kaba la long ha ka sngi Saitjain jong ka taiew bala lah ha ka madan NDSA ha Nongpyndeng.
Ia kitei ki 2 tylli ki kol jong ka Mawliehbah la ioh ban thep da u Lovingstar Nongphud ha ka minit kaba 48 bad u Seibor Khangmawlor ha ka minit kaba 65 katba ia ka 1 kol ka Mawkhlam pat la ioh ban thep da u Johnbosco Kharbani ha ka minit kaba 31.
Katba ka jingiakhun ha ka kyrdan 1st Division ka kynhun ialehkai jong ka New Nongstoiñ kala ioh ban khur ia ka jingjop hadien ba kala lah ban pynliem noh ia ka Nongkroh da 3 kol la 1 kol.
Guwahati: U Akhil Gogoi, nongialam ka Krishak Mukti Sangram Samiti, ula pynbna ba ka KMSS lem bad 16tylli kiwei pat ki seng, kin pynlong ia ka jingleit tur sha Dispur, ha ka 16tarik Naiwieng, na ka bynta ban dawa ba dei ban weng noh shi syndon ia kaU Gogoi, u iathuh ba ki seng kiba kyrshan ia katei ka jing iakhih, kin tur sha  Guwahati, ha kaba kin wan na Sadiya, Diphu, Jonai bad Dhubri, ha ka 11tarik Naiwieng bad kin ia kynduh lang ha  Guwahati.
La pynbeit ruh ba kan don ka jingiaid paidbah ha ki District bapher, ha ka 17 haduh ka 17tarik une u bnai bad nangta kan don sa ka jing ia shong lymbung ha  khmat ka Veterinary Science College ha  Khanapara, naduh ka 1tarik Nohprah 2018.
Ha ka sngi hat majai, yn pynbam smai ia U Pranoy Kumar Musahary, kum u khlieh duh jong ka Lokayukta jong ka sorkar Meghalaya.
U Musahary, u dei u nongbishar barim jong ka Gauahati High Court bad haduh mynta ka sorkar Jylla, ka dang jied ia utei u lamphang ka Lokayukta, katba ym pat tip satia ia ki dkhot jong ka.
Katba kum ki ain, ka donkam 4ngut ki dkhot nalor u lamphang jong ka.
Shillong: Ka Balang Catholic Mawkajem, ka la pynkut noh ia ka sngi khraw jongka jingdap 25 snem ka Ingmane ba la ainam ha u Paulus Bakhuid mynta ka sngi u Trai ha ryngkat ka jingdonlang jong ki paid riewngeit na ka Parish Laitlyngkot,Pynursla bad kiwei ki parish ba marjan.
Ka jingpynkhreh ia kane ka sngi ka la sdang naduh ka janmiet sngi palei haduh ka sngi saitjain da ka Tridum bad U Rangbah Baiaineh Nongsteng,Bah Edy Shadap bad U Bah Stantly kum ki nongialap bad ha ka sngi u Trai la tyrwa ia ka Mass Bakhuid da U Vice Chancellor jong Ka Shillong Archdiocese, U Father John Madur bad ka jingdon ryngkat lang kiwei ki Father na ki parish ba marjan.
Ha kane ka sngi la pyllait ruh ia ka kot sah kynmaw  jong ka jubilee bad la ioh ruh ia ka jingkren lyngkot na u Parish Priest jong ka Laitlyngkot Parish bad katto katne ki prokram na ki balang shnong jong ka sub district Mawkajem.
Ia kane ka Ingmane la shna da u Bishop Victor ha ka por ba u dang long u Parish Priest jong ka Laitlyngkot bad la pynbha shuh shuh da U Father Jolius Kurbah Syiem bad U Father Edwin Kahit.
Ha ka jingrakhe mynta ka sngi, wat hapdeng ka jingkhriat jongka suinbneng, hynrei  baroh ki la iaid beit iaid ryntih.
Ha ka janmiet jong kane ka sngi khraw la pynkut bad la pynshongshit shuh shuh ia ki samla da kaki jingrwai na ka Music Ministry jongka Parish Pynursla bad kiwei ki prokram, ong ka kyrwoh na U Secretary Seng Samla Catholic Mawkajem.
Mynta ka sngi, ki paidbah nongshong shnong jong ka shnong Mawroh kaba hap hapoh ka Mawthadraishan C&RD Block kila lap bad iohi ia kawei ka metiap kaba la per hapoh jong kawei ka wah kaba don marjan bad ka ophis jong ka Block bad na ka liang jong u Sordar katei ka shnong u la pyntip noh wut wut ia katei ka jingjia sha ki pulit.
Na ka liang jong ki pulit mar ia ioh jingtip halor katei ka jingjia, ki la her bran bran sha katei ka jaka ban pynlong ia ka jingtohkit kaba bniah halor katei ka jingjia bad la ong ruh ba katei ka metiap kadei jong u Sotarius Syiem 36 snem na ka shnong Mawroh West Khasi Hills District.
Shuh shuh ki pulit ki la ong ruh ba katkum ka jingtohkit kim shym la lap kano kano kaba pynsuba, halor katei ka jingjia bad la ong ruh katkum ka jingiathuh jong kiba ha Iing jong u tei u rangbah u bala khlad kila ong ba u tei u rangbah u dei u ba la kyrni bha ha ka jingdih buaid bad ha ka janmiet jong ka 2 tarik mynta u bnai u tei u rangbah u la mih na Iing ban leit kem puit ha pynthor kba hynrei naduh katei ka sngi u khlem wanphai Iing shuh.
Na ka liang jong ki baha Iing jong u tei u rangbah hadien ba kim shymla don kano kano ka jingsuba sniew, halor katei ka jingiap kumta ki la kyrpad na u Magistrate ban pyllait noh ia ka post mortem bad hadien bala lah ban pyndep lut ia baroh ki jingdonkam katkum ka ain la aiti noh ia ka met jong u tei u rangbah sha ki baha Iing.
U Anup Chetia, General Secretary jong ka kynhun ULFA, kaba iakren bad ka sorkar, ula ong ba lada ka sorkar, ka iai pynbor ban pyn treikam ia ka  Citizenship (Amendment) Bill, kumta ka Assam, kan sa klang da ka ding.
U Chetia, u kyntait ruh ba katei ka seng, ka don bynta, ha kaba siat ia 5ngut ki nongbylla ha Tinsukia.
U Chetia, ula ong ba lada ka Parliament, kan mynjur ia katei ka ain ban ailad ia ki rit paid, ba kin buhai shnong, kumta katei kan nang ailad ia ka ULFA (I), ba kan nang pynkhlain pynban ialade.
Katei ka dei ka ain, kaba ailad ia ki rit paid Hindu, Parsis, Sikh, Christian bad ki Buddhist kiba na Pakistan, Afghanistan bad Bangladesh, ba kin wan buhai shnong sha India.
U Chetia, ula don bynta ban iakren bad ka sorkar India, hadien ba la wan ialam ia u na Bangladesh.
Kham mynshwa, ki pulit ki la kem ia ki nongialam ka ULFA, kiba don ha ka jingiakren bad kitei ki kynthup ia U Mrinal Hazarika bad U Jiten Dutta, ha kaba la kynnoh ba ki don bynta ban pynthut ia ka suk ka sain jong ka Jylla.
Lyngba ka jingialehkai bha jong ar ngut ki nongialehkai ka Meghalaya, kata u Punit Bisht bad u Yogesh Nagar, ka la pynlong ia ka Meghalaya ban pynliem ia ka Arunachal Pradesh da 7 wicket ha ka sngi ialehkai kaba lai ha ka lumpung Ranji Trophy jong ka Plate Group.
Da kaba bteng na ka jingialehkai kaba la dep, 104/6, ka Arunachal kam shym la lah ban ialeh pyrshah ia ka Meghalaya.
U nongkawang bol na Meghalaya u  Gurinder Singh, u la pynhap 3 wicket ha ka  4/21, kaba la pynlong ia ka Meghalaya ban kamai 9/71.
Ki nongialehkai na Arunachal u Kamsha Yangfo, u kamai 40 ron bad u Abhay Negi u pynhap 4/39.
U Jason Lamare u kamai 29 ron ia ka Meghalaya shwa ba un shah pynhap ha u S Thakur.
Ka Meghalaya kan leit sha Puducherry ban iakhun ia kane ka lumpung kaban sdang ha ka 12 tarik Naiwieng.
Ha kawei ka jingialehkai, ka Meghalaya U-16 ka la jop ha ka jingiakhun kaba lai ha ka Vijay Merchant Trophy kaba long ha Tezpur, Assam ha kane ka sngi Saitjain.
Ka Meghalaya ka la kamai 135  da kaba pynhap ia ka Sikkim tang ha ka 67.
U Prince Maurya u pynhap 5/15, Nirdesh Baisoya 3/26 bad u Sunvish Charak 1/4 ia ka Meghalaya.
U Baisoya u la kamai 50 ha ka jingiakhun ka kylla miet ban pynlong ia ka kynhun ka Meghalaya ban kamai 162/8.
Shillong: U Myntri Rangbah ka jylla u Conrad K.
Sangma  ha kane ka sngi Saitjain u la jngoh ia ka shnong Dura Kalakgre kaba don ha West Garo Hills ha kaba u la iakren ia ka kam pynroi ha kane ka shnong bad ki shnong ba marjan.
Ka shnong Dura Kalakgre ka dei kaba bsa um ia ka sor Tura, kaba don ha trai u lum  Nokrek Biosphere Reserve kaba jngai 40 km na Tura.
Ha kane ka jingiakynduh ki nongialam shnong kum na ka Oragitok, Chandigre, Tosekgre, Baladingre bad ka Sakalgre ki la pynpaw ia ka jingsngew khia ia ki kam pynroi hakhmat u Myntri Rangbah.
Ki la dawa na u Myntri Rangbah ban tuklar ban pyndep noh ia ka surok kaba sahteng mynta khlem pat pyndep, nangta ka surok na shnong Dura Kalakgre  bad kiwei ki kam kiba iadei bad ka rep ka riang.
Kiba bun ki nongshong shnong ki dei kiba rep ia u piskot ha kane ka thain.
Ka jaka Nokrek Reserve ka dei ruh ka jaka ban khring ia ki nongjngohkai.
U rangbah shnong ki shnong kum ka Dura Kalakgre, Tosekgre, Sakalgre bad ka Baladingre ki la aiti ia ka dorkhas ha u Myntri Rangbah, uba la kular ban shim khia ia ki.
Namar ba ka surok ka dei kaba sniew palat, u Conrad u la leit da ka kali gypsy ban poi sha kane ka shnong lem bad u Chief Advisor u Thomas A.
Sangma bad u Chief Whip u Marcuise Marak.
U Myntri Rangbah u la ong ba yn sa shna noh ia kane ka surok na ka Rural Infrastructure Development Fund ka NABARD.
“Kine ki shnong ha trai u lum Nokrek ki dei kiba seisoh bad lyngba ka jingpynbha ia ki surok, yn sa lah ban pynlong kum ka jaka jngohkai kaba pawnam ha Garo," la ong u  Conrad K.
Sangma.
U la ong ba ka shnong Dura Kalakgre bad kiwei ki dei kiba bsa um ia ka sorkar Tura hynrei ki sorkar barim ki la leh klet bad kane ka sorkar kan sa thaw lad ban siew kylliang ia ki" u la ong.
U la iathuh ba la mang T.
22 klur ban pynbha ia ka surok bad T.
12 klur ban shna ia ki jaka jngohkai ha u lum Nokrek, katba T.
600 klur la khmih lynti ban ioh pisa ram na ka World Bank  ban iada ia ki jaka pynlang um ban pynlait na ka rukom rep syrti.
Ha ka kutlad jong ka sain pyrthei, ka Nandamuri Lakshmi Parvathi, ka leit wad biang ia la u tnga ba la khlad na lum jingtep, ba un im biang sa shisien.
Ka Parvathi, ka hap ban leit shong shah thngan ialade ha u lum jingtep jong u tnga baieid jongka, U NT Rama Rao (NTR) bad ka daw, ka long namar ba U N Chandrababu Naidu, uba dei u pyrsa kurim jong U NTR, ula leit die lilam ia ka seng Telegu Desam Party (TDP), ha ka seng Congress, kaba dei ka seng kaba U NTR u ju pyrshah bha.
Ka Parvathi, ka la thoh da ka shithi bad leit buh ha ka jaka tep jong U NTR, kaba don ha ki rud wah ha  Hussainsagar ha Hyderabad.
“Nga kynmaw sah ia ki kyntien jongphi, ha kaba phi la hap ban mih noh na ka kam ak phlim, kaba phi la don 35snem kynthih bad ban shimti ia ka jing kitkhlieh ha ka jylla Andhra Pradesh, namar ka jingbamsap kaba la jubor ha ka seng Congress" ong ka Parvathi.
U NTR, u dei uba u paidlang Telegu, u burom bad khein blei ia u, namar ba u don bynta ha kaba ak ha ki phlim  Lord Krishna, Rama and Vishnu bad kiwei de bad u dei ruh uba la pyntrei kam ia ka skhim ban die khaw ar tyngka shi kilo ia kiba duk bad ba khang die kyiad ha katei ka Jylla.
“Ngam lah khlem da jaw ummat, haba u pyrsa kurim jongu, U Naidu, u leit ban dem khohsiew bad bat khohwah ia U President jong ka Congress bad kumta ka la dei ba yn kha biang ia u sa shisien ban pyllait im ia u paidlang Telegu", ka la ong.
Hadien ka jingiap jong u lok jongka, ka  Lakshmi Parvathi, ka la thaw ia k seng sain pyrthei, kaba thymmai ka  NTR Telugu Desam Party ha u snem 1886 bad ka la shah jied kum ka nongmihkhmat sha ka dorbar Jylla, na  Srikakulam district, hynrei namar ba kam lah ban kyrshan, ka la iasoh noh bad ka  YSR Congress ha u snem 2012.
U Tej Pratap Yadav, uba dei u khun jong U Lalu Prasad Yadav, nongialam ka RJD, ula iathuh ba ula shu shah pynbor ban ia poi kha bad ka nong sor, kaba im ha ka jingim pahuh pahai bad katei ka jing ia poi kha, ka long kaba pyrshah ia ka mon jongu  bad ula kam ba ha kine ki bun bnai, ula im ia ka jingim kaba sohsat shibun eh.
Katei ka jingkren jong U Tej, ka dei hadien ba ula ujor sha kashari, ba u kwah ban ia pyllait sanshyieng noh bad ka Aishwarya Rai, ka kurim jongu, ha kaba ka kashari, kan shong bishar ha ka 29tarik Naiwieng 2018.
U Tej, ula kren shai, ba un nym weng satia ia katei ka jing ujor jongu, ha kaba ula ong “Nga la im ha ka jingim kaba kordit sat bad kumno ngan leh ban iai im ha kane ka dur?".
“Nga la ong ia ki kmie ki kpa jongnga ba ngam pat kwah ban ioh briew, hynrei,  ym don ba sngap satia bad ka dei ka jing bym iahap shyiengkrung.
Nga dei u briew uba im shisur, uba don ka jinglong kaba shisur, katba ma ka, ka dei ka briew jong ka juk mynta, kaba la pule ha Delhi bad ka im ha ki nongbah kiba heh" ong U Tej.
U Tej, ula iathuh shuh shuh, ba um ju iakren bha shuh bad katei ka tnga jongu, ka Aishwarya, kaba dei ka khunjong U Chandrika Rai, uba dei u myntri pyniaid kali jong ka sorkar barim ha Bihar.
Kitei ki shijur, ki la ia poikha ha ka 12tarik Jymmang 2018.
Katei ka jingjia, ka la pynlong ia ka Rai lem bad u kpa jongu ba kin leit sha iing ka Rabri Devi, ka kmie jong U Tej, na ka bynta ban iakren sani bha jai bad ban pyrshang ban pynpoi biang sha ka jing ia beit, tangba la sngewthuh ba kam long shuh kaba suk.
Hadien ka jing iathoh, la iathuh ba kitei arngut kim da don ka jing iadei kaba jan satia  bad kawei na ki daw, ka long ia ka rukom im, ka rukom riam bad ka iaid ka ieng jongki, ha kaba ka Aishwarya, ka dei ka samla, kaba la pyndep ia ka MBA, katba U Tej, u dang pyndep ia ka Class XII.
Arngut ki nongialam jong ka seng kaikhlaw  National Socialist Council of Nagaland (Khaplang), kiba rah bad hynriew tylli ki suloi ba khlain bor bha, kaba kynthup ia ar tylli ki suloi AK 56, ki la shah bom iap ha u paidbhur ha Cachar District, hynnin ka sngi, ong ka khubor.
Katei ka jingjia, ka dei ha ka jingpeit jong ki pulit ha Joypur, kaba dei ha u pud u sam jong ka  Assam-Manipur bad kitei ki arngut, la iathuh ba kim ithuh lynti satia bad katei ka dei ha ka por 11.
15baje mynstep.
Ki riew paidbah, haba ki iohi ia kitei ki briew ba ki don ia ki tiar siat ba i triem, ki la sdang ban her mynsiem bad mar kumta, ki la sdang ban ialum paidbah bad ktah kti ia kitei ki arngut.
Ha katei ka jingshah shoh shah bom, ki arngut ki la mynsaw jur bad ha ka por ba la leit rah ia ki met jongki ha Silchar Medicl College, ki la iap noh, ong ka khubor.
Na kitei ki arngut, la lap ia ar tylli suloi AK 56, ar tylli ki Insas Rifle, ka  Chinese light machine gun, u Chinese hand grenade, ka suloi 12-bore bad bun phew tylli ki kuli ki bym pat pyndonkam.
Katei ka jingjia, ka la pynkhih bitar bad pynsyier mynsiem ia u paidbah ba bun, hadien ba ki 5ngut ki  briew, ki la shah siat iap ha Tinsukia, ha kaba la suba ba la siat da ki ehrang.
Shillong: Ka Khasi Students’Union (KSU), ka pynpaw ia ka jing sngew lyngngoh haba iohi lyngba ki lad pathai khubor, ba ka jing pass jong ka sorkar ia ka rai halor ka ktien “khasi " ka dap da ki jing duna ki jing bym biang, kaba la wanrah ka jing sah umdum halor kane ka mat kaba la angnud lah bun snem,  ba ka ktien khasi ka dei ban rung noh ha ka khyrnit kaba phra jong ka riti synshar ka Ri India.
Ha ka khyllipmat ba ka sorkar ka shim  ia katei ka rai, ka lah don ka jing kyrmen ba kan urlong shen, namar lah iohi ia ka jing mynjur jong baroh ki nongthaw aiñ hapoh iing dorbar ba dang shu dep, hynrei sngew diaw  ba tang khyndiat taiew lah paw penrynkew, ba ka rai kam dei kaba biang.
Ka KSU, ka  sngew dei ban phah ia kane ka kyrwoh sha ka sorkar jylla, ba ka dei ban lum noh mardor ia ka dorbar kyrpang ban iatai sani bha bad pynbeit ryntih ia ki jingduna bad ban mynjur biang sa shisien ia ka rai ka bym dkoh shuh.
“Lada ka sorkar kam khot kyrkieh iaka dorbar kyrpang halor kane ka mat, ka pyni ba ka sorkar ka lah shukor bad pynthame kai ia ki dkhot ka jaitbynriew, da kaba  pass ia ka resolution kaba khlem da janai tikna" ong ka kyrwoh bad ka KSU, ka kyrmen ba  ka sorkar kan shim khia ia kane ka kam ban leh noh mardor bad ioh phah noh kloi ia ka rai, ka bym dkoh sha ka Sorkar kmie.
Ka la mih ka jingeh kaba khraw ia ka Board of Secondary Education Manipur (BOSEM), la kan shah ne em ia u khynnah Class 9, ba un ialeh matrik, namar ba ula kwah palat.
U Isaac Paulallungmuan Vaiphei, u dei uba na  Churachandpur District bad mynta la shi bnai, ula thoh sha ka Board, ba kan ailad ba un ialeh matrik, tangba kam pat jubab satia.
U Isaac, uba dei u khynnah jong ka skul Rayburn ha Churachandpur, un dap 11 snem, ha ka 10tarik Naiwieng bad u kwah palat ba un long u khynnah uba nyngkong eh ban pass ia ka Matrik, ha katei ka rta ha Manipur.
“Nga kwah ban long uba khynnah tam ban pyndep ia ka eksamin matrik" ong U Isaac.
U Isaac, u ioh mynsiem, haba u ioh ia ka Naina Jaiswal kaba na Hyderabad, kaba pyndem ia ka Class 10 jongka, ha ka rta kaba phra snem.
U Isaac, u kwah ban long u ophisar IAS bad ba un shakri ia kiba duk ba rangli.
U Genkholien Vaiphei, uba dei u kpa jong U Isaac, u iathuh ba u khun jongu, u sdang leit skul, ha ka rta kaba dang ar snem shiteng bad ula pyndep ia ka  class A bad B tang hapoh shisnem bad ha ka rta kaba 4snem, ula pule Class One.
Hynnin ka sngi, ki pulit ki la kem ia U Jai Kishore, uba dei u manager jong ka  CCL International Limited bad ka daw ka long namar ba u pynslem than ban shna pynbha ia ka surok National Highway 62.
La kem da ki pulit ia U Kishore, na Tura hynnin ka sngi.
Ka CCL, ka dei ka kompeni, kaba shimti ban maramot ia ka surok  National Highway 62.
La kem ia U Kishore, hadien ka jing ujor jong ki briew na Baghmara, ba ka jing maramot ia katei ka surok ka la suki palat, ha kaba katei ka surok, ka dei kawei na kiba sniew tam ha katei ka thain.
Ka NH 62, ka dei ka surok kaba donkam bha bad kaba iaid na Duhdnoi ha Assam bad ka bteng sha  Karonggre ha West Garo Hills.
Ka CCL, ka dei kawei na ki 4 tylli ki kompeni kiba trei ia katei ka surok NH 62.
3ngut ki kontraktor, ki la sdang ban trei ia la ka jong ka kam, katba ka CCL kam shym la sdang satia haduh ha kine ki sngi.
Ka CCL, ka don shibun ki jingtrei surok ha Garo Hills, kaba  kynthup ruh ia ka jing pyntrei ia ki skhim jong ka jingstad German, ong ka khubor.
Shillong: U nongialam ka seng UDP, U Dr Donkupar Roy, ula kyntait ia ka jingai jingmut jong ki paralok ha kane ka kynhun MDA, ba u kandidet un iakhun na ka shap ba khlem seng lane ka shap laitluid, ha ka elekshon MP bad ba un nym iakhun satia ka shap jong kano kano ka seng.
Haba kren ha ka kotkhubor The Shillong Times, U Dr Roy, u kynthoh halor ka jingkren jong U Bah AL Hek nongialam ka seng BJP bad U Bah LamborMalngiang MLA shimet.
Na ka jing ong U Roy, u kandidet u dei ban long na ka shap jong ka seng sain pyrthei, namar ba ki paidbah kin kham pdiang ia kata bad ula ong ruh ba kiwei pat ki seng sain pyrthei, ki don ia la ka jong ka hok, ba kin wan rah ia la u jong u kandidet, ha kaba ka MDA, kan hap ban jied ia uba bit tam na kitei.
U Roy, u pynsngew ruh ba ka por ka la kham kyrkieh ban jied ia u kandidet, namar ba ka elekshon MP, ka dei ban long ha U Iaiong lane U Jymmang jong u snem ban wan.
Ka dei ka briew, kaba la dei ban shah pyniap, hynrei ka kashari jong ka Pakistan, ka la pyllait im ia ka, na u tyllai phasi jong ka jingiap, na ka daw ba ka long ka Khristan, hynrei mynta kam lait ban mih na ka jingshah set phatok, namar ki shitniam Muslim kim ailad ha kan mih noh na katei ka ri bad ki kwah ba ka dei ban dkut mynsiem ha u tyllai phasi.
Ka Asia Bibi, ka la don ha ka jingshah set phatok, la 8 snem kynthih, halor ka jingkynnoh ba ka leh niewbein ia U Proper Muhammad bad ka rai ka long ruh, ba dei ban pyniap syndon ia ka, hynrei ka kashari, ka la weng ia katei ka jingrai pyrshah bad ban pyllait noh ia ka na ka jingshong phatok.
Kat haduh mynhynnin ka sngi, kam long satia ban pyllait ia ka Bibi, namar ki shitniam Muslim ha  Islamabad, Peshawar bad Lahore, ki dawa ba dei ban pynshitom beit ia ka, da ka jingiap.
Ki bor pyniaid jong ka sorkar Pakistan, ki la iakren bad ki paidbhur, hynrei kim shym la ailad satia bad ki dawa, ba wat ia ki nongbishar, kiba rai ban pyllait im ia ka Bibi, ba dei ban pyniap lang ia ki ruh.
Ka France bad ka Spain, ki la kular ban ai jaka sah shirta jingim ia ka Bibi bad ka la dei ban mih na katei ka ri, na ka jaka, kaba ym don ba tip satia, haei ba ka shat set.
Hynnin ka sngi kaba lai jong ka jing iakhih, ki don haduh 5hajar ngut ki paidbhur, kiba ialum lang ha Pakistan bad nangta sa 4hajar ngut ha Lahore  bad 2hajar ngut, ki la khang ia ka surok ba pyniasoh hapdeng ka Islamabad bad ka Rawalpindi.
U Imran Khan, u kren pyrshah halor katei ka jingeh jong kitei ki shitniam, kiba kwah ban beh kam ia ki nongbishar bad kiba kwah ruh ban pyn khyllem ia ka sorkar jongu.
Shitaiew lynter hadien ba ki paidbah ka thain Umsning, ki la iai apkhmih lynti ban iohkem ia u Anasias Lapang, uba la leh beijot ia iwei i heprit ba dang 4 snem ka rta ha shnong Lad Mawrong, hynne ka sngi ha ka por 9 baje ei ei mynstep, ki paidbah ki la ioh ban kem ia utei runar na kawei ka khlaw kaba don ha ki thain Kyrdemkulai ha Ri Bhoi.
Ka kali kit nongpang, kaba dang kit ia utei u nongrahbor na CHC Umsning sha ShillongKa khubor kaba la iohlum da u Rupang, la ong ba ki paidbah tang mar ia iohkem, ki la rah sha ka sha iing dorbar shnong ka Lad Mawrong bad hadien ba ki la dep ban ai jingsneng ki sa leit ban aiti pat sha ki pulit ka Umsning Police Outpost.
Ki paidbah, kiba dang leit rah ia utei u nongbat bor sha ki pulit ha Umsning.
Shillong: Ki nongrep na ki unit bapher bapher jong ka seng Hill Farmer Union (HFU), ki la rai ban nym leit die jhur ha ka 5 tarik mynta u bnai kum ka dak ka jingpyrshah haor ka jingbteng ban ot kilo da ki nongkhaii ha Iewduh.
Ha katei ka sngi kan don ka jingialang paidbah ha Khasi National Dorbar Hall Mawkhar ha ka por 11 baje mysntep na ka bynta ban pynduh noh shi syndon ia ka jingot kilo ha iewduh.
U bah Commander Shangpliang President jong ka HFU u la iathuh ba ka seng ka la kmen hadien ba la pynmih u syiem ia ka hukum ban nym ot kilo shuh ia ki mar rep, hynrei ka jingot kilo ka dang bteng haduh mynta ha iewduh bad kane ka long ka jingpynkhein ia kane ka hukum.
La jan man ka sngi ka seng ka la ioh ia ka jingujor na ki nongrep halor ka jingot kilo.
kumta halor kane ka seng ka la ujor sha u acting syiem jong ka hima mylliem.
Kumta u la iathuh ba na ka bynta ban wad ia ki lad ban pynduh noh halor kane ka jongot kilo ka seng kan pynlong ia ka jingialang ha ka 5 tarik mynta ubnai ha ka por 11 baje mynstep ha Khasi National Dorbar Hall Mawkhar.
U la iathuh ba ka seng ka dap da ka jingsngewkhia halor kane.
Kumta u la kyntu ia ki nongrep ki bym pat tip halor ka rai ban nym leit die jhur ha ka 5 tarik ha iewduh ba kin wan sha ka jingialang ha mawkhar hadien ba la dep die jhur.
Hynrei baroh kiba la ioh jingtip kim dei ban leit die jhur ha katei ka sngi ban pyrshah halor ka jingot kilo.
U la iathuh ba ka seng kan nym shongthait ban iakhun halor kane ka jingshah ot kilo, hynrei ha ka juh ka por u la kyntu ia ki nongrep ba kin long kiba iatylli ban lah ban pynduh ia kane ka jingot kilo.
u la kyntu ruh ia ki nongrep ba kim dei ban tieng halor ka jingbyrngem jong ki nongkhaii ban nym thied ia ki jhur lada kim shah ban ot kilo bad ba ki dei ban wan sha ka jingialang ban ioh ia ka jingpynshai na ki nongialam ka seng.
Shillong: Ka bor synshar district ka East Khasi Hills district myn hynnin ka sngi ka la pynlong ia ka jingshai paidbah ha shnong Lynshing kaba hap ha Mawkynrew hadien ba ki don ki longing kiba kyntait ban shim ia ki skhim sorkar namar ba ki la don ki riew niam kiba ialap ia ki, ba ka pyrthei kan wai noh bad kam myntoi shuh ban shim ia ki skhim sorkar.
Kiba bun ki nongshong shnong ha kane ka shnong ki la kyntait ban iashim bynta ha ka skhim 100 sngi ne ka National Rural Employment Guarantee Scheme (NREGS)bad kiwei ki skhim sorkar kum ki skhim shna ing, skim ring bording, bad kiwei kum ka jingai tika naduh 2016 namar ba ki tieng ia u Aadhaar.
Ki don ruh katto katne ki longing kiba khlem treh ban iashim bynta ha ka jingthep vote ha kane ka elekshon MLA ba dang shu dep.
Namar kane ka daw, ka ophis u BDO Mawkynrew ka la pynlong ia kane ka jingialang pynshai paidbah ha kane ka shnong.
Katkum ka jingong u Block Development Officer (BDO) ka Mawkynrew Block, u Bah LT Tariang, haba u wan ban shimti kum u BDO, na ki 66 tylli ki Village Employment Councils (VEC), 8 tylli ki VEC ki la sangeh ban treikam namar bym don ba treh shuh ban trei namar ba tieng ia u Aadhaar.
U BDO u la ong ba kine ki nongshong shnong ki la kyntait ruh ban shim ia ki skhim shna iing kum ka Pradhan Mantri Awas Yojana (PMAY).
“Namar ka jingiai pyrshang jong ngi ban pynsngewthuh ban pynshai pyrshah ia ka jingngeit biej jong ki nongshong shnong, ngi la lah ban pynngeit ia ki longing jong kine ki 8 tylli ki VEC ban iashim bynta biang ha ki skhim sorkar bad ki kam pynroi", la ong u Bah Tariang.
U BDO u la ong ruh ba kine ki nongshong shnong kim treh ban ai tika ia ki khun jongki ka Measles Rubella Vaccination.
U la ong ba ka sorkar kam nym ailad ia ki khubor ban ialam bakla ia ki paidbah da ki khubor lamler bym shisha.
Khlem da jer iano iano, u BDO u la ong ba ki don katto katne ki briew kiba la pynlong ia ka jingialang ban ialam bakla ia ki nongshong shnong da kaba pynngeit ba ka pyrthei kan kut noh bad namarkata kim donkam skhim sorkar shuh.
Ha kajuh ka por, u Sordar ka Lynshing u bah Raison Nongrum u la ong ba u la sngew khia ia ki katto katne ki longing ka shnong kiba khlem kwah ban shim ia ki skhim sorkar bad ban iadon bynta ha ka imlang sahlang da ka jingngeit ba ka pyrthei kan wai noh.
“Na ki 900 ngut ki nongthep vote ha kane ka shnong, kumba 200 ngut ki khlem treh iashim bynta shuh ha kane ka elekshon bala dep da kaba ngeit ba ia ka mashin electronic voting machine (EVM) la pyniasoh bad u Aadhaar," la ong u Bah Nongrum.
U la ong ba na ki 41 tylli ki longing kiba ioh ia ka skhim shna iing ka PMAY, 3 ngut ki la kyntait katba 255 ngut kiba don ka job card kumba 100 eiei kim treh ban iashim bynta ha ka NRGES namar ba ki hap ban plie ia ka bank account ba hap ban pyniadei bad u Aadhaar.
“Ka Dorbar Shnong ka la pynlong ia ka jingiasyllok ia kine ki briew ka shnong bad don kiba ngeit ha kaba ki la wan ban iashim bynta biang", la ong u Sordar.
Ha kajuh ka por, ka kong Previous Bina kaba la shah ialam bakla mynshwa da ka jinghikai bym dei, ka la rai ban iashim bynta biang ha ka imlang sahlang bad ha ki kam pynroi ka shnong.
Ka la ong ba ka shah ialam bakla da ka jingwan hikai jong ki katto katne ki briew.
“Ki la ong ba ka jingkut ka la jan.
Hynrei ki sngi bad ki bnai ki la iaid bad kam don satia kano kano ka jingkut", kala ong.
Ka Kong Bina ka la ong ba ka la sdang ban iashim bynta biang ha ka skhim NREGS.
Nongstoiñ: Ka jingther kaba kynsan jong u phria ha ka 30 bad 31 tarik u Risaw ha ki katto katne ki bynta jong ka West Khasi Hills District, ka la pynlong ia ki nongrep ban jaw um mat kthang namar ba kiba bun ki kba ha ki pynthor ki la julor lut bad ki sah bad ieng sa tang ki jyntang kba suda.
U MLA ka Nongstoiñ katba u dang ia phylliew jingmut bad ki nongrep hadein bala dep ban jurip ia ka pynthor kba ha ka thaiñ Umyiap.
Ha kaba iadei bad katei ka jingshah pynjulor jong ki kba bad ki jingthung jingtep na ka liang jong u MLA ka Nongstoiñ u Bah Macmillan Byrsat ha ryngkat ka jingsynran lang jong u General Secretary ka NPP u Bah A.
L.
Syiem myn hynnin ka sngi ki la hiar ban jurip ia ki lyngkha kba hapoh ka thaiñ Umyiap kiba la shah ktah ha ka jinglynshop jong u phriaU MLA ka thaiñ u la ioh ruh ban ia kynduh bad ban ia phylliew jingmut bad ki nongrep jong ka thaiñ Mawsngapwir, Mawiawet, Nongrangoi bad Mawkynbat kiba la shah ktah ha katei ka jinglynshop jongu phria bad ha katei ka jingjurip u MLA u la lap shisha ba haduh kumba 90% eiei ki jingthung jingtep ki la julor lut.
Shuh shuh ha katei ka jingia phylliew jingmut bad kitei ki nongrep ha katei ka sngi u MLA u la pynpaw ia ka jingsngewsih kaba khraw ha kaba iadei bad ka jingshem lanot jong kitei ki nongrep katei ka thaiñ kaba kila mad ia katei ka jingshah lynshop ia ki jingthung jingtep jong ki kaba ju ai bam ai sa ia ki man la u snem.
U la iathuh ruh ia ki nongrep ba na ka liang jong u kum u nongmih khmat u la dep ban bthah ia u Deputy Commissioner ka West Khasi Hills, ia ki BDO jong ka Nongstoiñ bad Mawthadraishan ban jurip ia kitei ki pynthor kba kiba la shah ktah ha kaba yn da kila ioh ban lum ban lang kin sap hah ia kitei ki kyrteng ha kaba na ka kang jong u MLA un sa buddien bad ba baroh ki nongrep kiba shah ktah kin ioh iala ka jong ka hok.
U Bah Rangsing Wahlang Sordar shnong jong ka Mawiawet u la buh ka jingkyrpad na ka bynta u MLA ba un shimkhia ha kaba iadei bad katei ka jingjia bad u la iathuh ruh ba ha ki snem kiba la dep lada wan jia ki jinglynshop ka mei mariang, ki longing longsem ki ioh ia ki jingiarap hadien 2 bad 3 snem haduh ba kiba bun ki longing kim kynmaw shuh ia kaba la jia, bad ba kum kitei ki jingjia kim kwah satia ban dang bteng.
U MLA hadien ba u la iohsngew ia kitei ki jingud na u sordar shnong u la kular skhem ha khmat jong ki nongshong shnong ba ki Gramsevak jong kitei ki ar tylli ki Block kila leh iala ka jong ka bynta ban lum ban lang ia ki jingtip kiba bniah bad na ka liang jong u MLA u la kular skhem ban pynstet ban pynioh ia ki lad jingiarapa sha baroh ki longing kiba la shah ktah ha katei ka jinglynshop jong u phria.
U General Secretary ka NPP u bah Apsharai lang Syiem haba kren ha katei ka jingialang u la iathuh ba ka thaiñ Umyiap kala mad arsien kynthih tang ha u ne u snem ha kaba ha ki bnai Iaiong, Jymmang katei ka thaiñ kala shah lynshop ha u phria ha kaba ki longing ki la shah lynshop jur ha u phria bad watla katta ruh na ka liang ka sorkar da ka jingtrei shitom u MLA la ioh ban ai ia ki jingiarap tang ha ki por ba khyndiat eh bad kan long kumjuh na ka bynta kane ka jingjia kaba la jia mynta.
Katkum ka kaiphod na u BDO ka Nongstoin C&RD Block la ong ba ki shnong ki ba la shah lynshop tyngeh ha utei u phria ki kynthup ia ka shnong Mawsngapwir, Mawkynbat, Mawiawet, Nongrangoi, hynrei ha ki thain Lai lyngdoh pat ka shnong Jaidoh, Nonglwai, Byrki kidei ki shnong kiba la shah lynshop bad shah pynjulor ha u phria.
Ha kawei pat ka bynta na ka liang jong u MDC ka Nongstoiñ ruh u bah L.
G Nongsiej ha kaba iadei bad katei ka bynta u la leit ban ia kynduh ia u Deputy Commissioner ka WKHD u bah T.
Lyngwa bad ha katei ka jingiakynduh u DC u la iathuh ba u la dep ban bthah ia ki ophisar ba dei peit ba kin phah noh ia ka kaiphod mynta ka taiew khnang ba u DC un ioh pat ban phah Sha ka sorkar ha u taiew ban wan khnang ban pynstet ban pynpoi ia ki lad jingiarap sha kiba shah ktah.
Nongpoh: Ki dkhot ka HNYF, 20Mer Circle, hynnin ka sngi ki la pynlong ia ka jingleit khynra ia ki kot ki sla jong ki bar jylla kiba la wan ban khlong Shyiap ha ka Wah Umtrew, Lailad ha Ri Bhoi bad ha kane ka jingkhynra ki dkhot ka HNYF, ki la lap ba baroh na kitei ki bar jylla kiba la trei ha katei ka jaka, kim shem la don ia ki kot ki sla kiba biang, hynrei ki don tang katto katne ngut kiba la lah ban pyni kum ia ki Pan Card bad Epic.
Ha kane ka jingleit khynra bar jylla, kaba la ialam da u Bah Paul Wahlang, President ka HNYF, 20 Mer Circle, ha ryngkat ka jingdonlang u Bah Iaineh Wahlang, Organizing Secretary ka HNYF, Northern Region lem bad bun ngut ki dkhot ka HNYF.
Haba pyntip sha ki Nongthohkhubor, u Bah Paul Wahlang, u la ong ba ha kane ka sngi ki la leit ban jurip ia kiba bun tylli ki jaka sei Shyiap na katei ka Wah, ha kaba la lap ba bun na kitei ki bar jylla kim lah don ia ki kot ki sla kiba biang, kumta haba iadei bad kane na ka liang ka seng ka la maham tyngeh ia ki ba ki dei ban mih noh shisyndon na katei ka jaka.
Shuh shuh, u la ong ruh ba ka seng hi ka sngewkhia ban iohi ia ka jingioh laitlan ki bar jylla ban wan rung shapoh ka jylla, ha kaba ki ioh ban rung bad ban trei ha ki jaka bapher bapher, wat haba kim don ia ki kot ki sla kiba biang bad kane hi ka la pynpaw ia ka jingsynjor halor ka rukom talasi ia ka rung ka mih jong ki bar jylla.
Haba iadei bad kane ka kam khynra ia ki bar jylla bym don kot don sla, ka seng kan sa leh tyngeh bad nangne shakhmat kan sa pynlong ia ka jingkhynra ha kiba bun ki jaka ym tang ha katei ka thain hynrei ha ka Distrik hi baroh kawei.
Khadduh eh, ka seng ka kyntu ruh ia ka sorkar jylla ba ka dei ban pynstet noh ha ka ban tei ia ka Entry bad Exit point, khnang ban tehlakam ia kiba kum kitei ki bar jylla, kiba la ioh ban wanrung suk shapoh ka jylla, u la bynrap.
Shillong: Ka All Meghalaya Other Backward Classes Organisation (AMOBCO) ki la phah ia ka dorkhas jingujor sha u Commissioner & Secretary ka Social Welfare Department, u Bah T.
Dkhar halor ka jingshah pynduh ia ki hok ba ki dei ban ioh kum ki Other Backward Classes (OBC) ha kane ka jylla.
U chairman jong ka seng, u R.
G.
Pradhan u la iathuh myn hynnin ka sngi ba ka jingai ia ka syrnot OBC la pynsangeh naduh u snem 2004.
U Pradhan u la ong ba ka sorkar jylla ha ka shithi ba la phah sha da Commissioner ka Social Welfare Department ha ka 28 tarik Risaw, 2013 sha ka Ministry ka Social Justice and Empowerment, ka la ong ba kam don kano kano ka jingithuh ia kano kano ka kynhun jaitbynriew kum ki OBC ha Meghalaya bad kam don ka thup ba la pynmih ka sorkar kaba dei ia ki OBC ha kane ka jylla.
Halor kane, u la buh jingkylli pat ia ka jingai syrnot OBC kaba bteng haduh u snem 2004, ha kaba kam don kata ka jingbatai ne ka jingpynbna ba don ki kynhun jaitbynriew OBC ha kane ka jylla.
U Pradhan u la ong ba ki hok ba la pynkup da ka riti synshar, la pynduh ia ki OBC bad kane ka dei ka jingleh shiliang ka sorkar jylla.
U la kyntu ia u Commissioner & Secretary ban bishar bniah bad ban peit ia kane ka kam ban pynbeit ia ka jingdkoh khnang ba ki OCB kin ioh ia ki hok kumba la pynkup ka riti synshar ka ri.
Nongpoh: Ha ka por ba ki dkhot ka HNYF, 20Mer Circle, ki la leit ban khynra ia ki kot ki sla jong ki bar jylla, kiba la wan ban khlong Shyiap na Wah Umtrew kaba don ha shnong Lailad ha Ri Bhoi, la iohi ba ki don ki bar jylla kiba la phet krad ialade da kaba rynsied sha katei ka Wah heh bad jngi sha shilliang, tang ban lait na ka kti jong kitei kiba la leit ban khynra.
Ki bar jylla kiba la jngi sha shilliang ka Wah Umtrew ha ka por ba khynra ka HNYFHa kaba leit khynra sha katei ka jaka, ki dkhot ka HNYF, ki la lap ba kitei ki bar jylla kiba la wan ban bylla khlong Shyiap na katei ka wah, kim shem la don ia ki kot ki sla kiba biang, hynrei ki don tang katto katne ngut kiba la lah ban pyni tang ia ka Pan Card bad ki Dur Epic.
Ha kane ka jingleit khynra bar jylla, kaba la ialam da u Bah Paul Wahlang, President ka HNYF, 20 Mer Circle, ha ryngkat ka jingdonlang u Bah Iaineh Wahlang, Organizing Secretary ka HNYF, Northern Region lem bad bun ngut ki dkhot ka HNYF, ha kaba ki la leit ban khynra ia baroh ki jaka sei Shyiap kiba don ha katei ka jaka bad bun na kitei ki jaka sei Shyiap la pyntrei tang da ki bar jylla suda.
Ha katei ka jingjurip, hadien ba la lap ia kitei ki bar jylla ki bym don kot don sla, ka seng ka la maham tyngeh ia kitei ki bar jylla, ba ki dei ban mih noh na katei ka jaka bad ba ki dei ban pynbiang shwa ia ki kot ki sla.
Haba kren sha ki nongthohkhubor, u Bah Paul Wahlang, u la ong ba ka seng hi ka sngewkhia ban iohi ia ka jingioh laitlan ki bar jylla ban wan rung shapoh ka jylla, wat haba kim don ia ki kot ki sla kiba biang, hynrei haba iadei bad kane, ka seng hi kan nym shong kli kti, pynban kan dang iai bteng ba khynra ia ki bar jylla ki bym don ia ki kot ki sla.
Na ka bynta ban tehlakam ia ka jingwan rung kyrthep ki Mynder, kiba la wan ban bsuh khlieh sha ka jylla da kaba trei ha ki kam bapher bapher, na ka liang ka seng ka kyntu ia ka sorkar ba ka dei ban pynstet noh ha ka ban shna ia ka Entry bad Exit point, khnang ban tehlakam ia ki bar jylla kiba la sdang ban rung wat ha ki kyndong kynshrot, u la bynrap.
Ka Mehbooba Mufti, myntri rangbah barim jong ka Jammu and Kashmir, ka ai jingmut ia ka India, ba kan iakren ha kane ka kynti bad U Imran Khan, myntri rangbahduh ka Pakistan bad ka la ong, ba lada iakren mynta, khlem pep, kan don ka jing myntoi ia baroh ar tylli ki Ri.
Haba kren ha ka jingialang ha Delhi, Ka Mufti, ka ong ba ka India, ka la ioh nong shi katdei ha ka por jong U  Pervez Musharraf, President  ba rim ka Pakistan, ha kaba ka la sdang ka jing sangeh ia siat bad nangta ba la plie ruh ia ka lynti iaid jong ka surok Muzaffarabad.
Ka Mufti, ka kren shai ruh ba ka seng PDF, kan ia trei lang bad kano kano ka seng, kaba kwah ban wan rah ia ka jing ia sngewthuh jingmut halor ki jingeh kiba don ha  Jammu and Kashmir.
Ka Mufti, ka ong shuh shuh ba ka don ka jingiapher kaba khraw hapdeng U Atal Bihari Vajpayee myntri rangbahduh barim bad U Narendra Modi bad ka ong “U Vajpayee, u dei uba don ia ka jing kitkhlieh, u bym ju phai dien bad u dei u nongialam uba khaw, hynrei ha kane ka kynti kaba mynta ki pyrkhat tang ban jop ilekshon" bad ka ong shuh “Iarap Ah Blei, ba haduh mynta kim shym pat la ai vote toi ia ka masi ruh".
Nongpoh: Wat la ka kam Khap shniuh ka dei kawei na ki kam kaba heh bha ka jingioh, hynrei ka long pat kaei kaei kaba sngewsih ban tip ba bun na kiba trei ha katei ka kam la klun lut da u bar jylla bad ia kane la sakhi na ka jingbun jong ki nongkhap shniuh ha Ri Bhoi, hynrei ki Khasi ki don tang kumba katto katne ngut.
Haba wad jingtip halor kane, u Rupang u la lap ba ha kylleng ka Ri Bhoi, ki don tang kumba 6 ngut ei ei ki Nongkhap shniuh kiba dei ki Khasi bad kata ka long uwei ha Patharkhmat Ar-ngut ha Umsning bad Laingut ha Bhoirymbong, hynrei lait nangta ha man la ki jaka la trei bad klun lut da ki briew kiba nabar.
Naduh Khanapara, Byrnihat ter ter shaduh Nongpoh, Umsning bad Umiam, la lap ba ha baroh ki jaka khap shniuh (Saloon) la trei lut da ki briew kiba nabar bad ym don ki Khasi, katba ki briew kiba la leit ban ai pisa da kaba leit phah khap shniuh sha kitei ki Saloon ki dei ki Khasi.
Haba wad jingtip bha halor ka jingdon jong ki Nongkhap shniuh Khasi ha Ri Bhoi, u Rupang, u la ioh ban iakren bad u Samla Donelson Malieh, u samla na ka shnong Nongjri kaba hajan Umsning bad uba buh ia kawei ka dukan Khap shniuh ha Umsning Proper-A, ha kaba katkum ka jingiathuh jong u, la sngewthuh ba ka kam Khap shniuh kadei kawei na ki kam kaba heh bha ka jingioh bad khamtam eh lada lah ban trei janai.
Haba kylli kaei ka kaba la pynlong ban long kum u Nongkhap shniuh, utei u Samla u la ong ba ka daw hi kaba la pynlong ia u ban sdang ia katei ka kam, ka dei hadien ba u la mad ia ka jingkyrduh kam bad u la shu shong khlem kam khlem jam, hynrei haba u la iohi ia katei ka kabu, u la sdang ban leit shah hikai ha kawei na ki dukan khap shniuh, kaba mynshwa la trei da u Khasi ha Umsning bad nangta u sa sdang pat ban nang ban khap shniuh.
U la ong ruh, ba kaba la pynlong ia u ba un sdang ia katei ka kam khap shniuh, ka dei hadien ba u la ioh ba bun ki bar jylla na kiwei pat ki jylla, ki wan ban kamai ja kpoh sha kane ka jylla da kaba long kum ki nongkhap shniuh.
Kumta haba la iohi ia katei ka kabu kaba la pynlong syndon ia u ban un sdang ia katei ka kam.
Haba kylli halor ka jingioh ha ka shisngi, utei u Samla u la iathuh ba um ju duna ia ka T.
500 ha ka shisngi bad kata ka long ha ki sngi kiba duna ka Iew ka hat, hynrei haba bun kiba wan, ka jingioh ruh ka kham heh.
“Nalor ba ka dei ka kam kaba biang ka jingioh, hynrei sngewsih ban pynpaw ba ia kane ka kam la trei lut da ki bar jylla, katba ki Khasi ki la kylla long tang kum ki nongleit ai pisa sha kitei ki bar jylla bad kane baroh ka jia long tang namar ka jingduna ki samla Khasi kiba trei ha katei ka jait kam" ong u Samla Donel Malieh.
U la ong ruh, ba ka kam khap shniuh kam da dei eh kata ka kam kaba eh, namar wat ki samla ki bym pat don ia ka jingnang jingstad ruh ki lah ban leh, hynrei kaba sah ka long sa tang ban biang ki jaka aijinghikai ym tang ha ka kam khap shniuh, hynrei ha kiwei kiwei pat ki kam kiba iadei bad ka kam khap shniuh.
Khadduh eh, utei u samla u la ong ruh ba jin lada ka sorkar ka shimkhia ha kaba pynbiang ia ki jaka ki ban ai jinghikai kiba kyrpang halor ka kam khap shniuh, kan da long ka jingkyrkhu kaba khraw ia ki khun samla kiba khlem kam khlem jam, namar ka kam khap shniuh kadei kawei na ki kam kaba heh ka jingioh bad ha kajuh ruh ka por ka dei kawei na ki lad ban plie lad plie lynti na ka bynta jong kito ki khun samla kiba shong khlem kam khlem jam.
Shillong: Ka sorkar jylla lyngba ka tnad pule dangle, ka la pyllait ia ka shi bynta jong ka arrear jong ki nonghikai skul higher secondary school kiba hap ha ka deficit ha ka jylla, kaba long shi taiew shwa ka aiom Khrismas.
Haba pyntip ia kane, u President ka KJDSTA u Babu Kular Khongjirem u la ong ba wat la u Director u la pynpaw ba ka shem jingeh ban pynlait ia ka jingsiew ba nyngkong ka arrear jong ki nonghikai skul ne 1st instalment, hynrei hadien ka jingiai kyrpad jong ki nonghikai, ka la pynlait ia ka arrear lem bad ka tulop jong u bnai Nohprah.
“Ngi kyrmen ba ka sorkar kan ai ia ka jingleh hok ia ki nonghikai skul deficit naduh ki secondary, Upper bad kumjuh ia ki Lower Primary ha kine ki sngi ban wan", la ong u president ka KJDSTA.
U myllung SoSo Tham u la long uwei na ki myllung bad u nongthoh kot khasi uba stad bad proh jabieng baka ri Khasi jong ngi ka la pynmih kyrpang ha ka kam thoh kot.
La kha ia u  ha ka snem 1873 ha shnong Saitsohpen jong ka Sohra.
U wan naka long ing long sem kaba duk, hynrei kaba donburom bad riew Blei shikatdei eh.
Watla um dei uba nang bastad hynrei ka sap thoh kot jong u ha ka ktien Khasi ka kham palat liam wat ia ki Doctorate ka subjek Khasi ha kine ki por mynta.
U la khlad noh ha ka 18 tarik u Nohprah 1940.
Napdeng kiba bun ki sap bad ki jing iohi lypa jong u ia ka ri bad ka jaitbynriew, ngin ia peit tang lai tylli kiba kham kongsan eh napdeng jong ki:Kawei na ka jingiohi jngai jong u ka long ba u Hynniew Trep uba wan long briew sha kane ka pyrthei ban kamai ia ka hok u la sdang syntuid bad hiar noh arsut na kane ka Nongrim kaba dei ka Kmie jong ka Jingshisha baroh.
Ha ka jingshisha, katba ngi nang stad bad nangshai (developed), ngi dei ban kham leh hok bad kham tieng ia u Blei.
Hynrei, u SoSo Tham u iohi pynban ba katba nang shai nang stad ka jaitbynriew jong ngi, katta ngi nang ngam sha ka jingthok jing shukor bad jing arsap arphong pynban.
Kumta u pynkynmaw bad ong “Nang shai namarkata, ngin kham leh hok bad kham tieng ia u Blei".
Kawei pat kaba u iohi ka long ba ka ri bad ka jaitbynriew jong ngi kala sdang ban syntuid noh ia la ki riti ki dustur kiba u longshwa manshwa jong ngi u la seng u la buh bad kala sdang pynban ban iabeh tynneng ia ki riti ki dustur jong kiwei pat ki jaitbynriew.
Dei kane kaba long ka jing ma kaba khraw eh ba ka ri bad ka jaitbynriew jong ngi ka lah ban jah ne ngam noh.
Shisien ba la jah ka riti ka dustur bad ka niam ka rukom ka jaitbynriew ruh kam lah khie khlieh shuh.
Kumta u bein ia kane ka jingia beh tynneng la kum ki ‘lang matlah ia ki rukom bad dustur kiwei pat.
U ong,“Jingshai ngi wad sawdong pyrthei,Jingshai ka ri ngim tip ei ei".
Hynrei, ka jingiohi jngai kaba kham ktah jur eh ia ka jingmut jingpyrkhat jong u ka long ka jing ma jong ka jing wan tyllep noh jong kiwei pat ki jaitbynriew heh paid na kiwei pat ki jaka ka ri India.
U la kren shai halor kane kumne, “Nga iohi ruh ia la ka ri ha tmier ka riat ba shyrkhei.
Lada ngim kyndit bynriew noh, iangi ki ba tang shi troh, sa tang katno kan sa tyllep ka um saw bad ngin sa long nong Gebion ban thoh dieng bad tong um iano re!" Ula pynpaw ruh ia la ka jingsngew ha ki poitri jong u, u ong;“Ngi im ha kiwei pat ki sngi,Ngim tip shano kan poi ka ri".
U iohi ba ka ri bad ka jaitbynriew jong ngi kam iohi satia ia kane ka jingma.
Ka dang iohthiah sah lyngngai.
Ka jing pyrkhat jong u ka her sha kito ki sngi ba rim ha kaba ki kpa tymmen ki im suk im sain ha ka burom, ka hok bad ka jing khuid jong ki riti ki dustur.
Dei kane kaba lah ban bat ia ka jing long kyrpang jong ka jaitbynriew jong ngi.
U ngeit skhem ba ka jingpynim jong kane ka pateng ba mynta bad ka ban sa wan ka shong eh ha ka jing sngewthuh bad ka jingshem pat ia la ka jong ka Hyndai.
Kumta u ong, “U symbai uba hap ha ki jaka mawsiang khlem ka Hyndai u shoh samthiah noh tang shu shit ka sngi".
U thoh,“Kumba ka skei sha la dien trai,Ka phai kylla khatduh iawai".
U SoSo Tham um long u briew uba koit ba khiah, um long ruh u briew uba ioh uba kot hynrei u im duk shi sur shi dur ban shakri ia la ka ri bad ka jaitbynriew.
Um long uba sarong ne kyr-eit ha ka ktien ne ha ka kam, hynrei u long u riew stad, u riew shem phang, u riew proh jabieng la kum u ‘tiew dohmaw laiphew-na-ar-jingmut.
U pynia syriem hi ialade kumne,“Jar jar hapoh ki dieng ha khlaw,U san hapdeng ki nuit;U syntiew pher, u tiew dohmawLaiphew-na-ar-jingmut".
Nongpoh: Uwei u samla uba la tip kyrteng kum u Jonas Lapang ba dang 21 snem ka rta na ka Pahamlapong ha Ri Bhoi, u la jah rngai na la ing naduh ka 9 tarik mynta u Bnai bad khlem da wan phai iing shuh haduh mynta mynne.
Utei u samla u dei u khun jong u Bah Aibus Wanshong bad kong Lulu Lapang kiba shong ba sah ha Pahamlapong, ha kaba katkum ka jingiathuh jongki la ong ba utei u samla u la mih na iing ha ka step jong ka 9 tarik ban leit bylla ryngkat bad uwei u Nepali uba la tip kyrteng kum Prakash, hynrei kaba kat haduh mynta um shem la wanphai bad khlem da tip shaei u don.
Kumta na ka liang ki bahaing hadien ba ki la dep ban ujor da ka ejahar ha Nongpoh Police Station, ki la kyrpad ruh ia kiba iohi lane kiba tip ba un don haei ba ki dei ban pyntip sha ki thanad kiba don marjan.
Shillong: U Myntri Rangbah ka Tripura uba dei na ka BJP u Biplab Kumar Deb u la ong ba ka Citizenship Bill 2016 ka sorkar pdeng kam don jingma ia ka ri.
Haba kren myn hynnin ka sngi sha ki lad pathai khubor haka nongbah Shillong, u Biplab u la ong ba kane ka kam ka dei ha ka sorkar pdeng bad um kwah ban kren jrong.
“Lada ka sorkar pdeng ka ong ia nga ban kren, ngan sa kren halor kane", la ong u Biplab.
U la ong ba lada ka long kaba bha ia ka ri, kin leh beit bad lada kam long kaba bha kin nym leh satia ia kane.
Halor ka jingwan buhai shnong ki Bengali na Bangladesh ha Tripura, u Biplab u la ong ba ki briew ki lah ban ong ia kano kano hynrei ki Myntri Rangbah jong baroh ki dong mihngi ka India kin iatreilang beit na ka bynta ka jingbit jingbiang ka thain.
Ha kawei ka liang, u la kynnoh ba u president ka Congress u Rahul Gandhi u la pyrshang ban pynbudnam ia ka ri India na ka kam Rafale.
“Ka don ka jingiasylla jong ka Congress ban pynbudnam ia ka ri", la ong u Biplab uba la wan jngoh ia ka Meghalaya.
Haba kynnoh ba u Rahul u la pyrshang ban kynnoh bamsap ia ka sorkar halor ka Rafale ne ka jingthied eroplein iapom ka ri, u Biplab u la ong ba ka Supreme Court ka ri ka la dep said khuit ba kane ka sorkar kam don kti ban leh tuh ia kane ka kam.
U la kynnoh ba u Rahul u la ialam bakla ia ki paidbah ka rid a kaba kynnoh kiba khlem nongrim, bad u dei ban panmap na ki paidbah ka ri.
Ha kane ka taiew ba la dep, ka Supreme Court ka la kyntait ba ka la don ka bamsap ha ka jingthied eroplein iapom ka sorkar u Nerendra Modi.
Ha kajuh ka por, u Biplab uba kren beit da ka ktien Hindi, u la ong ba ka jingshoh ki paidbhur ia ki briew tang na kaba shu ioh sngew ia ka khubor hamsaia, kam lah satia ban pdiang.
U la ong ba ka India ka dei kaba jai jai ha kaba shwa ban hiar thma ia kiwei ruh ka da iathuh shwa, bad ka jingshu pyniap bom paidbah ia ki briew na ka khubor hamsaia, ka dei ka rukom pyrkhat jong ki lehnoh Moaist.
Ha kane ka sngi, la synran lang ia u Biplab da u president ka BJP Meghalaya u bah Shibun Lyngdoh, u myntri sorkar u bah AL Hek bad u bah David Kharsati.
Shillong: Ka jingialang bah jong ki nongtrei ha hospital ka Nazareth, Shillong hapoh ka lam ka Nazareth Hospital Workers Union kaba la long ha ka 15/12/2018 ha ryngkat ka jingiadonlang ki dkhot jong ka kynhun Thma U Rangli-Juki(TUR) ka la jied ia ki nongkitkam bathymmai na ka bynta ka samoi treikam jong u snem 2018-2021.
Ki nongkitkam thymmai jong ka Union ki long President-Kenneth Swer, Vice President-Fullgida Nongdhar, General Secretary-Silbestar Marboh, Assistant General Secretary-Virginia Dkhar, Treasurer-Dorisha Mary Iangrai bad sa 6 ngut pat ki executive member.
Shwa ban sdang ia ka jingjied ia ki nongkitkam bathymmai la pule shwa ia ka kaiphod jong ka union naduh u snem 2015-2018 da u vice president ka Union u bah Sillbestar Marboh bad la bud pat da ka jingpule ia ka kaiphod pisa na ka bynta u snem 2015-2018 da u General secretary ka Union u bah Silverstar Iangrai, la ong ka kyrwoh na u president u bah Kenneth Swer.
U Aadhaar, un nym donkam shuh nangne shakhmat, ha kaba iadei bad ka jingplie account hapoh Bank, lane ha kaba pynioh mobile phone, ong ka sorkar India ha ka rai kaba mynta ka sngi jong ka kynhun myntri.
Hynrei, la ong pat ba ia kitei lah ban pyndonkam, lada sngew dei ban ioh ia kitei ki jingmyntoi haneng.
Shillong: Ka sorkar jylla ka la shem jingeh ban wad ia ki briew kiba la shah tep hapoh ka krem dewiong ha Lumthari ka East Jaintia Hills bad mynta ka la pan jingiarap na ka sorkar pdeng halor kane.
Na ka liang u Myntri Rangbah ka jylla u Conrad K Sangma haba kren myn hynnin ka sngi, ula ong ba u la pan jingiarap na ka sorkar pdeng ban wad ia ki briew ba shah tep hapoh ka krem dewiong kiba la jah san sngi kynthih.
“Nga la iakren ia u myntri khynnah ka tnad kam pohiing ka ri u Kiren Rijiju bad nga la kyrpad ia u ban phah ia ki stad ban wan iarap ryngkat ki tiar ba biang", la ong u Conrad.
Kumba 13 ngut ki briew ki la suba shah tap im hapoh krem dewiong hadien ba la shlei kynsan ka um hapoh krem kaba jrong kumba 300 metre eiei ba ki rung ban tih dewiong ha ka jaka kaba khot ka Ksan ha ka shnong Lumthari, ka East Jaintia Hills ha ka 13 tarik mynta u bnai.
U Myntri Rangbah u la ong ba ka kynhun pynlait im, ka la leh ia kaba lah hynrei ki shem jingeh namar ba ka long kaba eh bha ha katei ka jaka.
Ki briew na ka National Disaster Response Force (NDRF), na ka State Disaster Response Force (SDRF) nalor ki pulit ki la pynlong ia ka jingwad ia kine ki briew haduh kine ki sngi hynrei ki shem jingeh namar ba jur palat ka um bad ka jingjrong ka krem.
Shillong: U Myntri ka tnad Disaster Management ka jylla u bah Kyrmen Shylla, u la ong ba ki briew kiba la pyntbit ka dang wad ia ki briew ba la shah tep ha thliew tih dewiong hynrei haduh mynta ka dang iaid namar ba ki shem jingeh na ka jingjylliew ka krem bad sa kawei ka jingjur ka um.
U la ong ba haduh myn hynnin ka sngi, um pat ioh jingtip kumno ki la lah hynrei ki bor jong ki briew jong ka Disaster ki dang iakhun ban wad ia ki.
“Kaba eh ka long ba ka um dewiong ka long kaba dum kaba eh ban iohi bad kane ka dei ka jingeh bad sa kawei ka dei ka krem ka dei kaba jylliew", la ong u bah Kyrmen haba kren myn hynnin ka sngi.
U la ong ba ym pat lah ban kren eiei halor kane namar ba ka jingwad ka dang iaid haduh mynta.
Ha kajuh ka por, u la ong ba ka sorkar lada donkam ka lah ban pan jingiarap na kiwei ki lad, kum na ka Indian Oil Corporation hynrei ka sorkar kan peit ia kane lada donkam.
Ha kawei ka liang, ka kynhun pyllait im jong ka National Disaster Response Force (NDRF) bad State Disaster Response Force (SDRF) kim pat lapdien satia ïa ki 13 ngut ki nongtih dewiong ba shah tep im hapoh ka par dewiong mynta la 4 sngi ha Lumthari , East Jaiñtia Hills District.
Ki Nongngam um jong ka NDRF ruh kim pat nud satia ban ngam shapoh jong kane ka par ban wad ïa kine ki nongtih dewiong namar ka jingjylliew jong ka um ha kane ka par ka dang long palat ïa ka 70 phut.
La ong ba ka jingngam shapoh kane ka krem ka lah ban sdang tad haduh ba ka jingjylliew jong ka um ka sah satang kumba 30 phut eiei.
U Deputy Commissioner ka East Jaiñtia Hills Bah F.
M.
Dopth ula ong ba na ka liang ki bor District kila pyrshang ban wanrah shuh ïa ki kor tan um khnang ba ka um ha kane ka par kan duna kloi bad kan kot noh satang hapoh ka 30 phut ban lah ngam da ki briew ka NDRF.
Shillong: U Conrad Sangma, myntri rangbah ka Jylla myn hynnin ka sngi, ula kren pyrshah halor ka jingthmu jong ka sorkar Punjab, ban bei pisa ia ki jaitbynriew Sikh, kiba shong ba sah ha Them Metor.
“Ka sorkar Jylla, kan nym ailad satia ia kano kano ka jingiarap, ha ka jaka kaba don ka jing ia kynad" ong u myntri rangbah.
U Conrad, u ong ba kam don kano kano ka jing pyrshah ia ka jingmang pisa, da kano kano ka kynhun lane ka Jylla, ha kaba iadei bad ka roi ka par, hynrei yn nym lah ban leh da ka rukom kaba beain.
“Ngi tip ba katei ka dei ka jaka kaba don ka jing kynrum kynram bad kumta ka sorkar Jylla, kan nym ailad ban trei pynbha ia kano kano ka bynta ha katei ka jaka" ong U Conrad ha ki kotkhubor mynta ka sngi.
Ka sorkar Meghalaya, ka pdiang sngewbha ia kano kano ka jingbei pisa na ka bynta ban kham pynbha ia ki skul bad lada ka sorkar Punjab, ka kwah kan nym don don jingeh ban ai jingbit, lada jia ba ki don ki dulir kiba biang.
Kham mynshwa ka sorkar Punjab, ka la bei pisa T.
60lak na ka bynta ban iarap ia ki Sikh, kiba la shah pynjot pynduh ki jingdon jingem jongki bad lah ban pynkynmaw ruh ba ka sorkar Punjab, ka la phah ia ia saw ngut ki dkhot jong ka sorkar Punjab ban wan khnang sha Shillong, ban wan peit ia ka jingjulor kaba la ktah ia ki Sikh, na ka jing iakhih kaba la jia ha U Jylliew 2018.
La sngewthuh ba na katei ka pisa T.
60lak, yn bei T.
50lak sha ka Khalsa Middle School kaba don ha Them Metor, namar ba ka dei ka jingtei kaba la rim bad ba ka dei ruh ka bym i shngain satia.
Shillong: Hadien ba la kamai palat spah ron myn shisngi, u Rohit Shah u la tied palat spah biang mynhynnin ka sngi kaba la pynlong ia ka Meghalaya ban kamai 405 pyrshah ia ka Sikkim ha ka sngi baar jong ka lumpung U-23 Col CK Nayudu Trophy ka plate group ha madan Anantapur, Andhra Pradesh.
U Rohit Shah, uba la bteng ban tied na kaba hynnin, u la tied mynta ka sngi sa 132, u la tied sa 68 ron mynta ka sngi, kaba duna sa tangh 10 ron ban dap pura 200 ron.
U Rohit Shah u la tied 15 tylli ki saw nalor ka jingiakyrshan lang bad u Akash Kumar uba tied 74.
Ha ka jingiakhun jong ka U-16 Vijay Merchant Trophy, ka Meghalaya ka la shah pynliem da 474 ron ha ka Maharashtra ha madan ialehkai ha Kadapa, Andhra Pradesh.
Da kaba bteng na kaba kamai 27/2, ka Meghalaya ka la beh ia ka Maharashtra kaba kamai 623/4.
Kane ka jingialehkai ka la buh jingeh ia ka Meghalaya hynrei ym pat lah ban shu kren jem namar ba ka jingialekai ka dang don.
Nongstoiñ: Ka Seng Hima Nongstoiñ Land Owner Coal Trader & Producer Association (HNLOCT&PA), ka la rai ban lum da ka jingialang kaba kyrkieh mynta ka sngi, ban iakren halor ka jingbym pat ioh satia ia ki challan ban khaii dewiong.
Katkum ka kyrwoh khubor na katei ka Seng la ong ba ia katei ka jingialang yn pynlong hapoh ka hall jong u Syiem ka Hima Nongstoiñ bad ka Seng kala bthah ia baroh ki dkhot ki nong khaïi ki trai par ba kin wan baroh khnang ba ka jingiapyrkhat kan shai ha kaba iadei bad ka jing bym pat ioh challan ban kit ia u dewiong.
Shuh shuh ka kyrwoh khubor ka ong ruh ba naduh ba ka îing kashari Supreme Court ba don burom ka la ailad ban kit biang ia u dewiong ba la dep tih, hynrei haduh mynta ia ki challan ym shym pat la ioh satia.
Shillong: Yn pyllait paidbah ia ka  Ayushman Bharat – Pradhan Mantri Jan Arogya Yojana  ha ryngkat bad ka  Megha Health Insurance Scheme Phase IV, ha ka 20tarik Nohprah 2018.
Yn pyllait paidbah ia ka skhim da U Conrad k Sangma, myntri rangbah ka Jylla, ha ka jingdon ryngkat U bah AL Hek, myntri ka koit ka khiah ka sorkrjylla bad nangta sa U  Dr Indu Bhushan, Chief Executive Officer – National Health Agency, Government of India.
Katei ka skhim, kan shongdor T.
5lak ka insurance, ha kaba baroh ki nongshong shnong jong ka Meghalaya, lait noh kai nongtrei jong ka sorkar India bad ki nongtrei sorkar Jylla, kin lah ban pynrung kyrteng ialade.
Yn pyntrei kam ia katei ka skhim ha baroh ki hospital ha Meghalaya bad shabar ruh kumjuh, ong ka kyrwoh na U  P Bakshi, IAS,  Secretary, Health & Family Welfare bad CEO – Megha Health Insurance Scheme.
Jowai:Ka football ka dei ka syiem jong ka jingïalehkai haka jylla bad kane kala nang nang paw pyrthei haka jingpyrshang bad jied (Trail and Selection) ïaki khynnah ïalehkai kiba naduh ka rta kaba 7 snem haduh 13 snem shapoh kaba la pynlong da ka Jaiñtia Football Academy (JFA) ha madan Jrisaleiñ, Chutwakhu Jowai haka sngi Nyngkong.
Ha kane ka jingjied ïaki khynnah ïalehkai ban pynrung hapoh ka Academy (JFA) kila don haduh palat 70 ngut ki khynnah kiba la shah jied ba kynthup ïaka Under -10 (7-9 snem ka rta), Under-12 (10-11 snem ka rta) bad Under-14 (12-13 snem ka rta).
Kine ki khynnah dei kiba la wan na kylleng ki shnong kiba hap haka Laskeiñ, Thadlaskeiñ bad ki shnong kiba don hapoh ka sor Jowai.
Kane ka trail and selection kaba dei ka wat kaba nyngkong kaba la pynlong da ka JFA kan kut lashai ka sngi ha katei ka juh ka madan kaba kynthup ïaki kynthei bad shynrang.
U AFC ‘C’ License Coach, u Ryum Khonglah, uba dei ruh u General Secretary ka JFA, ka jingthmu jong ka JFA ban pynlong ïa kane ka trail ka dei naka bynta ban jied ïa ki khynnah ban hikai pyntbit ïa ki haka jingïalehkai football hapoh ka Academy naduh dangrit ka rta ban seng nongrim bad saiñdur ïaki jingïalehkai football jong ki.
“Ki don ki khynnah ïalehkai ba wan ha kane ka trail kidei kiba la don lypa ka sap kaba kyrpang wat haka rta kaba dangrit bad ka donkam sa tang ba ngin ai jinghikai ïa ki buit ïalehkai ba kin tyngshaiñ haka jingïalehkai football, kumba ka thong ka JFA ka angnud ban sei ïaki sap ba rieh kane ka District bad ka Rilum Jaiñtia baroh kawei.
"“Wat la ka dei ka sien kaba nyngkong baka JFA kala pynlong ïa kane ka trail, hynrei ka jingwan jong ki spah ngut ki khynnah kala ai mynsiem ïaka JFA baroh kawei bad ki kyrmen ba ki khynnah kynthei kin mih shakhmat ban wan sha ka trail kaba ngin pynlong lashai bad ha kiwei kiwei ki sngi kiba ngin sa khot kyrpang kham Haiden", la ong u Organising Secretary ka JFA u Ma Mararki Patwet, uba long u Assistant Coach ka JFA bad udei ruh uwei na ki coach uba ïalam ïa Niaw Wasa Utd, ka kynhun lahduh ka WJDSA.
Shillong: Mynta ka step ka nongbah Shillong, ka dait thah sam sam bad ka bneng ruh ka dum ngiew lem bad ka jinghap slap, kaba la shu biang antad hi.
Ym shym ioh khubor sha kino ki bynta ba ka don katei ka jinghap slap, hynrei ka tnat peit mariang hynnin ka sngi, ka la iathuh lypa ba kan don ka jinghap slap ha ki bynta jong ka Jylla mynta ka sngi baroh shisngi.
Kane ka dei ka sngi kaba ar, ba ka don ka jinghap slap, kaba kynthup ia hynnin ka sngi ruh.
Khliehriat: U Deputy Commissioner ka East Jaintia Hills District U Shri F.
M.
Dopth IAS ha ka kyrwoh ba u la pyntip sha ngi, u la pyntip ba kumba baroh ngi la tip ia ka jingjia ba sngewsih kaba la jia hakatarik ha Ksan, Briwar Elaka Nongkhlieh, ba kumba 13 ngut ki nongtrei bylla dewiong ki la ngat ha ka apot jingdap um hapoh ki krem Dewiong bad ki la sah kut shapoh ki krem dewiong haduh kane ka sngi.
U la pynbna ruh ba ka bor pyniaid District ryngkat bad ka Sorkar Jylla Meghalaya ka la shim ia ka lad ban pyllait im ia kitei ki 13 ngut ki lanot lyngba ka jingiatrei lang jong National Disaster Relief Force ka State Disaster Relief Force, ka Civil Defence, ki pulit bad ki mining expert ki ba nabar jylla ban ai ka jingiarap ia kitei ki lanot kiba la shah tap ha ka um hapoh ka krem dewiong.
U Deputy Commissioner U la ia wer bad kyntu sngewrit ia baroh ki Malik bad ki Trai jong ki Par Dewiong ba kin ai ka jingiasnoh kti lang da kaba kin phah ia ki Sordar, Ki nongbylla ba ju pyndonkam bad ban wanrah ki Generator, ki Motor, ki Pipe, ki tiar ba pyndonkam ha ka ban tan ia ka um na katei ka krem dewiong ha Briwar.
Kumta U la Kyrpad jur ia baroh ba kin ai ka kti ka jingiarap lem ha ka ne ka liang.
U Deputy Commissioner u la pynkut da kaba kyntu ia kito kiba sngewlem da kaba u pynpaw ba ki lah ban phone ia u Addl.
Deputy Commissioner bad u District Disaster Management Officer ha kine ki numberkhnang ba yn lah ban leh ia kiba donkam.
Ki karkhana rit, ki la duh noh ia 3.
5 million tylli ki kam ha ki 4 snem shiteng, ong ka kaiphod jong ka  All India Manufacturers Organisation (AIMO).
Ka jinglap jong ka AIMO, ka lap ba ka jing pynduh pisa lem bad ka jing pyntrei kam ia ka(GST), ki long ki daw bah kiba ktah ia kitei ki karkhana rit, ong ka  AIMO.
Ka kaiphod, ka iathuh ba ki kam kiba la pynduh noh ki long 43 percent ha ka khaii pateng, 32 percent ha ki kam ba rit, 35 percent ha ki jingtrei kam lajong kiba rit bad 24 percent ha kito ki kam kiba shu long pdeng.
Katei ka kaiphod, ka ong ruh ba ki skhim jong ka sorkar India, kum ka  Make In India, Digital India, Skill India bad ka Startup India, kim pyn myntoi eiei ruh em ia ki nongtrei kam lajong, tangba ki mynjur pat ba kane ka sorkar kaba mynta, ka dei ka bym don jingbamsap bad kaba kwah ban ia siew ia tda da ka jingsiew onlain.
Katei ka jinglap, ka dei ha ka jingtohkit jong ka AIMO, lyngba ki 34,000 tylli ki karkhana rit kiba don ha India.
Kiba la shah ktah jur ha kine ki sngi, ki long ki nongsuh jain, ki nong khap shniuh, ki nongtrei misteri, ki nongtrei ilektrik bad kine ki la hap ban khang noh ia ki dukan jongki, namar ba ka don ka jing iakhun kaba jur lyngba ka  e-commerce bad katei ka la mih ka jingktah jong ka jinghiar ka ioh ka kot bad ka jing ioh kamai jong kitei ki nongtrei kiba rit.
Kiwei pat ki kam kiba la shah ktah jur, ki dei kiba shna plastic, kiba shna ia ki ding jingpynbthei, ki misteri maw, ki jaka shon kot, ong ka kaiphod.
“Ka jinglap jongngi, ka long ba ki karkhana rit lane ka TMSME, ka don ha ka jingeh kaba khraw bad ha kane ka por, ka donkam ia ka sorkar India ba kan leh eiei bad leh kyrkieh" ong U  K E Raghunathan,  National president jong ka AIMO.
La ong shuh shuh ba ki kompeni kiba heh kamai ha ki snem 2014-15, ki hiar kamai kynsan ha kine ki snem.
Ka jinglap jong katei ka seng, ka long shuh shuh ba ka sorkar India, ka pyn kylla stet eh ia ki ain bad kam ailad ia ki nongtrei kam lajong, ba kin buddien lane ba kin pyntbit shwa halade ia kitei ki jingthmu thymmai jongka.
Ka Shillong Lajong ka la don hapdeng ka jingma ha kane ka i-league haduh kane ka khyllipmat ba mynta.
Napdeng ki 11 tylli ki kynhun ba iakhun ha kane ka kynti, ka Shillong Lajong ka don ha trai duh ban kamai point.
Na ki 8 sien ialehkai, ka Lajong ka la lah ban kamai tang 4 point, kaba jop shi sien,iakhaid shisien bad baroh kala shah syllad naphang ha kiwei ki kynhun.
Kaba bud ia ka Lajong ka dei ka Indian Arrows kaba kamai 4 point na ki 7 sien iakhun.
Napdeng kiba heh point duh haduh mynta, ka dei ka Chennai City FC kaba kamai 18 poitn bud sa ka Neroca FC 14, ka Real Kashmir FC 14, Churchill Brothers 13, Minerva Punjab 12, East Bengal 12, Kerala FC 10, Mohun Bagan 9, AIzawl FC 6.
Ki don ki daw balei ka Lajong ka la don sha trai duh ha ka jingkamai point, bad kawei ka dei namar ba kam don ki nongialehkai ba kham shemphang bad baroh ki dei kiba dang kham khynnah nalor kiba dei hi na kane ka jaka bad ka thaiñ.
Ka jingbym don ki nongialehkai nabar ri, kiba kham shemphang ka la pyntlot ia ka buit iakhun ha madan ia ka Lajong bad ka la donkam ban pyrkhat thymmai halor kane lada ka kwah ban iai neh ha kane ka i-league.
Ka jingshah rem kyndit jong ka ha ka kynhun ba dang thymmai, ka Real Kashmir, bad ha ka kynhun ba kham tlot kum ka Indian Arrows ka la pynduh mynsiem ia ka.
Points Table: Hero I-LeagueTeamPWDLGFGAGDPts1Chennai City FC85301697182NEROCA FC84221174143Real Kashmir FC84221156144Churchill Brothers FCG83411587135Minerva Punjab FC8332651126Quess East Bengal740314104127Gokulam Kerala FC824211110108Mohun Bagan7232910-199Aizawl FC9135915-6610Indian Arrows7115212-10411Shillong Lajong FC81161022-124.
Ka Catriona Elisa Gray kaba na Philippines, ka la ioh ia ka pan sngiat jong ka Miss Universe 2018 ha ka jingiakob, ha Bangkok, ha kaba ki arngut ki nongiakob na  South Africa bad na Venezuela, ki wan ba ar bad ba lai ha ka jingiakoh, katba ka  Nehal Chudasama, kaba na India, kam shym la poi satia ha ka thup jong ki 20ngut kiba wan shakhmat.
La pynphong pan sngiat ia ka Gray, da ka Miss Universe 2017, ka  Demi Leigh Nel-Peters, kaba dei na  South Africa.
Ka jingkylli, kaba lehse ka dei kawei na kiba kit jingmut bha, ka long halor ka jubab jongka, ha kaba ka ong “Nga la trei shibun ki kam ha ki iing jot ha Manila, ba ki shong ki riew surok bad ka jingim ha kitei ki jaka, ka long kaba kordit bad kaba i synei shibun eh.
Nga la ju hikai ban im ha ka jingim ban peit ia ka jing itynnad jong kaba kum katei ka jingim bad khamtam ia ki khynnah kiba don ha kitei ki iing jot rathai bad nga kwah ba kum ka Miss World ngan lah ban leh eiei, na ka bynta jong kitei ki riew shem lanot".
Katei ka dei ka nongjop na ki 93ngut ki nongiakhun bad ka dei kaba ioh ia ka Master Certificate ha ka  Music.
Ka Tamaryn Green na South Africa, ka dei ka  first runner-up, katba ka  Miss Venezeula Sthefany Guterrez, ka dei ka second runners up bad ka dang pule kum ka riewsaid ha katei ka Ri.
Khliehriat: Ha ka 13tarik Nohprah 2018 ka Khliehriat Block Congress Committee (KBCC), ka la pynthymmai ia ki nongkitkam jongka, ha ryngkat ka jingiadonlang jong u ma Nehimayah Tyngkan, u Nongmihkhmat jong ka MPCC.
Ha kane ka sngi la pyniaid ia ka jingialang da u Ma Deibormi Syad President ba thymmai ka Khliehriat Block Congress Committee,  ba la thung da ka Meghalaya Pradesh Congress Committe, Shillong bad ula pdiang sngewbha ia baroh kiba wan sha kane ka jingialang bad ha kane ka sngi la ioh ban pynsngew ia ka jingsneng jingkyntu da u ma Nehimayah Tyngkan sha ki dkhot baroh bad ula kyntu iaki dkhot bathymmai baroh ba ki dei ban long kiba trei shitom bad don kata ka mynsien ka jingiashah khnang ban lah ban poi sha ka thong.
Ki Nongkitkam ba thymmai ka Khliehriat Block Congress Committe ki  kynthup ia U Ma Deibormi Syad, President bad U Ma Philip J.
Bamon, Ma Pheinlang Siangshai bad Ma Firstly Syad.
Ka kong Rimaya Manar, ka dei ka General Secretary nalor kiwei pat ki dkhot.
Ka KBCC Khliehriat ka la shim ruh ia ka sienjam ban pynsaphriang ia ka jingtreikam jong ka party da kaba pynkha ia ki unit bapher bapher hapoh ka Khliehriat Block, na ka bynta ban ai jingshakri ba kham biang ia ki paidbah bad ia ka party, ong ka kyrwoh na ka kong Rimaya Manar,  General Secretary ka Block.
U Damangbha Wann, khun jong i Mrs.
Lambok Wann bad Mr.
Thirteen M.
Suiam, West Jaintia Hills District, u la long u nong-Jaintia ba nyngkong eh ban ioh rah nam kum u nongjop ha ka Meghalaya’s Got Talent S3 (2018) ia kaba la pynlong ha ka 8 tarik u Nohprah 2018, ha Convocation Hall, NEHU, Mawlai.
U Damang bha Wann, uba don ia ka sap (talent) rwai bad thaw jingrwai, u la jop ha kane ka rynsan pynisap kaba heh duh jong ka Meghalaya.
Ma nga, u Damangbha Wann ryngkat bad ka iing ka sem jong nga bad da ka jingkyrkhu u Blei na jrong, nga kwah ban pynpaw ka jingsngewnguh bad burom ia phi ki nongkyrshan kiba lah pynjop don burom ia nga ha ka Meghalaya’s Got Talent S3 2018.
Ngam lah ban siew kylliang ia ka jingkyrshan met bad mynsiem jong phi.
Nga kwah ban ai khublei ruh ia i Sngurtimai Wahlang (Mi) bad ka iing ka sem jong i, ki hymmen bad para, ki kha ki man, ka kur WANN, ki nongshong shnong jong ka Shangpung baroh kawei, ka EU Jowai Unit bad ki paralok parajor baroh ba phin ioh ia ka met ka phad kaba koit ba khiah, ba phin nangroi nangsan ha ka jingtrei jingkthah bad jingsuk ka mynsiem.
To U Blei un nang iai kyrkhu iaphi.
Ka Liverpool, ka la poi ha khlieh duh jong ka jingialehkai English Premiere League, da kaba ka la pynliem ia ka Manchester United da 3-1 ha ka jingialehkai kaba hynnin ka sngi.
Ia kol la thep da U Jesse Lingard ha ka minit kaba 33 na ka liang jong ka United, katba ia ka Liverpool la thep da U Sadio Mane ha ka minit kaba 24 bad nangta sa U Sherdan Shaqiri ha ka minit kaba 73 bad kaba 80.
U Jose Morinho, u nonghikai ka Man United bad U Jurgen Klopp, u nonghikai ka Liverpool.
Ha ka jingialehkai ka Chelsea bad ka Brighton, ka Chelsea, ka la jop da 2-1 ha kaba la thep kol da U Pedro ha ka minit kaba 17 bad U Eden Hazard ha ka minit kaba 33, katba ia ka Brighton la thep da U Solomon March ha ka minit kaba 66.
Mynta ka Liverpool, ka la wan ha jrong duh ha ka jingioh point, ha kaba ka ioh 45, katba ka Manchester City 44, ka Tottenham kaba wan ba lai, ka ioh 39 bad ka Chelsea kaba wan ba 4 ka ioh 37 point.
Ha kawei pat ka jingialehkai ka Barcelona, ka la pynliem ia ka Levante da 5-0 ha ka ialehkai Laliga, ha kaba ia ki kol la ioh thep da U Louis Suarez (35), U Lionel Messi (43, 47, 60), U Pique (88).
AIS SujaKa kyrteng halor ki kyrteng baroh, dei ka kyrteng ‘Jisu’.
Ka jingmut jong ka kyrteng ‘Jisu’, ka mut “ba yn pynim ia ki briew baroh na ki pop jong ki".
Mathaios 1:21.
Haba ong ia ki briew baroh, kam mut tang ia kiba la long Khristan hynrei ia ki briew ka pyrthei baroh bad Jiw bad Greek bad Jentil bad bym long Jentil, uno uno u briew uba la wan sha kane ka pyrthei la dep siewspah ia u da ka dor ka snam u Jisu, kaba donkam ba u briew un leh ka long tang ban ngeit ba ka kyrteng u Jisu ka donbor ban pynkylla (transform) ia u na ka jinglong barim sha ka jinglong bathymmai.
Namar u Jisu u long uta u khunlangbrot jong u Blei, uba kit noh ia ki pop ka pyrthei".
Ioanis 1:29.
“Uei uei uba ngeit ha u, un ym jot shuh" Ioanis 3:16.
Ka ktien u Blei ka ong –"Ym don ka jingpynim hano hano ha uwei pa uwei pat: naba ym don kawei pat ka kyrteng hapoh ka bneng ia kaba la ai hapdeng ki briew, da kaba ka dei BA YN PYNIM IA NGI".
Ki kam ki Apostol 4:12.
Ym don da kawei pat ka kyrteng blei jong kane ka pyrthei kaba lah ban mab pop kaba lah ban pynkhiah kaba lah ban pynim pat ia kiba la iap, ban pyllait na ka dujok na u ksuid bad u soitan ba ha ka kyrteng u Jisu uba na Nazareth ki ksuid ki phet iap, ka dujok ka khynniuh.
Ym don da kawei pat ka kyrteng kaba lah ban mab ia u nongpop uba khraw lait na ka kyrteng ‘Jisu’, u Jisu uba la iap bad ula mihpat.
U Apostol Petros ha ka por ba u don hapoh ka dorbar ula ialap da kaba ong – “Ba da ka kyrteng u Jisu Khrist uba na Nazareth ia uba la sahnarphna ma phi, ia uba u Blei u la pynmihpat na kiba iap, da uta kein une (Petros) u ieng hangne ha khmat jong phi uba la khiah khran" ki kam ki Apostol 4:10.
“U Jisu u long uta u KTIEN uba la don bad u Blei, uta u long u Blei" Ioanis 1:1.
“Une ula don naduh mynnyngkong bad u Blei" Ioanis 1:2.
“U long u Jingshai ban pynshai ia ki briew baroh" Ioanis 1:9.
U Jisu Khrist u long kham khraw ban ia u Moses" Hebru 3:6-6.
U Jisu u khraw ia u Adam, u khraw ia u Abraham, ia u Daniel bad ia kiwei de wat la kine ki la don shwa ha pyrthei ban ia u Jisu, hynrei u Jisu u la don lypa naduh bymjukut.
Haba ym pat thaw briew ha ka pyrthei, u Jisu u la don lypa ha bneng.
“U long u Blei" Mathaios 3:17.
Ka daw ba u Jisu u la hiar sha ka pyrthei dei namar ba la teh mraw ia ka pyrthei da ka pop bad u soitan bad ym don shuh da kawei pat ka lad ban pyllait mraw ia u briew pyrthei lait noh sa tang ka jingaiti noh jong u Blei ia la u khun ban shah haduh ka jingiap halor ka diengphna.
Ka daw ka long ba u Blei um mon shuh um pdiang shuh ia ki jingknia ainguh kaba da ki mrad bad da ka snam ki mrad.
Namar u soitan Lucifer u la trei donbor ha ki briew naduh ki por u Noah bad u Lot bad ter ter.
U Blei u iohi ba ka jutang kaba rim kam lah shuh ban pyndam ia ki pop".
Lada kata ka Jutang kaba Nyngkong ka long ka bym duna, yn ym da la wad jaka ia kata ka ba AR".
Hebru 8:7.
“ka Jutang Bathymmai" bad ula pyllong rim ia kata kaba Nyngkong.
Te kata kaba nangrim bad la nang thymmen ka la jan duh noh" Hebru 8:13.
Dei na kane ka daw ba u Blei da ka jingieit bah naduh bymjukut, ula phah ia u khun sha ka pyrthei ban pynim ia ki briew na ki pop.
Ha shwa ba u Blei un phah ia u Jisu sha pyrthei u la iathuh shwa ha ki Nongiathuhlypa (Prophets), uwei dei u Isaiah.
U Isaiah u ong – “Namarkata u Trai hi un ai ka dak (Sign) ia phi; ha khmih ka Theisotti kaba punkhun, kan kha ruh ia u khun, yn khot ruh ia ka kyrteng jong u IMMANUEL" Isaiah 7:14, ka mut u Blei lem bad ngi, u Blei u la wan sha pyrthei ban long lem bad ngi.
U Prophet Mikah ruh u ong – “Hynrei ma pha ka Bethlehem Ephratha la pha long kaba rit hapdeng ki hajar Judah na pha kein un mih ha nga uwei u ban sa long u Nongsynshar ha Israel; uba ka jingmih jong u ka long na mynhyndai (na bymjukut)" Mikah 5:2.
Hadien bun hajar ki snem jingiathuhlypa u Blei u la phah noh ia la u khun sha ka pyrthei.
Naduh ka por ka jingshah ringmraw ki Israel sha Babylon haduh ba la kha ia u Jisu Khrist, ka la long 14 pateng.
Mathaios 1:17 kumta ka pateng bynriew naduh u Abraham haduh ba la kha ia u Jisu Khrist, ka la long 42 pateng.
U Blei u la pynurlong (fulfil) ia ka jingiathuhlypa ki Nongiathuhlypa ba yn kha ia u Khun u Blei sha ka pyrthei, kumta la kha ia u Jisu ha u snem 3 B.
C (ka snem ba Lai), ha Bethlehem Judia.
Mathaios 2:102 kum u briew bad kum u Blei, u Jisu u la iaid ha kane ka pyrthei u la pyndep ia ka Mission ba u Blei u Kpa u la phah ia u naduh bymjukut.
U Jisu u la leh shibun kiei kiei.
“Te don ruh shibun kiwei pat kiei kiei kiba u Jisu u la leh, kiba lada yn thoh ia ki kawei pa kawei, nga tharai ba wat ka pyrthei hi kan yn ngiam ia ki Kitab kiba dei ban thoh – Amen" Ioanis 21:25.
“Kane ka long ka jingphla u Ioanis u synran u Jisu, uba la phla bad uba la thoh shaphang u Jisu bad baroh ka long kaba shisha" Ioanis 21:24.
U Jisu u dei u khun langbrot jong u Blei, u Ioanis u kdew da kaba ong – “Ha khmih u khunlangbrot jong u Blei uba kit noh ia ki pop jong ka pyrthei" Ioanis 1:29.
U Jisu Khrist u langbrot jong u Blei uba hap ban shah knia halor ka Diengphna ban pynkhuid ia ka pop da ka snam jong u.
‘Namar katba kum ka Hukum, Nga lah ban ong ba la jan kiei kiei baroh, la pynkhuid da ka snam, bad khlem kaba pynmih sam, ym don jingmab" Hebru 9:22.
Dei kumta ba u Jisu Khrist u la paw ha khmat u Blei na ka bynta jong ngi ym da kaba un ainguh bunsien ialade bunsien …….
Hynrei tang shisien la pynpaw ia u ha kaba kut ki ia, ia ka ban pyndam noh ia ki pop da kaba knia ialade.
U Khrist ruh haba la knia ainguh tang shisien ia u ka ban bah noh ia ki pop kiba bun" Hebru 9:24-28.
Na kata ka daw kein, u Blei um pdiang shuh ia ka snam ki mrad lymne da ka snam ki blang bad ki khun masi, hynrei da ka SNAM JONG U HI, u la leit rung tang shisien sha kata ka jaka kyntang.
Lada ka snam ki blang bad ki masi kyrtong bad ka dpei masi lud ba la synreit ia kita ia kiba la pyntngit, ka pynkhuid sha ka jingpynkhuid ia ka doh, te kaba katno tam KA SNAM U KHRIST uba da u Mynsiem bymjukut u la ainguh ialade ba khlem jingduna ha u Blei" Hebru 9:12-13.
Kumta, “Ka bym lah ia ka snam ki masi kyrtong bad ki blang ban kit noh ia ki pop" Hebru 10:4.
“Hynrei la pynkhuid ia ngi da kata kaba ainguh ia ka met u Jisu Khrist TANG SHISIEN AI.
Une u Jisu haba u lah ainguh tang kawei ka jingknia namar ki pop junom" Hebru 10:10-12.
“U briew uba ibein ia ka Hukum u Moses, u iap noh khlem jingisynei.
Te ka jingpynshitom ba kham jur katno phi tharai kan long ia uta uba iuh hapoh ki kjat ia u khun u Blei bad ba la niew bymkhuid ia ka snam ka Jutang da kaba la pynkhuid ia u? Bad ba u leh bein ia u Mynsiem ka jingaiei?" Hebru 10:28-29.
Kumta, ka long kaba itieng ia ka ban hap ha ki kti u Blei ba im" Hebru 10:31.
Kumta, kynmaw ba la dep siewspah ia phi na kata ka jinglong jingim bathala jong phi da ka snam bakordor u khunlangbrot u Blei ba khlem pop ba khlem thoh bria ka jong u Khrist kein" 1 Petros 1:18-19.
“Uba dalade hi u la bah noh ia ki pop jong ngi ha ka met jong u halor kata ka Dieng ba haba u la iap noh sha kita ki pop, ngin ioh im sha ka hok: uba da ka jingjngem snam jong u la pynkhiah ia ngi" 1 Petros 2:24.
Kumta ym don da kawei pat ka kyrteng hapoh ka bneng ka pyrthei kaba lah ban mab ia ki pop, kaba lah ban pynkhiah ia ki jingpang, kaba beh ia ki ksuid lait noh ha ka kyrteng u Jisu.
“Ym don ka jingpynim hano hano ha uwei pat naba ym don kawei pat ka kyrteng hapoh ka Bneng ia kaba la ai hapdeng ki briew da kaba dei ba yn pynim ia ngi" Ki kam Apostol 4:12.
“Naba u Blei um, shym la phah ia la u khun sha ka pyrthei ba un pynrem ia ka pyrthei – hynrei ba yn pynim ia ka pyrthei da U" Ioanis 3:17.
“Ba da ka kyrteng u Jisu uba na Nazareth ia uba la sahnarphna maphi ia uba u Blei ula pynmihpat na kiba iap, da uta kein une (U Paul) u ieng hangne ha khmat jong phi uba la khiah kran" Ki kam ki Apostol 4:10.
“Jisu" ka long ka kyrteng kaba ki angel bad ki riewkhuid ki ieit ban iaroh.
Namar, kata, phi ithuh ia ka jingaiei u Jisu Khrist uba u Trai jong ngi? Ba u la long uba RIEWSPAH, pynban u la wan long DUK na ka bynta jong phi, KHNANG BAN PYNRIEWSPAH IA PHI DA KATA KA JINGDUK JONG U".
2 Korinth 8:9“Kane ka long ka khubor babha, ka jingkmen bakhraw ia ki briew baroh naba ha kane ka sngi la kha ia phi ha ka shnong u David, IA U NONGPYNIM U KHRIST U TRAI" Loukas 2:10-11.
Jowai: “Nga sngewkhia palat halor kane ka jingjia,ki don 7 ngut kiba na ka Constituency jong nga bad uwei na ki u dei u ba haiing jong nga", la ong u MLA Congress, u Ajad Zaman jong ka Rajabala Constiuency haba iakren bad u Rupang myn hynnin ka sngi hadien ka jingwan jngoh jong u ia katei ka krem dewiong kaba shah tap um haduh palat 13 ngut ki nongtrei dewiong.
Utei u MLA ka Rajabala, u la pynpaw ruh ia ka jingsngewdiaw halor ka jingbuhrieh kane ka Sorkar hapoh ka jingialam u Conrad Sangma.
“Ngi la don ka Dorbar Tlang kaba la sdang ha ka 27 tarik u Naiwieng ha kaba u la kyntait mardor ba ka don ka jingtrei dewiong be-ain ha Jaintia Hills.
Jin da la kane ka sorkar ka kubur ba ka don ka jingpyntrei dewiong be-ain kan nym jia ka jingshah shoh ka kong Agnes Kharshiiing bad ka paralok jong ka, ka Amita Sangma", u la bynrap.
Utei u MLA u la iathuh ruh ba u la dep ban thoh sha u Chief Secretary ka Meghalaya bad sha ka Human Right Commission halor kane ka jingjia.
“Ngan ia kynduh ruh ia u Chief Minister lashai ka sngi, Ha kine ki Sngi u CM u don shabar jylla bad na kata ka daw ngam lah ban ia kynduh ia u", u la ong.
Utei u MLA ka Congress na Rajaballa u la iathuh ruh ba ka jingtrei dewiong be-ain ka dang iai bteng haduh kine ki sngi.
“Nga iaid lynti sha katei ka krem dewiong bad ha lynti nga iohi ba ki dang bun ki trok kiba wan kit dewiong na Khlaw bad ruh kiba thep dewiong ban shallan sha bar jylla", la ong utei u MLA.
Haba phai pat sha ka jingialeh ban pyllait im lane ban sei ia ki met iap jong kitei ki 13 ngut, u tei u MLA u la iathuh ba ym dei tang 13 ngut kiba sahkut hapoh katei ka krem dewiong, ki lah ban don palat ia ka 15 ngut namar katkum ka thup ba la pyllait da ki pulit ka EJH ki don tang 13 ngut kynthup 6 ngut na thain jong u.
U la ong ba dang don sa uwei na ka thain jong u uba dei ruh uba haiing jong u hi.
Uwei pat u Nepali uba la wan sha katei ka jaka, u la iathuh ba u kynum jong u ruh u don shapoh katei ka krem.
Bad kane ka paw ba kiba sah kut ha katei ka krem ki dang kiew na ka 13 ngut.
Ki shipai NDRF bad SDRF ki la trei shitom ban ioh sei ia kitei kiba shah tap um, hynrei namar ka jingjylliew palat ka krem kaba don haduh 370 phut antad bad ka um kaba um duna ia ka 70 phut kitei ki shipai iarap kimlah leh eiei.
Kane ka jingtrei shitom kitei ki nongpyllait im imat kan shim por bun sngi namar ba ka ba ka um kam shym la duna satia wat lada tan ia ka naduh sngi Dep Balang haduh mynta ka sngi U Blei.
Shillong: U Bah DD Lapang, Myntri Rangbah barim uba long u nongai buit ka sorkar MDA, u la ong u bah Hoping Stone Lyngdoh bam kwai ha u duwai blei, u dei kum u radbah ka jaitbynriew uba la long u snar uba kit ia u star ka jaitbynriew.
Ki Volunteer ialeh Hill State ka HSDP kiba shah pynkup buromU Bah Lapang u la kren ia kane ha ka jingrakhe dap 50 snem ka HSPDP kaba long ha kane ka sngi Saitjain ha State Central Library, Shillong.
U Bah Lapang uba ia leit skul lang bad u Bah Hoping, iasah hostel lang ha Jaiaw, u la ong ba naduh ba u dang khynnah u dei uba kham tur bha shakhmat ban iarap ia ki jingeh ki paralok.
“Ha hostel ba ngi iasah lang, haba don jingeh, ngi ailad nongialam ia u bah Hoping bad don ka por ba u la ialam ban iakynduh ia u Lat", la ong u bah Lapang.
U la ong ba ia u bah Hoping ym shym la kha khraw hynrei u kham khraw ia kiba la kha khraw da kaba u la ai nuksa kum u Tirot Sing Syiem, u Patsha Napoleon Bonaparte bad kumjuh kum u President barim ka America u Abraham Linclon.
“U Bah Hoping um ju phai dien shisien ba u la iaid, u iaid beit shakhmat, u don marwei ruh u iaid, ki wan 13 ngut ruh u iaid bad ki wan 60 ngut ruh u iaid, khlem phai dien", la ong u bah Lapang.
U Bah Lapang u la ong ba kito kiba shah set phatok kiba dei ki dkhot ka HSPDP ba ialeh Hill State, ki long kum u Tirot Sing,bad ka dei ka kabu ia u ban ioh iakren ia u bah Hoping uba u ia pule ryngkat, iasah lang, ha hostel ha Jaiaw.
U Bah Lapang u la ong ba u bah Hoping u wan na ka jinglong kaba rit, kaba duk hynrei u long uba khraw mynta uba mih na ka shnong Mawkyllei na nongkyndong.
" Ym shym la kha khraw ia u bah Hoping hynrei u la pynlong khraw, kito kiba khlem kha khraw, ki kham khraw ia kiba kha khraw kum ba jia ia u Abraham Lincoln u president ba 16 ba khraw ka ri Amerika", u la ong.
U la ong ba ka jingmih ka jingiakhih ban dawa ka Hill State, ka dei hadien ba la mih ka jingkren na u Myntri Rangbah ka Assam u Gopinath Bordoloi ba ka Assam ka dei ia ki briew ka Assam da kaba thmu ban wanrah ka ktien Assam.
U Bah Hoping u la shah jied kum u Chief Organiser ki Voluntteer ka APHLC, hynrei hadien u la shah beh seng noh hadien ba um pdiang ia ka jingai ia ka sub state bad dei hangne ba la seng ia ka HSPDP ha kaba la jied ia u bah Hoping kum u nongialam kaba la jia ha u snem 1968, la ong u bah Lapang.
Ha kane ka sngi, la pynshongkun ia ka jingrakhe da ka jingrwai, bad la ioh ruh ban pynlait ia ka kot sahkynmaw da u bah Lapang kum u symbud kongsan katba ia u mot dur jong u bah Hoping ba la thoh lang bad ki MLA, ki MDC, ki volunteer jong ka HSPDP, la pynlait da u Dr Donkupar Roy.
Shwa ia kane, u president ka HSPDP u bah KP Pangniang u la ong ba haduh kine ki sngi, ka HSPDP ka la pynmih bun bah ki MLA, ki MDC nalor 2 ngut ki MP.
Ka Seng ka la leh burom ruh ia ki volunteer, ki MLA/MDC barim, ki nongialam ka party ha kane ka sngi.
Kiwei pat kiba ai jingkren hakane ka sngi ha ka jingialang ba la pyniaid da u bah Renikton L Tongkhar u MLA, ki long u MLA ka party u bah Samlin Malngiang, ka Kong Badariti L Nonglait ka pyrsa u Bah Hoping bad kiwei.
Jowai: Ki nonghikai skul hapoh ka RMSA Secondary School Teachers na Jaiñtia Hills District ki la pynpaw ka jingsngewdiaw kaba khraw eh, ba haduh mynta la kumba hynriew bnai kim pat ïoh satia ïa ka tulop jong ki kaba ki dei hok ban ïoh.
Kum ban shu pynkynmaw ba ha ki snem ba la leit kata ha u 2014-2017 kim ju ïa kynduh ïa kum kine ki jingeh, hynrei ki lah ban pyntyllun ïa ki kam ki jam jong ka skul, manla u snem ki ju ïoh ïa ka skul Grant kaba 50,000/- tyngka shisnem bad ruh ïa ka tulop ki nonghikai ki ju ïoh ha ka por ba biang.
Hynrei mynta ka sorkar ka la set shi syndon ïa ka tulop bad ka Grant ki Nonghikai naduh u bnai Naitung haduh u Nohprah 2018.
Kitei ki nonghikai skul kila ong ruh ba na ka liang jong ka sorkar ka shu sngap mynthi ïa ka jingud ki nonghikai kiba leit mih na ka por sha ka por ban pynsngew ïa ka jingeh jong ki, wat hapdeng ki jingeh ba ki nonghikai ki ïa kynduh ki ïaitrei shitom ban pyndep ïa la ka jong ka kamram na ka bynta ka jingbit jingbiang jong ki khynnah skul.
Na ka liang kitei ki Nonghikai, ki la pynpaw ruh ïa ki jingeh ba ki ïa kynduh ha kum kine ki por ba bun ki jingdawa, khamtam ha ka ban pyndap pynbiang bad ïa ki jingdonkam ha ka ïing ha sem kum ka ban siew dep ïa ki bai skul, ki ram bad ki jingpynlut ba bun ha kum kine ki por lehkmen Khristmas.
Dei halor kine ki jingeh kitei ki nonghikai ki buh ka jingkyrpad jur khamtam ïa ka sorkar ba kan shim khia bad ban pyllait noh ïa ka tulop ba dang sah jong ki kata naduh u bnai bnai Naitung haduh u bnai Nohprah 2018 khnang ba ki ruh kin lah ban ïai bteng ïa ki kam jong ki da ka mynsiem ba shitrhem.
Nongstoiñ: Ki Pulit ka Shahlang Police Station, ki la ioh pdiang ia ka jingujor na u wei u samla u ba la tip kum Jasoti R Marak 27 snem ka arta na ka shnong Riangdim, West Khasi Hills District ba ha ka 14 tarik mynta u bnai ka thuk thuk ka jong u ka la shah rong tuh noh ha ki runar.
Katkum ka tyllong khubor bala ioh lum la ong ba katba u tei u samla u dang pynieng iala ka jong ka thuk thuk kaba dei ka Bajaj Discover kaba don ia u number ML06 8639 hapoh phyllaw Iing ki runar kiba ym shym la lah satia ban tip kidei kiei ha ka step phyrngap jong ka 14 tarik kata ha kapor kumba 2:00 AM ei ei kila wan ban rong tuh noh ia katei ka thuk thuk jong u.
Shuh shuh shuh la ong ruh ba katei ka thuk thuk ka don ia ka chesis number -MD2A15BY2HPL06471 bad Engine number – JZYPHL07020 bad ha kaba iadei bad katei ka jingjia ki pulit kila rejistar ia ka kes ha Shahlang PS katkum ka kes number 18(12)2018 under section 380 IPC bad ka jingtohkit ka dang iaid shakhmat.
Nongstoiñ: Ka kynhun ialehkai jong ka Nongrim Hills SCC kala lah ban pynliem noh ia ka kynhun ialehkai ba khlain bor jong ka Assam Regimental Centre FT ha ka jingiakhun ia ka Quarter Final kaba ar jong ka lympung Rani Motor’s Knock out Football Tournamement (RMKOFT) kaba la long ha ka sngi Saitjain jong ka taiew bala lah ha ka madan Mawkynjoin Laitkseh.
Da katei ka jingjop ka Nongrim Hills kala ioh ban rung syndon shaduh ka Semi Final jong katei ka lympung bala pyniaid da ka Laitkseh Sport Club (LSC) bad ka ban sa iakhun pyrshah ruh sa ia ka kynhun ialehkai jong ka Ryntih SC kaba long kawei na ki kynhun ba khlain bor bha kaba la ap lypa ha katei ka semi final ka ban sa long ha u snem thymmai 2019.
Haba phai sha katei ka jingiakhun Quarter Final kaba la long hapdeng ka Nongrim Hills pyrshah ia ka ARC kala long shisha ka jingialehkai kaba itynnad haduh katta katta bad kaba la pynlyngngoh ruh ia kiba bun ki nongwan peitkai namar kim shym la khmih lynti satia ba ka kynhun ialehkai jong ka ARC kan shah pynliem noh ha ka Nongrim Hills namar ka long kawei na ki kynhun kaba khlain bor bha.
Ka jingiakhun ha ka kylla step kala long kaba jwat bha ia baroh ar tylli ki kynhun ban ioh pynkhih jar watla kila ia ioh mar katto katne tylli ki kabu thep kol bad ka jingiakhun ha katei ka kylla kala lut noh hapdeng ka jingiakhaid namar ka jingbym ialah ban pynkhih jar bad haba bteng biang ia ka jingiakhun ha ka kylla miet ka Nongrim Hills kala ioh ia kawei ka kabu ksiar ban ioh thep kol ha ka minit kaba 49 bad khlem da pynsepei u Pura Nongbri u la ioh ban khyrwit ia ka 1 kol iala ka kynhun.
Hadien katei ka jingshah thep kol ka jingiakhun kala nang kham itynnad shuh shuh namar ba baroh ar tylli ki kynhun kila iakhun tyngeh bad kumjuh na ka liang jong ka ARC ruh kala wad ia ki buit ki lynti ban ioh pynphai noh ia katei ka 1 kol hynrei ka bok kam shymla don satia bad ka ARC bad haduh ba kut noh ki 90 minit Kam shymla ioh satia ban pyniakhaid ia katei ka kol bad hap ban mad syndon ia ka nam rem.
Ha katei ka sngi ia ka nam Man of the Match la ioh ban khur da u Nickleson Bina jong ka Nongrim Hills, bad na ka liang jong ka LSC ka pyntip ba ki jingialehkai Quarter Final ki ban bud kin long sa ha ka 9 tarik u bnai ba nyngkong jong u snem 2019 ha kaba ka Mylliem SC kan iakhun pyrshah ia ka 7 Wasa FC bad ha ka 12 tarik bnai ba nyngkong 2019 ka Boca Juniors FC kan iakhun pyrshah ia ka Laban SC.
Shillong: Ka Mawlong FC ka la pynliem iaka Jamshaphrang da 5—0 ha ka jingiakhun ka 19th Riwar Cup Invitation Football Tournament kaba long ha kane ka sngi Saitjain ha madan Bakur, Dawki.
Ha kawei ka jingialehkai, ka Pasadwar ka la pynliem iaka Unigue XI da 5–0 , ka Skhenpyrsit ka pynliem iaka Nongsder Nongkhlieng da 4—0.
Ia kane ka jingialehkai la pyniaid daka Bakur Social Welfare Sports Club ha madan Bakur Dawki.
Ha ka 18 tarik, ka Dawki AC kan iakhun ia ka Umkrem 12pm, ka Lapalang wah Nengnong pyrshah ia ka Nongtalang Mission por 1.
15pm bad ka Mawriang pyrshah ia ka Muktapur 2.
30pm.
Shillong:Ka 1st U Kiang Nangbah Memorial One-Day Open Rapid Chess Championship kan long ha ka 29 tarik Nohprah, 2018 naduh ka por 9:30 mynstep ha Lama Villa Community Hall, Shillong (Hajan Lumdiengjri Police Station).
Ia kane ka Rapid Chess Championship la pynlong da ka East Khasi Hills District Chess Association.
Yn don ki khusnam da ka pisa bad ki trophy ia ki nongjop ia ka Top 10 bad ruh ruh ki khusnam ia ki nongjop ha ka Under-11 and Under-15.
Ka bai rung ka long T.
100 ia ki samla pule bad T.
150 ia ki bym dei ki samla pule.
Ka tarik ba khatduh ban pynpoi ia ki kyrteng nongshimbynta ka long ha ka 28 tarik Nohprah.
Ban tip kham bniah lah ban shu phone sha kine ki no.
– B Kharbani (8258898775), R Katrai (8787333937), F Thangkhiew (8787353121) bad Sikam Sangma (8837242771).
Nongpoh: “Ka Along bad ka Iing Byndi, ka dei ka skul bah na bynta jong kito ki samla ba shlur kiba la aiti bad lade na ka bynta ka dawbah jong Ri bad ka Jait bynriew" ong u Samla Lambokstar Marngar, President ba Rangbah ka Khasi Student Union, Sengkmie, ha ka sngi kaba la jied pynthymmai ia ki nongkitkam ka KSU, Nongpoh Circle, ha Nongpoh.
Haba kren kum u nongpynskhem ia kitei ki nongkitkam ba thymmai ka KSU Nongpoh Circle, u Samla Lambokstar Marngar, u la ong ba kum ki nongialam kiba la shim ia ka lyngkor kum ki nongialam, ki dei ban sngew ba ki la shim ia ka lyngkor ban bah na ka bynta ban iada ia ka Ri bad jait bynriew bad ki dei ruh kiba la pynkhreh la ka long ha kano kano ka bynta jong ka jingialeh.
Ha katei ka sngi u Samla Lambokstar, u la kren ruh halor ka jingbym pat biang u Pud u Sam jong ka jylla, ha kaba u la ong ba kum ka seng kam dei ba ka sngap mynthi, hynrei na ka sngi sha ka sngi ki la iakren sha ka sorkar na ka bynta ban pynbeit noh ia u pud u sam bad halor kane ka seng hapoh ka shatri jong ka NESO, ka la leit ban pynsngew shaduh ka sorkar kmie ba ka dei ban tuklar noh haba iadei bad u pud u sam hapdeng ka Meghalaya-Assam.
Halor u pud u sam, u Samla Lambokstar, u la ong “Sa katno ngin dang ap, sa katno ngin dang sngap", ha kaba imat ka la dei ka por ba ngin hap ban pynsngew noh da kaba pyni da ki kam, khnang ban pynpei skhor ia kane ka jingleh kuman jong ka sorkar.
“Bunsien haba ngi iakren bad ki riew rangbah ha kine ki sngi ki ong, ba imat ka jait bynriew ka la donkam ban pynkha biang sa kawei ka seng Lehnoh, hynrei nga sngew ban ong ba ngi la long lypa ki Lehnoh bad kam shem mut ba ngi long ki Lehnoh ba rah atiar, hynrei ki Lehnoh halor ka sur ki nongrim ka jingshisha, kiba don ia ka mynsiem ialeh ka bym tieng bym smiej bad ki bym ju pyndem lano lano ruh" ong u Samla lambokstar Marngar.
Ha katei ka sngi, u Samla Lambokstar, u la ong ruh ba ka seng ka la shah tynjuh ha kiba bun rukom, namar don bun kiba mut ban pynpait pynpra ia ka Seng, ha kaba kam pat dei ka por ban pynpaw pyrthei, hynrei ka por kan sa poi ka sngi ba ka seng kan sa thad madan lut ia kita kiei kiei baroh.
Khadduh eh, u la kyntu ia ki nongialam bad ki dkhot ka KSU Nongpoh Circle, ba kim dei ban klet ia ki saw tylli kiei kiei bad kita ki long ka jingsngewrit, jingkitkhlieh, treihok bad lenlada, u la bynrap.
Kiba la donlang ha katei ka sngi, ki kynthup ia u Samla Lambok Rymbai, General Secretary ka KSU ha Ri Bhoi, u Samla Biangbor Paliar lem bad kiwei kiwei ki nongkitkam ka seng.
Ki nongkitkam ba thymmai ka KSU Nongpoh Circle, ki kynthup ia u Samla Bah Bapynshngain Lyngdoh kum u President, Vice-President samla Elevenson Makdoh, General Secretary Ronald Khongjoh lem bad kiwei de.
U Zoramthanga, President jong ka  Mizo National Front (MNF), ula ong ba ka seng MNF, kan iai bteng ban don bad ka  kynhun synrop jong ka BJP, ka National Democratic Alliance (NDA) lane ka kynhun jongka ha ka thain shatei lam mihngi, ka  North East Democratic Alliance (Neda).
Haba kren ha ki kotkhubor hynnin ka sngi, U Zoramthanga, ula kren shai, ba ka MNF, ka la don la slem bad ka kynhun jong ka NDA bad kumjuh bad ka NeDA.
U Zoramthanga, u iathuh ba ka jingdon lang ha ka NDA, kam mut ba ka MNF, ka don lang bad ka seng BJP bad u da ai nuksa shuh shuh ba ki khad hynriew tylli ki balang bapher jong ka Mizoram, ki don lang ha kawei ka kynhun jong ka  Mizoram Kohhran Hruaitute Committee, conglomerate, hynrei katei kam mut pat ba ka United Pentecostal Church lane ka  Catholic Church, ba ki la ia tylli lang kawei bad ka   Presbyterian Church lane ba ki la iehnoh ia la ka jong ka nongrim jingngeit jongki.
U Zoramthanga, u ong shuh shuh ba ka jingdon jong ka NDA, ka long ban weng ia ka Congress na ka thain shatei lam mihngi.
Ha kaba iadei bad ka khubor ba la mih ha ka caption “" , dated 14.
12.
2018, nga buh harum ki jingpynshai1.
Ym shym don kano kano ka jingpynkylla ia ki topic, hynrei tang ka jingpynbeit namar ba la kum shon bakla ia ki topic jong ka national level ha ka jaka ka state level ha ki invitation n aka bynta jong ka State level.
Lah ruh ban pynkynmaw  ba ka Painting Compeition jong ka BEE kaba long man u snem ka dei beit halor ka Phang, (Theme)  “Energy Conservation" bad ka BEE ka rai halor ki topic ba kham bniah (topics).
2.
Shuh shuh ngi kwah ban pynshai baka jingbakla kam dei kaba da thmu khnang hynrei dei ka jingbakla shon ha ki invitation ba la sam sha baroh ki 100 ngut ki nongshim bynta.
3.
Lah ban kdew ba ngi lah pyrshang ban pynbeit ia kane ha ka miet jong ka 13 tarik November 2018 da kaba (1) Ngi lah phah print biang ia ki theme banners ba wah ha venue jong ka competition (2)Ngi lah shon 100 tylli ki theme ba lah pynbeit bad sam ha iwei pa iwei I nongshim bynta (3) La pynbna ruh bunsien ban pynshai shaphang ka topic (4) Ngi lah buh ki volunteers ban iarap ia ki khynnah bas hem jingeh halor ka phang ki topic/theme.
Shillong: Ka Dorbar shnong Bakur kan pynlong iaka jingpynkhuid shnong haka 21 tarik Nohprah kum shibynta ban pynkhreh iaka Khristmas bad snem thymmai, bad ha katei ka sngi yn khang shnong naduh 9 baje mynstep haduh 2 baje janmiet.
Kumta la khot ia baroh ki para shnong para thaw shynrang bad kynthei ban ia mih paidbah ban pynkhuid iaka shnong ha katei ka sngi bad la kyrpad ruh ia kito kiba don jaka kiba don ing ha shnong Bakur kiba sah sha kiwei pat ki shnong ba kin wan shim bynta lang ha katei ka sngi, ong ka kyrwoh na u Bah Daniel Khongsit u Waheh shnong Bakur, West Jaintia Hills District.
Shillong: Ka Shnong Laitlum, kaba hap hapoh ka Hima Khyrim, East Khasi Hills bad kaba long ruh ka shnong kaba paw bha ha ki kam jngoh kai pyrthei, ka la jied Sordar ha ka 14tarik Nohprah 2018.
Ha ka dorbar kaba la pyniaid da U Bah Disislion Mylliem, la don arngut ki kandidet bad kitei ki long U bah Philip Mylliem, uba dei U Sordar uba ju long baroh shi katta bad nangta sa U Bah Aibor Warbah.
Ha kane ka jingialeh, la iathuh ba U Bah Philip, u tam kput ia U bah Aibor Warbah, ong ka kyrwoh na U bah R Kharumnuid, Member ka Executive Committee.
U Tarak Jaiswal, ula trei la 8 snem kynthih ha State Bank of India bad ha kine ki 8 snem, U Jaiswal, uba don 35snem ka rta, u dei U Senior Assistant Manager ha ka tnat jong ka Bank ha Memari, kaba don 82 Kilometre na Kolkata jong ka West Bengal bad ha kine ki 8snem ba ula don ha katei ka Bank, ula tuh ia bun bah ki pisa khutia bad ha katei ka jingkhein ka la poi sha ka T.
84lak.
Na kitei ki pisa tuh jongu, ki kynthup ruh ia ki khutia ba T.
10, ha kaba ula lum  840,000 kitei ki khutia ha ki 17 bnai ba ladep lane kaba long 50,000tylli ha ka shibnai lane  2,000 ha ka shisngi lada khein antad ia ki sngi trei kam kiba long 25 sngi.
La kem ia U Jaiswal, ha ka sngi thohdieng bad haba la tohkit, u iathuh ba ia kitei ki pisa khutia, u pynlut ha kaba thied tiket khalai nusip.
Mynta U Jaiswal, ula shah kem bad un don ha ka jingtohkit ki pulit san sngi kynthih.
Ka Manchester City, ka la wan biang ha khlieh duh jong ka jingialehkai ha ka English Premiere League, da kaba ka pynliem ia ka Everton da 3-1 ha ka jingialehkai mynta ka nohsngi.
La thep ia ki kol na ka liang jong ka Manchester City, da U Gabriel Jesus ha ka minit kaba 22 bad ka minit kaba 50 bad nangta sa U Sterling ha ka minit kaba 68, katba na ka liang jong ka Everton, la ioh thep da U Calvert-Lewin, ha ka minit kaba 66.
Kat haduh mynta ka Manchester City, ka wan ba nyngkong ha ka jingioh point, ha kaba ka ioh 44 point, katba ka Liverpool, ka ioh 42, ka Tottenham Hotspur 36 bad ka Chelsea 34, hynrei katei ka jingioh point, kan lah ban kylla, namar ba ka Liverpool, kan ialehkai lashai ka sngi pyrshah ia ka Manchester United bad ka Chelsea kan iakhun pyrshah ia ka Brighton.
Shillong: Ki pulit jong ka Meghalaya, ki la kem ia u trai jong ka par dewiong, ha ka jaka, kaba la don ka jingtih dewiong beain ha ka shnong Ksan jong ka East Jaintia Hills, kaba don hajan jong ka Wah Lytein.
La iathuh ba ki pulit, ki la kem ia U Ma Jrin Chullet, uba dei u trai jong katei ka par dewiong, ha kaba la ioh kem na ka shnong jongu na Norwan.
La iathuh ba uwei na ki nongtrei jongu, U Ma James Sukhlain, u dang don ha ka jingphet rieh haduh mynta bad ki pulit, ki dang wad ban kem lang ia u ruh, namar ba la sngewthuh ba u dei uwei na kiba ialam ia kitei ki nongbylla ha katei ka kam tih dewiong.
Kiwei pat ki lad khubor, ki iathuh ba haduh mynta, ym pat shym la ioh lad satia ban sei ia kitei ki 13ngut kiba don hapoh jong katei ka krem dewiong ha Ksan bad kiba shah tap um ha katei ka krem.
Ki pulit jong ka National Disaster Response Force (NDRF), ki dang bteng ia la ka jong ka kam ban ioh sei ia kitei ki briew kiba la shah set kut hapoh krem.
U Zoramthanga, uba dei u nongialam jong ka Mizo National Front (MNF), ula bam smai mynta ka sngi, kum u myntri rangbah ba thymmai jong ka Mizoram.
La pynbam smai ia U Zoramthanga, da U  Kummanam Rajasekharan, U Lat katei ka Jylla, ha ka jing pynbam smai, kaba long ha Aizawl mynta ka sngi, ha kaba la pynbam smai ia u myntri rangbah lem bad ki myntri jongu.
Kane kan dei ka sien kaba ai ia ka MNF, ba kan shimti ia ka jingsynshar ha ka Jylla Mizoram bad kan dei ruh ka sien kaba lai ia U Zoramthanga, ba un ialam ia ka sorkar ha katei ka Jylla.
U Zoramthanga, u bam smai ha ka ktien Mizo, ha ryngkat bad ka jing pyniaid katba kum ka jingngeit Khristan.
Kham mynshwa ka MNF, ka la ialam ia ka sorkar hapdeng ki snem 1998 haduh 2008, na ka bynta ar sien kynthih, ha kaba U Zoramthanga, ula long hi u myntri rangbah.
Kane ka dei ka bynta ba ngi iohi khari khari ia ka jing iatai jingiania hapdeng ki khynnah Internet mynta don kiba iashah jait kmie don kiba iashah jaitkpa.
Don kiba kwah dohkyndang lem na iing kmie khamtam ki katto katne na ki khun shynrang jong ka ri jongngi.
Kine ki jingkwah kim dei kiba bakla namar baroh ngi kwah ia kaba bha.
Ki khynnah samla internet ki la dei ban ia burom markylliang ia ka jingia pyni ka jing iatai khlem da ia shun ia buhnud.
Ai kan mat sah tang ha ka jingiathir ia pyni par aba ia don nia ym pat ban ia sin ia rngop para byriew namar kan shu sah sniew.
Nga ju kylli na I mei rat ha ka por ba I dang im, balaei ba ngi ai jait kmie? I iathuh ba kat kumka jingtip byrngut byrnget jong ka dei ba ha ka jingiaid lynti ban wad ia ka jaka ba biang ban buhai shnong ki kmie ki kpa tymmen jongngi ki hap iaid  ia ki lynti ba jlan, hiar ia ki riat ki them hap kam ia ki wah rit ki wahduit.
Dei ynda haba poi ha kawei ka Wahbah wahsan ki kynthei ki khynnah kim nud shuh ban jam sha shiliang wah kumta ki sah noh sha Shiliang.
Dei tang ki rangbah kiba nud ban jngi sha shiliang.
Ynda haba ki poi sha ka jaka them ki sngewthuh ba ka pateng jong ki kan sa duh noh kumta ki khot ia ki thei na ri them ban ia shongkha bad ki bad khnang ban khring ia ki thei na ri them ban ia shongkha bad ki, kine ki rangbah ki kular ba ia ka jait ka kynja ka ioh ka kot yn bat hi noh da kynthei.
Dei hangne ba s dang ka jingai jait sha ka kynthei.
Kane ka jingiathuh khan aka lah ban dei kaba shisha ne ka lah ban dei tang ki puriskam hynrei kaei kaba ngi sakhi mynta ka long ba ngi dei shisha ki jaitbynriew ba dang ai jait sha ka kynthei kumba long lem kiwei ki kynhun jaitbynriew na jaitbynriew Minangkabau kiba shong bas ah ha ri Indonesia, Akan na ri Ghana, Bamenda na ri Cameroon, Batek na ri Malaysia, Bontoc na Philippines, Bayowa na Papua New Guinea, Bribri na Costa Rica, Hopi na USA, Karen na Burma, Kuna na Panama, Mosuo na China, Navajo na USA, Alor na Indonesia, Kerinci na ri Indonesia bad kiwei kiwei de.
Kine ki dei ki jaitbynriew ritpaid ha kylleng sawdong ki ri jong ka pyrthei kiba ai jait kmie kum mangi ki Khasi, Jaintia bad ki Garo.
Ngim sah marwei ha ka jingai jait sha ka kmie hynrei ki dang donkiwei ruh ki jaitbynriew kiba dang long lemkum mangi.
Man la u/ka briew ki don la ki jingkwah bad ka jingkwah jongngi shimet ngim dei pat ban pynbor ia kiwei ban bud ia kaei bangi kwah.
Kumjuh ruh ha ka jingkwahjong ki katto katne ki rang jongngi ban shim jait shalade, kane kam dei ka jingkwah khyllah jong ki hynrei ki don la ki jingpyrkhat babha n aka bynta ka lawei ka patengjong u symbai jongki.
Hanga shi met ngam da khuslai jait kynthei ne jait shynrang kaba nga I donkam shimet ka dei ka jingia bha shi kmie shi kpa lem bad ki khun.
Ka jingkwah jongnga ka dei ban iohi ba man la iwei pa iwei I khynnah rit I sah ryngkat bad ki kmie ki kpa lait noh tang haba U Blei u ibit ban shim noh ia  I kmie lane u kpa jongka iing.
Lada ngi phai sha ka ban ai jait noh na u shynrang ruh ka biang hi tangba ngin bud dien pat kumno ia ka jait ka khong ki kparad miaw parad khnai jong ki kpa jongngi? Katno ngut na ngi ki ban tip ia ka jait bad ka kyrteng jong I parad jong I parad jongngi? Lada ngi tip eh ruh ngin tip eh tang haduh lai pateng bun napdeng jongngi ngin ym tip satia ia ka kyrteng I parad/paieit jong I pa jongngi.
Sa kawei pat khlem pep ki jingkulmar kin sa mih hadien habud.
Bad ka jingkylli kaba mih ka long iano ngin khot Kur bad iano ngin khot kha?Kane ruh ka dei kawei na ki ishu kiba ki khun samla internet jongngi ki ia ud ia nam bha.
Nga shi met nga dei ba wan n aka longing longsem ba duk bad ki kmie ki kpa jongngi naduh ba sdang ki sneng iangi ki khun shynrang bad kynthei ban minot thop ha ki jingpule namar ba kim don spah don hajar ban ai hangi.
Ngi ialeh shitom shisha bad ngi ioh ban pynurlong ia ka spah ka hajar kaba ki kmie ki kpa ki la dep pynlut n aka bynta ki jingpule jongngi bad nalor kaba ki la dep pynlut sa kaei pat ngi dang kwah? Ki don bun ki paralok jongnga na ki thain Riwar kiba ki khun shynrang ki ioh bynta lem mar kawei ne ar ki bri.
Ki don ki jaka ha ki thain war ba ki ai bhah ia ki khun shynrang  ha kaba ma u bad ki khun jong u ki lah ban bam katba ki mon ha ka por ba u dang im bad ki khun ki hap ban pynphai noh ia ka bri hadien ba u kpa u lah khlad sha ki kha.
Ki don pat ki kha ba bha kiba don ka mynsiem sngewlem ki shah ban bam ki khun u hymmen ne u knii ia ka bri kaba dei ka nongkynti jong ki.
Ki don ki rangbah kiba shalak haba ki ioh bynta lem na iingkur ki trei shitom ban rep ban riang ha ka bri kaba ki ioh bad hadien ba ki ioh ban die ia ki soh ki pai ba mih n aka bri ki sa thied jaka puta ia ki khun pat namar ki tip b aka jaka ba ki ioh na ki kur kan leitphai sha ki kur namar ka dei ka bri iing kur.
Ki don ki rangbah bymiohi jngai pat haba ki ioh ban bam ia ka bri na iing kur kimtreh ban rep ban riang namar ki ong kan sa leit phai sha iing kur da kim don shuh.
Kumta ki khun ki kti jong ki rangbah kiba don kum kine ki jait jingpyrkhat ki kham kyrduh bad kham shitom ha ka ioh ka kot laitnoh lada ki trei shitom hi da la heh la san.
Ki don ruh byllai ki kmie ki kpa bapli bymdon eiei ban ai ia ki khun la ka long ia ki khun kynthei ne ki khun shynrang la ha kaba phah skul ban pynnang pynstad ne wat ban ai seng ia ki khun ki kti namar wat lada ki kwah ban iarap makna kim kotbor satia ban leh ia kata namar ba ban ka duk ka shitom hato ngin dawai bai seng kumno kein na ki? Ki don ki khunswet ki bymdon eiei hynrei lyngba ka jingtrei shitom jong ki ki kiew ha ka ioh ka kot bad ki jingdon jingem.
Kumta ka jingioh bynta ne bymioh  bynta khlem ka jingtrei shitom ngin iai im duk im jynjar hi ha ka ioh ka kot.
Kumta nga kyntu ia phi ki samla shynrang ki samla kynthei ban trei shitom bad ban nym lehrain haba phi trei hok ia kano kano ka kam.
Lada phi dei kiba donbok ban ia ioh bynta lem na ki kmie ki kpa khlem ka jingtrei shitom jongphi hi kan shu long lehnohei ka jingioh bynta jongphi.
Lada phi wan n aka iing bymioh bynta lem kum kiwei iengjoit kut jingmut bad trei shitom badphin hun jrut haba phi ioh phi kot n aka jingtrei shitom jongphi.
Kynmaw ba ki rib a la iaid shaphrang ha ka pyrthei ki dei ki ri ha kaba ki khun kynthei ne khun shynrang kim khmih lynti ban ioh pateng ia ka spah ka phew jong ki kmie ki kpa jong ki namar ki khun jong ki ri kiba la kiew ha ka roi ka par ki tang shu poi 18 snem shaneng ki hap ban mih iing noh namar ki hap ban kit khlieh hi dalade ialade naduh ka bai sah bai bam bai skul da kaba trei bylla mynstep lane janmiet la ka long ha ki iing briew ne ha ki supermarket, sam kot khubor.
Ymtang ba ki bylla hynrei ruh ki pule artad.
Kumta lada kiwei ki kiew khlem ka jingioh pateng ia ka spah ki kmie ki kpa balei ngi ngim lah? Ka riewspah ka duk ka shong hangi hi ban jied.
Kynthei ne shynrang kiba ioh pateng ia ka spah ruh to trei minot thop ban nang pynroi shuh ia kaba phi la ioh bad ki bymioh lad ban ioh pateng ruh trei shitom hi traitbad leh hok ha kano kano ka bynta kaba phi trei phin sa roi parum pareh.
Hynrei lada phi shu shong jaipdeh ia kaba phi la ioh ruh phin sa duh noh.
Kumta Samla ba dang pura nadong sha dong ieng joit ki lad ban kiew shaphrang ki bun lada phi don ka mon.
Ki daw ka jingiapait pra jong ki iing ki sem kim dei satia na ka rukom ai jait bad kam shong ruh ha ka kynthei marwei shimet ne ha u rangbah hynrei ka shong ha ki arngut shi lok, ka jingia burom ba markylliang, ka jingshaniah, ka jingiaieit iwei ia iwei.
Kumjuh ruh ka jingbymioh bynta lem na ki kmie ki kpa kam dei ka daw kaba pynsah duk iangi namar ym baroh kiba riewspah kiba ioh bynta na ki kmie ki kpa bad kumjuh ruh ym baroh kiba duk kidei ki bymioh bynta na ki kmie ki kpa.
Ki don kiba riewspah khlem da ioh bynta ioh bha na ki kmie ki kpa bad ki don kiba sah duk wat hadien ba ki ioh bynta na ki kmie ki kpa ruh.
Shillong: Ki nongtrei jong ka MCCL, ki la pynlong ia ka jingiakhih jongki hynnin ka sngi, na ka bynta ban dawa ia ka sorkar Jylla, ba kan siew noh ia ka tulop kaba ki dei ban ioh.
Kitei ki nongtrei kiba don ha ka lama jong ka Mawmluh Cherra Cements Limited Employees Union (MCCLEU), ki dawa ba ka sorkar Jylla, kan siew noh ia ka tulop jongki, kaba dei ia ki bnai naduh U Nailar 2015 haduh U Lber 2016 bad nangta sa ka bainong kaba ki trei tam naduh U Naiwieng 2013, haduh U Nohprah 2016.
Kitei ki nongtrei, ki dawa ruh ia ka bai dawai dashin bad ka bai iarap ia kito kiba ioh khyllung  bad kiwei de ki jingmyntoi, na bynta jong kitei ki nongtrei jong katei ka tnat pynmih dewbilat.
Kham mynshwa ki nongtrei katei ka karkhana dewbilat, ki la ai por 14 sngi kynthih ia katei ka tnat, na ka bynta ba kan siew lut ia ka pisa kaba sah, hynrei namar ba kam shym don ka jingshah shkor na ka liang ki bor pyniaid, kumta ki la pynlong syndon da ka jing iakhih kaba sdang hynnin ka sngi.
Shillong:Ka Meghalaya High Court myn hynnin ka sngi ka la bthah ia ka tnat pule puthi, jong ka sorkar Jylla, ba ka dei ban ailad ia ki 50ngut ki nonghikai kiba khlem don bynta eiei, ha ka jingtah sia lieh, ba kin trei ia la ka jong ka kam jongki, kumba ki la shah jied kham mynshwa.
Katei ka rai, ka mih mynta ka sngi, lyngba ka jing mudui jong ka All Meghalaya Primary School Teachers Association (AMPSTA) ha katei ka kashari, ha kaba la shong bishar da U Justice Mohammad Yaqoob Mir Chief Justice ha ryngkat U Justice SR Sen.
Ka jing ujor na katei ka seng ki nonghikai, ka kam ba na ki 101 ngut kiba la shim ba ki dei ki bym shym bit tngit satia halor ka jingjied ia ki, hynrei ha ka jingtohkit jong ka CBI, la lap ba ki don 50ngut kiba lait na kano kano ka jingshah kynnoh tah sia lieh bad ia kitei la dawa namarkata ba dei ban ailad ba kin trei beit ia la ka jong ka kam.
Kitei kiba lait na kano kano ka jingshah kynnoh, ki long U Bah Lous Lawai Lyngdoh, Mrs Joycebell Rapsang, Mrs Aldrois G Kharmyndai bad Mrs Banri Mary Lyngdoh baroh na Centre Shillong.
Nangta sa ka Smti Demmonmi Paswet na Jowai.
Kiwei pat ki long U Saintfield Ch Marak, ka Miss Goma R Marak, ka U Arseng N Sangma, U Melbourne Ch Marak, U Rongsang Marak, U Ziaur Rahman, Ka Mrs Farida Ahmed, U Shohidur Rahman Mondol, U Palson A Sangma, U Pelton Ch Marak, U Biswajit Saha bad U Babul Sarkar baroh na Dadenggre.
Nangta U Tengkam A Sangma, U Converson R Marak, U Ezekiel Ch Marak, U Zico Silcheng G Momin, ka Farmida R.
Marak, ka Tengkam A.
Sangma , u Converson R.
Marak, u Ezekiel Ch.
Marak, u Zico Silcheng G.
Momin, ka Dalyna Ch.
Marak, u Adrian Racha M.
Sangma, ka Sumitha A.
Sangma, ka Elthina A.
Sangma, ka Alta Mary D.
Arengh bad ka Tamarina A.
Sangma baroh na Tura.
Ka kashari, ka la pynmih ia ka hukum jongka namarkata ba ka sorkar Jylla, kam dei satia ban pynthut ia kitei ki 50ngut ki Assistant Teacher, kiba la shah jied bad ki bym don dak sniew satia, ha ka por ba jied ia ki.
Da U Bah Philip MarweiñKa long kaba sngewtynnat bad myntoi shibun ban ioh jingtip ba ka Seng Hill State Peoples’ Democratic Party (HSPDP) ka rakhe ia ka lyngkhuh jong ka jingdap 50 snem pura jong ka, ha ka jingshakri ia u paidbah jong ka Meghalaya, khamtam eh ia u paidbah Khasi-Jaintia.
Kane ka jingrakhe ka long mynta ka sngi hi, ka 15 tarik u Nohprah, 2018, ha Soso Tham Auditorium (State Central Library), Shillong.
Ha kane ngi ngeit skhem ba yn iashim bynta bun bah ki paidbah, khamtam ki heh ki haiñ, ki nongkitkam, ki dkhot jong kane ka party bad lehse bun kiba dang im, ki riewsatar kiba la ieng rangbah lenlade na ka bynta ka jingialeh Hill State jong ki snem 1968,1969,1970 bad 1971 bad kiba la rah lama ïong, shah shoh bad shah set phatok ruh.
Ngi da ngeit ruh ba ka jingpynkhreh na ka bynta kane ka la long kaba janai bha, nadong shadong bad kaba la heh bha bad, ngi ngeit ruh ba kane ka jingrakhe kan long kaba jop kumba la thmu ia ka ba kan long.
Ngi la iohsngew na u President, u Bah K.
P Pangniang ba ha kine ki bnai bad ki taiew ba la leit, ma u bad kiwei kiwei ki nongkitkam, ki la iabun kam haduh katta katta ha ka jingpynkhreh ban rakhe ia kane ka Jubili ksiar (Golden Jubilee) jong ka Party.
Ngi da kitbok ba kane ka jingrakhe kan long kaba seisoh da ka jingjop jong ki kam ha ki por bad ki snem ki ban wan.
Naduh ba la seng ia ka 50 snem mynshuwa, kane ka party ka la iaid lyngba shibun ki raieh raidam, lyngba ki mawjynthut, ki diengpyngkiang bad lynbga shibun ki jingtynjuh ia u Bah Hopingstone Lyngdoh bad ia kiwei ki Rangbah satar kiba la seng ia kane ka party ter ter na Mawkhar shaduh Mawlai.
Na ki khyndiat ngut ki nongialam hapoh ka jingialam jong u Bah Hopingstone, u Bah Meshak Kharkongor, u Bah S.
D Khongwir bad kiwei kiwei ki rangbah suki suki kane ka party ka la roi bha ha Khasi-Jaintia Hills haduh ba ka la lah ban jop jin haduh 15-16 ngut ki MLA, hynrei ka ktem kaba kham khlaiñ jong ka, ka dei ha West Khasi Hills District ha kito ki snem hynñiewphew bad phraphew khlieh.
Katto katne snem u Symbol jong ka, U Sing, u la kyrhuh bha ha Khasi – Jaintia, hynrei suki suki u la kyrhuh tyngeh tang ha West Khasi Hills bad hadien ka jingkyrhuh wat ha West Khasi Hills ruh ka la pjah noh.
La jop sa tang 6, 4 bad 2 ngut ki MLA.
Ka jinghiar kynsan ka HSPDP ka dei ha kito ki snem ba bun ki MLA HSPDP ki la phet noh na ka seng ban leit iasoh noh bad kiwei pat ki party namarba kam pat treikam ka Aiñ kyntiap seng (Tenth Schedule).
Mynta, kane ka seng ka la don sa tang 2 ngut ki MLA bad 2 ngut ki MDC hynrei, la katta ruh ki ktem jong ka ki dang bun bha ha Khasi-Jaintia Hills wat la ka jingjop MLA bad MDC kam da bun shuh ruh.
Ngi kyrmen ba ha kane ka ilekshon MDC 2019 ka party kan kham leh bha bad kan kiew ha ka jingdon ki MDC bad hadien ruh ha ka jingjop kham bun ki MLA.
Kane ka jingrakhe dap 50 snem jong ka Party kan long ka kabu ia ka ban kyrtiang dien kham bha, ban kyndit noh na kaba iohthiah bad ban pynkhih bha ia ki bor met bad bor jabieng kumno ban pynkhlaiñ biang ia ki ksah bad ki buit ki bor jong ka, khamtam da kaba trei shitom ban tong bad khroh briew ban roi ka party.
Ki nongialam, ki Nongkitkam bad ki nongtrei jong ka ki dei ban tip ba,ban jop, donkam ia ki khlieh briew bad ban ioh khlieh briew donkam ka jingtrei shitom.
Ym da kaba kop ne lehkhla hynrei da ka jingieid, jingjai jai, da ki buit bad ki sap pynbang briew.
Kawei na ki buit babha tam ban ioh khring ne tong briew ka dei ka jingieid, jingjemnud, da ka akor babha bad nalor baroh, ka dei ka jingshakri ia kiwei da kaba iarap lem ha ka shitom jynjar bad ka khia ka shon.
