Ka GHADC ka don 30 ngut ki nongmihkhmat, ha kaba 29 ngut ki dei kiba la shah thied da ka jingiathep vote bad uwei u nongmihkhmat pat u dei u ba la shu thung da u Lat.
Ka jingniew ia ki vote kan long ha ka 14 tarik u Iaiong 2021.
Ka jingiathep vote kan sdang naduh ka por 7 baje mynstep bad kan kut haduh ka por 4 baje janmiet.
Ka jingshakri kaba san snem ha GHADC ka la kut noh ha ka 18 tarik jong u bnai Risaw, 2020.
Hynrei na ka daw ka khlam Covid 19 ym shym la ioh satia ban pynlong ia kane ka elekshon bad ka GHADC kan wan hapoh ka jingsynshar jong u Lat kumba 6 bnai bad ka ban kut pat ha ka 18 tarik u Iaiong 2021.
Sngewbha da pynshai khnang ban nym kulmar ki nongpule.
Hato uta u James Sangma dei u hynmen u Conrad Sangma ne uei ????.
Jowai:Ka All Jaintia Cement & Clinker Transporters’ Association (AJCCTA) ka lah ban shim ia ka rai iakhih pyrshah ia ki Toll-gate lane Toll Plaza kiba don ha shi lynter u surok bah kynthup ia kaba ha Dieng-Pasoh, Ialong bad ha rum Lum shnong halor ka jingkynnoh ba ki la shim arshah ia ka bai khajna.
Na ka liang ka AJCCTA ka la shong jingialang Committee hynnin ka sngi 16 tarik ha Ophis treikam jong ka ha Lum shnong bad kane ka Committee ka la rai ban lum da ka jing ialang paidbah ha ka 20 tarik une u bnai ha ka por 11 baje mynstep ha Hynniaw-Mer (7-mer) ban shim ia ka rai pyrshah ia katei ka jinglum khajna ki Toll-gate kaba la ktah ym tang ia ki kali kamai hynrei wat ia ki kali shimet.
Na ka liang u President bad Secretary ka AJCCTA, u ma Balen Thubru bad u ma Kyrshan Dkhar ki la kyntu jur bad kyrpad ia baroh ki trai kali, kali kamai, trai kali shimet bad ia ki Sengbhalang bapher bapher kiba don ka jingsngewkhia ia kane ka khajna kitei ki Toll-gate ban pyllait por khnang ban wan sha katei ka jingialang ban ioh shim ia ka rai kaba iamonlang bad ban ioh ruh ia ka jingjop, ong ka  kyrwoh ba la phah da u ma Kyrshan Dkhar, Secretary ka AJCCTA.
Shillong: Hadien ka jingap kaba haduh shi bnai tam, ban iakynduh ia u Myntri Rangbah ka Jylla, ha kaba na ka liang ka jong u ruh u khlem shym la pyni kano kano ka jingkwah ban iakynduh ia ki nonghikai skul Deficit, ka Khasi Jaintia Deficit School Teachers Association(KJDSTA) ryngkat bad ka GHDSTEA, ki la rai ban khot, da ka jingialang ha ka 20 tarik u Rymphang 2021 ha Dudhnoi ha ka por 11 shiteng mynstep ban iakren sani bha ha kaba iadei bad ka jingbym ai ktien eiei, na ka liang ka Sorkar Jylla ban iakynduh ia kine ki nonghikai kiba la shah ktah ha kaba iadei bad ka jingshisha bad ka hok jong ki mat kiba dang sahkut.
La ban kdew hangne ba ka KJDSTA ka la dep ban phah ia ka shithi jong ka jingkwah ka jong ki ban iakynduh bad u Myntri Rangbah ka Jylla, kaba la don mynta da ki katto katne bnai, hynrei u Myntri Rangbah ka Jylla u khlem la phah ia ka jubab ka jong u tad haduh mynta.
Kine baroh artylli ki seng nonghikai kin sa rai ia kiei kiei ba ki dei ban leh ha kine ki por ki ban sa wan ha ka jingialang ka ban sa long ha ka sngi saitjaiñ kata ha ka 20 tarik u Rymphang 2021, halor ka jingbympatiaw bad ka jingbym suidñiew jong ka sorkar jylla ha kaba iadei bad ki jingdawa kiba dang sahteng ba la dawa da kine ki ar seng, ong ka kyrwoh na U Babu Kular Khongjirem, President KJDSTA,Shillong.
Nongpoh:Kiba ha iing ha sem u Bah Manason Doloi, ki la ai ka jingkhublei kaba kyrpang ia baroh kiba la donkti ha ka ban iarap pyllait im ia u haduh ba un da poi suk poi sain sha la iing kaba don ha Warmawsaw, Ri Bhoi Sepngi.
Lah ruh ban kdew hangne, ba u Bah Manason Doloi, Sordar ka shnong Warmawsaw, u la shah rahbor ha ki runar ha ka 9 tarik u K’lyngkot 2021, por 10:30pm, ha kaba ki briew bym lah ban ithuh dur khmat, ki la wan rung ha iing jong u bad rahbor syndon ia u na iing, hynrei dei tad ha ka 23 jong u juh u bnai, kitei ki briew kiba la rahbor ia u, ki la pyllait noh ia u hapdeng ka met kaba shait ba khlain, khlem da pynmynsaw ei ei ruh em ia u.
Haba iadei bad katei ka jinglait u Bah Manason Doloi na kitei ki Nongrahbor, na ka liang kiba ha iing, ka iing ka sem utei u Sordar, ka la ai ka jingkhublei ia baroh kiba la trei shitom ban pyllait ia u khlem ka jingshah pynmynsaw, ha kaba ki la ai ka jingkhublei naduh ia u Chief Minister, u Conrad K.
Sangma bad MaLakmen Rymbui, Home Minister, kiba la bthah ïaka Police Department ka Jylla Meghalaya ban shimkhia.
Ki la ai ruh ka jingkhublei ia u Bah Sosthones Sohtun, MLA Jirang, ia u Bah Victor Ranee MDC, u Bah Lambok Mylliehngap MLA barim ka Jirang, ia ki nongthoh khubor, ki nongialam Sengbhalang bapher bapher, ki nongialam shnong, ki seng longkmie kiba la ai mynsiem ia ka iing ka sem lem bad ia kiwei, kiba la kyntu ia ki bor ka Ain ba kin kyntu ha ka ban tohkit ban lapdien ia utei u rangbah.
Shillong: Halor ka jingdheng kali kaba man ka por kaba la ktah shibun iaka ka leit ka wan u paidbah kham tam ki nongpang, ki kynthei kha khun, ki khynnah skul, ki nongshong iew kiba leit kiba wan lyngba u surok jowai Amlarem Dawki NH 40E; kumta ka Synjuk ki Waheh Shnong war jaintia Amlarem, ka la ai da ka jingthoh, ha ka 17 tarik Rymphang ha u SDO civil Amlarem sub Division,  U Abhilash Baranwal IAS ban pynduh noh ia ka jing ieng line ki Truck kit mawshun ha surok NH 40E naduh Amtuma ha duh Nongtalang Amsohmeheleng namar ka jingieng line ki Truck kit mawshun kala pynlong ia u ne u surok two lane ban khapngiah bad ka jingdheng Kali ka jur bha man ka sngi.
Na ka liang u SDO civil Amlarem u la pynthikna ba un shim khia ia kane ka jingeh ki paidbah, ong U bah Daniel khongsit president Synjuk ki Waheh Shnong war jaintia, Amlarem.
Shillong:Ka jingbym lah ban maramot ïa ki pipe um hapoh Ïewduh ka la wanrah ka jingeh ïa kiba bun ki paidbah khamtam kito kiba wan sha ïew namar ka jjngpei jong ki pipe.
Haba ïadei bad kane haba kren bad u nongthoh khubor na ka liang jong kiba bun ki nongshong dukan ki la pynpaw ïa ka jingeh khamtam ha kaba ïadei bad ka jjngpei jong ki pipe.
“Ha kaba ïadei bad kane ka bynta ngi dap da ka jingsngew khia namar ka jingpei jong kine ki pipe um bad ngi kyntu ïa ka Hima Mylliem ban shim khia lem ha kaba ïadei bad kane ka bynta," ong ki katto katne ngut ki nongshong dukan haba kren bad u nongthoh khubor.
Ha kawei ka liang na ka liang jong ki paidbah kiba ïaid na ka tei ka jaka ki la pynpaw ïa ka jingsngew khia ha ka kaba ïadei bad ka jingbym lah ban shim khia jong ki bor ba dei peit ha kaba ïadei bad ka jingpynbha ïa ki pipe um kiba la ktah bha ïa ka ïaid ka ïeng jong ki paidbah khamtam ki nongwan ïew wan Hat bad kane ka la wanrah ka jingeh bad kumjuh ruh ka jingkteh ïa ka lynti ba ïaid ki paidbah.
Nongpoh:Wat hapdeng shibun ki jingpyrshah na ka Meghalaya, halor ka jingtei ka Assam ia ka Transit Camp ha Khanapara, kaba dang hap hapoh u pud u sam ka Raid Marwet, Ri Bhoi, hynrei ia kaei kaba la iohi mynta ka long ba ka Assam kam shym la pynsngap ia ki nia bym shongnia na ki riew pyrshah na Meghalaya, pynban ka la iai bteng ban tei ia katei ka Transit Camp kaba don ha katei ka jaka.
Na kaei kaba la lap haduh mynta, la iohi ba ka jingthmu ban tei ia katei ka Building ka la iaid shaid shaid bad haduh mynta ki nongtrei ha katei ka jaka, ki dang bteng ban trei ia ki kam ki jam bad mynta lei, la iohi ba ki la mut ban shna kham bha shuh shuh ban ia kaei kaba long ha kine kiba la dep noh baroh.
Haba iadei bad katei ka Transit Camp ha Khanapara, dangshen la iohsngew ia ka sur jingkren na u Bah Victor Ranee, MDC ka Jirang, uba la pynpaw ka jingwantei ka Assam ia katei ka Transit Camp ha katei ka jaka, ka la pynkhihwin shikatdei eh ia ka District Council bad kaba la pynlong syndon ia ka District Council ba kan phah jingthoh sha ka sorkar Assam, na ka bynta ban pynsangeh noh syndon halor katei ka jingwan tei beain ia katei ka Building.
Ym tang kata, dang shen ki heh ka Party Congress kaba kynthup naduh ki MLA bad MDC, ki la leit ban jurip ia katei ka jaka bad haba ki la ioh ban iakren bad ki briew kiba la don ha katei ka jaka, ki la sngewthuh shai kdar ba katei ka jaka ka dang hap hapoh u pud u sam ka Raid Marwet, Ri Bhoi Meghalaya.
Nalorkata, ki la don ruh ki kynhun sengbhalang kiba la pynpaw ia ka jingpyrshah halor katei ka jingwantei Building ka Assam ha katei ka jaka, da kaba pynpaw ba katei ka jaka ka dang dei hapoh u pud u sam ka Meghalaya bad kiba la pynpaw ruh ba katei ka jingwan tei Building ka Assam ha katei ka jaka, ka dei tang ki kam buittuh ka Assam ban kyntur ia u pud u sam ka Meghalaya.
New Delhi: Ka dor jong ka petrol, ka la kiew sha ka shispah tyngka shi litar bad ha kaba kum kane ka por, U Narendra Modi, myntri rangbahduh, ula ther tyngeh ia ki sorkar kiba rim, ba ki la pheil, ha ka kam pynmih bor ding ha ka Ri.
U Modi, u iathuh ba ka India, ka thiew petrol, diesel haduh 85 percent, ha u snem 2019-20 bad nangta sa 53 percent ia ka lyer shet jingshet.
“Hato ngi lah ban shu shaniah ialade, ha kaba thied mar na shabar? Ngam kwah ban kynnoh iano iano, hynrei lada ngi la pynleit jingmut naduh kham mynshwa, kumta ki riew pdeng, kin nym ngat ha ka jingkit kaba khia" ong U Modi, ha ka jingialang ban plie ia ki jaka sam lyer shet ha Tamil Nadu.
Ka dor jong ka petrol, mynta ka la poi sha ka shispah tyngka ha Rajasthan, hadien ba ka kiew dor lynter haduh 9 sngi kynthih.
U Modi, u iathuh ba ka sorkar India, ka dang pynkhreh ban pynkhlain ia ka jing pynmih ia ka ethanol, kaba ki ju khleh lang bad ka petrol.
Ka jing pynmih ia ka ethanol, na u pai, kan pynduna shibun ia ka jingthied umphniang jong ka ri bad kan ai kamai ruh ia ki nongrep.
Shillong: Ka Club FSOMA (TRMMA) ka la ïoh ban khur 6 tylli ki takma na ka lympung National Kickboxing Federation Cup 2020-21,kaba dang shu kut shen haDehradun, Uttarakhand.
Ha kane ka lympungkaba la sdang naduh 7haduh 10 tarik mynta u bnai, ka club ka la khur 4 tylli ki takma ksiar, bad 2 tylli ki takma rnong.
Ki nongïalehkai kiba la khur ïa ki takma ki kynthup ïa U Lamphrang Kharsahnoh u ba ïoh khur ia ka takma ksiar haka jing ia leh kai K-1 rule ha ka weight -54kg.
U Lamphrang kharsahnoh u ba shong ba sah ha ka shnong Smit, Mawmluh, u dei ruh u International kickboxing medalist u ba la wan rah kanam ka burom bun sien ia ka ri bad ka jylla baroh kawei u lah pyn dep ruh ia ka kyrdan ban long kum u coach ba pura ha kane ka jing ïa leh kai Kick boxing bad u dei ruh u nong hikai ha kane ka Club FSOMA and The Revolution MMA.
U Rangkynsai Lynshing u ba na ka shnong Laitkor Mawrie Lumheh, u la ïoh khur ia ka takma ksiar ha ka Senior Men Musical Form Hardstyle bad ha ka Light contact u la ïoh khur ia ka takma rnong ha ka weight – 57kg.
Ka Daniella Mylliemngap kaba shong ba sah ha Upper lum paring lumdorbar ka ba pule klas 10 ha ka skul Raid laban secondary school, ka la ïoh khur ia ka takma ksiar ha ka Low Kick ha ka weight -56kg senior women.
U Fedrick Khong sit u ba na ka shnong Laitkor Nong daneng u ba la ïoh khur ia ka takma ksiar ha ka jing ia leh kai Low kick -51kg senior men.
U Sumarlang Marwei u ba dei na ka shnong Mairang u la ïoh khur ia ka takma rynong ha ka weight -54kg senior men.
U Bah Ferdinand Suchiang u ba dei u nong pyniaid ia ka ne ka club u ai khublei kyrpang ruh ia Ka Principal jong kane ka Raid laban secondary school,bad ïa ki kmie ki kpa jong kine ki rang ia kura ka jylla.
Ha ka juh ka por ka Club FSOMA (The Revolution MMA) ka ai khublei ruh ia ka Meghalaya Association kickboxing Organization ( MAKO).
Ïa kane ka kynhun la ïalam da u Pynshai Mawrie kum u coach bad u Baremdor Kharmuti kum u Technical Official, katba u Bah Dony R.
Ranee kum u National President.
Shillong: Mynta ka miet jong ka 17 tarik u Rymphang 2021, kumba 7 baje ne 7 shiteng eiei ka la don ka jingkem ding kynsan ha ka Iew dielang lane ka basa die jhur kaba don ha Iewduh, hynrei tang katto katne por la lah ban pynlip noh iakane ka ding da ka jingpoi kloi jong ki kali pynlip kiba la kloi ban wan poi ha kane ka jaka bad ban tem noh ia kane ka ding ba kan pur shane shatei.
Haba iakren bad katto katne, ki laad pathai khubor, u Myntri ka Hima Mylliem, u Myntri MB Kharlukhi u la iathuh ba ka jingdaw jong kane ka jingkem ding ka dei namar ka jingbakla jong ki nongring phlim hakaba ka Banaras Media Work kaba la wan ban ring phlim ha Iewduh bad ynda ki la dep ia ki kam ki jam ki jong ki ban ring phlim, ki la khreh ban lum ban lang noh ia ki tiar ki tar ki jong ki hynrei na ka daw ka jingbakla ha ka generator kumta hangta ka la meh kynsan ka ding.
Ia kaba mynta hi ym pat la ban iathuh ia ka jingjulor bad ia u trai jong kane ka dukan hynrei ym shym la don pat kano kano ba mynsaw ha kane ka jingjia.
Shillong: Ka Syndai tylliang, ka la ioh rung sha ka semi final, ha ka jing ialehkai jong ka 20th riwar cup invitation football tournament, ba la pyniaid da ka bakur social welfare sports club ha madan Bakur.
Ka Syndai, ka la jop ia ka Nongtyngur sc da 2 la 1.
Ha ka minit, ba khyndai, ka Syndai ka la ioh ban pynkhih nyngkong ia ka jar, ha kaba ia ka goal la thep da u Poibiang Pohshna bad ha ka minit ba 43 ka Nongtyngur ka la ioh ban pynphai.
Ia ka goal la thep da U Wankupar, ha ka minute ba 57 ha kaba ka Syndai ka la ioh sa shi goal.
Ia ka goal la thep da u Knertilang Buam.
Ka jingialehkai semi final ba nyngkong kan long ha ka 25 tarik mynta bnai hapdeng ka Shkenpyrsit sc pyrshah ia ka R.
Mukhim xi, ha ka por por 2.
30pm ha Madan Bakur.
Shillong: U Conrad K Sangma, myntri rangbah ka jylla, u la iathuh ba ki briew ki ba leh ia ka jingshim wai ban tih maw poh khyndew, kin hap ban siew 100% ia ka bai licence bad kane ka long kat kum ka rai jong ka kashari.
Haba ia kren bad ki lad pathai khubor, hadien ba la kut ka jingialang jong ka kynhun myntri, u myntri rangbah u la ong ba kat kum ka rai na ka kashari, ka long ba ki briew ki don ia ka licence jong ka mining lease kin hap ban siew 100% ia ka stamp duty na ka 50% na kaba ki la dep ban siew.
Na ka liang jong u myntri rangbah, u la iathuh ba kane ka long ba kat kum ka jingbatai ha ki por ba kham mynshuwa ba ka jingshim wai ia ki par ia ki mar hapoh khyndew ka hap hapoh ka instrument of conveyance bad kat kum ka instrument of conveyance ki riewlum (schedule tribe) bad ki rit paid (schedule caste) kin ioh ban siew tang 50%.
Kat kum ka rai jong ka Court ka long ba ka jing ioh ia ka licence ban tih ia ki mar hapoh khyndew (mining lease stamp duty), kam dei kaba hap hapoh ka instrument of conveyance, kumta ki briew kiba ioh ia ka licence ban tih mar poh khyndew kin hap ban siew 100%.
La iathuh ba ia kane la hap ban pynbeit ha kaba baroh ki ba don ia ki licence ban tih ia ki mar hapoh khyndew kin hap ban siew ia kaba sah 50%, 50 % hap siew noh mardor katba kaba sah ka 50 % yn ai lad ban siew ha ka 31tarik u lber  2021.
U myntri rangbah ka jylla, u iathuh ba na kane ka 50% kaba kine ki ba don ia ki licence ban tih mar hapoh khyndew kin hap ban siew, ka sorkar kan ioh ban lum kumba 27 klur.
Ka  Cabinet ka la pdiang ruh ia ka  rai aban pynkylla ia ka Meghalaya Fiscal   Responsibility Budget Management (MFRB) Act 2006 bad la pdiang ruh ia ka ordinance ha kaba ia dei bad kane ka bynta.
Ha ka jingialang jong ka Cabinet mynta ka sngi ka la  pynbeit ia  ka jingpynhiar ia ka khajna jong ka petrol bad diesel bad pdiang ruh ia ka dor ba thymmai  jong ka khajna ha kajuh ka por.
Kane ka iadon bynta halor ka rai ban khate   T.
2 shi litar, na ka khajna   petrol & diesel bad ia ka dor ba la pynhiar hynnin ka sngi kaba long T.
5.
Shillong: Hadien ka jingiakhih ba 48 kynta ba la khot da ka Meghalaya Joint Action Committee of Commercial Vehicles (MJACCV) ha ka jylla Meghalaya baroh kawei, halor ka jingdawa ban pynhiar dor noh ia ka khajna jong ka petrol bad ka diesel, ha kine ki arsngi lynter la iohi ia ka jingkynjah bad ka jingthylli jong ka Nongbah Shillong; hynrei marsyn kut ka jingiakhih pat mynta ka sngi la iohi ia ka jingdheng kali kaba jur bha ha baroh ki bynta jong ka Sor Shillong khamtam eh ha ki bynta jong ka Upper Shillong kaba la sdang naduh Hynniewmer ter ter shaduh sha Sor Shillong ha kaba ka la shim por haduh 2 kynta tang ban poi na Hynniewmer shaduh sha Shillong.
La iohi ba ym tang ha ki surok bah National Highway jong ka Upper Shillong, la don ka jingdheng kali, hynrei wat ha ki surok shnong ruh la iohi ia kane ka jingjur jong ka jingdheng kali kum ha ki thaiñ Lummawbah, Sawmer, ki kali kiba iaid na Nongumlong lyngba ka Mawklot ruh kumjuh.
La iohi ruh ba kane ka jingdheng kali ka jur bha ha ki thaiñ Anjalee pump,Civil, Nongrim Hills,Khyndailad bad sha kiwei kiwei ki jaka jong ka Nongbah Shillong.
Ka jingdheng kali, ka jubor bha, ha ka por mynstep bad haduh shiteng sngi bad hadien kata, ka la kham duna ha ka por mynsngi, katba mynta ka miet, ka la nang jubor biang ka dheng kali, kaba la ktah ia baroh ki kali kiba hiar bad kiba kiew ruh kumjuh.
Na ka Liang Jong ka HYC- Sohiong Circle ngi sngew ban pynpaw ba ngi dap Da ka jingsngew sih kaba khraw eh halor ka Jing kynnoh ba lah mih paw lyngba ki Social Media bad ki lad pathai khubor ba na ka liang ka jong ngi ha kine ki sngi kiba lahdep ngi ong lane pyndonkam da ka kyntien Rangbah ne Bah ia I Phadar Sngi ( Bam kwai Ha dwar u Blei).
Ka HYC Sohiong Circle ka kwah ban pyntip bad pynshai ha baroh u paidbah ka Bri U Hynniewtrep ba ngi burom Shi katdei eh ia u Phadar Sngi bad kum ka Seng ngi niewkor ia ki kam radbah kiba une u Riewkhraw u lah leh bad ba u la noh la u synniang u bynhei ia ka Ri bad ka Jaidbynriew.
I Phadar Sngi ha ngi ka Seng, um Shym la dei tang u Lyngdoh SohBlei ka Balang Catholic hynrei u Atiar bakhraw ka Jaidbynriew Hynniewtrep.
Ha ka jingmut Jong ngi Lada ngi Ong lane pyndonkam da ka Ktien " Father" ngi sngew ioh ka ktah ia ka Niam ne Balang bad ioh Lehse ka long kumba ngi kren shaphang ka Niam, kumta ha ka jingkren jong ngi ngi lah sngewdei ban pyndonkam Da ka Ktien Rangbah / Bah bad ngim Shym la poi pyrkhat pat ba kata Kan pynsngew sih ia kiba bun khamtam ia ki Para Ri ki jong ngi.
Kumta, lyngba une u kyrwoh, ngi sngew ban pan map bad kyrpad na baroh ki Para Ri khamtam eh na ki dkhot ka Balang Catholic bad kiba ha ing ha sem I Phadar Sngi ba phin sngewbha ban nym ia thew ia ka jingbakla Jong ngi kum ki briew.
Ngi dei tang ki briew kiba Duna bad ngim lah ban len ba ngi kum bakla.
Ngim Shym la don Kano kano ka jingthmu sniew ban pynjah burom ia u Phadar Sngi bad ia ka Balang kaba u don lane ngim Shym la don kano kano ka jingthmu ban nym burom ia I.
Khublei shibun.
Shillong: Hadien ki jingshah kren kiba bun halor ka dor ka mur jongka umphniang bad ka jingpynlip lait, U nongialam ka NPP Shillong City u Bah Bah Anthony N.
Nongbri, uba dei ruh u Working President ka party u la wan shakhmat ban pynshai paidbah bad ban ai ka jingkyrshan ba pura ia ka sorkar MDA kaba la leh ia kaba bha tam, da kaba sngap ia ka sur bad ka jingdonkam jong u ba bun ba lang.
Haba kren sha ki nongpathai khubor, mynta ka sngi ha ophis ka party ha Lachumiere, une u nongialam u la pynpaw ia ka jingsngew sarong namar ban ioh ia ki nongialam ka jylla ki ba kat ki nongialam, kiba la lah ban pynioh pat iaka bording ha ipor ibalyngkot eh.
Haba iathuh ba kane ka dei ka sien ba nyngkong eh ha ka history jong ka jylla bad ka bym pat ju jia khoit, ba ha i por i balyngkot, kata 48 haduh 72 kynta la lah ban weng ia ka jingeh ki paidbah na ka jinglip lait.
U la ong ruh ba kane ka jingpynioh pat iaka bording, ka kren shai iaka jinglah jong ki nongialam ka sorkar MDA ban ia kren bad kibor ba kham hajrong da kaba siew iaki ram ki shah, kiba naduh ki snem kiba mynshwa bad kiba ka sorkar Congress ba rim ka khlem la shim khia ban siew.
U Bah Nongbri u la ong ruh ba ka jinglah ban pynioh iaka bording, ka pyni iaka jingmut jingpyrkhat jongki nongialam sorkar hapoh ka jingialam u MyntriRangbah, U Conrad Sangma, kiba sngewthuh iaka khia kashon ka jong u paidbah, khamtam ka jingdonkam jong ki khynnah skul bad kolej, kibakum ha kinekipor, ki donkam ban pynkhreh lane ialeh iaki eksam jongki.
Ym kum kiwei pat ki sorkar kiba shukren tang da ka ktien, ka sorkar mynta ka la leh shisha daka kam namar ka jingsngewthuh jongka iaka dor jongka jingpule bad ka jingkhuslai jongki kpa ruh.
Ha kaba iadei bad ka mynsiem ka jing iatreilang pat, u ne u nongialam u la ong ba u sngewsih ban iohi ha kine ki sngi ka long ka bym itynnad , namar la iohi ia ka jing phoilian jongki nongshim kabu, kiba haba ki iohi ia i jingduna i barit kat i phlang, ki pynheh pat kat ka khlaw.
U la ong ruh ba ka long basuk ban syllad ia ki riewtrei kum ba lah iohi kumno ka seng Congress bad kiwei kilah leh ia kata.
Hynrei haba kren ia ka jingshisha, ka jing pynlip lait ha kiwei pat ki jylla ka long kaba kham jlan bad khamsyrtok.
“Ngim dei ban klet ba ngi im ha ki por kiba jwat namar ka Covid, wat la katta, hapdeng ki jingeh, phi lah iohi ba kane ka sorkar ka trud iaka maw ka dieng ban pyndap iaka jingdonkam jong u paidbah" ong utei u rangbah.
Ha ba ia nujor ia ka jing pynduna bording ha Meghalaya bad ha kiwei pat ki jylla ha kum kine ki aiom tlang ka jingpynduna bad jing pynlip lait kyllum ka long kumne ha Nagaland ka jing pynliplait ka neh 6 kynta, ha Arunachal Pradesh ka jing pynlip lait ka neh 5 kynta bad ha Assam ka jingpynlip lait ka neh 5 kynta.
U bah Nongbri u la ong da ka ba kdew kumne kam mut ba ngi kwah baka Meghalaya ruh kan poi sha ta, hynrei, ka shu long tang ban ia tip lang iaka jinglong jingman jongki para mar jan.
Ha kaba iadei bad ka jingpynhiar dor ia ka khajna Umphniang Petrol bad Diesel, sa shisien u la ong ba ka jinglah jongka Cabinet ban pynjem ia ka dor jong ka petrol bad diesel, ka dei ka jing sngap lang jong ka sorkar iaka khia ka shon jong baroh namar kata u la ong ba ki paid nong shong shnong ka jylla baroh kawei ki dei ban sngew kmen namar ka dor jongka petrol bad diesel ha Meghalaya kadei kaba duna tam ha ri India bad ha NortheastHaba ia nujor ki dor ki long kumne:Chennai- Rs 92.
77Delhi – Rs.
89.
54Kolkatta – Rs.
91.
65Mumbai – Rs.
96.
41Meghalaya – Rs 85.
86 (kaba duna tam)Ha Northeast pat ki dor ki long kumneNagaland – Rs 91.
96,Assam – Rs 86.
66,Tripura – Rs 88.
77,Manipur – Rs 93.
33Meghalaya – Rs.
85.
86 )U bah Nongbri u la ong ba ka jing kdew kumne ka pyni shai iaka jingdon mynsiem jong kane ka sorkar, bad kine ki jingkdew haneng ki pyn shisha baki jing kynnoh ba kane ka sorkar kadei kaba lalot, kidei tang ki sur bym don nongrim bad ki surkyang ha rikhlaw.
Na ka liang jongka NPP, ka kwah ban ai ka jingiaroh ia ka sorkar MDA, namar ka jingkloi bad jingtrei shitom jongka ban tem ia kine ki jingeh jong u ba bun ba lang.
Ngam sngewdei ban ai jingiaroh sorkar ha ka jingiadei bad ka umphniang bad bor ding.
Nga ai khublei sha ki seng nongniah Kali kamai kiva ieng rangbah ban pynpait shkor ia Ka sorkar.
Khublei seng ningniah Kali kamai God bless you.
Shillong: Mynta ka sngi, ki khynnah pule ka thaiñ Namdong, ki pynpaw ia ka jing bynniaw namar ba rem palat ka bai kali na Namdong sha Jowai.
Kiba leit klas sha Jowai, ki hap ban mih na shnong, namar ba long klas tang ar sngi ha ka shi taiew ban siew bai wai ing ruh ym sngew kot bor, namar ha ka shi bnai tang phra sngi long klas bad kumta ki hap ban ia beh beit na shnong.
La kyrpad namarkata ia Ka Kseh Rynshang Namdong Tourist Driver & Owners Association, ban pyrkhat lang ia u paidbah ba duk ba trei mynsngi bam mynmiet, ym ban shim kabu tang naka bynta ka jing myntoi shi met.
Ka bai kali na Namdong sha Jowai ha shwa ka lockdown ka long T.
80 leit bad T.
80 wanphai bad ha ka por lockdown ka la kiew T.
150 leit bad sa T.
150 wanphai ka long T.
300 bad haduh mynta mynne ka bai kali ka neh beit T.
300.
Shillong: Hadien ba ka sorkar jylla, ka la pynhiar ia ka dor jong ka petrol, diesel, mynta ka la dei sa ka pali jong ki nongdih, ba kin dawa ban pynhiar dor noh ruh ia ka kyiad.
Ki nongdih, ki la sngewkhia jur, halor ka jingkiew dor jong ka kyiad, ha ka por jong kane ka khlam covid 19, ha kaba ka sorkar, ka la oh khajna kaba rem shibun ia ka kyiad, kaba long 24 percent bad kaba la kyntiew ha U Jymmang jong u snem ba ladep.
Ka khubor, kaba la pynmih ha ki social media, ka pyni ba kawei ka seng NAM, lane Nongdih Association of Meghalaya, ka dawa ban pynhiar noh ia  katei ka bai kyiad.
La  byrngem ruh, ba lada ka sorkar kam pynhiar bai kyiad, kumta ki nongdih, kin sdang da ka jing iakhih ban dih sa dih kyiad  khlem sangeh, haduh ba ki jing dawa jongki, kin urlong.
haba iakhih ki kali kamai, ki leh kumno ?ki sangeh ka khih ka kamai.
haba ki kynhun ki nongtrei (union) ki iakhih ban ioh ia ka jingdawa jong ki, ki leh kumno?ki sangeh treikam, kim shah ba kiwei pat kin leit trei.
Balei mo ba ka NAM iarap pynban ban pyniaid iew ia ka kyiad?sangeh kein kein ka dih kyiad khnang ba ka economy jong ka state kan tyrkhong, hikai seh ia ka sorkar haduh ba kan da thngad, wat thied kiad shuh, wat noh syniang shuh tang shi pisa ruh – lehse ka sorkar kan sa ong “buy one get one free".
Te phi lah ban sa dih bhor mutlop haduh ban da sniew sa u liver.
Thngad artad kiba dei ban thngadLada ka NAM ka lah sdang jingiakhih sa wan kit lem ia ki dkhot na shnong jongngi ruh mojur bha kani ka ma wa ei idea nai.
Shillong:Ha ka 15 tarik Rymphang 2021 kata ha ka sngi nongkong la lah ban plie bad kyrkhu Ïa ka Ïing Trei-kam jong ka Emergency Electrician da u Phadar Rangbah jong ka Secret Heart Parish Nongmynsong, U Phadar Breson Paul Ranee.
Ha shwa ban kyrkhu Ïa kane ka office ka don ka jingmaitphang khyndiat da U Samla H.
Rymbai kum u nongpyniaid Ïa ka jing Ïalang ha ryngkat ka jingdon jong kiba ha Ïing ha sem jong Samla Shlurbha KhaÏi, uba dei u Nongseng jong kane ka Emergency Electrician bad ki nong Ïatrei lang jong u, u samla Soren bad u samla Rimi bad kiwei de.
Ha shwa ban ot Ïa u ribon kum ka dak ba la plie Ïa kane ka office ne ka Ïing trei-kam jong ka, U Phadar Breson Paul u pynshlur Ïa kine ki saw ngut ki samla ki ban pyndon kam Ïa kane ka kamra treikam (office) ban ‘trei minot bad trei hok ia ka kam’.
U ban jur ban ‘trei bha bad leh sani bha Ïa ki kam khnang ba wat lada kane ka office ka long ka barit, hynrei suki pa suki kyrmen kane ka office ka nangheh nangheh bad lehse kaba lah ban ai kam Ïa ki wei ruh ha kum kane ka por kyrduh kam.
Ym ban shu shaniah ha ki kam Sorkar, hynrei ban Ïeng ha la ki jong ki kjat da ka jingseng Ïa kano kano ka kam wat lada ki long kiba rit’.
U samla Shlurbha u dap da ka jingkmen bad Ïaroh Ïa u Phadar Breson ba shait ai mynsiem Ïa u ha kino kino ki kam ba u leh na ka bynta ka jingbha.
Hadien ka jingplie bad ka jingkyrkhu Ïa ka Ïing trei-kam, la pynbud sa ka jingaisngewbha na ka liang jong ka office Ïa kiba Ïa shim bynta ha kane ka jingplie Ïa kane ka office da ki jingai sngebha I barit.
Kumban shu pynkynmaw, u samla Shlurbha KhaÏi ha ka 29 tarik Lber 2020 u la thaw Ïa ka lad ka lynti kumno ban pynsuk Ïa ki briew ban Ïoh jing Ïarap ha ka por ba long kyrkieh (Emergency) ha ka ba Ïadei bad ka jingduh jong ki light jong ki, khamtam ha kato ka por jingkhang khyrdep (lockdown) ha u snem 2020.
U la thaw Ïa ka wei ka digital platform Ïa kaba la tip kum ka “Emergency electrician" da ka jingÏarap jong u wei u Nonghikai jong ka Don Bosco Technical School u Sir Kitboklang Nongpluh, kaba don jingthmu ban shakri Ïa ki ba don kam nongkong, kin Ïoh Ïa ka jingshakri ba nongkong kata ka dei ka jingthmu ( First call, First Serve).
Kane ka jing Ïohi jngai jong u, ka la Ïarap bad pynsuk Ïa ki ba bun ha kane ka shisnem duna.
Kane ka dei ka jingshakri na ka wei ka Ïing sha ka wei-pat ka Ïing.
Hangne yn Ïoh Ïa ki jingmaramot (Domestic repairing/new installation electrical/electronic) bad ki wei ki wei ki jingmaramot (repairing.
Kane ka centre ka shakri Ïa baroh kiba donkam hapoh shillong.
Phi lah ban shu phon ne leit ha Google shu type Emergency electrician shillong, phin Ïoh lut Ïa ki detail baroh.
Kaba kongsan Ka Emergenecy Electrician kam ju pynslem ban poi ha ka por ba ki customer ki donkam shisha.
Ïa kane ka Emergency electrician la ithuh da ka Google kum ka ‘Five Star Rating’.
Ban tip kham-bniah Click ki links kiba ngi ai hapoh.
Website:  business:  page:.
Ki ri ka pyrthei kiba pynmih shibun eh u phan ki long kine: (1) Russia, (2) Germany, (3) U.
S.
A (America), (4) Czechoslovakia, (5) Italy, (8) Ka Bilat (United Kingdom) bad kiwei kiwei.
Ka ri India jong ngi ka pynmih tang khyndiat eh haba ianujor bad kitei ki ri.
Ka jingmih phan ha ri Khasi-Jaintia ka long, kumba la pyni ha ka lynnong kaba nyngkong, duna ia ka shi millian mon.
U phan u long u jingthung uba long kham bha ha ki ri khriat.
Ngi lah ban iohi ba kane ka long kaba shisha lada ngi ianujor wat tang ia ka jingmih phan shi ekar ha ki ri ha kylleng ka pyrthei.
U phan u met bha eh, katkum ki jingkhein, ha ka ri Belgium kaba don hajan Bilat; nangta pat sa ha Bilat, nangta pat ha Germany.
Haba ha ri Bilat ka pynmih kumba 178 mon shi ekar, kane ka ri India jong ngi pat ka pynmih tang kumba 109 mon shi ekar.
Hynrei wat ha ri India ruh, ki jaka khriat ki ju kham pynmih kham bun u phan.
Haba ha Kashmir ki pynmih kumba 200 mon u phan shi ekar, ha ka Punjab ki ioh tang kumba 134 mon shi ekar, ha Bengal pat ki ioh 89 mon shi ekar bad ha Assam pat tang 67 mon shi ekar.
H’oid don kiwei pat ki daw nalor ka jingkhriat kiba pynlong ia u phan ba un met bha ha kawei, bad met sniew ha kawei pat ka jaka ha ka pyrthei.
Kane ka shong ha ka jingstad ne jingbieit jong ki nongrep, ha ka jinglong jong ka khyndew, bad kiwei-kiwei pat ki daw kum ka jingkhriat jingshit jong ka jaka.
Dei na kata ka daw ba ha ri India ki rep phan ha ka por tlang ha ki ri thor jong ka, bad ha ka por lyiur ha ki ri lum.
Ki jaid khyndew kiba bha eh ban rep phan ki long kito kiba nga la khot ha ki lynnong kiba mynshuwa ki “loam", kata ka khyndew kaba shiteng sh’iap bad shiteng dewbyrtha (clay).
Ha ki khyndew kiba tang da ka dewbyrtha ki phan kin ym lah ban kyrsiep, hynrei ha ki khyndew sh’iap ruh kim da long bha, namar kine ki jaid khyndew ki duna eh ia ka jingbam kaba donkam na ka bynta ki jingthung baroh.
Ha ri Khasi-Jaintia, ka ri kaba bun bha u slap, ka khyndew ka dei ban long ruh ka ban ym bat eh ia ka um; namar lada bun eh ka um ha ka khyndew, katta u phan u lah ban p’ut.
Ki nongrep ha ri Khasi-Jaintia kin sngewlyngngoh lehse ban tip ba ha Allahabad ki ju ai um (irrigate) haduh kumba hynriew sien ia u phan ha ka shi aiom; kata lajan man ka ar taiew.
Ki leh ia kane namar kato ka dei ka ri rkhiang bad kim ju ioh slap kumba ki ioh ha ri Khasi-Jaintia.
Ka rukom thung phan ha ri Khasi-Jaintia ruh ka iapher shibun na ka rukom thung phan ha ri Dkhar ne ha ri Sepngi.
Sha ri Dkhar bad ha ki ri Sepngi ruh ki ju thung ha u lain (line) ne ha ki lynter-lynter (row) kiba jrong bha na basdang haba kut ka lyngkha.
Ki buh ia u phan symbai ha madan ki sa kynton da ka khyndewna baroh arliang.
Ha ri Dkhar ki kynton ia kane ka khyndew da ka lyngkor; kumta ba don ka nur um ban ai um hapdeng ar tylli ki lynter (row) jong u phan.
Ha ri Khasi-Jaintia pat, bad ha ki ri lum jong ka ri India baroh kawei, ki ju thung phan ha ki kynton kiba la pynmadan (raised beds), namar nga ngeit ba bun eh u slap bad namar ba ka kham pynjulor ka iap iong ha ki lum ban ia ha ri thor.
Don kawei ka jingduna ha ka jingrep phan kumba ki leh ha ki ri lum mynta, bad kata ka long kato kaba nga la pyni ha ka lynnong kaba mynshuwa, ba ka khyndew kaba na jrong kaba long kaba bha tam na ka bynta ki jingthung baroh, ka ju tuid noh sha ki ri thor.
Kane ka jinglehbieit jong ki nongrep sha ri Khasi ha kane ka shispah snem ba la dep ka la pynlong ia ki bun bynta jong ki ri lum jong ngi ki bym seisoh, namar la sah sa tang ki maw.
U phan u long u jingthung uba donkam shibun shibun ka sboh.
Kumta, kumba nga la pyn-i ha ka lynnong kaba lai, ngi dei ban ai sboh ia ka lyngkha phan, lada da ka sboh eit masi ne da kawei na kito ki sboh kiba nga la pyn-i ha kato ka lynnong.
Shuwa ban thung phan, dei ban jied bha ia u symbai.
Uno-uno u symbai uba don da ka dak p’ut dei ban kyntait noh, namar une u lah ban pynmih ia ka jingpang iap-iong, lane ka pang syngwiang (ring disease).
Kaba donkam ha ka jingshisha ka long ba u nongrep u dei ban jied na ka bynta u phan symbai ia u phan u bym pyni dak jingpang ei ei ha lyngkha, namar ka pang pynraid (curly dwarf) ruh ka long kaba ju don ha ki ri baroh kiba thung phan.
U phan symbai um dei ban long uba rit eh lane uba heh eh.
U “symbai ksain" u lah ban long u symbai uba don kitei ki jingpang; hynrei lada thung da u symbai uba heh eh ruh kan long ka jingduh ia u nongrep.
Ki symbai phan ki lah ban long kumba shi inshi ne shi inshi shiteng.
Ha ri Dkhar, ia u phan symbai uba na ri lum bad uba heh palat ia ka ar inshi ki da ot arliang lai liang shuwa ban thung ia u.
Haba ot kumne ki ju iehnoh kumba ar ne lai tylli ki “khmat" ha u symbai.
Nga artatien ba kane ka lah ban long kaba myntoi ia u nongrep ha ri Khasi-Jaintia ban leh, namar ka lah ban pynpyut ia u symbai.
Ha badei-badei shuwa ban thung ia u phan ki nongrep ki da pynspeh ia u (sprout).
Haba pynspeh ne “pynmih khmat" ia u phan symbai, ki ju buh ia u ha ka shang ka bym da jylliew eh, ki sa tap ia kane ka shang da u phlang uba sngem, bad ki sa buh ia u shang habar iing ha ka por mynsngi.
Da kaba leh kumne lah ban ithuh ia u symbai uba khlain bha, bad ka pynkloi ruh ia ka jngmih u phan ynda la tep ia u ha ka khyndew.
Ha ka shi ekar donkam kumba 8 haduh 12 mon u phan-symbai.
Ynda u phan u la mih bad u la jrong kumba 6 inshi ne, ki ju kynroi ia ka khyndew bad kynton ia ka (earthing) sharud u phan.
Hadien kumba lai taiew pat ki kara sa shisien khnang ba u phan un ioh kyan bha.
Kaba kara ka pynjot ruh ia ki niut ki nier kiba lah ban iaknieh ia ka jingbam jong u phan na ka khyndew.
Ha ri dkhar ki ju kara da ka kor kaba ki khot ka “cultivator" ne ka “grubber" ha ka ktien phareng.
Hadien jong kane ka cultivator ki ju pynsnoh da ka lyngkor kaba kynton khyndew (ridging plough), kumta ba ka jingkynroi bad ka jingkynton khyndew ka long kaba ki leh shisien leh.
Ha ki ri lum bad ha ki katto-katne kiwei pat ki jaka ha ri India ki pyndonkam da ki mohkhiew ban kara tangba kane ka shim por shibun eh.
Shillong:U Convener jong ka Revolution, u bah Ardent Miller Basaia wmoit u la ong ba ka jing kynthoh jong ka HYC sohiong circle pyrshah ia u Fr Sngi, ka long kaba bakla eh bad ka pawshai ruh ba kine ki briew kim shem la tip thikna ba u dei u ei u Fr sngi.
Haba iakren bad ki lad pathai khubor, u bah Ardent u la ong ba ka jingkhot jong ki ia u Fr Sngi da ka kyrteng u rangbah Sylvanus Sngi Lyng doh ka dei ka jingbym burom jong ki, ia ka rynieng ryniot jong u Fr Sngi.
U la ong ruh ka jingkhot Fr Sngi, ka dei ka burom ka jingieid ba ki briew, ki pynpaw ym tang namar na u dei u nongialam niam, hynrei namar ba u dei u briew ba ieid jait bynriew bad u khraw pyrkhat.
U la ong ruh ba ka jingkynthoh jong ka HYC Sohing pyrshah ia u Fr Sngi ka dei kaba bakla namar ba u Fr Sngi u dei u briew u ba tip shai ia ka riti dustur jong u khasi bad ban kynthoh ia u Fr Sngi ka dei ka ba bakla eh.
U la bynrap ba u don ka jing kyrmen kaba skhem ba u Fr Sngi yn ym leh ia kano kano ka kam ban pyrshah ia ka jaitbynriew, namar ba u ieid ia ka jait bynriew, u ba tip ia ka riti dustur bad u dei u khraw pyrkhat jong ka jylla.
Ka jingkhot rangbah Sylvanus ia u Fr sngi ka paw shai ba kine ki briew kim shem la tip ia ki kam ba u Fr sngi u la noh synniang na ka bynta ka jaitbynriew.
U bah Ardent u la ong ruh halor ka jingkynthoh pyrshah ia u, ka long ka ba bakla namar ba kum u CEM kam lah ban long ba un tip lut ia ka jingleh ka Council bad u la pynpaw ruh ba u don ha District Council tang na ka bynta ka 6 bnai.
U la ong ruh ba ka Tangjait ka dei kaba la don lypa naduh ki por mynshuwa bad ha ka por ba u long kum u CEM um shem la mynjur ban ai jait khasi ia u bar jylla bad ka jingioh jait jong ki katto katne ka lah ban long na ka jingbakla treikam ha District Council.
U la ong ruh ba ka jingkynthoh jong ki ba ha ka jingtip jong u Bah Ardent ka don ka jingtangjait ia ki bar jylla, ka dei tang ka kam ban pynmih ka jingpyrshang ban pynartatien ia u paidbah ban shaniah ha ka Revolution.
U bah Ardent u la ong ruh “Nga khot ia uno uno u ba lah ban pynshisha ba u bah Ardent u leh khnang ia ka kam ban long ka jingtim ia ka jait bynriew, nga kloi ban iehnoh ia ka kam shakri jaitbynriew.
".
Shillong:U Bah Ardent Miller Basaiawmoit, u ba long u nongialam jong ka Revolution Iada La Ka Ri u la kyntu ia ki nongniah kali kamai ba kin burom lem mar kylliang ia ki paidbah, namar ki dei ki paid bah kiba la kyrshan lem ia kine ki nongniah kali kamai ha ka jingiakhih jong ki kaba la sdang naduh ka 3 tarik u Rymphang 2021 tad haduh ba ka jingdawa jong ki ka la urlong mynta ka sngi.
U Bah Ardent, u la kyntu ruh ba lyngba ka Association jong ki, ba ki dei ban pynsngewthuh ia ki draibar bad ki nongniah kali kamai ba kim dei pat ban kren khlemakor ne ban leh kumno kumno ia ki paidbah nongshong kali namar bun ki paidbah ki la ud ba ki nongniah kali kamai ki leh khlemakor, ki leh mon, ka jingbymtreh ka jong ki ban leit sha ki jaka ba ki nongshong kali ki kwah, te u la ong ruh, ba kam dei shuh ban long kumta nangne shakhmat; hynrei ki dei ban ai ka jingshakri ka ban pynhun ia u paidbah naduh ka ktien ka thylliej ba ki kren naduh ka jingleit ka jingwan ba kim dei ban jied tang sha kaba ki mon ban leit, namar kata ruh ka dei kawei kaba pynlong ia ki paidbah ba kim sngewtynnad ia ki kali kamai.
Kumta, ha kaba khadduh u la ong, ba kumba ngi ki paidbah ngi la ai ka jingkyrshan kaba paka kumta na ka liang jong ki ruh nangne shakhmat kin ai lang ia ka jingshakri kaba janai bad ka jingshakri kaba paka ia ngi ki paidbah.
Shillong:U Conrad K Sangma, myntri rangbah ka Jylla, u iathuh ba ka jingmad jong ka jylla ia ka jingshah pynlip light kam dei na ki Generation Company, hynrei ka dei na ka Transmition Company kaba dei ka PGCIL.
“Na ka liang jong ka sorkar jylla ka la khot ia ka jingialang bad ki nongpyniaid jong ka PGCIL ha ka ba la shim ia ka rai ba hadien ka 24 kynta, yn weng noh ia ka jingpynlip light kaba 7 kynta ha ka jylla baroh kawei" u la ong.
Ula iathuh ruh ba ka sorkar, kan hap siew ia ka ram ba sah da ki snem ia ki generation Company mynta ba la shim da ka MeECL lyngba ka REC kaba long 1345 klur bad kane ka long na ka bynta ka Athma Nirbhar Program jong ka sorkar kmie.
“Ka sorkar kmie bad ka REC ka la shim ia ka rai ban pyllait ia ka pisa, ha ki 2 bynta kata kan long 672 klur ha ka bynta ba nyngkong bad 672 klur ha ka bynta ba ar, ha kaba ka REC ka la pdiang ban pyllait 672 klur bad na kane 336.
43 klur ladep ban pyllait sha ki company bapher bapher bad na ka 1345 klur ladep ban siew 336 klur bad kumba 75 % ka dang sah" u la ong.
La iathuh ruh ba na ka T.
336.
43 klur, ka REC ka la pyllait hi ia kane ka pisa sha ki company bapher bapher kaba kynthup ia ka T.
127 klur sha ka NEPCO, T.
40 klur sha ka NHPC,T.
144 klur sha ka NTPC bad T.
25 klur sha ka PGCIL katba ka pisa ka ba dang sah kan siew hi ka REC.
U la iathuh ruh ba dangshen kat kum ki kyndon ba la buh ha ka power sector ba la leh da ka PGCIL, ia ka pisa ka ba iadei bad ka Athma Nirbha program, kaba long T.
1345 klur, ha kaba ka REC kam shym pat pyllait ia ka pisa.
La iathuh ba na ka liang jong ka PGCIL, khlem da ap ia ka jingpyllait pisa jong ka REC ka la pyntrei kam ia ka kyndon ba ka don, ha ka ba ka jylla ka la mad ia ka jingshah pynlip ding haduh 7 kynta.
U myntri rangbah u la ong ruh ba ka MeECL ka la mad shibun ki jingeh ha ki snem ba la dep bad bun ki sien jam ba na ka liang jong ka sorkar ka la shim ban pynkhlain ia kane ka tnad treikam bad la kyntu ia ki nongshim light ba ki dei ban thikna ka siew bill light khnang ba kane ka tnad trei kan khlain.
U la ong ruh ban weng ia ka jingeh halor ka jingkiew ka bill light, ka sorkar jylla, shen kan sa pyntrei kam noh da u smart meter ban wanrah ia ka jingkhuid jingsuba halor ka bill light.
Na ka liang upaidbah nongshong shnong ka jylla Meghalaya, ngi dap da ka jingsngewphylla ba na ka por sha ka por la ju iohi ba ka tnat ba dei ia ka Electricity ha ka jylla ka ju pynlip ding, bad khamtam eh kaba ai daw ia ka jingkitram jong katei ka tnat, bad mynta ruh la iohi ba u CM, Conrad K.
Sangma u la pynbna ba ka don ka ram kaba T1,345 klur kaba ka jylla ka hap ban siew.
Ka jingkylli ka long, Kumno katei ka tnat ka kitram? Hangno ka Kitram?  Don ne em ki bym siew bai ding Electricity? lehse ki don;  Ha kano ka Shnong, ne ha kano ka District ki don ki bym siew bai Electricity?U paidbah u dei ban tip, namar, kumba ngi iohi ba baroh ki pyndonkam Electricity ki siew ia ka bai light kaba biang bad kaba rem ruh, hynrei wat la katta ruh ioh don ki Shnong, ki District   ha ka jylla ki bym siew tikna ia ka bai light, ngi dei ban tip namar ba ka pynlong langknia ia ki nongshong shnong ha ka jylla baroh kawei tang na ka daw jongno re jong no.
Kum u paidbah nongshong Shnong jong ka jylla, ngi kwah ba ka sorkar kan pyni da kaba shai ia ki daw jong ka jingsahram ne jingkitram ka tnat Electricity, namar lehse ka pynlong ia ka jylla man ka por ba kan kitram bad duhnong haduh katne, katne… ngi ngeit ba ka don hi ka daw, namarkata, ngi kum u paid nongshong shnong ka jylla ngi kwah ban tip , bad lada donkam wat ban phah da ki enquiry ruh namar ioh don eiei sha lyndet.
Shillong: Nalor kaba la pynduna dor, kham mynshwa, ka sorkar jylla, ka la pynbna, ba kan pynduna shuh ia ka dor jong ka petrol, da T.
5.
40 shi litar bad nangta ia ka dor jong ka diesel, da T.
5.
10 shi litar.
Katei ka jing pynkiewdor, ka dei nalor kaba la pynduna kham mynshwa T.
2 na ka shi litar, ong U Conrad K Sangma, myntri rangbah ka Jylla, haba thoh ha ka peij jongu ha facebook.
Ka dor ka petrol, katba kum katei ka jing pynkylla dor, mynta ka sngi –Ka Bai Kali pat kumno Kan kiew me Kan hiat.
Jowai, 16 Rymphang: Mynta ka sngi ha ka por step, ka la mih ka huri hura bad ka thma ktien hapdeng ki driver ba niah kali kamai bad ki nongtrei bad nongpyniaid ka Toll Plaza kaba don ha Ialong, ha u surok bah NH-06 na Jowai sha Khliehriat haduh ba ki Magistor bad ki heh pulit ka West Jaintia Hills ki la hap ban hiar mar mar ban tem ia kino kino ki jingmynsaw lane ki jingkulmar hapdeng ki arliang.
Haba iakren bad u President ka All Jaintia Tourist and Commercial Vehicles Association (AJTCVA) u ma Paila Lyngkot u la iathuh ba kyndit mynta ka sngi, katei ka Toll Gate ka la shim haduh 60 tyngka man ka trip ia ki kali kiba kamai na Jowai sha Ladrymbai- Khliehriat bad kiba wan ruh na katei ka thain sha Jowai.
Ha kine ki por ba ladep, ki driver ki ju siew tang 30 tyngka bad kane ka long baroh shisngi khlem da khein satia ia ka trip kaba ki leit bad ki wan, hynrei mynta ka sngi namar ba bun ki kali kamai kim pat don fastag la shu shim kabu da kaba shim haduh 60 tyngka man ba leit bad ba wan phai, la iathuh u ma Lyngkot.
Na kaliang utei u nongialam ki kali kamai u la iathuh ba na ka liang ka seng hynnin ka sngi Nyngkong ka la leit ia kynduh ia u DC ka WJH ban kyrpad ia u ban tuklar halor ka fastag bad ban ailad shwa ia ki kali kamai ba kin pynbiang ia ki jingdonkam na ka bynta ban ioh ia ka Fastag hynrei katei ka Tollgate ka la iaid shakhmat ban pyntreikam ia ka Fastag.
Na ka liang ka AJTCVA ka la kyntu ia ka sorkar ban tuklar ia kane da kaba ai por ia ki kali kamai ban siew 30 tyngka shisngi kumba ju long mynshwa tad haduh ban da pynbeit bad ka bor District kumjuh bad ka NHAI lym kumta kin hap ban shim da kawei pat ka lad ka lynti ban ialeh pyrshah ia ka jingkynnoh shim kabu jong ki nongpyniaid ia katei ka Toll Gate katba ia ki kali shimet pat ki dei ban siew tang 275 tyngka ha ka shi bnai.
Ha kajuh ka por u President ka Meghalaya State Labour Union, u Albinus Lamurong u la ong ba kane ka jingleh katei ka Tollgate kadei ka jingshim kabu ia ki trai kali bad u la pynrem jur ia ka bor District bad ia ka sorkar kaba ym shym lah ban ai ia kano kano ka rai da kaba kynnoh beit sha ka NHAI kaba ki heh jong ka ki don sha Delhi.
Halor kane, ki sengbhalang kiba kynthup ia ka FKJGP, HANM, ka WJNC, nalor kiwei kiwei ruh kila wan ban tuklar ia kane ka dor jong ka bai tollgate namar ba bun hi ki paidbah ba pyndonkam kali kim pat don satia ia u Account jong ka Fastag.
Ha ka por ba mih kane ka huri hura, ka la don ka jingsah kut kali kaba na ka daw ba ki kali kamai ki la block ia u surok bad iania bad ki nongtrei katei ka Tollgate.
Dei hadien ba la wan hiar ki magistor bad ki pulit bad hadien ba la iakren ki la pynllait noh ia u surok, hynrei la phah iaid hi ia ki kali khlem da siew satia katkum katei ka dor kaba shim mynta ka sngi.
Shillong: U Conrad K Sangma, myntri rangbah ka Jylla, u thoh ha ka facebook peij jongu, ba ia ka jing pynlip ding ilektrik lane ka load shedding, yn weng noh ha ka jylla, hapoh ka 24 kynta.
Ha kawei pat ka khubor, na ka liang U Chairman Cum Managing Director (CMD) ka MeECL, u pynbna ba ka sorkar jylla, ka la buh por ban siew noh ia ka pisa jong ka power grid bad kumta, ia ka jing pynlip ding, yn weng noh naduh mynta hi, ha baroh kawei ka jylla.
Ha ka Ing Dorbar Thaw-ain jong jong ka jylla Meghalaya jong ngi kaba don 60 ngut ki MLA, don tang 10 ngut na ki Seng Trai-ri, 7 UDP, 2 HSPDP, 1 KHNAM.
Ki don kiba ju pyrshah Seng Trai Ri, kiba kylli ki leh aiu kine ki Seng Trai Ri haba mih tang ki jingeh suda?Ka jingkylli kaba ki riew pyrkhat kin pyrshang jubab ka long, aiu kin leh ki MLA kiba don tang 10 ngut ha ka Ing Dorbar ki 60 ngut? Hato ia ka Sorkar, ialam da ki Seng Trai Ri?Peit ha kine 3 tylli ki Election ba la dep naduh 2008 haduh mynta, ha ka Ing Dorbar 2008, ki Congress ki la job 25 ngut, ka NCP u Purno Sangma-15 ngut, UDP-11, HSPDP-2, KHNAM-1.
Ha kaba sdang la thaw Sorkar hapdeng ka kynhun NCP, UDP, HSPDP, KHNAM, bad ki Independent, ha kaba la long Chief Minister u Dr.
Donkupar Roy, hynrei tang hapoh shi snem, ka NCP u Purno Sangma ka leit iapynbeit sha Delhi ban thaw Sorkar thymmai noh hapdeng ka NCP bad ka Congress, hynrei ka Congress Meghalaya pat ka pyrshah ia kane ka jingthmu bad ka la tyrwa pynban ban iatrei lang hapdeng ka Congress Meghalaya bad ka UDP bad la wan kane ka kynhun ban thaw Sorkar, ha kaba la shimti pat i Bah D.
D.
Lapang kum u Chief Minister nangta i Bah J.
D.
Rymbai ruh.
Hadien shipor la wan bujli noh pat da u Dr.
Mukul Sangma ha ka jaka i Bah Lapang ha u snem 2009.
Ha kane ka jingjia ruh, ki MLA Seng Trai-ri ki hap ban shu bud bad snoh rdin bad kiwei ki Seng heh, haba ki duna briew.
Haba mih ki jingkylli ba kita ki Seng Riewlum ki leh aiu, kane ka dei ka jubab, ba haba ki paidbah nongjied ki jied bun ia ki Seng Congress bad NPP, ki Seng Trai-ri kin lah leh aiu? Ki shu shah ring kadiang-kadiang kamon-kamon, khamtam mynta ba iadon tang kumtei 10 ngut hi tnok.
Ha u snem 2013 ruh, wat la ki kiew khyndiat ban ia kaba long ha u 2008, hynrei ka UDP ka ioh tang 11, HSPDP-4, KHNAM lei khlem ioh.
Ha kane ka kynti 2018 pat, la pynhiar ki paidbah sa tang 7 ngut ia ka UDP,HSPDP-2 hi bad KHNAM-1, baroh lai seng tang 10.
Ka NPP kaba khlieh da u Chief Minister Conrad Sangma kaba don 19 ngit ki MLA ka ialam ia ka Sorkar mynta.
Ha kine ki sngi la iohsngew pat sa ia ki nia politik khar madan hana ba dei ka UDP kaba pynduh Chief Minister ia u Khasi namar ki kyrshan ia u Conrad Sangma.
Ym don mano-mano napdeng ki MLA NPP na Khasi-Jaintia kiban nud ban kren paidbah kumtei.
Lada jia ba don kiba shu phasiaw sharud-shakiar te kata kan long tang ka phasiaw politik hi.
Hynrei ym don kum kata, namar ka NPP hi ka la rai lypa hapoh ing lajong ba lada ka Seng ka ioh bun na Garo Hills ne na Khasi Hills, na ka jaka ba ioh bun ki MLA, kan don hok ban long nongialam kum u Chief Minister.
Kumta ka la ioh 11 ngut na Garo bad 8 na Khasi, kumta la shong shuki CM na Garo Hills.
Nangta ha ka jaka ban kylli na ki Seng trai ri Riewlum kiba shu shong shuki shipor-arpor, kylli na ki Congress kein kiba la bun ki rangbah naduh u Capt.
Sangma bad kiwei, ter-ter haduh u Dr.
Mukul Sangma, ki la leh aiu?Mano ba la ieh lyngkrang ia u pud u sam, bym shym pyntreikam ia ka Mining Policy, ILP, ia ki thungkam thungjam, ka bamsap bad kum kitei kiba la pynhiar ia ka jylla bad buh jingeh katne ia ki paidbah?Ka synshar-khadar da ki rangbah mynshuwa, haba ki paidbah ki dang leit ai khaw, ai ruti, ai jhur, wat ka pisa ruh 5,10, 50,100 tyngka ban kit bok ia la ki kandidied, ka dang khuid shisha.
Mynta ba la mih da ki kandidied na ki Seng bad ki Kompeni bapher-bapher, ki paidbah ruh ki la jied beit tang ia kiba lah ban ai, don ruh sa ki IPS (Ai Pisa Shuh), jot ka pyrthei bad jynjar hi ki paidbah baduk ha kaba kut.
Ud lynter hadien ki ilekshon bym don um, dawai, surok, ka ding ilektrik, ki kam ki jam, ka rep ka riang bad duna lut nadong-shadong, namar la jied matlah tang ia kiba ai tyngka, kaba shu muja shipor tang kum ka jingphohsniew.
Lada ka jait bynriew ka dei ban koit bad khiah krat noh, ka donkam ban pyneh daw noh shimet-shimet.
Long ki briew kiba thymmai, iarap bad pynshai ia ki babieit pisa.
Shim katba mon, tangba wat pyniap ialade, ia ki khun ki kti lajong, ia ka jaitbynriew bad ia la ka ri.
Ki rangbah barim, B.
B.
Lyngdoh, S.
D.
D.
Nichols Roy, G.
G.
Swell, R.
S.
Lyngdoh, Hoover Hynniewta, P.
R.
Kyndiah, D.
D.
Pugh bad kiwei ki la leit lut, nang khreh mynta da ki Samla rangbah batbit, bakhuid, ba tipbriew, bashemphang, ba kin sdang na barit ter-ter, ba kin shimti pat ia ka synshar-khadar, ynda la leit sa kiba mynta.
Ka Jingim-Jingiap, Jingphuh bad Jingiap Stai kan shong ha phi ki paidbah, lang bad ngi kiba dang iadon.
Ban shu lapmiet ka shad mastieh haba dang muja, kynmaw ruh ban hap shad tymblong lynter haba ban ki jingjynjar.
Kumba jied ia ki draibar bad ki mistri kiba bit, jied kumta ruh ia ki nongialam.
Lada bakla shi bakla, ngin nang ngam shi ngam sha ba kham jyrsieh.
Nga te nga da thrang jur jur jur………….
ban ioh jingsneng na kum ki ne ki rangbah Tang ba nga dei u Khun baduk na nong kyndong ha ei ngan shem.
Kumno keiñ ka lawei ka Ri Khasi ba ieit Jong nhi? nga kwah ban tip lypa.
Ngam kwah ban kynthoh iano iano ruh na mar haba peit iaki Party trai ri kin lah leh ai u hi baba ngi phet jngai bd ngim pynjop hi.
Shillong:Wat la ka don ka jingkhang kali jong ki nongniah kali kamai, ha ka lama jong ka Meghalaya Joint Action Committee of Commercial Vehicles (MJACCV), hynrei ki lad khubor, ki iathuh ba ki trok kit maw, kiba na ka thain Pynursla, ki iaid beit shakhmat myn hynnin ka sngi, ban kit maw na ki par maw bad ban leit pynhap ruh sha Bangladesh.
U nongthoh khubor, u iohi, ia bun bah ki trok, kiba kiew ba hiar sha katei ka thain, ba kynthup ia kiba iaid suda lem bad kiba kit mar ruh kumjuh.
La iohsngew ruh ha ki tynghung, ia ka jing pyrta, ha kaba la bthah ia ki trok kit maw, ba kin iaid beit ia la ka lynti naduh na ki par maw shaduh sha Bangladesh bad la iathuh ba ki volunteer, ki la don ban pahara ha ki jaka bapher, ban khanglad ia kano kano ka jing pynthut.
Haba iakren bad U bah R Lyngdoh, uba dei U Adviser jong ka Riwar Mihngi Exporter and Importer Association bad uba dei ruh u nongkren jong ka Covid Team jong katei ka seng bad nangta jong ka Riwar Mihngi Truck Owners and Drivers Association, u iathuh ba kitei ki ar seng, kim don bynta satia bad katei ka jing iakhih jong ka MJACCV bad la iathuh ba mynta ka sngi, ki don 300 tylli ki truck kiba hiar sha Bangladesh bad lashai ka sngi, ruh kin iaid beit kumba ju long hi.
U bah Lyngdoh, u ong “Ngim kyrshan satia, namar ba ka dei ka jing iakhih, ka bym don nongrim" bad ula ong shuh shuh ba ki nongkhaii ruh ki ju mad ia shibun ki jingeh, ha kaba kiew ka khajna, ka royalty, hynrei kim ju pyndik satia ia ki paidbah.
U bah Lyngdoh, ula ong ruh ba ki seng nongkhaii lem bad ki nong pyniaid trok sha thain Riwar, ki kwah ruh ban iarap ia ka sorkar, ba kan kham ioh kamai bad ba kan ieng ha la ki jong ki kjat.
La ong shuh utei u rangbah, kumba imat, kane ka jing iakhih, ka don ruh ka jingleh politics, ha kaba lada khot iakren ka DC ruh ki nong pyniaid kali, kim treh leit shim bynta satia.
La ong shuh, utei u rangbah, ba ha u snem 2015, haba ka kashari, ka khang ban tih maw, hynrei, kitei kim shym iakhih paidbah satia bad ki iaid beit da u khulom ban weng halor katei ka jingshah khanglad jongki.
Khliehriat:Ka Dalmia Bharat Foundation lyngba ka CSR jong ka Bharat Dalmia Group ka la pynlong ia ka jingai jinghikai ia ki samla shynrang ka thain Narpuh Elaka ha ki kam shna maw-it bad kam misteri.
Kane ka jingai jinghikai ka la sdang naduh ka 10 tarik une u bnai ha ka jaka ba la pynbeit ha ka shnong Umkiang bad kane ka training kan neh haduh 40 sngi lynter.
Ki la don haduh 25 ngut ki samla kiba la ioh ban ia shim bynta ha kane ka training program ha ka jingiatreilang ruh bad ka National Bank for Agriculture and Rural Development (NABARD).
Haba sdang ia kane ka program ai jnghikai ia ki samla, la pynlong ka jingialang kaba lyngkot ha ka jingiadonlang ki heh ka Dalmia Cement, Thangskai kiba kynthup ia u Sanjeev Mishra uba dei u heh ka tnad Human Resources (HR) ka Dalmia, u Abhijeet Paul uba dei u heh jong ka Coorporate Social Response (CSR) ka Dalmia, u G Pala uba dei u sahep na ka District Commerce and Industries Centre (DCIC), ki sahep jong ka NABARD, ki Rangbah Shnong bad Secretary ka shnong Umkiang, Donaskul bad Pyrta-kuna ki la iadonlang.
“Kane ka Training kan ym tang ba kan iarap ia ki samla ban tbit ha ka kam, hynrei kan long ruh ka kabu ia ki ban iohkam iohjam khamtam eh naba duna ki samla kiba tbit ha kum kine ki kam bad haba donkam ia ki nongtrei hap ban wanrah na shabar jylla", la ong u Mishra.
U la iathuh ruh ba hadien bala kut kane ka program ai jinghikai, kitei ki samla kin sa ioh ia ki Certificate bad ruh ia ki tiar na ka bynta ban ioh sdang ia ka kam jong ki.
Shillong:U President jong ka Party United Democratic Party, u bah Metbah Lyngdoh, u la ong ba ha kane ka kynti, ka party kan ioh ia ka jing jop ha ka MDC elekshon ka ban sa long ha Garo Hills Autonomous District Council ha u bnai Iaiong 2021.
Haba kren ha ki lad pathai khubor, u bah Metbah u la iathuh ba na ka liang jong u, u la leit ban kynduh ia ki nongkitkam jong ka party UDP ha West Garo Hills bad ha East Garo Hills bad ka don ka jingkyrmen ba kin sa ioh jing jop ha kane ka kynti kaba mynta.
U la iathuh ba kumba ka long mynta la dep ban pynbna ia ki lai ngut ki kyrtong na ki lai tylli ki Constituency bad ka party ka dang khot shuh shuh ia ki application la ki dang don kiba kwah ban ia khun ia ka elekshon MDC na ka party UDP bad ka jingpdiang ia ki application kan long haduh 23/2/2021.
Na ka liang ka party ka la dep ban thaw ia ka Commitee ba kan pynkhreh ia ki kular elekshon sha ka iing dorbar jong ka GHADC.
Jowai: Myn hynnin ka janmiet jong ka 15 tarik u Rymphang 2021, ki nongialam jong ki san tylli ki sengbhalang kata ka Jaintia Students Union, Jaintia Students Movement, Meghalaya People United Front, Hynniewtrep Youth Council bad ka Jaintia Youth Federation ki la leit ban ai ia ka jingthoh ka jong ki sha u Deputy Commissioner(DC) jong ka West Jaintia Hills District, u Bah Garod LSN Dykes ban kyrpad ia u ba un pynsngew sha ka Sorkar Jylla ha kaba iadei bad ka jingdawa jong ki.
Ki jingdawa ba kine ki sengbhalang ki dawa ki long ban pynhiardor ia ka dor jong ka petrol bad diesel ha ka jylla bad kumjuh ruh ia ka bai kali kamai namar tang na ka daw ba kiew ka petrol bad diesel ka la ktah lut ia u duk u suk bad khamtam eh ia kito kiba shu im jakpoh da kaba kamai mynsngi bad bam mynmiet.
Ka seng ka la ong ruh ba ym tang ki kali kamai kiba pyndonkam ia ka petrol bad diesel hynrei wat ki kali shimet ruh ki pyndonkam lang kajuh kumta baroh ki don hok ban dawa na ka Sorkar ba ka dei ban pynhiar noh mardor ia ka khajna jong ka petrol bad diesel ha ka jylla.
Ka seng ka la dawa ruh ba dei ban shim marshiteng ka dor bai kali ia ki khynnah skul namar haduh mynta ki khynnah skul kiba leit bad wan skul man ka sngi kiba shong kali ki hap ban siew beit ia ka dor thymmai kaba la ktah bha iaki kmie ki kpa jong ki khynnah skul.
Na ka liang u DC u la shim khia ban phah ia kane ka jingdawa ka jong kine ki seng sha ka tnad transport jong ka Sorkar khnang ban ioh ban bishar ia kine ki jingdawa.
Kine ki seng ki la kyntu ruh ia u DC ban phah pynsangeh shwa ia ka jingpyn treikam ia u fast tag ha ki toll gate ha kaba ka la thmu ban pyntreikam noh naduh mynta ka sngi.
Shillong: Ha ka step jong ka 15 tarik u Rymphang 2021, kawei ka trok kaba kit dewiong ka la kylla kynsan ha Umphyrnai kaba don hajan Lad Smit.
Kane ka trok kaba kit ia une u dewiong ka don ia u nombar plate AS 01 DC 6263 bad ka la wan lyngba ka Ri Lum Jaintia kaba long ka jaka kaba bun bha u dewiong ha ka jylla.
Kum ban shu pynkynmaw ka National Green Tribunal(NGT) ha ka snem 2014 ka la buh da ka hukam da kaba ka la khang pyrshah iano iano ban tih dewiong ha kane ka Jylla.
Katkum ki tyllong khubor ba la ioh lum, la iathuh ba kane ka trok ka mut ban leit ieng ha ka surok rim ba ju ieng ki trok, hynrei na ka daw ka jing kham jrong ka surok kaba thymmai ka la pynlong ia kane ka trok ban noh shiliang bad kyllon khongpong na ka daw ka jingkhia eh jong u dewiong uba kane ka trok ka kit.
U  Biplab Kumar Deb, myntri rangbah ka Tripura, u iathuh, ba U Amit Shah,  nongialam ka seng BJP, u don jingthmu ban thaw sorkar ha Nepal  bad ha Sri Lanka ruh kumjuh.
Ia kitei ki kyntien, U Deb, ula kren, ha ka jingialang jong ka seng BJP, kaba long ha  Rabindra Shatabarshiki Bhavan ha ka sngi saitjain ha Agartala.
U Deb, u ong ba ka dei ha ka jing ialam jong U Amit Shah, ba ka seng BJP, kan long ka seng, kaba pawnam tam ha ka pyrthei hi baroh kawei.
“Ki Communist, ki kam ba ka seng jongki, ka dei kaba synshar ia ka pyrthei, hynrei U Amit Shah, u kam, ba ka BJP, ka dei ka seng, kaba khraw tam ha ka pyrthei hi baroh kawei" ong U Deb.
La iathuh ba katei ka dei ka jingkren jong U Shah, ha ka por, ba u leit sha Tripura, ha ka elekshon MLA ba ladep ha katei ka jylla.
“Ha ka jingialang ha  state guest house, ha ka jingdon lang jong U Secretary, ka  North-East zone, U Ajay Jamwal, u ong ba ka BJP, ka la thaw sorkar ha ki jylla bapher ha India, hynrei ha ka jubab jong U Shah, u ong ba ka BJP, kan pynkhlain ia ki thid jongka sha Sri Lanka bad ha Nepal bad thaw sorkar shen, ha kitei ki Ri ruh" ong U Deb.
Ka Northeast United FC(NEUFC) ka la pynliem noh ia ka Odisha FC da 3 – 1 ha ka sngi u Blei bad kiew sha ka kyrdan kaba lai ha ka Indian Super League(ISL) kaba la long ha Tilak Maidan Stadium ha Vasco.
Katkum ka khubor ba la ioh lum ha kane jingialehkai, ka kol ba la thep da u Luis Machado bad ka kol ba la thep da u Deshorn Brown ka la pynlong ia ka Northeast United FC ban kiew sha ka kyrdan kaba lai.
Katba na ka liang ka Odisha FC pat, u Bradden Inman u la thep ia ka kol kaba nyngkong na kane ka team.
Mynta hi ka Hyderabad FC bad ka Goa FC ki don ha ka kyrdan kaba saw bad ha ka kyrdan kaba san.
Ka NEUFC ka la lah ban wan khmat kine ki artylli team na ka bynta ka jaka ha ka top four hadien ba ka la lah pynliem noh iaka Odisha FC da 3-1.
Ka NEUFC ka la ioh ban thep ia ka kol kaba nyngkong jong ka ha ka 9 minit da u Luis Machado.
Hadien kumba shiphew minit, u Deshorn Brown u la ban thep sa ia ka kol kaba ar hadien ka jingiakhun bad u Federico Gallego uba dei u rang ialehkai uba hakhmat jong ka Goa FC.
Hadien katto katne minit, ka NEUFC ka la ban thep syndon ia ka kol kaba lai ka jong ka da u Luis Machado.
Ka Odisha pat ka la lah ban thep ia ka kol kaba nyngkong jong ka ha shwa ban kut ka kylla kaba nyngkong.
Ki nongialehkai ka Odisha FC ki la lehkai da kaba tyngeh haduh ban da kut ka game hynrei ka NEUFC ruh ka khlem shim la ailad haduh ban da rah syndon ia ka jingjop.
Lada phin khie mynstep, shwa ka hynriew baje, phin iohi ka jingngut tdem ba tap ia ka sor Shillong.
Ia ki lum ba marjan, phim iohi bha shuh; ia ki dieng ba jyrngam, phim iohi bha shuh.
Ia ki thain ka Wah-umkhrah, ter ter jong ka Wah-umiam na Nongpyiur, Nongumlong, Sunapani, Umjajew, ia ka Shiliang Um kata sha ki thain u lum diengiei, ngut thui thui.
Ia u lum Shillong na Mawpat, jngut thui thui.
Nangno ka wan kane ka tdem jngut haba kali ruh duna ba iaid, ka dieng ruh lah duna ban thang ?Hato ka her na shathie naduh ki thain Lum Narpuh, na ki tdem dewiong, tdem karkhana dew bilat ? Na ka tdem ki karkhana na Bangladesh ?Lehse la kham rben tdem jngut ha Shillong ban ha Byrni haba don bun ki karkhana pynmih tdem na ki atoskhana jong ki.
Sngewbha seh ia pyrshang wad ia ka tynrai kynthup na State Pollution Control Board & na Central Pollution Control Board bad ba kin ai ka level of air pollution.
Lada shu sngap kumne, ym slem kan sa long kum ha Delhi ha kaba ia ka sngi, la tap da ka lyer pui pui haduh palat shiteng sngi.
Bad dei ban leh ei ei namar ia ka air pollution, ym don ba lah ban buh pud bad kdew pud.
Khublei.
La iaid ka sngi, la iaid ka taiew bad shi bnai ka lah da dap.
U bhalang kum u khynnah nongkyndong shisur shidur, um pat sngewthuh sngewthaw kata ka leit skul namar ba bun hi ki nonghikai ki batai da ka ktien nongwei (Phareng).
Haba u sngap thuh bha ia ka jingkynnoh phareng ha skul shnong jong u ka da pher bak-ly-bak ia kaba ki kynnoh ha skul sor.
Kane kawei ka neh-tdem ha ka jinglyngngoh jong u.
U la pyrkhat sah ba balei ka da iapher bun.
Um ioh ia ka jubab watla u pyrshang ban pyrkhat da ki sngi.
Um kwah ban kylli nango nangno ruh hynrei u ngeit ba ha kawei ka sngi un sa tip hi ia ka daw.
Haba ki khynnah ki kren ia u u sngewthuh eh hynrei um nang pat ban jubab da ka ktien Khasi.
Teng teng ki khynnah ki rkhie ia u u pat um sngew ei ei namar u tip shai ba dei ka jing bym ia sngewthuh ktien.
Kumne khlem jingsngewbuhkhoh ei ei ha la mynsiem u la nang sngewthuh sngewthuh bad u la sngewshlur ruh ban ia kren ia khana bad la ki paralok klas shynrang.
U nang kloi ban kren Khasi namar ha iing ki kren beit da ka ktien Khasi.
Khlem lap ba iohsngew la mih u bnai May (Jymmang).
La wah notis ha notis bud ba ka skul kan sa pynlong ia ka 1st term egsam ha ka 20 tarik uta u bnai bad kan kut ha ka 29th uta u juh u bnai.
Tang shu iohi ia ka notis u Bhalang u la khreh kot bha ban dup pas.
Hapoh la ka mynsiem u tieng thot-thot ioh u pheil bad u Kni jong u un phah noh sha shnong.
Kane ka la pynlong ia u ban durut tyngeh tyngeh.
Ka kmie, u kpa, u hynmen bad ki para u Bhalang kum lah khlem da sngewkynjah ia u namar ba ki la ia mlien ban iashong iasah lang shikhun shikti.
Kyrpang eh ka kmie bad u kpa jong u ki bun jingmut jingpyrkhat shaphang la u khun tip u long kumno bad u im kumno.
Ha kane ka pyrthei sngi, ym don kano kano ka jingieit ka ban kham palat ban ia ka jingieit.
Ki kmie ki kpa ia la ki khun.
Hynrei, dei pynban ki khun kein ki bym khein snep ia kane ka jingieit kaba syrdoh da ka jingaitilut bad khein duh ia la ka jingim bad bym tyngkai ei ei shuh.
Hadien ka 10 tarik shaneng ka kmie bad u kpa ki la pynbeit ban wan peit bad iakynduh ia la u khun.
Kim sngewkop bad kim sngew suk ka mynsiem khlem da wan mih teng teng sha ka jaka sah jong u.
Ki pyrkhat lada shu ieh beit kumto ka long kumba shu wan bret ia u wat lada ka dei makna ka iing u para lajong ruh.
Wat lada kine shi tymmen kim tip ia u A u B hynrei ki don hi pat ka bor sngewthuh bad jingshemphang kum ki briew ba la heh la san.
“Kmie phi la sngewthuh hi em ia ka jingiapher ha sor bad ha nongkyndong.
Tang shu ong ‘sor’ ruh lah sngew shai, lah sngew riewspah lah sngew standad.
Ka rukom im ka la pher bak-ly-bak ban ia ngi shane.
Tip uba pli u khun u long kumno.
Nga tharai u don beit kano kano ka jingsngew.
Ngin sa tip pat ynda ngi la iakynduh bad u.
Shish! ka duk mrad aiu kum kane kaba pynjngai ia la ki khun" la ong bad kren bynniaw u menkpa.
“Kata te kpa kaba lah thikna hi kein.
Tangba ynda ngi lah iashongkai bad u ngim dei ban pynmih kano kano ka kyntien ia shah khun hynrei ngin pynshlur beit bad ai mynsiem ia u ban iai bteng ia ka jingpule katba dang lah bor u Kni jong u" la ong ka menkmie.
“Kaba dei kmie kata.
Nga tieng bad sngewsalia ioh ka mih pynban ka jingbymiasngewtynnad hapdeng jong ngi bad ka iing u kynum tang na ka daw u Bhalang.
To lah biang kumta sa ong ia u Ksan ba un nang thep lypa kito ki jingbam rep ban rah rneng sha iing u Kni.
Nga ngan mih leit dukan shwa khyndiat" la ong u kpa bad u mih noh artat ioh lap ba miet.
Shillong: Ha ka miet ka 13 tarik u Rymphang 2021, ha ka por 8 baje eiei la don ka jingjia kaba sngewshyrkhei bha ha ka shnong Sohdadek kaba hap hapoh ka Mairang Civil Sub Division ha kaba ka la don ka jingbthei kaba jam bha.
Kane ka jingbthei ba sngewshyrkhei ka la jia ha ka jaka jong uwei u kontraktor u ba pyntrei ia ki surok ha kane hi ka shnong.
Katto katne ki nongthoh khubor hynnin ka sngi u Blei ki la leit ban hiar hi dalade ban khmih ia katei ka jingjia ha ka shnong Sohdadek ha ka kyntoit Umnongrim.
Ia ka jingbthei ha kane ka jaka ym shym la tip kadei ka jingbthei kaba naei bad ka jingjulor ruh ka long kaba kham pher.
Ki kali kiba don ha kane ka jaka ki la julor bha bad ha kajuh ka por ka la don ka thliew kaba heh bha bad la ong ba ka jingjylliew jong kane ka thliew ka long kumba 7 ne 8 phut eiei ka jingheh hynrei la dep ban tep noh pat ia kane ka thliew.
Ki briew kiba la iohi ia kane ka jingbthei ki long ba kane ka jingbthei ka wan na kaei kaei ka jingher kaba na suiñbneng, ki don ruh kiba ong ka jingbthei ka wan napoh khyndew bad kumta ter.
Ha katei ka jingjia la iohi ia ka jingjulor kaba la ktah haduh katta katta ha kaba kawei ka kali kit um ka la pra lut lyngkhot lyngkhai, ki trok kiba ieng ha sawdong katei ka jaka ki la jot bad ki iing ki sem ruh ki la khyllem lut kiba don hapoh katei ka jaka.
Ki briew kiba iohi ia katei ka jingjia ki la iathuh bniah da kaba ki ong ba ka shu don ka jingpyrnai ha suiñbneng bad ka shu jah kynsan bad hangta ka la don kata ka jingbthei bad ka khyndew ruh ka la kynniuh lang ha ka por ba bthei.
Ki ong ruh ba ha ka por ba jah ka jingbthei ka horn jong ka kali ruh ka iai pah sah bad la iohsngew ruh ba don kumba iam briew ha katei ka jaka ba btheiKatkum ka jingiathuh jong u Sordar jong kane ka shnong Sohdadek u la iathuh ba ha katei ka jaka ba don ka jingbthei ka la don ka thliew kaba jylliew kumba 7 phut eiei shapoh khyndew bad ka jingiar ka long kumba 2 phut eiei sawdong pyllun jong katei ka jaka bad une u Sordar u la iathuh ruh ba kane ka jingkynniuh ka la pynkynniuh lut ia ka shnong baroh kawei kumba khynniuh u jumai ha ryngkat ka jingmih jong ka ding na katei ka jaka.
Na ka liang une u Sordar u la pyntip ia kane ka jingjia sha ki pulit, sha ki bor jong ka aiñ kiba hap hapoh ka Mairang Civil Sub Division bad sha ki nongmihkhmat jong kane ka konstitwensi hynrei ha ka step sngi u Blei la wan ban tep khyndew noh ia katei ka thliew.
Shillong: Kiba ioh pang covid mynta ka sngi, ki la nang kiew bad mynta ka sngi, ki don 173 ngut kiba ioh pang thymmai.
Ha East Khasi Hills, ki don 97 ngut bad ki riew paidbah, ki don 92 ngut.
Baroh kiba ioh pang  haduh mynta ka sngi, ki long 888ngut bad kitei ki kynthup ia 400ngut ha East Khasi Hills, ha kaba ki riew paidbah ki long 379 ngut.
Ha West Khasi Hills, ki don 26 ngut, ha Ribhoi District 64 ngut, ha kaba 62 ngut ki dei ki riew paidbah, ha West Jaintia 22ngut, ha East Jaintia 23, ha West Garo Hills 195, ha kaba ki riew paidbah, ki long 191 ngut, ha South West Garo Hills 29 ngut, ha South Garo Hills 28 ngut, East Garo Hills 91, North Garo Hills 10ngut.
Kiba la jem haduh mynta, ki long 10158 ngut bad kiba iap 106.
Ka West Garo Hills, ka don 60 ngut kiba ioh pang mynta ka sngi, ka South Garo Hills 8 ngut, East Jaintia hills 4 ngut, East Garo Hills 2 ngut.
Ribhoi District iwei bad South West Garo Hills 1.
Kiba la jem na ka jingpang ki long 84 ngut mynta ka sngi  bad kiba iap mynta ka sngi, ki long 2 ngut.
Ka jing ia kynad, ka la nang jur hapdeng ka Assam bad ka Nagaland, hadien ba ki pulit ka Assam, ki la kurup noh ia ka mashin JCB, namar ba la pyntrei surok ha ka khlaw Dissou, kaba don ha Jorhat District.
La iathuh ba kane ka dei ka surok, kaba pyn iasoh sha Naga Basti, ha kaba la tei ha ka jaka jong ka Assam bad la kurup ia ka mashin JCB bad ia u nongniah bad u handyman, la bat noh da ki pulit ban tohkit.
U Dadu Hazarika, uba dei u nongniah ka JCB, u iathuh  ba u trei ia katei ka surok, katba kum ka jingbthah jong uwei u briew uba na Nagaland.
Ki sengbhalang, ba kynthup ia ka  Krishak Mukti Sangram Samiti (KMSS) bad ka All Tai Ahom Students Union (ATASU) ki la pynlong ia ka pakhag surok ha ka surok  Mariani-Nagajanka, kaba pyn iasoh sha Nagaland.
Katei ka jing pakhang surok, ka sdang naduh ka 10tarik Naiwieng 2020.
Shillong: Ka seng NPP, mynta ka sngi, lyngba U Marcuise N Marak, MLA, uba dei ruh u  nongkren jong katei ka seng, ka la kynnoh ba ki jingkynthoh jong ka seng Congress ki long ki bym shongnia bad kiba khlem nongrim bad ia kata, ula pynshisha, da kaba pyni ba  ha ka Iing Dorbar Thawain kaba dang shu dep shen ha kaba ia baroh ki jingkylli ladep jubab bad pynshai kdar na ka liang ka Sorkar.
Hangne ka paw shai ba dei ka jingshah rem halor ka jingiatai ‘No Confidence Motion’ ha ka Dorbar Synrai ba mynta u snem kaba la pynlong iaki ban pyrshang ialeh ban pynthohbria bad pynjah burom kat lah kat iai pyrshah ia ka Sorkar.
Haba ki sngewthuh bym lah kyrshan nia shuh ialade, ka Seng Congress ka la sdang wad daw bad pharep sa ia kiwei pat ki mat kiba iadei bad ka sain pyrthei khlem da pyrkhat shuh iaka bha ka miat u paidbah ka Jylla.
Tnat BordingHa ka jingiatai ha Iing Dorbar kaba iadei bad ka Tnat Bording Elektrik, U Bah George B.
Lyngdoh u la wanrah ia ka mat shaphang ka jingbym treikam ki meter elektrik kat haduh ban shu phah siew antad iaka bai ding sha ki paidbah.
U la bynrap ruh ba ki paidbah kim don jingtip ba ka jia kumta, te ka dei ka kamram jong ki nongtrei ka Tnat ban leit peit bad pyntikna lada don ki meter ki bym treikam khnang ban lait na ki jingleh thurmur ha ka rukom khein ia ka bai bording.
Halor katei ka phang u James Sangma, Myntri Sorkar kane ka Tnat, u la pynshai ba ia kum katei ka jingeh kaba la slem, ka Sorkar ka la pyrshang bad shimkhia da kaba wanrah da ki meter thymmai (smart meter) lyngba ka jingkyrshan bad bei tyngka na ka Asian Development Bank.
Ka ADB ka lah bei tyngka na ka bynta kane ka projek ban sdang pyndonkam noh da ki smart meter khnang ban wanrah ia ka jingbit bad jingjanai ha ka rukom khein ia ka bai bording.
U Myntri u lah bynrap shuh shuh ba ka Sorkar ka la map ia ka kuna halor ka jingslem ban siew iaka bai ding naka liang ki paidbah.
Kum ban shu pynshai, kane ka mat kam dei kaba dang shen hynrei la ju mad ia kum kane ka jingeh lah bun bun snem mynta.
Ha ki por ba ka seng Congress ka don ha ka bor synshar, kam ju lah satia ban ai iaka jubab kaba shai bad ba pynhun halor kiba bun ki jingkylli.
Kane ka pynpaw shai ia ka jinglong arsap arphong jong ka Congress kum ka seng sain pyrthei kaba la ju synshar la bun bun snem.
Hynrei ka Sorkar MDA hapoh ka jingialam jong ka Seng NPP ka la shimkhia ban pynbeit ka kane ka jingeh ki paidbah wat ha i por ba khyndiat.
Ym tang katta, hynrei ka Sorkar ba mynta ka da shimkhia haduh katta katta da kaba iatai bniah man ka por kumno ban wanrah iaka rukom sam bording bad ka rukom khein bording kaba janai bad ban ai jinghun bad jingmyntoi ia ki paidbah.
Watla hadien ba la ai ka jingpynshai ba bniah, u Zenith Sangma, Congress MLA, u iai wad daw wad dong ban wohnia, kaba pyni iaka jinglong khyllung khynnah jong u kum u nongmihkhmat paidbah.
Ka jingkynnoh jong u ba ka Sorkar ka pynlait kuna (Delayed Payment Charges) bording tang na ka bynta ki karkhana treikam ka long ka bym don nongrim haei haei ruh.
U Myntri jong ka Tnat Bording u la pynshai shuh shuh ba ia katei ka kuna la map ym tang ia ki karkhana treikam hynrei ia ki paidbah ruh kumjuh bad kane kan long ka kabu tang shisien (One Time Settlement Scheme).
Kane ka jingleh jong ka Sorkar ka long kaba suk ban sngewthuh da baroh ki paidbah kiba nang thoh nang pule ym kum u Zenith Sangma, u nongmihkhmat u ba im sngi tang ban pynsyrwa ia la ka por ban pynsngewthuh bakla ia ki paidbah lyngba ka Iing Dorbar ba don burom.
Ka Ganol Hydro Project ka dei ka projek jong ka Sorkar Congress ba ka la kular ban pynioh bording khlem jingthut sha ki paidbah, hynrei ka jingtrei ka bym iahap satia bad ki kular.
Ka Congress ka la pynbna paidbah ba yn plie ia katei ka projek ha u Rymphang (February) 2018.
Hynrei tad ynda ka Sorkar MDA ka la wan ha ka bor synshar, u Zenith Sangma u sdang kylli kylla pynban ia kane ka Sorkar.
Saubhagya SchemeWat la ka Sorkar ka la iai ialeh ban ai ki jingpynshai na ka por sha ka por, katba ka seng Congress pat ka la iai kynroi halor ki kam bamsap bamphong ki ba iadei bad ka Saubhagya Scheme.
Ban iashai bad tip paidbah, ha ka por ba synshar ka Congress kam shym la leh eiei ban wanrah kum kine ki jait scheme kiba long ka jingmyntoi ia ki briew jong ka Jylla Meghalaya, watla ki tip eh ba kum kine ki jait scheme ki long ka jingmyntoi ia ki ba duk bad jynjar.
“La ju tip paidbah ba ka Congress ka dei ka seng kaba la ngam jyrsieh bha ha ki kam bamsap ba har rukom bad kaba iai bampong suki pa suki tad haduh ban da duhjait khlem iohi shuh bad kaba sahkut tang ki jingpynbang bad ki jingkular ia u paidbah.
Kum kitei ki jait jingkdew kti ki long ki bym shongnia bad bym don nongrim haei haei ruh bad ka long kum ka jingkyrtoh kylla ialade.
Ngi khmih lynti ba ka Congress ka dei ban trei shitom ban da wad ia ki jingshisha ban wanrah sha khmat naka bynta ka jingmyntoi u paidbah ym ban tap eit miaw ia la ki jong ki kam jaboh" ong shuh U Marak.
Shillong:La jan 7 bnai ka shnong Maw phanlur ka la khang khyrdep ia ki jaka shang pyrthei.
Ka Maw phan lur Integrative Village cooperative society ryng kat ki trai jaka ki VDP,ASHA agan wadi bad ka shnong la ia rai ban plie noh ia ki jaka jngohkai ha Mawphanlur (Natural lake) hapoh ka shnong naduh mynta ka sngi hadien ba la ioh ka jingbit napoh Office Deputy Commissioner West Khasi District bad ha kajuh ka por na ka bynta kane, ka don la ka jong ka committee ba dei peit kyrpang ia ki jingrung jing mih ki briew ba wan peit kai (tourist), Maw phanlur Management Committee tourist spot, bad ha kane ka committee la jied Chairman, ia U bah Boney Lyngdoh general Secretary Bah Bollyroy Lyngkhoi, Vice Chairman Nikhloson Jana, Asst Secretary Dan sing Marbaniang bad ki ASHA/Agan wadi/ VDP/Volunteer shnong ki dkhot jong ka committee.
Na ka liang ka Management Committee ka pdiang sngewbha ia baroh ki nong wan jngoh kai pyrthei ba hapoh ka jylla ha kine ki jaka Natural lake, bad kane ka committee ka kyrpad ba ym dei ban pynja boh, bret klumar ia ki plastic, bilor bad kiwei kiwei ki jaitba pynjaboh mariang ha kine ki jaka peit kai bad ha ki rud surok,bad la maham ruh ba ymbit ban ia dih buaid ne thaw jingklumar ha poh shnong bad kin koh nguh ia ka jing pyniaid khamtam ban ym ia jan iwei ha iwei pat.
Shillong:Shi kynhun ki samla rangbah na ki shnong bapher bapher ka thaiñ Riwar Mihngi, hadien ka jingiamir jingmut kaba la bun bnai mynta, ki la wan sha khmat ban pyntip ba ki la seng ia ka Riwar Mihngi Development Organisation (RMDO) ka ban peit bad ia ai kti lang na ka bynta ban kyntiew ia ka thaiñ bad ka bha ka miat ha ka imlang sahlang.
Ha ka jingialam u samla rangbah Kyrshan Khongsni, President, kane ka kynhun kan kham peit bniah bad buddien ha kaba ia dei bad ka koit ka khiah, ka pule puthi, ka ïoh ka kot, ka jingpynkhlaiñ ia ka imlang sahlang bad ka hok na ka bynta ki nongshong shnong ka thaiñ kiba dei ban ïoh la ka long ha kano kano ka bynta.
“Ngi poi sha ka ban ia pynbeit ban ia treilang ha kane ka Organisation khnang ban lah ban pynioh ia ki lad ban kyntiew ia ki lad ai jingsumar kiba ki nongshong shnong ha ki shnong bapher bapher ka thaiñ Riwar Mihngi nalor ki lad jingpule ia ki khun samla, ki lad treikam treijam na ka bynta ki samla ba kin lah ban ïeng ha la ki jong ki kjat", la ong u samla rangbah Kyrshan Khongsni.
U la ong ba kum ka kynhun kan iai kham ban jur halor ki hok jong ki nongshong shnong la ki dei ki khynnah, ki samla, ki tymmen bad kiwei pat kiba shah leh beiñ ne shah pynduh ia ki hok kiba ki dei ban ioh lane ka kata ka jingpeit ryntih ia baroh haka imlang sahlang ha ka thaiñ Riwar Mihngi.
Ka kynhun kan wad lad wad lynti ban kyntiew ia ka ïoh ka kot ha ka thaiñ da kaba pynshlur ia ki samla ban trei khlem don jingsngew ia kano kano ka kam.
“Ngi ïohi ia ka jingduna ki lad ïoh kam bad kumta ngin ia kren ia kane ka mat la ka long bad ka Sorkar ne badno badno ruh ban pynlong ia ki khun samla ka thain ban ïeng ha la ki kjat", la ong une u nongialam.
Kane ka kynhun ka don ka jingangnud ruh ban pynkhlaiñ ia ka imlang sahlang da jingai kti lang ki nongshong shnong, ki dorbar shnong, ki samla ka thaiñ.
“Ngi kyntu ia ki nongshong shnong ka thaiñ, ki samla kynthei shynrang ban ia snoh kti lang bad ngi ban iamir jingmut ban kyntiew ia ka thaiñ na ka bynta ka jingmyntoi uba bun balang", ong u President.
Kane ka kynhun kan peit ia ki kam ki jam kiba dei ban ïoh bynta da ki samla ka thaiñ bad kiba ym dei ban shah khniot la ka long ha ki briew na shabar jylla ne kiwei pat kiba don jingthmu ban klun shimet ia ka ïoh ka kot bad ktah pat ia ki paidbah ha ka imlang sahlang.
“Kane kan dei na ka bynta ki kam bylla sngi ne ki kam khaïi pateng", la ong u President.
Ha ka janmiet ba la pynkha ia kane ka kynhun ha ka Sngi Palei, la pynskhem ia ki nongkitkam ba kynthup ia u Bah Orenjone Khongnoh kum u Secretary, Gioni Thabah kum u Treasurer.
La pyntip ruh ba la thung ia u Bah E Marweiñ kum u nongai jingmut kane ka kynhun.
Kiwei pat ki dkhot ki kynthup ia u Bah Pyndapborlang Khongkliam, Pynsuk Tynsong, Batkupar Khongtiang, Bankyrshan Majaw, Johnson Khongsar, Shandeni Kharlatang , Herlin Khongsni, Iarboklang Khongtani, Richard Kharmalki, Tensing Khonglah, Emerson Khongliar, Stopper Tynsong bad kiwei pat.
Shillong:U CEM ka Khasi Hills District Council u bah Titostarwell Chyne, u la ong ba yn sa khot da ka jing ia lang jong baroh ki District Council, halor ban pynpaw ia ka jingpyrshah ia ka jingai jingmut jong ka Parliamentary Standing Commitee ha ka ba ia dei bad ka jingpynkylla ia ki katto katne ki mat kiba ia dei bad ki District Council.
Haba ia kren bad ki lad pathai khubor, na ka liang jong u CEM u la ong ba ka jingai jingmut jong ka Parlianmentary Standing Commitee, ha ka ba ia dei bad ka jingpynkylla kaba 125 jong ka Sixth Schedule.
U la ong “Hadien ba la iohi ia kane ka kaiphot ha ka website jong ka parliament kaba la paw shai ba ki khlem sngap ia ka jingai jingmut jong ngi bad jong ka sorkar Jylla, na ka liang ka EC ki la phah ia ka jingpyrshah lyngba ka tnad ka District Council Affair bad sha ka Home Ministry ba ngi pyrshah ia ki katto katne ki mat kiba ym sngew ia hap.
"Kawei na kine ki mat ka long halor ka Nomination of Unrepresentative Tribe ha kaba kane ka committee ka khlem sngap ia ka jingai jingmut, ha kaba ki la phah ban pynkylla ia ka Unrespretive Tribe bad ki dei ban buh beit tang Nominated ha ka ba kan shong beit ia u lat ka jylla ba un jied iano bad kane kan sa mih ka jing pynkulmar jing mut khamtam ha ka por ba shong dorbar namar haduh mynta ha Dorbar jong ka Council ki dang kren da ka ktien lajong.
U la ong ruh ba halor ka Village Council bad Municipal Council ruh ka Council kam sngew iahap, namar kane ka long pyrshah ia ka Riti shynshar jong ki Rilum khasi bad halor kane na ka liang jong ka Council ki dawa ba ki dei ban ithuh ia ki Dorbar shnong kum ba la ithuh da ka Constitution jong ka Ri India.
Halor ka jingiadei bad ka number jong ki seat ka jingpynheh ia ki number jong ki seat ka dei ban long 37 ngut kynthup ia ki 35 ngut kiba la jied da u paidbah bad 2 ngut ki dei kiba shu thung hi da u Lat ka jylla bad na pdeng kine 2 ngut ki ba shu thung iwei i dei ban long i kynthei bad ka Council kam ia hap ia ka jingpynkiew jong ka Commitee sha ka 40 ngut.
Ka Council ka dawa ruh ban pynkylla noh ia ka paragraph 20 jong ka Sixth Schedule ha kaba kane ka jingpynkylla ka long ban pynhap noh ia ki 3 tylli ki Municipal Area sha ka District Council.
Kawei ka ba ka Council kam ia hap ka long halor ka jingbuh ia ka kyntien President jong ka para graph 12 a,b jong ka Sixth Schedule bad haka jaka jong kane dei ban buh ia ka kyntien u Lat ka jylla bad kane ka long ban ai bor ia ki Council tang lyngba u Lat ka jylla ba un lah ban kyntait ha kaba ia dei bad ka jing pyntrei kam ia ki ain ka sorkar kmie bad ban pynbeit ia ka rukom trei kam.
Kawei ka long halor ka bor jong ka Article 200 ka dei ban trei kam ha ki Sixth Schedule ha kaba kane ka Article 200 ka dei halor ka jingioh jingmynjur ia ki Bills ki ba la pass da ka ingdorbar jong ka Council bad haba u Lat shisien ba la phah ia kano kano ka Bill ka ba la pass da ka Council bad lada u phah biang ban pynbeit bad lada la phah biang ia u ha ka sien ka ba 2, un ym lah ban kyntait shuh ia kane ka Bill.
U la iathuh ruh ba don na ki katto katne ki jingai jingmut jong ka ne ka Commitee ha kaba ia dei bad ka Article 280 ha kaba ia dei bad ka Direct Funding, ka jingweng noh ia ka Dual Post ka jingpynkylla ia ka KHADC sha ka Khasi Hills Territorial Council.
Nongpoh:Haba iasnohktilang ban rakhe ia ka World Toilet Day, ka District Swachh Bharat Mission (Grameen), mynta ka sngi ki la pynlong ia artylli ki prokram ba kyrpang, kata kawei ha Saiden, ba la wan ia shimbynta da ki nongialam shnong kiba hap ha ka thup khap sor lane Urban bad kawei pat kiba ki la pynlong ha ophis PHE Nongpoh, la rakhe kum ka jinghikai na bynta kito ki shnong Nongkyndong.
Kiba la wan iashimbynta ha ka prokram ha Saiden, ki kynthup naduh u Bah U.
Kurbah, SDO, u Bah S.
Langstieh, Asst.
Engineer ka PHE Nongpoh, ka Kong Alvareen Shangpliang, District Co-ordinator Swachh Bharat Mission, u Bah E.
K Lapang, Rangbah shnong Saiden lem bad kiwei.
Haba iadei bad ka prokram kaba ki la pynlong ha ophis PHE, Nongpoh kaba dei na ka bynta ki shnong kiba hap ha ka thup rural, la pynlong ia ka jingiakop dro dur bad airong, ia kaba la wan iashimbynta da ki khynnah na ki jaka bapher bapher bad ha katei ka prokram, ka Kong RM Kurbah, Deputy Commissioner Ri Bhoi, ka la long kum ka kongsan, ha ryngkat ka jingdonlang kiwei de ki heh ophisar na ka tnat PHE.
Lyngba katei ka sngi, ka Kong RM Kurbah, DC Ri Bhoi, ka la ioh ban sam ia ki syrnot ha ryngkat ka song pisa sha ki rangbah shnong, namar ka jinglah jongki ban wanrah ia ka shnong jong ki ba kin ioh ia ka nam kum ki shnong ba khuid suba.
Shillong:U Myntri ka tnad ka koit ka khiah, u Bah Alexander L Hek, u la iathuh ba ka sorkar ka la thmu ban pynkynriah noh ka Shillong Medical College sha Umsawli, hynrei na ka daw ba don ka khlam Covid -19 kane ka kam kan dang sah teng.
Haba iakren bad ki lad pathai khubor, na ka liang u bah Hek, u la ong halor ka Fees Structure kaba ka KBC Company ka thmu ban pynkiew noh na ka T 3 lak sha ka T.
10 lak, na ka bynta baroh ki course ban pule doctor, la iathuh ba kat kum ka jingthmu ba ka KBC ka la phah sha ka sorkar, ka long ba kane ka fees structure kaba la soi naduh u snem 2012 ka ba long T3 lak bad mynta kane kan ym lah ban pyniaid shuh ha kaba ka phah sha ka sorkar ban pynkiew noh sha ka T.
10 lak ban pyndep ia ka Course Doctor.
U la ong ba halor kane ka bynta ban pynkiew haduh T.
10 lak ha kaba na ka liang ka sorkar ka la ong ba kan sa bishar bha, namar ban shu pdiang ia ka rai ba kin pynkiew haduh T.
10 lak, yn ym pat lah ban pdiang bad ia ka ne na ka liang ka sorkar kan hap shim ia ka rai ban pynkiew hynrei ka jingpynkiew kan long kaba ia biang lang baroh arliang.
“Ka sorkar kan don la ka jong ka jingpyrkhat ha ka ba kan ym lah ban ia mynjur lang mynta ngin hap jubab shuwa ia ka shithi jong ka KBC bad ban pan jingmut lang na ki bad ban iabiang lang la ki pdiang ne m ia ka rai ka sorkar" u la ong.
U la iathuh ruh ba halor ka Shillong Medical College ia mynta hi kaba la ia beit ka long beit tang ban pynkynriah sha Umsawli.
U la ong ruh ba ban tei ia kane ka jinglut kaba la mang ha Mawprem kadei kum ba T.
300 klur hynrei mynta ym pat lah ban batai bad kane kan ym hap hapoh ka jingpeit jong ka sorkar, hynrei kan tip hi ka KBC Company.
u la ong ruh ba ha ka ne ka soskular ka ba la iateh ka long na ka bynta ka 33 snem ka ne ka Company kan peit kan pyniaid hi ia ka ne ka SM College.
Ha ka ba ia dei na ka bynta ka Tura Medical College haduh mynta 13 % ka kam ka la iaid bad ia ka ne ym pyndep 4 snem tam namar ka jingpynthud jong ka khlam bad kiwei kiwei.
U la iathuh ruh ba kat kum ka kyndon jong ka Medical Council Of India, ka jaka ban shna ia ka Medical College kam dei ban duna ia ka 20 akar bad ka Umsawli TB Hospital ka don tang 17 akar bad halor kane la dep ban thoh ia ka urban Affair ban ai ia ka jaka sa 5 akar na ka bynta kane ka College.
Shillong:U CEM ka KHADC u ba long ruh u MDC jong ka Sohra Constituency, u bah Titostarwell Chyne u la kyntu ia ka Management jong ka MCCL ban pyllait noh ia ka tulop jong ki nongtrei kiba ym duna ia ka 400 ngut kiba la hap ban mih madan ban shah thngan ban dawa ia la ka hok jong ki.
Haba ia kren bad ki lad pathai khubor na ka liang jong u bah Titostarwell u la ong ba kumba la iohi, ba ka Management, shen kan sa khot ia ka Expression Of Interest ia kino kino ki Company ki ba kwah ban iatrei lang.
Na ka liang u CEM u la pynpaw ba ka jingleh jong ka Management ka lah ban long ka ba dei, hynrei ka management jong ka MCCL ka dei ban ioh ia ka jingmynjur jong kiba ia don bynta kum ka Mawmluh Elaka bad ka Hima Sohra.
U la ong ruh ba ha ka jingshisha ka jingleh jong ka sorkar jylla ka lah ban long ka ba bha tam, katba haba phai sha ka jingsngew jong u paidbah ka long da kumwei bad u ba bun na ka liang jong u paidbah ki dang kwah ba ka Sorkar kan dang pyntrei kam ia ka MCCL.
U la ong ruh ba ka MCCL kam dei ka project ba rim, ka dei ka project ba thymmai bad ka ei ka jingeh jong ka sorkar ban pyniaid ia kane ka project ba thymmai bad ka dei tang lyngba ka jingbym shim khia jong ki Management jong ka MCCl kaba la wan rah ia ka jingeh ia ki nongtrei.
Na ka liang jong u bah Chyne u la pynpaw ia ka jingsngewkhia, ka long halor ki nongtrei kiba ym duna ia ki 400 ngut ki ba hap ban mih sha madan ban shah thngan na ka bynta ka hok jong ki, ha ka ba ki la duh ia ka tulop la 15 bnai.
Shillong:U Conrad K Sangma, ula ioh myn hynnin ka sngi, ia ka Honorary Degree – ‘Honoris Causa’ ha kaba la ai da ka Sharda University, Noida, Uttar Pradesh.
La ai ia katei ka degree ia U Sangma, da U Vice Chancellor ka University, U Dr.
Sibaram Khara, ha kaba ula ai sngewbha ia katei ka degree sha U Sangma, ha ka jingdon ryngkat U Dr Ramesh Pokhriyal Nishank, myntri pule puthi ka sorkar India.
U Conrad Sangma, ha ka jingkren jongu, ula pynsngew halor ka jingdonkam ban saindur ia ki samla jong ka Ri, ba kin nang kyntiew ia kane ka ri shakhmat shuh shuh bad ula ong shuh shuh ba ka jingbun paid, kam da donkam eh, hynrei ka donkam ka jinglong jingim ba kynsai.
U myntri rangbah, u iathuh ruh ha U Dr Pokhriyal, myntri pule puthi ka sorkar India, ba ka jylla, ka don ia ka thong ban hikai ia ki samla ia kawei ka sap, kaba ki don.
“Ngi dei ka jylla, kaba nyngkong eh ha ka ri, ha kaba ngin hikai ia ki samla, ia kawei ka sap kaba ki don bad ngi kwah ia ki samla ba kin ioh ia ka lad ba kin nang kyntiew ia ka sap kaba don ha ki" ula ong shuh shuh.
Ha katei ka prokram, la shim bynta ruh da U Dinesh Chandra, VHP Patron, U Ramlal, u khlieh jong ka Akhil Bhartiya Sah Sampark nalor kiwei pat.
Pynursla: Ka H.
Y.
C Riwar Mihngi Circle lyngba ka kyrwoh na u President samla Ednund K Khongngai ka la buh jingkylli ia ki nongialam ka Association Tourist Pynursla ha dien ka jingpynpaw jong ki ha ki lad pathai khubor ba balei ka HYC kam wan sha ki tang namar ba ka seng ka ieng ha ka nongrim ban pynsngew sha ki ba halor ha dien ka jingkynduh bad lap ki paidbah ia ki jingeh ha kaba iadei bad ka bai kali, buh jingkylli ka seng Hato kidei kiei kita Nongialam ka Association,  ba hap ban iathuh ne kynjoh ktien ia ki ha shwa ban pynpaw ne pynrem ia ka jingkynduh eh ki paidbah.
Ka seng haba ud u paidbah lada dei ha kano kano ka jingeh ne ka issue kam ju ap ne iathuh iano iano ka mih sha khmat ban pynrem ne ujor sha ki bor ka aiñ.
Une u Nongialam u la ong ruh ba ka HYC kam dei ka seng ba bei mano re mano ne sngap noh tngban myntoi.
Hynrei kan ieng ban iakhun ia ka jingeh ki paidbah ka thaiñ ri war, namar la iohi ba ha don jingeh ki paidbah ym don seng ne kynhun kiba nud ban mih sha khmat kum ka HYC.
Kumta ka seng kan nym ai lad iano iano kan ieng skhem ha ka nongrim ban iada bad ban iarap ia ki paidbah khamtam ia u duk u kup shiliang sem shiliang.
Ka seng kan nang iaibudien bad peit pyrman nangne shakhmat bad ka Maham ba lada ka lap ba ki driver ne ki association ki pynkheiñ ia ka ain ne shim kabu kan pynshitom da kaba tyngeh, la pynkut ka kyrwoh.
Mynta ka kynti, ka la mih sa ka jing ia kynad hapdeng ka Assam bad ka Arunachal Pradesh bad katei ka dei hadien ka jingiap jong uwei u nongniah trok, uba 21 snem ka rta, ha  Tuting ha Arunachal Pradesh.
Katei ka jingjia, ka la pynmih ia ka jingkhie bitar jong kiba bun ha  Silapathar ha Dhemaji District jong ka  Assam.
La iathuh ba U Dhurba Pathak, ula shah siat iap ha ka 14tarik Naiwieng 2020 ha Turing, kaba hap ha  Upper Siang district jong ka Arunachal Pradesh, na ka daw jong ka jing ia mai ha ka jing ia tyngkhuh kali.
Ki nong iakhih ha ka  National Highway-15 ha Silapathar, ki la khang lut ia baroh ki kali kiba leit sha  Arunachal Pradesh bad katei ka la iai bteng la saw sngi kynthih, ong ka khubor.
Mynta ka jingleit ki mar bam, ka petrol bad kiwei ki mar ba kongsan, ka la sahkut lut ha u pud jong ka Assam, kaba dei ban leit sha Arunachal Pradesh.
Mynta ka sngi, ki la don kiba khang ia ka surok bah ha Sili, hynrei ki pulit, ki la bom lathi bad beh krad ia kitei kiba pynthut ia ka iaid ka ieng ki kali, hynrei la iathuh ba ki nongniah trok, kim shym la trei ban leit sha katei ka jaka, namar ka jingsngew artatien ia ka leit ka wan.
La iathuh ba ki DP bad ki SP jong ka Central Arunachal Pradesh, kin ia kynduh lashai ka sngi ban teh lakam ia katei ka jing ia kynad bad la iathuh ba ki la khot sngewbha ruh ia U   Deputy Commissioner, ka Dhemaji District lem bad U  Superintendent of Police sha katei ka jingialang.
Shillng: Hadien ka jing jar jar na ka jingwan jong ka khlam Covid-19 ha ka jylla  mynta ka sngi ki 7 tylli ki sengbhalang kiba kynthup ia ka KSU, FKJGP, HNYF, RBYF, ADE, AYWO bad  GSU ki la pynlong ia ka jingiakhih da kaba shong kyllain myngngor ha Madan Malki Shillong ban dawa na ka sorkar pdeng ba dei ban pyntrei kam ia ka ILP ha kane ka jylla kumba la pdiang ia ka rai da ka iing dorbar ka jylla Meghalaya.
Kane ka jingiakhih da ka ba shong kyllain myngngor, ka long ban pynpaw ia jing pyrshah halor ka jingbym lah jong ka sorkar ban pyntrei kam ia ka atiar ban iada ia ka Ri bad ka jaitbynriew kum ka Inner Line Permit, Citizenship Amendment Act, ka jingpynslem ban pyntreikam ia ka khyrdop iarung ia mih bad ka jingbym pat lah ban pynrung ia ka ktien Khasi bad Garo ha ka Eight schedule.
Kane ka jingiakhih da kaba shong kyllain myngngor ka ba la ialam da ka KSU, FKJGP, HNYF, RBYF, GSU, AYWO bad ka ADE la pynlong ha Khliehriat, Nongpoh, Mawkyrwat, Nongstoin ha Ishamati bad ha Shillong.
Haba iadei bad ka jingshong kyllain myngngor ha nongbah Shillong,  la pynlong ha Madan Malki.
U president jong ka KSU u samla Lambokstarwell Marngar haba kren bad ki lad pathai khubor, u la ong ba kum ki paidbah ka jylla kila dawa ia ka ILP naduh u snem 1979 bad ha u snem 2019 bnai Nohprah ka sorkar ka la shim ia ka rai hapoh ka iing dorbar ban pyntrei kam ia ka ILP ha kane ka jylla bad ia kane ka rai jong ka sorkar jylla la phah sha ka sorkar pdeng hynrei mynta la jan dap shisnem ka sorkar pdeng kam shym la leh ei ei halor kane.
U nongialam ka seng KSU, u la kynnoh ruh ba kane ka jingsngap mynthi jong ka sorkar India ka dei ka jingniew bein jong ka sorkar pdeng ia ka rai jong ka iing dorbar ka jylla kaba la shim ia kane ka  rai.
U general secretary jong ka seng HNYF  u bah Sadon Blah u la ong ba ha ka synshar paidbah ia ka sur jong u paidbah la pynpaw ha iing dorbar da ki 60 ngut ki MLA ban shim ia ka rai ban pyntrei kam ia ka ILP ha kane ka jylla, lada ka sorkar pdeng kam sngap ia ka sur u paidbah ka la bha ba kine ki 60 ngut ki la dei ban hiar shuki noh.
Shillong: U bah Holestar Sohlang (56), uba na Lyngiong, East Khasi Hills, u ioh pang covid ha ka 16tarik mynta u bnai.
Ula leit shah sumar ha Dr.
H Gordon Robert’s Hospital.
Ula khlad noh ha ka 18tarik mynta u bnai.
Ki daw jong ka jingiap jongu, ki long Covid 19 Pneumonia with ARDS with Severe Metabolic Acidosis with Septic Shock.
Nongpoh: Mynta ka sngi kaba ka kynhun ki Nongialam Sengbhalang hapoh ka jylla, kiba kynthup ia ka KSU, FKJGP, HNYF, RBYF, GSU, AWYO bad ADE, ki la pynlong ia ka shong kyllain myngngor ha manla ki jaka ba long Sor ki District ka Jylla, ki la pynsawa jur ia shibun ki mat jingdawa sha ka Sorkar India bad kumjuh ruh ia ka sorkar Meghalaya.
Lah ruh ban kdew hangne ba ki mat jingdawa ba hakhmat eh da kitei ki Sengbhalang, ki kynthup naduh ka jingdawa ban pyntreikam noh ia ka Inner Line Permit (ILP) ne ban pyntreikam noh ia ka MRSSA 2016, ban pyntreikam noh kloi ia ki jaka talasi mynder (Entry bad Exit Point), ban pynrung noh ia ka Ktien Khasi ha Khyrnit ba Phra ha ka Riti Synshar jong ka Ri India, ban pynbeit ia u pud u sam bad ban pyrshah pyrshah ia ka Citizenship Amendment Act (CAA).
Haba phai ha Ri Bhoi, ka jingialum lang hapdeng ki Nongialam Sengbhalang, ka la long shisha kaba ishongkun, namar la iohi ba baroh ki heh Nongialam Sengbhalang bad kumjuh ruh na ki riew paidbah, ki la wan ban iashimbynta shitrhem, khnang ban pynkhlain ia ka sur jingdawa ban pynurlong noh ia kitei ki mat jingdawa, kaba ki Sengbhalang bad ki paidbah, ki la kwah ban urlong noh ha ka jylla.
Jowai: Ka Joint Action Commitee (JAC) ka ba kynthup ia ka All Jaintia Cement and Clinker Transporter’s Association (AJCCTA), ka Jaintia Hills Trucks Owner Association(JHTOA) bad ka Meghalaya Truckers Union( MTU) ki la rai ban weng noh ia ka jingiakhih pyrshah ia ki Cement Plant halor ka nongrim ba ki Cement Plant ki la kular ban siew ia ka bai kit bai bah katkum ba la buh da ka sorkar.
Shillong:La mudui ha Meghalaya High Court, da U Ma Shaniahlang Suchen, pyrshah ia ka sorkar Meghalaya, ha kaba ia dei bad ka jingthmu ban pynlong ia ka jingsngap paidbah, ha ka 21tarik Naiwieng 2020 ha ophis U Deputy Commissioner, ha Khliehriat, kaba dei halor ka jingthmu ban nang pynheh ia ka par tih mawshun kaba 42.
051 Ha.
ha Brishyrnot, East Jaintia Hills District, Meghalaya da ka Star Cement Meghalaya Limited.
Katei ka kam, ka la leit ha ka jingbihar jong U Justice W.
Diengdoh, mynta ka sngi bad U Ma Shanialang Suchen, u pynpaw ia ka jingsngew pyrshah, halor ka jingthmu ban khot tang shispah ngut ki briew, ha katei ka jingsngap paidbah bad u dawa ia ka kashari ban pynsangeh shi syndon.
U Amit Kumar, Advocate General (AG), ka sorkr Meghalaya, u iathuh ia ka kashari, ba ka la don ka jingthmu ban pynlong ia katei ka jingsngap paidbah, ha ka 19tarik Risaw 2020, ha ka 30tarik Kyllalyngkot 2020, hynrei ym shym la lah ban pynlong, namar ba ka don ka jing ia tur than u paidbhur ha katei ka jaka jingialang.
U Amit Kumar, u ong ruh ba utei u nong mudui, u dei ban poi ha katei ka jaka jingsngap paidbah bad ba un buh ia ka jing ujor pyrshah jongu, ha katei hi ka jaka jong ka jing pynsngap paidbah bad la iathuh ruh ba lada ki nongleit sngap paidbah, ki palat ia ka shispah ngut ha katei ka sngi, yn ailad shuh shuh ia kiwei ba kin shim bynta hadien ka jingia lang kaba nyngkong, ha kajuh hi ka sngi bad ha kajuh hi ka jaka, kaba mut ba ka jingsngap paidbah, kan long beit shi spah ngut ha kawei ka sien shong.
Ka kashari, hadien ba ka la sngap bha ia ka jing batai na baroh ki liang, ka la kyntait noh ia katei ka jing mudui, namar ba kam don jing shisha haei haei ruh.
Jowai: Mynta ka sngi ki 3 tylli ki sengbhalang kiba kynthup ia ka KSU, HNYF bad FKJGP ki la pynlong ia ka jing shong kyllain mongor ha khmat ka mot u Kiang Nangbah kaba don ha Khliehriat na ka bynta ban dawa ban pyntreikam ia ka Inner Line Permit ne ILP.
U myntri ka tnat pule puthi, jong ka Bihar, U  Mewalal Choudhary, ula hiar shuki noh mynta ka sngi.
U hiar shuki, tang hadien 72 kynta, ba u bam smai, kum u myntri ka sorkar Bihar.
U Choudhary, ula ia kynduh mynta ka sngi, ia U Nitish Kumar, myntri rangbah ka Jylla bad ula aiti ia ka shithi iehnoh kam jongu bad ia ka shithi iehnoh kam jongu, la mynjur da U Lat ka Jylla.
U Mewalal Choudhary, u dang shu leit shimti ia ka kam, kum u myntri ka pule puthi, ha ka por 12.
30 nohsngi bad ula hiar shuki noh ha ka por 2 baje nohsngi bad kumta, u iehnoh kam, tang hadien shi kynta shiteng, ba u bat kum u myntri jong ka tnat pule puthi.
La kynnoh ba U Mewalal Choudhary, ula pyndonkam bakla ia la ka jong k bor jongu, kum U  Vice-chancellor ka Bhagalpur’s Sabaur Agriculture University ha u snem 2017, ban pynrung kam beain ia 161 ngut ki Assistant Professor bad ki  junior scientist.
U Mewalal Choudhary, u shah kynnoh ruh halor ka jingbamsap, ha kaba tei ia ka  Sabaur Agriculture University.
U Ram Nath Kovind, ha ka por ba u long U Lat ka bihar, ula phah tohkit pyrshah ia U  Mewalal Choudhary ha u snem 2017 bad la lap ba ki jing kynnoh pyrshah ia u, ki long kiba shisha.
Ka jinghiar shuki U Choudhary, ka dei hadien ba ka liang pyrshah Rashtriya Janata Dal, ka la ther tyngeh ia u myntri rangbah, halor ka jingthung myntri jongu, ia utei u briew, uba bamsap.
Shillong: Kiba ioh pang khlam corona mynta ka sngi, ki long 109 ngut.
Ha East Khasi Hills, ki don 51 ngut ki riew paidbah, ha West Garo Hills 41 ngut ki riew paidbah, Ribhoi District ki riew paidbah, South Garo Hills 4ngut ki riew paidbah, East Garo Hills 3 ngut, East Jaintia Hills 2 ngut, North Garo hills, South West Garo Hills bad West Khasi Hills mar iwei iwei.
Kiba la jem baroh ki long 60 ngut.
Kiba dang don ha ka jingpang, ki long 801 ngut, ha East Khasi Hills 325 ngut, West Khasi Hills 26 ngut, South West Khasi Hills 1, Ribhoi 103 ngut, West Jaintia 22 ngut, East Jaintia 29 ngut, West Garo hills 138 ngut, South West Garo Hills 32, South Garo Hills 24 ngut, East Garo Hills 90, North Garo Hills 11 ngut.
Baroh kiba la jem, ki long 10074 ngut, kiba iap 104 ngut.
Ka ju don ka khep, ha kaba ka wan poi ka kabu ksiar ha ka jingim briew bad katei ka leit jia ia uwei u briew ha Indonesia.
Ka khubor ka iathuh ba U Josua Hutagalung, uba dei tang u nongshna synduk iap briew, ula kyndit tyngeh, haba ka la don ka jing sawa kaba jubor bha, kaba leit tied ia ka tnum iing jongu.
Katei la jia ha U Nailar jong une u snem bad ha katei ka jingjia, ula leit sangoh tyngeh uwei u maw kordor uba remdor bha, uba khia 2.
1 kilo.
Ka tnum ba shah sangoh ha utei u maw kordor, ka la pra lyngkot ha ka shnong Kolang, kaba don sha North Sumata jong ka Indonesia.
“Ka jing sawa ka la jubor palat, ha kaba wat ka iing ruh ka khynniuh.
Ynda nga leit peit bha, nga lap ia ka tin, kaba la pra lyngkhot" ong U Josua bad la iathuh ba utei u maw kordor, u leit hap ha khyndew, ha kaba ka bor jong ka jing sangoh jongu, ka pynpei thliew ia ka khyndew da ki bun inshi.
La iathuh ba utei u mawdor, da u maw meteor, uba la tip da ka kyrteng  CM1/2 carbonaceous chondrite bad u dei uba la don la 4.
5 snem ka rta jongu bad u dei u bym juh kham lap satia ha ka pyrthei, ha kaba ka dor jongu, ka long  645 pounds shi kram lane T.
63,000.
La iathuh ba U Josua, ula ioh kamai na utei u maw kordor haduh 1 million lane kaba long T.
9.
8klur bad ula die ia utei u maw sha uwei na ki heh spah na America, U  Jared Collins uba na United States.
U Josua, u iathuh ba mynta, un sangeh noh, na ka kam misteri, ha kaba shna synduk iap  briew bad ula rai ruh ba un thaw ia ka iing mane kaba thymmai ha katei ka shnong, na katei ka pisa kaba u ioh, na kaba die ia utei u maw kordor.
Shillong: Katkum katei ka phang ba la kdew haneng, ka Seng HNYF Southern Riwar Circle ka la ioh shibun bah ki jingujor ba ka don ka jingkhaïi beain ia u khaw sha Bangladesh, lyngba ki shnong kiba don sha thain riwar Dawki bad kita ki long lyngba ka Lyngkhat,Pyrdiwah,Dawki Bakur, Riahjalong, shnong Dhar ter ter shaduh Muktapur.
Kane ka jingeh kine ki nongkhaïi ka long kaba beain haduh katta katta ia kum kine ki jait marbam kum u khaw, shini,piat, dal, namar ba kine ki long  ki marbam, kiba lada leh kumne kan ktah shibun ia u duk u rangli, u tnup u trap.
Halor kane ka kam khaïi beain ka Parliament ka Ri India ka ju pass ia ki Ain ban pynshitom tyngeh ia uno uno uba khaïi beain ia kum kind ki jait marbam.
Ka Seng HNYF kaba ju trei na ka bynta bha ka miat u ba bun ba lang kam lah satia ban shu sngap lane peitkai ia kane ka kam iap kam im jong u paitbah bad khnang ban lait shah ktah u duk u suk ka Seng ka maham tyngeh ba ki dei ban sangeh noh mardor ia kane ka kam beain jong ki lymda kumta ka seng kan sa shim da kiwei pat ki sien jam, ong ka kyrwoh na U Bah  Tarson Lymba, President  HNYF bad U bah Lasi Lamin, General Secretary HNYF Southern Riwar Circle, Dawki.
Ka Jessica Rast, ka la shah kynthah jur, haba ka shondur ialade da kaba law lyngkhuid ha ka por ba ka thiah ha jrong jong u hati.
Ka Jessica, ka shon ia katei ka dur, na ka bynta ka jingsop jong ka ma Maxim.
Ki don da ki phew hajar tylli ki taksi, kiba la shu set khop ha ki madan jong ka sor bah London bad ka daw, ka long ba ka kamai kajih, ka la hiar shaba palat, na ka daw jong ka khlam corona.
Ka tnat ba peit ia ka jing kamai ki kali ha London, ka pyni ba ki kali kiba ioh kamai, ki la nang hiar ha kine ki sngi, ha kaba ha U Jylliew, ka long 18,900  bad ha U Risaw, ka hiar tang sha ka 15 hajar tylli ki taksi kamai.
Haduh mynta, ki don tang 20 percent ki taksi, kiba dang iaid kamai ha ka nongbah London, katba kum ka jingtip, ba la ai da ka  Licensed Taxi Drivers’ Association.
U Steve Mc Namara, General Secretary, katei ka seng, u iathuh ba ki taksi kamai, ki shu ioh salit salat ha ka shi sngi shisngi bad mynta ki don bun ki nongniah kali kiba die tad noh ia ki taksi jongki, ha ka jingkutlad na ka jingsniew kamai kajih.
Uwei na ki nongniah taksi ha katei ka sor bah, U  Andy Biggs, 63, u iathuh ba ha ki por sniew kamai ha kine ki sngi, kan jin da la long kaba bha kamai, lada u ioh leit on briew tang lai sien ha ka shisngi.
Shillong: Ki sengbhalang bapher ha ka Jylla, ki la sdang ban pynlong jing iakhih, halor ka mat jingdawa ia ka inner line permit (ilp).
Ha kawei pat ka phang, U Conrad K Sangma, myntri rangbah ka Jylla, u thoh ha ka peij jongu ha facebook, hynnin ka sngi, ha kaba u iathuh ba  ula ia kynduh ia U Amit Shah, myntri kam poh iing ka sorkar India ha New Delhi, ha kaba la iakren ia ki kam kiba donkam kyrkieh, na bynta ka Jylla.
Ha katei ka jingleit la iathuh ba la don lang U Deputy Chief Minister ka Jylla, Bah P Tynsong bad u myntri PHE, Bah Renikton Lyngdoh.
Conrad’s govt  ngamtip  LA ka thru ban pan  ilp  NE tang ban solve  ia ka  jingiakhihLa da phi dn ka jing kitkhlieh shim beit  ka ilp kum kawei ka ishu jong ka jaitbynrw iada ia ka jylla Kong ngi.
Shillong:U nongaiktien jong ka seng Congress, u Zenith M Sangma, u la kynnoh ba ha ka tnad pynmih bor ding, ka la jyllei ka jyrsih bad kum ka seng Congress, ka dawa ba dei ban phah tohkit ha ka Central Bureau Investigation (CBI).
Haba kren ha ki lad pathai khubor myn hynnin ka sngi ha Congress Bhavan Shillong, u la kynnoh ba ka la don ka jingleh bakla na ka liang jong ka sorkar ha kaba khot tender ha kaba ia dei bad ka kam ‘Smart Metter" kaba la bei pisa da ka Asian Development Bank (ADB) kaba la kot sha ka T.
200/- klur bad kane ka jingkhot ka long 18% palat ia ka dor kaba la buh kaba mut ka la tam da T.
36 klur tyngka.
U tei u nongai ktien ka party Congress u la kynnoh shuh shuh ba kane ka sorkar kaba mynta ka la shna ia ki kyndon ha kata ka rukom ba kiwei kin nym lah ban thep tender bad tang kawei ka kompeni kaba lah ban thep bad ban pynthikna ba ka dei ban ioh ia kane ka kam kontrak.
Haba ia dei bad ka jingmap da 100% ia ka sut ba ki kompeni ki siew slem ia ka bai light na ka liang jong ka party congress ka don ka jingsuba kaba jur ba kane ruh ka lah ban dei kawei na ki jyrsih, lada ka dei ka jingmap tang ia ki paidbah ka congress kan nym don ei ei ban ong la ong ba da kane ka polisi kaba kane ka sorkar ka shim mynta kan don ka jingduh kumba T.
700/- klur ia ka MeECL.
La ong ba ka dor jong ka bai light ia ki karkhana ka long T.
6.
20 tyngka shi unit bad ki karkhana ki leit ban ujor sha Regulatory Commission bad ha dien ka jingiakren la pynhiar sha ka T.
4.
90 /- bad kane ka jingleh ka sorkar kan ktah ia ki paidbah ha kine ki sngi ban sa wan.
U Zenith M Sangma, u pynkynmaw ia kaei kaba u la kren ruh ia kiwei kiwei ki skhim hapoh ka iing dorbar ha kane ka dorbar synrai kaba dang shu dep shen, ha kaba u ong ba kum ka party kam leh ban shu peit, u la ong ba ka ain ka don ia ka kti kaba jrong bad kine ki briew kiba don kti, kin nym lah ban lait na ka, dei halor kane ba ka party Congress ka dawa ba dei ban phah tohkit ha ka CBI.
U la ong ba kane ka dei ka jingbam klop (scam) namar ba ka jing ailad ban thep ban pyntrei kam (tender) ki la dei ban leh lang baroh ki,la dei ban ailad ia ki ba bun ki  suppliers  ban ia shim bynta  lang ha ka ba ka jingbuh jingkylli ia ka jingpynlut phut jong ka pisa T.
36 klur kan ym don.
Ha kaba ka jylla kadang don hapdeng ka jingkyrduh pisa bad ka jylla ka dang jynjar  wat ban siew ia ka tulop jong ki nongtrei ha ki ba bun ki tnad bad ha ka tnad  power, ka  MeECL ruh kam shem la lah ban siew ia ka tulop ia ki nongtrei jong ka haduh mynta, kane ka pisa ba ki la leh ban pynlut phut  tang namar ka jingrhah spah jong ki katto katne.
Halor ka Deen Dayal Updya Yojana phase I and II, ki la pynthymmai da kaba ki la pynkiew ia ka jingpyntrei bad ia kane la leh khlem ka jing mynjur jong ka funding agency – the rural electrification corporation limited.
Ki la dep ban pynheh sha ka Rs 30 crore na ka bynta ka ne ka kam ba ki la dep pynjlan.
Ka  T.
30 klur  ki la dep ban pynkiew ha ka ba ka 15 % kan ai na ka jylla bad  85% kan ai da ka sorkar Jylla bad haba khein ia ka  15 percent na ka Rs 30 klur , kan poi sha ka 4.
5 crore.
Ha kawei ka kam Rs 30 crore bad na kane  Rs 4.
5 crore ha kaba ka ne ka sorkar ka la ioh ban lute ia ki briew jong ka jylla.
“Nga ladep kren halor ka  Ganol Small Hydro Power Project ha ka ba ki la pynmang tam  Rs 151 crore  ha ka ba ki la dep ban mang pynthymmai.
Ia ka ne la dep ban phah sha ka PAC ha ka ba lyngba ka  sub committee kala leit ban jurip ia ka Garo Hills bad halor ka ne ka mat la dei ban rah ruh ha ka ingdorbar thawain ka ba ladep, nga la dep ban submitted ha ka submission lyngba ka  cut motion bad ha ka kynta  ba la buh ia ka jingkylli wat la ha ka to ka por ngam shem la ioh ia ka jubab ka ba thikna na ka sorkar Jylla" ong U Zenith.
“Halor ka Saubhagya scheme ka ba la buh ha ka  special motion wat la nga khlem ioh ia ka jubab na ka sorkar.
Ha ka ba u myntri u ba dei peit u la jubab tang khynniat.
Ha ka jingpyntrei ia ka  Saubhagya scheme na ka bynta ki jingtrei infrastructure – la ai ha ki  2 tylli ki company ki ba heh bad na ka bynta ki kam barit la aiti ha ki 100 ngut ki local contractors" ong U Sangma.
Ha kaba ia ka jingpyntrei infrastructural component ka ba la ai ha ki 2 tylli ki company ba heh ki ba dei na shabar ka jylla, la ai ia ki  51 %  ka ba tam dor  ia ka  SOR bad ia ki  100 ngut ki local contractors la ai katkum ka  SOR.
Ka  SOR ka ba ki la aiti sha kine ki Company bad sha kine ki Contrator ka dei na ka bynta u juh u snem.
Hynrei ka jingkylli ka long ba haba ia ki  local contractors  la lah ban ai kat kum ka  SOR balei na ka bynta ka jingpyntrei ia ka infrastructural component la ai tamdor haduh 51 % na ka  SOR.
Ha ba ki la pynkiew sha ka  51%, ka pisa ka lapoi sha ka T.
180 crore ba kin hap ban siew.
Ha ka Ganol power project Rs 151 crore, hapoh ka Suabhagya scheme Rs 180 crore, ha ka  ADB fundcsmart meters supply kumba  Rs 36 crore bad ha ka Deen Dayal Rs 4.
5 cro  ki la shu mang ia ka pisa ka ban long kum ka jingpynlut phut ia ka pisa jong u paidbah.
Nongpoh: Halor ka jingeh ban ioh Schedule Tribe Certificate, kaba la iakynduh da ki khun na ki kynthei bar jylla, kiba la wanrah da ki Rang Khasi na kiwei ki jaka bad ban shonglok ia ki, hynnin ka sngi u Bah Balajied Rani, MDC ka Nongpoh, u la lum jingialang ia baroh ki Nongialam Hima, Raid bad shnong kiba hap hapoh ka Nongpoh Constituency, na ka bynta ban iatir iathai halor katei ka jingeh.
Ka nongrim kaba la pynlong ia u MDC ka Nongpoh ban lumlang ia ki kitei ki khlieh nongsynshar, ka dei hadien ba ki la ioh ia shibun ki jingujor halor ka jingeh da kitei ki Khun na ki Thei bar jylla ban ioh ia ka Schedule Tribe, namar kat haduh mynta, kiba kum kitei ki khun na ki Thei bar jylla kaba la wanrah da ki Rang Khai, ki dang shem jingeh ban ioh ia ki Schedule Tribe Certificate, kata ka dei namar ba ia katei ka rukom wanrah Kynthei na shabar jylla, kaba la tip kum ka ‘Shaw Bhoi’ lane ‘Ring bia’ bad ‘Lam Bhoi’ kam pat rung ha ki riti dustur u Khasi, kaba iadei ruh katkum Khasi Custom of Lineage Act, 1997.
Ha katei ka jingialang, nalor ka jingdon u MDC, la sakhi ruh da ka jingdon u Paiem Wanphrang Syiem, Sirdar ka Nongpoh Elaka Sirdarship, nangta ki Lyngdoh, Longsan Mansan lem bad ki rangbah shnong bapher bapher kiba hap hapoh ka Nongpoh Constituency, kiba la iatai jur halor ka jingbymlah ban pynrung katei ka riti ka dustur ki Bhoi hapoh ka Khasi Social Custom of Lineage Act, 1997.
Haba iadei bad katei ka jinglum ia ki nongsynshar shnong, u Bah Balajied Rani bad u Paiem Wanphrang Syiem, ki la pynpaw ba ki sngewkhia eh halor ka jingbym iohrung katei ka riti dustur bad ka kam shongkha shongman ki Bhoi hapoh ka Khasi Social Custom of Lineage Act, namar ia katei ka rukom ban leit shaw Kynthei na shabar jylla da ki Bhoi, la leh naduh ki por u barim bajah, hynrei namar ka jingbym iohrung katei ka Riti shongkha shongman hapoh ka Khasi Social Custom of Lineage Act, ka la ktah shibun eh na ka bynta kito ki khun kiba mih na u kpa Bhoi bad ka Kynthei nabar jylla.
Ki la pynpaw ruh, da kaba ong, ba tang namar ba katei ka riti ka Dustur ki Bhoi kam rung ha ka Khasi Social Custom Lineage Act, 1997, ki la don shibun ki khun ba shu Ring Bia ne Shaw Bhoi, ki shem jingeh ban ioh ia ka jinglong ithuh kum ki Khasi paka bad ki eh wat ban ioh i aka Schedule Tribe bad kata ka jia long tang namar ba ia katei ka Riti Dustur, kam pat rung hapoh ka Khasi Social Custom of Lineage Act.
Lyngba katei ka jingiakynduhlang hapdeng ki Nongsynshar shnong, u MDC bad Paiem ka Nongpoh Elaka Sirdarship, ki la shim ia ka rai ban dawa na ka KHADC, ba ka dei ban pynmih noh lyngba ka Executive Order bad ban bsuh ia ki ki kyndon ain ba thymmai hapoh katei ka Khasi Social Custom of Lineage Act, khnang ba kan long kum ka jingailad ia kito ki khun Bhoi ba kin ioh da kaba suk khlem da pynjynjar na ka bynta ban ioh ia ki Schedule Tribe Certificate, namar kiba kum kitei ki khun kiba ka Kmie ka dei ka bar jylla, hynrei u Kpa pat u dei u Bhoi paka, ki dei hok ban ioh ia ka Schedule Tribe, namar ia katei ka Riti Dustur la leh naduh ki por ba mynshwa.
Namar katei ka jingialynduhlang, ngi la shim ia ka rai ba shen ngin sa leit ban kynduh ia u CEM ka KHADC, na ka bynta ban dawa pynrung noh ia ka Lam Bhoi ne Shaw Bhoi hapoh ka Khasi Social Custom of Lineage Act bad ban bsuh noh ia katei ka Riti Dustur u Bhoi naduh mynbarim ba kan rung noh hapoh katei ka kyndon Ain Shongkha Shongman ka KHADC, khnang ba ki Bhoi kin ioh ia la ka jong ka hok bad ruh ban pynneh iala ka jong ka Riti Dustur u mynbarim, ki la bynrap.
Shillong:Ki lai ngut ki MDC, ba kynthup ia U Ma Lakhon Biam, U Ma Dawan Lyngdoh bad U Ma Krison Langstang, MDC, ki la thoh mynta ka sngi sha U Secretary, ka Executive Committee, Jaintia Hills Autonomous District Council (JHADC), halor ka jingthmu ban tei pynheh ia ka iing ophis jong ka Jaintia District Council, kaba shongdor T.
3,38,65,965.
/-Halor katei ka mat, kitei ki MDC, ki la pynpaw ba ki don lai tylli ki kam kiba kongsan eh ha khmat ka JHADC bad kitei ki long ka jingsiew tulop ia ki nongtrei ka JHADC, ka jingtei ia ka iaw musiang bad ka District Council Court ha Riatsiatsim bad ka jingtrei ia ka Dorbar Hall/Shopping Complex ha New Hill, Jowai.
La ong ba kitei ki iing haneng, ki dang shu sah teng haduh ha kine ki sngi bad nangta sa ka tulop jong ki nongtrei, ka la sahkut la 11 bnai bad ka donkam ban shim khia da ka Jaintia Council.
Nongpoh:Ki nongïalam Hima bad ki nongïalam Raid ba hap ha ka Hima Khad-ar Lyngdoh ha Ri Bhoi District myn hynnin ka sngi ki la pynlong da ka jingïakynduh lang ban ïa tai bad ban ïa mir jingmut halor ka jingbym lah ban pynrung ïa kawei na ka riti ka dustur ha Ri Bhoi Bhoi ba la tip kum ka ‘Shaw Bhoi’ ha ka Khasi Social Custom Lineage Act, 1997 ba la pynlong aiñ da ka Khasi Hills Autonomous District Council.
Kum ban pynpaw ka jingpyrshah halor ka jingbym lah ka KHADC ba pynrung ïa katei ka riti ka dustur jong ki Bhoi ha katei ka aiñ ka KHADC, u MDC ka Nongpoh Constituency bad u Sirdar ka Nongpoh Elaka Sirdarship, u Bah Wanphrang Syiem Nongshai ryngkat ki nongialam raid mynta ka sngi ki la ïa shong pyrkhat na ka bynta ban ïa pyrkhat halor kane ka kam kaba ktah ïa ka riti ka dustur jong ki jaid bynriew Bhoi.
Ïa kane ka jing ïakynduh lang la pynlong mynta ka sngi ha ïing Dorbar Hall, Sajer Nongpoh ha kaba naduh ki Lyngdoh, ki longsan ki mansan na ki Raid bad kynthup ruh u MDC ka Nongpoh, u Bah Balajied Rani bad u Sirdar ka Nongpoh Elaka Sirdarship, u Bah Wanphrang Lyngdoh ki la wan ban shim bynta ban ïa tai bad ïa thir halor ka jingbym lah ban pynrung ïa katei ka riti ka dustur ki Bhoi ha ka Khasi Social Custom of Lineage Act, 1997.
Haba kren sha ki Nongthoh Khubor, u MDC ka Nongpoh, u Bah Balajied Rani bad u Sirdar ka Nongpoh Elaka Sirdarship ki la ong ba ki sngewkhia ba kane ka bynta jong ka riti dustur ki Bhoi ha ka kam shongkha shongman kam shym la rung satia ha katei ka Act bad kane ka la ktah shibun na ka bynta kito khun kiba shu ring bia lane lam Bhoi kumba kane ka dustur ka la don naduh hyndai hynthai.
Ki la ong ruh namar ba kane ka riti ka dustur ki Bhoi kam rung ha ka Khasi social Custom Lineage Act, 1997 bun na ki khun ba shu ring bia lane shaw bhoi kim ioh satia wat ïa ka Khasi Tribe bad ka Schedule Tribe na ka daw ba katei ka Act kam ithuh ïa ka riti dustur shongkha shongman hapoh Ri Bhoi.
Namarkata, ki la ong ba ki dawa na ka KHADC ba ka dei ban pynmih noh lyngba ka Executive Order ban ailad ba kito ki khun Bhoi kiba shu lam bhoi lane ring bia kin ioh ia ka hok ban long ki Khasi lane ban ioh ia kata ka Schedule Tribe.
Shuh shuh, ki la ong ruh ba shen kin sa leit ban kynduh ïa u CEM ka KHADC ban dawa pynrung ïa ka Lam Bhoi lane kata ka Shaw Bhoi bad Ring bia ha katei ka Act bad ban pynrung hapoh ka act la donkam ban don ka jingpynkylla ha ka Act (Amend) khnang ba ki khun Bhoi ruh kin ioh ïa la ka hok katkum ka riti dustur ba la pdiang naduh hyndai hynthai hapoh Ri Bhoi.
Shillong:Ka Jaintia Students’ Union (JSU) War Jaintia Circle ha ka 18tarik Naiwieng 2020 ka la buh ia ka dorkhas sha u Deputy Chief Minister jong ka Sorkar Meghalaya lyngba ka ophis jong U Deputy Commissioner West Jaintia Hills District ban dawa ban kyntiew kyrdan noh ia ka tnad PWD Sub-Divisional Office kaba don ha Amlarem sha ka kyrdan Divisional Office (EE office).
Katkum ka dorkhas ka seng ka la pynpaw ba ka Amlarem Civil Sub-Division ka dei kaba suit la shor naduh ka 12tarik Naiwieng 1976 bad ka peit ruh ia ki jaka khappud (international border) bad ruh ia ka kad khaii bar ri ba heh tam ha Meghalaya (International Trade) bad ka Ri Bangladesh.
Kumta ka la dei hok ban ioh iaki ophis sorkar kiba khamheh khnang ba kan don ka jingiajan hapdeng ki briew jongka Sorkar bad ki riew paidbah ka thain na ka bynta ka jingiatrei lang ban kyntiew ia ka ioh ka kot bad ka roi ka par.
Kumba long mynta,  ka Divisional Office (EE ophis) ka don ha Jowai kaba la tip kum ka PWD South Division, bad kane ka Division ka peit ia ki jaka kiba hap hapoh ka Amlarem Civil Sub-Division bad kane kala pynjynjar ia u paidbah ha ka leit ka wan naduh ka por bad ka bai lut bai sep.
Kumta ka Union, ka la sngewdei shisha ba ka sorkar kan pyrkhat khia ban pynioh noh ia ka E.
E Ophis jong katei ka tnad da kaba kyntiew kyrdan ia ka ophis kaba la don ha Amlarem na ka PWD SDO ophis sha ka kyrdan PWD E.
E Ophis.
Ka seng ka buh ruh ki dak jingkylli ha khmat ka Sorkar “Lada ia ka north division lah dep ban pynkynriah sha Shangpung, balei ia ka South Division phim kynriah noh sha Amlarem, kaba long ka Civil Subdivision kaba la slem bha?Balei ka sorkar jylla ka ieh bein ka leh shiliang ia ka Amlarem subdivision?" pynkut ka kyrwoh na u Ma Eddy Kery Pohtam, President ka JSU War Jaintia Circle.
Khadduh khadwai(at last),ka sorkar Meghalaya lyngba u Principal Secretary Education ka la pynmih ka jingpynbna( official notification) ba ki nongialeh ne candidates jong ka SSLC bad HSSLC Exam 2021 kim donkam shuh ban ialeh ia ka Selection Test hynrei la ailad beit ia ki ban ialeh ia ka Exam Final jong ka MBOSE.
Ha ka SSLC bad HSSLC Exam ba la pyniaid(conduct) da ka MBOSE, ki don bun jait(different catogeries of candidates).
Don ki Private bad ki Regular candidates.
Ki candidstes ki bym lait (failed) mynshem snem(2020) tang 2 ne 3 subjects, ki lah ban ialeh biang(reappeared) tang ia kine ki subject kiba ki la failed ha ka kyrdan kum ki Compartmental Candidates.
Kiba failed pat palat ia ka 3 subjects shaneng,ki dei ban ialeh beit (reappear) baroh ki subject kum ki Non-Regular candidates ne ki Pvt.
Candidates.
Kine baroh ar jait ki candidates kim donkam shuh ban ialeh(appeared)ia ka Selection Test namar ki hap ha ka kyrdan kum ki nongialeh khlem Selection Test (candidates without Selection Test).
Ki Compartmental Candidates kiba failed na ki skul ba la ithuh da ka MBOSE(Affilated schools) bad na ki skul bym pat ithuh da ka MBOSE(Non-Affilated schools) ki dei ban ialeh tang 80 marks namar 20 marks ka dei ka internal mark/ assessment na ki skul ba ki pule mynshem snem.
Kito pat kiba la shu ialeh Pvt,ki hap ialeh (appear)beit 100 marks la ki dei ki Compartmental candidates ne ki Non-Regular(purely Pvt.
candidates).
Ki compartment candidates la ailad ba kin ialeh tang 2 sien ha kito ki subjects ba ki la fail ha ki Final Exam ba dang shu dep shen.
Ki khynnah kiba ialeh na ki skul ba la ithuh da ka MBOSE(affilated schools)pat kim ju donkam shuh ban ialeh Selection Test ba la pyniaid(conduct) da ki DSEO office ha ki District bapher bapher.
Kine ki khynnah ki hap ha ka kyrdan Regular candidates.
Ki skul ba la ithuh da ka MBOSE ki dei ban pyniaid(conduct) hi ia la ka Selection Test ha la ki jong ki jong ki skul jongki.
Lada ki khynnah ki shah bat(Detained) ia ka Selection Test ha skul jongki,kim ioh lad shuh ban ialeh ia ka Final Exam jongka MBOSE.
Lada kine ki skul kim bat(detain) ruh,kan hiar bha ka percentage jong ka skul bad ruh ka jing pass ki khynnah(percentage of passed) ha ka record jong ka MBOSE.
Bun ki skul(affilated schools) mynta ki la pyniaid sha khmat ia ki Selection Test jongki ban jied(select)ia ki khynnah kino kiba ibit ban pynialeh bad kino pat kiba ki i dei ban bat(detained).
Kiba failed ia ka Selection Test na kine ki affilated skul, kim ioh satia ban ialeh (appear) ia ka Final Exam jong ka MBOSE.
Dei hangne kein ba kan sa mih ka jingiakynat(dispute) mynta u snem hapdeng ki bor pyniaid skul bad ki kmie ki kpa jong kito ki khynnah kiba la shah bat (failed) ia ka Selection Test jongki na ki affilated skul.
Ki bor pyniaid skul ruh kin shem jingeh bha mynta u snem 2020 namar kiba failed,kin hap ban leit ujor(complaint) sha ki bor sorkar namar ka sorkar ka la dep pynbna(notified) lypa mynta u snem ba ki skul kim dei satia ban bat(detained)ia ki khynnah ha ka Selection Test jongki,hynrei ki dei ban phah ialeh beit ia ki (elligible candidates)ban pyn ialeh ia ka Final Exam 2021 jong ka MBOSE Exam.
Lada don ka jingia pyneh hapdeng ki bor pyniaid skul(recognised schools) bad ki kmie ki kpa jong ki khynnah ba shah bat(failed students)na kine ki affilated schools ba kim ailad ban appear Final Exam,ki SSLC/HSSLC Centres ki lah ban pynialeh Final beit mynta u snem 2021 katkum ka jingpynbna ka Sorkar, tangba, kim ioh ialeh shuh kum ki Regular Candidates hynrei tang kum ki Pvt candidates ha ka dor 100 marks.
Nongpoh: Ki nongialam jong saw tylli ki kynhun Sengbhalang ha Ri Bhoi, kiba kynthup ia ka KSU, FKJGP, HNYF bad RBYF, ki la khot la wer ia ki paidbah hapoh ka Distrik, ba kin wan na ka bynta ban iasnohktilang bad kitei ki Sengbhalang, lashai ka sngi kaba kin pynlong ia ka shong kyllain myngngor ha MUDA Complex, Nongpoh naduh ka por 11 baje eiei mynstep.
Haba iadei bad katei ka jingshong Kyllain Myngngor kitei ki kynhun Sengbhalang ha Nongpoh, ki la kyntu ruh ia ki synjuk Rangbah shnong bad ki Nongialam shnong ba kin wan iashimbynta, namar katei ka jingiakhih kaba jai jai da kitei ki Sengbhalang, ka long kum shibynta ba dawa na ka sorkar India ba ka dei ban mynjur ia ka jingpyntreikam ia ka ILP hapoh ka Jylla.
Lah ruh ban kdew hangne, ba dang hynnin ka sngi ki heh Nongialam Sengbhalang, ha ka sngi kaba ki hiar ban jurip ia ka Entry Point ha Umling, ki la shim ruh ia ka rai ba kin pynlong ia ka jingiakhih kaba jai jai ha baroh ki Distrik kiba don hapoh ka jylla bad kata ka long ban dawa na ka sorkar India ba ka dei ban pyntreikam noh ia ka ILP hapoh ka jylla.
Shillong: Ka seng HYC H.
Y.
C Riwar Mihngi Circle, ka pynpaw ia ka jingsngewkhia ha khmat U District Officer (DTO), East Khasi Hills, halor ka jingkynduh jingeh ki paidbah jong ka thain Riwar ha kaba iadei bad ka bai kali.
Ka seng, ka ong ba naduh ba don une u jingpang Covid 19 ka sorkar ka la pyrkhing ha ka leit ka wan ki paidbah ha ka jylla jong ngi, bad la iohi ruh ba ki kali iew kiba ju kit ia ki Nongleit Nongwan (Passenger) ki la shim kabu sha ba palat khlem da pyrkhat shuh ia ki long iing baduk bad kiba duna ka ioh ka kot bad kumjuh ia ki khynnah pule.
Ka seng ka la lap ruh ba kane ka long kaba shisha namar ki ki kali kamai ki ju thep bun ki briew wat haba na ka liang ka sorkar ka la khang ban kit bun briew.
La pyni nuksa ruh ia ka bai kali na Pynursla sha Shillong, kaba long T.
200 haduh T.
250 (kaba jngai tang kumba 50 km duna na shillong ha pynursla).
Kane ka jingleh ki nongniah, ka la ktah shisha ia ki briew kiba duk kiba duna ka ioh ka kot khamtam ia ki khynnah pule kiba kiew sha shillong ban pyndep ia ka Exam jong ki.
Kumta ka seng ka kyrpad ia U DTO, ban shimkhia bad ban phai khmat lem ia kane ka jingeh ki paidbah.
Kum ka seng kaba ju sngap ia ka jingeh ki paidbah ka sngew dei ban pynlong da ka jingpynshai ba tikna sha ki paidbah lyngba ki lad pathai khubor lane ki jingthoh sha man la ki Association Tourist ba ki dei ban shim bai kali kat kum ka jingbthah na ophis ka transport, ong ka kyrwoh na U bah Bah Edmund K Khongngai, President bad U Bah Glorious Swett, Secretary, H.
Y.
C Riwar Mihngi Circle.
Kane ka long shisha kumta ym tang ha ki thain pynursla, hynrei kiwei kiwei ki jaka ne thain ruh, la  hapoh East Khasi ne Jaintia & kiwei.
Ngi sngewkmen ba ka Seng HYC Riwar sepngi ka shimkhia halor kane.
Bad ngi kyntu iaka HYC Seng Kmie hi baroh kawei ban peit lang sha baroh ki thain ka ri khasi Jaintia jong ngi halor kane ka jingeh ba ki paidbah ki la mad ha ka jingiadei bad ka jingshim kabu ia ka jingpynkiew baikali palat pud.
Ngi kyrmen bad khmih lynti ruh ba ki DTOs kin shimkhia ban pynbeit ia kane.
Ka kompeni Pfizer, ka pynthikna ba ka lap ia ka dawai ban pynjem na ka pang khlam coronavirus bad la iathuh ba katei ka kompeni, ka pynthikna ba ka dei kaba trei kam haduh 95 percent, ha ka jing pyrshang jongki, haduh ha kine ki sngi.
Katei ka kompeni, ka dei kaba ia trei lang bad ka kompeni kaba na Germany, ka  BioNTech SE bad ka dei ka dawai ka bym don jingktah satia ia ka met bad ka dei ruh kaba lah ban pyn trei kam ia baroh ki nongpang, kiba don ha ki rta bapher bad kaba lah ban shalan sha kylleng ka pyrthei.
Katei ka dawai, ka thikna bha ia kito kiba palat 65 snem bad ka jing sumar na bynta kiba don ha katei ka rta, ka long kaba thikna haduh 94 percent.
Katei ka kompeni, kan pan jingbit ban pyniaid ha America, ha ki khyndiat sngi ban sa wan.
Ka Pfizer, ka la test ia katei ka dawa, ha ki 170 jait ki rukom pang bapher, kiba don bad ka corona bad ia  43,000 ngut ki  volunteers.
Ka Pfizer, ka don jingthmu ban pynmih kumba 50 million tylli kitei ki dawai ha une u snem, na ka bynta 25 million ngut ki briew bad nangta kan sa pynmih sa 1.
3 billion tylli ha u snem 2021.
Shillong: Na kiba pang corona virus mynta ka sngi, kiba don 79 ngut, ha East Khasi hills, ki don 52 ngut bad kitei ki kynthup ia 19 ngut ki high risk contact, 5 ngut kiba wan phai na shabar, 4 ngut ki nongtrei ka koit ka khiah, 2 ngut na Laitumkhrah, 2 ngut na Madanrting, 2 ngut na Mawprem, 1 na Nongmensong, 4 ngut na Nongrah bad iwei na Nongthymmai.
Ha West Garo Hills, ki don 13 ngut bad ki high risk 10 ngut, kiba wan phai 2 ngut, uba leit screening uwei.
Ha East Jaintia Hills, ki don 6 ngut ki high risk, ha East Garo Hills 3 ngut, ba kynthup ia uwei u high risk uwei u health worker, uwei u pulit.
Ha North Garo hills 2 ngut, West Jaintia Hills 2 ngut, South West Garo Hils iwei baroh ki high risk contact.
Haduh mynta kiba don ha ki jaka quarantine ba kyrpang, ki long 208 ngut, kiba shong kyrpang ha iing, ki long 417 ngut.
Kiba wan rung sha ka jylla, haduh mynta ki long 59,979 ngut bad ki jaka ba la khang dam ki don 40 tylli ha ka jylla.
Shillong: Ki don mynta ka sngi, sa 79 ngut kiba ioh ia ka khlam corona virus ha ka Jylla bad na kitei ki don 52 ngut na East Khasi hills bad na kitei ki don 41 ngut ki riew paidbah.
Ha West Garo hills, ki don 3 ngut ki riew paidbah, nangta ha East Jaintia Hills 6 ngut, ha East Garo hills 3 ngut, North Garo hills 2 ngut, West Jaintia Hills 2 ngut, South West Garo Hills iwei.
Kiba la jem mynta ka sngi, ki don 59 ngut bad i don iwei iba iap ha West Garo hills.
Baroh kiba dang don ha ka jingpang, ki long 753 ngut, ha kaba ki don 311ngut ha East Khasi Hills, West Khasi hills 29, Ribhoi District 101 ngut, West Jaintia 23ngut, East Jaintia 27 ngut, West Garo Hills 106 ngut, South Garo hills 21 ngut bad East Garo hills 92 ngut bad nangta North Garo Hills 10ngut.
Baroh kiba la jem ki long mynta 10014 bad kiba iap 103 ngut.
Shillong: Na ka liang ka CoMSO mynta ka sngi, ka la pynlong ia ka jingialang ha NEHU, Shillong bad ka la rai ban sdang noh da ki jingiakhih ban dawa na ka sorkar India ban pyntreikam noh ia ka ILP ha ka Jylla Meghalaya.
Ka CoMSO ka dawa ruh na ka sorkar Meghalaya ba ka dei ban wanrah biang ia Meghalaya Residential Safety and Security Amendment Bill 2020 kaba la pynphai da u lat ka Jylla.
Ka sorkar India ka dei ban burom ia ka resolution ka ing Dorbar thawain ka Jylla bad ia ka jingthrang ki paidbah ka Jylla Meghalaya ban ioh noh ia ka Ain iada Ri ka ILP.
Ka jingpynslem ban pyntreikam Ia ka ILP kam dei na ka daw ba dang pule ia ka hynrei ka dei ka jing bym don mon ( lack of political will).
Lada ki jaidbynriew ha kiwei ki Jylla ki don hok ban iada ia lade lyngba ka ILP balei ki jaidbynriew trai ri ha Meghalaya kim ioh ia ka juh ka hok.
“Ka CoMSO ka dawa ruh na ka sorkar Meghalaya bad ia baroh ki MLA ba kim dei ban shu ap sah ia ka jingkuman ka sorkar India hynrei ki dei ban tynruh bad iai dawa tyngeh ia kane.
Ngi kwah ban iohi ia ka Jingiakhih ki MLA ban dawa ILP ym tang ha ing dorbar thawain hynrei ha surok ruh kumjuh" ong ka kyrwoh na U bah Robertjune Kharjahrin, Chairman CoMSO.
La iathuh ruh ba ka CoMSO kan pynlong ia ka jing pynher lama iong (black flag protest) ha ka 27tarik Naiwieng 2020 bad kumjuh ruh ia ka jing shong kyrain (sit in protest) ha ka 4tarik Nohprah 2020 ha baroh ki district headquarters ka Jylla ban dawa ILP na ka sorkar India bad ban dawa biang na ka sorkar Jylla ba kan wanrah biang ia ka MRSS ( amendment) Bill.
Shillong: Ka Directorate jong ka Civil Defence & Home Guards, Meghalaya, Shillong ka bthah ia baroh ki samla kiba la jop ia ka eksamin kam ha ka post Guardsman, Driver bad NCE (Non Combatant Employee) ba ki dei ban leit report sha ki ophis Home Guards ba don ha ki district ha kaba iadei bad ka appointment bad ka Basic Training.
Ki samla ba sah ha East Khasi Hills bad Ri Bhoi District kin hap leit report sha ka District Training Centre Home Guards, Mawdiangdiang, Shillong.
Ki samla ba sah ha West Khasi Hills bad South West Khasi Hills kin hap leit report sha District Training Centre Home Guards, Nongstoin.
Ki samla kiba sah ha East Jaintia Hills bad West Jaintia Hills district kin hap leit report sha District Training Centre Home Guards, Jowai.
Kumjuh ruh, ki samla kiba na West Garo Hills bad South Garo hills kin hap leit report sha District Training Centre Home Guards Tura, katba kito kiba sah ha East Garo Hills bad North Garo Hills kin hap leit report sha District Training Centre Home Guards Williamnagar.
Ki samla na South West Garo Hills District kiba la jop ia ka eksamin kam kin hap report ha ka Civil Defence Office Ampati.
Ki samla kiba la pass ia ka eksamin kam ki dei ban leit report sha ki ophis ba la dep iathuh ha ka 24-25 November 2020, khnang ba kin ioh jingtip ba paka halor ka appointment jong ki, ka jaka training jong ki bad kiwei de ki jingdonkam.
Kine ki samla kin pyndep ruh ia ka COVID- 19 test bad ka tarik ba ki dei leit ban test yn sa pyntip ia ki ha ka por ba ki leit mih sha ki ophis ha district.
Ka Basic Training jong ki kyrdan kam Guardsman, Driver bad NCE kan sdang naduh ka 1 Tarik u bnai Nohprah 2020.
kumno ban apply ban training ha homeguard?helo sir.
ng kwh ban kyli ki class aiu ki shim ia ki ba apply homeguard.
Ka dei ha ka sien ba nyngkong ha ka Ri India bad ha ka pyrthei hi baroh kawei, ba kan mih ka jingialang jong ka kynhun myntri lane ka cow cabinet.
Katei ka jingialang jong ka Cabinet, ka dei kaba la pynbeit da ka sorkar Madhya Pradesh, ha kaba la shim ia ka rai, hynnin ka sngi, ka 18tarik Naiwieng 2020 bad ka thong jongka, ka long ban sumar kyrpang ia baroh ki masi, kiba don ha katei ka Jylla.
“La rai ban thaw ia ka cow cabinet, na ka bynta ban iada kyrpang ia ki masi ha ka Jylla" thoh U Shivraj Singh Chouhan, myntri rangbah ka Meghalaya ha ka twitter.
Ki tnat sorkar, kiba dei ban don lang bad iatreilang ban pyn urlong ia ka cow cabinet, ki long ka Animal Husbandry, Forest, Panchayat, Rural Development, Revenue, Home bad  ka Farmers Welfare department.
La iathuh ba ka jingialang jong katei ka Cabinet, kan long ruh ha sem masi ha  Agar Malwa, ha ka 22tarik Naiwieng.
Ka sorkar U Kamal Nath, kaba dei na ka seng Congress, ka la pynmih ia ka ain ban khang ia ka jing pyniap masi, ha u snem 2019 ha katei ka Jylla ha Madhya Pradesh bad ha katei ka ain, la rai ban set phatok, kaba long naduh hynriew bnai bad haduh lai snem, lem bad ka kuna kaba T.
25 hajar haduh T.
50 hajar.
Ka China, la iathuh ba ka pyndonkam da ki kynja tiar ialeh pyrshah ia ka India, kiba long kum ka kynja dpei kaba shet jingshet bad katei ka pynlong ia ki shipai India, ba kin kiew jingshit, kin kynroi prie bad kin khie tlot, ha ka jing iakhun kaba dang shen, ha Ladakh, ong ka khubor, ba la pynmih da ka Mail Online mynta ka sngi.
Kitei ki dei ki tiar siat lane ki electromagnetic weapons, ki rung ha ka met jong ki nongshun bad ka pynkhluit ia ka met ka phad, ong U Jin Canrong, u stad uba pule ia katei ka lain, haba kren ha ki samla pule jongu ha  Beijing.
La iathuh ba kitei ki tiar siat, ki dei kiba her ha ka haw haw bad ki khlain bha ka jingtrei kam jongki, la kumba long hi ha ka jaka shet bad kitei ki trei ia ka sniehdoh ban pyntyrha ia ka met jong u briew, ha kaba ka jingkhlain, ka poi haduh  0.
6 mer ka jingjngai.
U Jin, u ai jingiaroh ia ki shipai China, ha kaba ki la pyndem ia ki shipai India, da katei ka buit, khlem da pynkhein, ia ka jing iateh,  bym bit satia ban ia siat suloi ha katei ka jaka ia kynad.
La iathuh ba katei ka dei ka jing ialeh, kaba nyngkong eh, kaba da ka bor jong ka jingshit ban iakhun ha madan thma.
Ia kane ka buit ialeh thma, la shna ha U Nailar, ha ka por ba ka jur bha ka jing ia kynad, hapdeng ka  India bad ka China bad ka dei ha katei ka por, ba ka China, ka la pyniap ia 20ngut ki shipai India, ong ka khubor jong ka Times.
U Jin, u iathuh ha ki samla pule jongu, ba mar ia pyndonkam ia kitei ki tiar ialeh thma, kito kiba don ha katei ka jaka, ki khie tlot noh hapoh ka 15 minit bad kiba bun, kin kynroi prie bad ki hap phet krad na katei ka jaka, ba ki don.
La pyndonkam da kitei ki tiar, namar ba katei ka jaka ialeh thma ka don ha ka jaka kaba ha jrong lum bha bad kam long kaba suk ban ialeh da kiwei pat ki rukom, namar ba ym shym la shah satia ban ia siat da ki tiar, ba ka don ka jing iateh hapdeng ka India bad ka China, ban nym pyndonkam tiar ia siat.
Nongpoh:U Bah Balajied Rani, MDC Nongpoh, u la ong ba bun ki briew hapoh ka jylla kim tip ba ka thain Marmain ha Ri Bhoi, ba ka dei ka thain khappud bad kaba don ha syndah eh bad ka Assam lyngba ka thain Sunapur.
Utei u MDC Nongpoh, u la ong ruh ba ka daw kaba la pynlong ia kiba bun ki briew hapoh ka jylla ba kim tip ia katei ka thain, ka dei namar ba ki briew kiba sah ha katei ka thain khappud, ki im ha ka shongsuk shongsain bad ym ju don ka huri hura hapdeng ki briew na Meghalaya-Assam.
U Bah Balajied Rani, u la kubur ruh ba katei ka thain ka dang sahdien ha kiba bun ki liang, la ka long ha ki lynti synkien, ki jaka pule lem bad kiwei de ki jingdonkam da ki paidbah ha katei ka thain, kumta halor katei ka nongrim, utei u MDC Nongpoh, u la ong ba un sa iakren bha bad u MLA, na ka bynta ban pyrkhat kyrpang ia ki shnong khappud kiba don ha katei ka thain.
Na ka liang utei u MDC, u la ai ka jingkhublei kaba kyrpang ia ki paidbah bad nongialam shnong katei ka thain, namar ka jinglang jong ban pynneh ia ka shongsuk shongsain bad khlem da don kano kano ka jingiakajia pud hapdeng ki para paidbah, namarkata u la kyntu ia ki paidbah jong katei ka thain ba kin iaineh ha katei ka jinglong ne ban ia burom markylliang hapdeng jong ki, khnang ba ka shongsuk shongsain kan iai neh ha katei ka jaka.
Shillong:Na ka liang jong ki synjuk ki rangbah shnong Umiam Umroi area, ki la wan ban ia kynduh u Myntri ka tnad Urban Affair u bah Sngiawbhalang Dhar ban phah weng noh ia ki 5 shnong kiba don ha kitei ki thain ha ka jingshah pynhap ha ka Census Town.
Haba ia kren bad ki lad pathai khubor, na ka liang jong u MDC ka Umroi Constituency U bah Rangkynsai Kharbuki, u la iathuh ba ka jingwan ia kynduh jong ki ia u myntri ka tnad Urban Affair ka long halor ka phang ba la pynrung ia ki san tylli ki shnong ha Umroi kiba kynthup ia ka Jaiaw Pdeng,Laban Saro, Umroi Maban,Umroi Nongrah bad Umroi Umdoh pyrthe hapoh ka Census Town.
Na ka liang une u nong mih khmat, ula ioh ia ka jingujor na ki Rangbah Shnong, ba kine ki san shnong kim pat dei ki shnong kiba lakot ia ki kyndon ban lah ban pynrung ia ki ha ka jingkhein jong ka Census Town.
U la iathuh ruh ba halor kane ka bynta ki la leit ruh ban pynsngew ia ka Deputy Commissioner jong ka Ribhoi District, namar ba lada kim lah ban weng noh mynta u 30 tarik u Nohprah 2020 kine ki shnong kin sa shah pynrung hapoh ka jingkhein jong ka Census Town.
U la ong ruh ba ka long ka ba phylla ba ha kine ki san tylli ki shnong ha Umroi kumba 99% ki nongshong shnong ki dei ki nongrep bad mano ba la pynrung ia ka Umroi san shnong ha ka Census Town.
U la ong ruh ba kane ka jingshah pynhap jong ki ne ki san shnong hapoh ka Census Town, ka dei na ka daw ba ki nonglum jingkhein ki khlem pyntip lang ia ki rangbah shnong, hynrei halor kane ki rangbah shnong kim shem ladon ba tip ba balei ia ki Sanshnong ha Umroi la pynhap hapoh ka Census Town.
U la iathuh ruh ba naduh u snem 2011 ki la shah pynhap ha poh ka Census Town bad na ka liang jong kine ki shnong kim shem la don jingtip eiei, hynrei hadien ha u 2018-19 ki sa tip ba ia ki san shnong jong ka Umroi la shah pynhap ha ka Census town na ka jingduh noh ia ka Jaljivan Mission.
Na ka liang jong u Myntri ka tnad urban Affair u la kular ban weng noh ia kine ki san shnong na ka Census Town.
Nongpoh:Ki bor pulit kiba dei peit ia ka jingpynïaid kali ha Nongpoh Traffic Branch, ki la pynmih ka jingmaham kaba tyngeh pyrshah ia kito ki nongniah kali ha ki shnong ka thain Nongpoh, ba nangne shakhmat kim dei ban iaid liang ka bym dei (Wrong Side) na ki Service Lane kiba don ha kane ka thain Nongpoh.
Halor katei ka jingmaham, ki pulit pyniaid kali, ki la ong ba la lap bunsien ki nongniah kali ba niah khlem akor bad kiba pynher stet ia ki kali ha surok Service Lane, ha kaba nalor ba ki iaid Wrong Side, ki pynher stet ia ki kali jongki bad kaba wanrah jingma ia ki nongiaid nongieng Ha kiba kum kitei ki surok.
Ki jaka kiba kham bun ki nongniah kali ba iaid Wrong Side bad kiba don ki Service Lane, ki kynthup na Nongpoh, Mawdiangum, Bethany, DC junction, Quinine bad ka Lad Saiden, kumta katei ka jingmaham kan treikam naduh ka 24 tarik mynta u bnai.
Ki pulit pynïaid kali, la pyntip ruh, ba kino kino kiba niah ia ki thukthuk khamtam kiba shong ar ngut (pillion rider) ba ki dei ban phong ïa ki jingïada khlieh lane ki helmet ha ryngkat bad u nongñiah bad ïa kane ka jingmana yn pyntreikam naduh katei hi ka tarik bad lada lap ïa kino kino ki riew paidbah kiba pynkheiñ ïa kane ka jingmana, na ka liang ki bor pulit kim banse ban pynngat ha ki kyndon aiñ katkum ka Motor Vehicle Act.
Nongpoh:Ka Dorbar Shnong Umru lem bad ka Synjuk ki Rangbah Shnong Border Area ha Block II, Raid Nongtung ha Ri Bhoi District, ki la kyrpad jur sha baroh ki Sengbhalang ne ki riew shimet, ba kin sngewbha ban pyntip sha ki nongialam shnong katei ka thain, haba ki thmu ban shim ia kino kino ki Issue kiba iadei bad ki kam khappud, namar lada kim iathuh lane iatreilang bad kitei ki Rangbah shnong, kan sa ktah ia ka shongsuk shongsain ki paidbah ha katei ka thain hi baroh kawei, kaba dei ruh kawei na ki jaka kaba la mih ka jingiakajia pud kaba man ka por hapdeng ka Meghalaya bad Assam.
Ka nongrim kaba la pynlong ia kitei ki nongialam shnong katei ka thain, ba kin pynmih ia kane ka jingpyntip paidbah bad khamtam sha ki kynhun sengbhalang, ka dei hadien ba dang shen la don ki riew shimet ne ki kynhun Seng Bhalang, kiba la pynmih ha ki lad pathaikhubor ba ka Shnong Umru, ka thmu ban leit pyniasoh sha ka Assam, namar ia katei ka kam la leh da ki riew shimet khlem ka jingtip ka Shnong ka thaw, kumta haba mih kum kitei ki jingkynthoh khlem ka jingtip ki nongialam shnong, ka ktah ia ka burom ka ijot ka shnong bad nalor kata ka ktah ruh wat ia ka shongsuk shongsain.
U Bah Linus Khryiem, Rangbah Shnong ka shnong Umru, u la pynpaw ba ka shnong ka sngewlyngngoh hadien ba dangshen ka la iohi ba ki paidbah ka shnong Umru ki thmu ban leit pyniasoh sha ka Assam, kaba la mih ruh ka jingkynnoh namar ba ki la shah iehnoh ha ka sorkar Meghalaya, hynrei haba iadei bad katei utei u Rangbah shnong, u la ong ba ia katei ka kam la leh da ki riew shimkabu khlem da pyntip sha ki bor ka shnong Umru bad katei ka jingleh ki riew shimkabu, ka ktah kylla pat ia ki paidbah hapoh katei ka shnong.
Haba batai halor ki kam pynroi, utei u nongialam shnong u la ong, ba kumba ka long haduh mynta ka Shnong Umru kam shym la shah iehbein ha ka sorkar Meghalaya, namar kum ka shnong khappud ka ioh lut ia baroh ki skim pynroi ba la wanrah da ka sorkar Meghalaya, kata naduh ka MGNREGS, ka skhim PMAY, ki khaw rashon lem bad shibun kiwei pat.
Utei u nongialam shnong ka Umru, u la ong ba ka shnong kam don kano kano ka jingthmu ban khang ne wohdong ia ki riew shimet bad ki Sengbhalang lada ki leh ia kino kino ki kam ha ki shnong khappud, hynrei kum ka shnong ka sngewkhia pat ban pynmih ia kino kino ki jingkynthoh ki bym iahap, namar kan ktah kylla ia ki briew kiba sah ha katei ka thain, namarkata haba ki thmu ban leh ia kano kano ka kam lane ban shim ia ki sienjam, ki dei ban pyntip sha ki bor shnong, khnang ba ki paidbah kin lait na ka jingiakynduh jingeh.
Shillong: U Vice president jong ka All India Nigerian Students and Community Association (AINSCA) u Betrand Tochukwu Ikwuka, myn hynnin ka sngi u la wan ban ia kynduh ia u myntri ba dei ban peit ia ka tnad phatok ha ka jylla u bah Alexander L Hek ban kyrpad ia u ba un tuklar, halor ki Nong Nigeria ki ba shah kem ha ka ne ka jylla Meghalaya.
Ha ba iakren bad ki nongthoh khubor, na ka liang jong u Betrand Tochukwu Ikwuka, u la iathuh ba ka jingiakynduh jong u bad u myntri ka tnad pjatok ka long ban kyrpat na u ba ka sorkar jylla kan phah noh ia ki nong Nigeria kiba la lait na ka jingshah set phatok ha  kane ka jylla.
U la iathuh ba kum u nong mih khmat na ka bynta ka Nigeria Embasy, kaba don ha Delhi u la wan ban jurip ia ki nongshong shnong ka Ri Nigeria ki shah set phatok ha Shillong Jail bad ha Jowai jail bad bun na kine ki koidi ki dei ki ba la lait na ki case bad ki ba la long ban leit phai noh sha la ka Ri kat kum ki order ba la ioh na u Magistrate ka East Jaintia Hills District, hynrei ka long ka ba lyngngoh ba haduh mynta na ka liang jong ka external affair jong ka jylla kam shem la ai jingtip eiei sha ka Nigeria Embassy.
U la ong ruh ba dei halor kane na ka liang jong ka  Embasy kat kum ka hukum jong ka External affair jong ka Nigeria ki la ioh ia ka tip halor ka jingshah kem jong kine ki nongshong shnong ka Ri Nigeria ban wad jingtip bad ban kynduh ia u Myntri  u ba dei peit ia ka tnad phatok u bah Alexander L Hek ha ka ba u la kular ban shim khia  ia ka ne ka bynta bad ia baroh ki nongshong shnong na ka Ri Nigeria ki ba shah set phatok ha kane ka jylla ynda ki ladep ban pyndep ia ka jingshah set phatok ha ka jylla  kin phah noh ia ki sha ka Ri  Nigeria.
U la iathuh ba un sa leit  ban ia kynduh ia ki ne ki nongshong shnong  na Nigeria ki ba shah set phatok ha Shillong Jail bad Jowai jail bad ban tip halor ka koit ka khiah halor ka jinglong jingman jong ki ban pynthikna ba ki don hapdeng ka suk ka sain  ha ka ne ka jylla.
U la ong ruh  “Ka Ri India bad ka Ri Nigeria ka don hapdeng ka jingiadei ka ba bha bad ngim kwah ba kan sniew kane ka iadei hynrei nga buh ia ka jingkyrpat ba ia kito ki ba la pyndep ia ka jingshah bishar, ki dei ban buh ia ki record bad kat kum ka International Human right kin ym lah ban set phatok sah ia ki haduh 9 bnai wat la ki ladep ban pyndep ia ki case kaba ki la buh ban shah shah set patok 6 bnai lane 7 bnai, hynrei haduh mynta ruh kim pat lah ban pynlait ia ki.
"“Ngim tip kaei ka ba pynlong ia ki ba ki la wan na Bangladesh sha India, hynrei ki la dei ban iaid kat kum ki kyndon haba ki wan rung ha kano kano ka Ri bad haba ki kwah wan ki dei ban ai jingtip ia ki Embassy bad kat kum ka kyndon, hooid ki la wan beain na Bangladesh sha ka Ri India bad ai ba ka ain kan ai ka jingpynsaja halor ka jingpynkhein jong ki ia ka ain jong ka Ri India hynrei  ha ba ki la dep ia ka jingpynsaja da ka ba ki la  shah set phatok ki khlem pat ioh ban wan phai sha la ka ri.
"U la iathuh ruh ba na ka liang ki nongpyniaid ka jail ki la pynpaw ba ka jingbym pat lah ban phah ia kine ki nong Nigeria sha ka Ri jong ki, ka long na ka daw jong ka khlam Covid -19, hynrei ka Jylla Meghalaya ka la dei ban pyntip ia ka Nigeria Embassy ba ki dang don hangne bad haba ki la dep ban pyndep ia ka jingshah set phatok ba ki lah ban phah noh ia ki sha ka Ri jong ki ynda la kut ka khlam Covid-19.
"“Hynrei ki khlem pyntip eiei ia ngi bad haduh mynta ngim don ka no kano ka jingtip ia ki nongshong shnong ka Ri Nigeria ba ki im kumno ki sah kumno la ki la dep ne em ka jingshah set phatok jong ki hangne haduh mynta ha Jowai Jail  ki don haduh 6 ngut ki nong Nigeria ki ba la shah set phatok ki ba kynthup ia ki 4 ngut ki shynrang bad 2 ngut ki kynthei bad ki ne ki dang don hapdeng ka jingshah bishar ynda ki la dep ka kane ka Case ki la dei ban phah noh ia ki sha ka Ri jong ki.
U la iathuh ruh ba kat kum ka jingtip ba u ioh, ki don 12 ngut ki nong Nigeria ki ba shah set phatok ha kane ka jylla bad na kine ha Shillong jail ki nong Nigeria kiba la shah set phatok ki don haduh 6 ngut bad kine baroh ki dei ki shynrang  bad 6 ngut ki shah set phatok ha Jowai jail kiba kynthup ia ki 2 ngut ki kynthei bad 4 ngut ki shynrang bad lashai ynda un leit ban ia kynduh ia ki, yn sa tip thikna ba katno ngut ki nong Nigeria ki don ha phatok ha kane ka jylla.
Ha ka jingshisha, lait na ka um pynjhieh jong ka sniang, ka um pynjhieh jong kiwei pat ki mrad ka kham bun ka naitrojen ban ha ka eit jong kita ki mrad.
Ha ka 100 mon ka um pynjhieh don kumba 32 ser ka naitrojen ha ka um pynjhieh masi, 48 ser ha ka um pynjhieh kulai, 12 ser ha ka um pynjhieh sniang, 56 ser ha ka um pynjhieh ka langbrot ne ka blang, bad 24 ha ka um pynjhieh u briew.
Kane ka long kaba donkam eh ban sngewthuh namar ha ka ri Khasi-Jaintia jong ngi bad ha ri India baroh kawei u nongrep um da suidniew eh ia ka um pynjhieh ka masi ne jong kino kino ki jingri.
