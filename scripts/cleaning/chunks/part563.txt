Ym don ba lah ban len ba ka jingduwai jong ki bangeit bad ba hok, ka lah shibun.
Khublei shibun Bah Monark Shabong ia ka jinglong la kloi jong phi ban pynmih kloi lan ia kum kine ki khubor kiba kyrkieh na ka bynta ka bha ka miat u paidbah.
Ka la seisoh ka jingtrei jong phi.
Khublei.
Shillong: Ka Anti Narcotic Task Force jong ka  South Garo Hills District ha ryngkat ki pulit ka Baghmara Police Starion ha ka 15tarik u Lber 2020 ha ka por kum ba  3:30 baje janmiet ki la ioh ban kurup ia u  Yaba tablet u ba khia 382 grams na ka shnong Dabit Ganganagar  ka ba hap hapoh  Baghmara Police station.
Ia kane ka Case la register hapoh ka  NDPS Act bad ha ka ba iadei bad ka ne uwei u briew u la shah kem bad ka jingtohkit na ka bynta kane ka dang iaid shakhmat ban ithuh lut ia ki ba donkti ha ka ne ka jing khaii ia une u drug.
Shillong: Kum shi bynta ban teh lakam na ka jingma ka jing pur sted  jong u Covid-19 na ka liang ka Deputy Commissioner Ribhoi District ka kong RM Kurbah, ka la bthah ia ka tnad ka koit ka khia jong ka Ribhoi ba kin leh ia  ka temperature scanning ia ki nong leit nong wan ki ba wan rung shapoh ka jylla Meghalaya ki ba wan rung na ka thain Ribhoi.
Ia kane ka temperature scanning, la sdang naduh myn hynnin ka janmiet 7 baje ban kan iai bteng beit 24 kynta haduh ka 31 tarik u lber 2020 ha Anti Infilltration Check point ha Byrnihat bad  la iarap da ki pulit ka Ribhoi District ki nongtrei ka Nongpoh Civil Hospital ki ophisar bad ki nonghikai skul jong ka Ribhoi District.
Haba iakren bad u wei na ki nong Scanning u bah R.
Syiem u ba dei na ka Byrnihat PHC, u  la iathuh ba  jing scan jong ki kan dei ia kito kiba wan na shabar ka India bad ruh na kiwei ki jylla,  khamtam kito ki ri bad ki jylla ki ba la shah ktah bha na u covid 19.
U la iathuh lada ki lap ia ki briew kiba don ia ki dak ki shin kum ka khluit met, ka jyrhoh bad ka jynjar ban ring mynsiem ia ki ne ki briew ki phah noh ha civil hospital Nongpoh ban leh ia kiwei kiwei ki test ban tikna ia ka ne ka jingpang Covid-19.
U la iathuh shuhshuh ba ki ba bun hi ki dei ki ba wan na ka thain south kum na Kerala,Tamil Nadu; hynrei ka long ruh ka khubor ba sngewtynnad bad da ki hajar ngut kiba na bar jylla Meghalaya ki ba kynthup ruh ia ki khynnah pule na ka jylla Meghalaya kiba leit pule ha ki jylla bapher bapher ka Ri India ki ba la shah scan ki dei ki ba ki bym don ki dak ki shin ki ban don ia u covid19.
Shillong: Ka sorkar India, mynta ka sngi, ka la pynmih ia ki kyndon bapher, na ka bynta ban khanglad ia ka jing saphriang jong ka jingpang Corona bad kitei ki kynthup ba yn nym shah ban hiar liengsuin ba kit passenjar  ha India naduh ka 22 tarik Lber, 2020 ka ban haduh shi taiew.
Balei ka sorkar kam khang ia ki ophis ruh, hato kam don jingkit khlieh ia ki ba trei ophis?? Ne kim don ka hok ban iada ialade? Ngi iohi ba ha ki wei ki state ki la khang lut, ha ki ophis ruh ngi lap ba ki dei ki jaka ba bun briew.
Ki iew ki hat ki jaka paidbah ruh hap ban pyrkhat.
Ban synreit dawai lupa kum ka lad jing iada.
Shillong: Ka kashari, ka la pyn kynriah biang ia ka jingshong bishar halor ka mukotduma, jong ka jing ia knieh shuki ha Khasi District Council, haduh ka Lah Sngi U Blei ka ban wan.
Ha ka jingshong bishar mynta ka sngi, kaba la mudui da U bah PN Syiem Chairman ka KHADC bad U Bah Latiplang Kharkongngor, ka la mih ka jingdawa ba dei ban weng noh ia ka hukum jong ka jingthmu ban jied ia u Chairman bad U CEM ba thymmai ha ka Council, namar ba kitei ki ar tylli ki shuki, kim shym la thylli satia haduh mynta bad na ka liang jong u riewsaid jong ka sorkar Jylla, ula pan por na ka kashari, haduh ka Lah Sngi U Blei, ba un rai ia katei ka mat.
Ha katei ka jing ia said mynta ka sngi, ym shym don satia, uba mih khmat na ka ophis jong U Lat, wat la ka mukotduma, ka dei kaba la ai pyrshah ia ka ophis jong U Lat, namar ba u dei uba pynmih ia katei ka hukum ban jied thymmai ia U Chairman  bad U CEM bad ban weng ruh ia ka synshar Administrator ha Khasi District Council.
U Conrad Sangma, myntri rangbah ka Jylla, ula leit rah ia ka mang pisa jong ka sorkar, na ka bynta u snem 2020-2021.
Ha katei ka mang pisa, u myntri rangbah, ula leit rah ia ka jingmang pisa, kumba la pyni haneng.
Ka jingdon kiba pang  coronavirus ha India, la antad, ba ka kiew sha ka 180ngut.
Ka sorkar India, mynta ka sngi, ka ai jingmut ia kito kiba la palat 65 snem, ba kin nym mih shuh shabar bad katei ka dei hadien ba uwei u briew, ula iap mynta ka sngi ha Punjab bad la bthah ruh ia kito ki khynnah rit, kiba hapoh 10snem, ba kin shong khop ha iing.
Ka jingdon kiba iap na kajingpang Corona, haduh mynta ka la poi sha ka 9,020ngut bad kitei ki kynthup ia 4,134ngut ha Europe bad 3,416ngut ha Asia.
La iathuh ba kiba iap ha ki 24 kynta ba ladep, ki la poi sha ka 712ngut bad kiba pang ha ki ri Europe, ki long  90,293 ngut haduh mynta, ha kaba la shim ba ka jingkiew katei ka jingpang ha ri Europe, ka jur bha.
Kiba iap ha India haduh mynta ka sngi, ki long uwei ha Delhi, uwei ha Karnataka, uwei ha Punjab bad uwei ha Maharashtra.
Ka la don ka jing shongshit ka social media naduh hynnin ka sngi, haba la pyni ha ka youtube ia ka kynja khniang, kaba long kum ka niang bshiah, ba ka kiew noh sha suin, ha China bad ka sa jah noh jar na kaba iohi da ki khmat briew.
Katei ka jingmih katei ka dur, ka la pynkyndit ia kito kiba iohi  bad ka dei ka jingjia ruh kaba i ngiew shi katdei.
Ka video, la imat, ba ka dei tang da ki sekhon bad la iohi ba katei ka khniang ka kiew beit beit sha jrong ha u lyoh, uba don bad ka jing thaba jong ka sngi bad tang shiphang hi ka la ngam noh ha u lyoh iong bad  ym don ba iohi shuh da ki khmat briew.
Ki don shibun ki jingmut bad ki jingkren kiba pyn saphriang lyngba katei ka dur bad kawei ka long ba ka jingpang Corona, ka la phet noh na China bad ar ba ka pyrthei ka lah jan poi sha kaba wai noh.
Ka dei ka ba shu thaw ym kana shishaNi ka pyrthei internet mynta! ?Bad Ka pyrthei kan nym kut, ka la don naduh basdang, haduh mynta mynne bad kan neh shaduh ki phew hajar snem ban sa wan.
Kaei ka ban kut dei ka pateng jaitbynriew! Ym ka pyrthei!Ni ka pyrthei internet mynta!?Bad ka pyrthei kan nym kut, tang ka pateng jaitbynriew kan kut!Kane ka pyrthei ka lah don naduh basdang, haduh mynta mynne, bad kan sa don sha shiphew hajar snem shakhmat!Ka khlam ka wan bad ka leit, ka juk ka wan bad ka leit! Naduh 2000 snem mynshwa haduh mynta!Kamkai suda kaneLada kam fi Ong kam kai kamut fin dei u briew Bala kha Da u bleiKi dei ki kam pynthame suda jong ki scientist ia ki paidbahHd ga te ga gt ba ka pyrthei kn wai ba da u briew un bn sa kanto katno hynrei u dag thaw u Blei gm lh leh ei ei kynmw ha ka por u Noah ba u pynshlei da ka um ym don ba lait lait tag kiba u Blei u jied gi rh lda gm gt km slm ba ka pyrtei kn jot.
U Blei u og lda tag 50gt ki ba gt bd shaniah ha u yn ym pynjot lada 20 gt rh u dag mp lada don sa tag 10 gt un pynkynriah ia ki bad un thag ia ka da ka dieng kum ba thag ia ka sodom kynmw gm dei bn bishar ia ki wei ne lh kaei kaei ba pynsgwsh ia u Blei hd brh u la pop hynrei la saitgj da ka smn u Jisu ia ki pop jong gi la bah ia ki ram jong gi u kit halor diengphna kumta tag ki ba shaniah ha u ki lait na ka ta ka jingpynjot u BleiKa por kan batai ia kiei kiei baroh ym Ban ngeit ia kaei ka bym iohi da la ki khmat lade??Lada ngm iohi ruh, nga ngt ba ka jing pynkhiah ka wan na u Blei lada u briew u kylla ka ba mut bad u pyndem rit ha khmat u Blei bad phai sa u.
Ym ka pynthei Kan wait hynrei ka Wai shi met shi met n nga te ngam pat kynmaw ia ka por u Noah namar nga dang khynnah tharai ne tip is nga pat kha ruh n ka jia ha u snem Kat no ka ta ka Jing jia shimtihun lyngdoh kynshi ka jia mo te phi ruh phi lait Lang mo naka ta ka Jing jia?Dei tang ka Jing  pynthane ia ki paidbah.
Da U Bah Philip MarweinKa Shnong Mawkynbat kaba don 74 tylli  ki tnum iing bad kumba 500 ngut ki  khlieh briew, ka jngai tang kumba 13 kilo metre mihngi na Iew Nongstoin, ka long kawei na ki shnong bakongsan jong ka thain Umiap.
Kane ka shnong ka long kaba kongsan bha ha West Khasi Hills District namarba ka khlain bha ban rep jhur nalor ba ka khlain ruh ban rep kba.
khambun na ki nongshongshnong jong kane ka shnong, ki ioh ia u khaw na ki pynthor lajong bad kim ju kham pet khaw (thied khaw) shuh na iew na hat, kumba long kiwei kiwei ki shnong.
Katkum ka jingiathuh jong ki bor synshar shnong, khamtam na u sordar bad u secretary, ki briew napoh ka shnong ki rep shibun ki jait jhur ha ki pynthor kba lajong.
Ki jhur kiba ki rep ki kynthup ia u motor, ki jait presbin bapher, u kajor, u bit, u salad, u tyrso, u phul kubi, u kubi, u dhania, u pudina, sohmynken jhur, sohmynken, brokoli, sohbaingoniong, sohkhia, bad kiwei kiwei ki jait jhur.
Ia kine ki jhur ba kham bun ki kham shalan sha Shillong bad sha iew Nongstoin, tangba ka Iew Nongstoin kam da lah ban thied shibun eh, namar ka dang donkam tang khyndiat.
Ki nongrep jhur ki kham ioh kamai bha, hynrei kiba rep tang ia u kba bad riewhadem ki kham rit ha ka jingioh kamai.
Nalor kitei ki jait jhur ki rep ruh ia u phan, riewhadem, shriew bad phankaro na ka bynta ka jingdonkam lajong ha iing.
Ia u riew hadem ki rep ban bsa ia ki syiar bad don ruh kiba ai ia ki sniang ban dup heh bad sngaid bha.
Ka long kaba kongsan ban kdew hangne bad kane ka shnong Mawkynbat ka don harud jong ka Pyntha kba kaba heh tam hapoh West Khasi Hills ia kaba la khot kyrteng kyllum, ka Pyntha Kba Umiap lane ka Madan madian bah Umiap (Umyiap) kaba heh bad kaba jlan kumba 12 k.
m.
Ki pud sawdong jong kane ka pyntha ki dei shatei: iakhap bad ka Nongspung kaba long kaba shnong kaba heh tam mha kane ka thain.
shathie: iakhap bad ka Mynni Mawbri.
Mihngi: iakhap bad ka Mawkaton bad Mawkynbat bad Mawiawet-Nongdom  sepngi; iakhap bad ka Lumpyngngad bad Nongrangoi.
Kiba don pynthor kba ha kane ka pyntha ki dei na Mawkynbat, Nongdom, Mawiawet, Ksehkohlong, Mawlangkhar, Nongdiwah, Sohpian, Domkohsam, Nongrangoi, Lumpyngngad, Mawsngapwir, Lawrapha, Nongspung, Mynni Mawbri, Mawkaton, Khliehmawlieh, Domwahlang, Nongklung,Nongstoin bad Mawbri.
Jan baroh khoit ki long-iing ki don la ka jong ka khyndew ban shongshnong bad ban rep ban riang, ym kumba long bun bah ki shnong ha Ri Khasi bad Jaintia kibym don khyndew ei ei (landless villagers).
Hynrei kiba kham don khyndew bun ki don kumba 24 tylli ki longiing.
Nalor ba bun ki nongrep ki don ruh khyndiat eh ki long-iing kiba bylla nalor ka rep.
Ki long-iing kiba kham tlot ha ka ioh ka kot ha kane ka shnong ki don tang 4 tylli.
Ki tnum iing kiba dang sop da u traw ki don tang 2 tylli, kiba dang dei ban phaikhmat sha ki bor sorkar bad ki MLA/MDC.
Ha kane ka shnong ki don kawei ka LP, kawei ka UP skul jong ki 7 sordar ka bym larkam bha, bad kawei ka Anganwadi centre.
Kiba la pyndep ia ka Matrik ki don 20 ngut katba kiba ki bymnang thoh bad pule ki don 8 ngut.
Ki ba la pep skul noh shiteng por ki don 18 ngut ki khynnah.
Kiba la pyndep ia ka kyrdan Klas VII ne klas VIII na shnong ki leit skul noh sha Nongstoin lane sha Shillong.
Don ruh kiba leit pule sha ka Nongdom Secondary School, kaba don marjan shnong.
Kumba 73 tnum iing ki dei na ka Balang Katholik bad tang kumba shi tnum iing ka dei ha ka balang Presbyterian.
Kane ka shnong ka la pynmih 2 ngut kiba long ki Sister riewniam.
Na kane ka shnong, ki don ruh kiba leit skul sha ka St.
Mary’s School Mawlumiang (Mawiawet).
Ki shnong kiba don marjan bad sawdong ia kane ka shnong Mawkynbat ki long ka Nongdom, Mawiawet, Nongspung, Nongdiwah, Domkohsam, Nongrangoi, Lumpyngngad, Mawsngapwir, Lawrapha.
Kane ka shnong ka la ioh ia ka MNREGS lane ka skhim m100 sngi na ka Block Nongstoin ban shna surok, lynti iaid kjat, pung dohkha, pung tongum, pung sait jain, pung pynlang um, nangta ka la ioh ia ka skhim PMAY na ka bynta katto katne tylli ki iing baduk, ka la ioh ruh ia ka Protection Wall na ka ophis Soil, la ioh ban shna thliew sboh wieh, rep lang kynriang (terracing), skhim ri syiar Koroiler, Si pham na ka AH&Vety, Iing plastik bad Check Dam na ka ophis horticulture, la ioh rruh ia ka iing kudam, la ioh ia ki symbai jhur na ka ophis agriculture bad horticulture, la ioh ruh ia ki Nala pyntuid um ban ring um-rep.
Ka shnong ka la ioh ruh ia ka surok PMGSY kaba na Khliehmawlieh-Nongrangoi-Mawkynbat-Mawiawet-Ksehkohlong hynrei mynta ka dang don ha ka jing dkut noh na Nongrangoi sha Mawkynbat-Mawiawet.
Ka jingdonkam kyrkieh eh ba mynta na ka bynta kane ka shnong ka long ban ioh noh la ka jong ia ka skul UP (ym shuh da ka 7 sordar UP ka bym iaid bha), ki donkam ia ka surok Mawkynbat-Lumpynagngad, Mawkynbat-Nongrangoi, Mawkynbat-Mawsngapwir-Mynni Mawbri, Mawkynbat-Nongspung, Ka shnong ka donkam eh ia ka ring um rep ban ioh um ha ka por tlang na ka Water Resources ban suk ka rep jhur myntlang, ka donkam ruh ia ka mumbam umdih na ka PHE namar ia mynta shu ioh um malu mala na ki shyngiar lajong shimet shimet bad ka donkam ia ka jingiarap na ka sorkar ban maramot ia ka Community Hall kaba la tor bha mynta.
Ka khubor kaba sngewtynnat ka long ba kane ka shnong ka don ha ka jingiasuk iasain bad iasngewthuh jingmut bha ha jan baroh ki kam, naduh ki kam shnong kam thaw, ki kam pynroi pynsan, ki kam skul, ha ki kam balang, ka don ka jingiarap markylliang ha ka iap ka im bad ka khia ka shon, hynrei ha ka kam jied nongmihkhmat ka don ka jinglaitluid ban jied katba ki nongshongshnong ki sngewbit.
Shillong: Ka Meghalaya Cricket Association (MCA) ka la pyntip mynta ka sngi ba kan pynsangeh shwa ia baroh ki lympung ialehkai naduh ka sngi Balang ban iada na ka jingsaphriang ka jingpang khlam coronavirus kaba la ktah kylleng ki ri ka pyrthei bad iap da ki hajar ngut.
Ia kane ka rai la shim hadien ba ka sorkar jylla ka la pyrkhing ban ialum paidbah ha ki jingialehkai, bad hadien ba ki dkhot ka MCA ki iakynduh ia ki bor pyniaid ka District, East Khasi Hills ki la pynsangeh noh ia ki jingialehkai baroh, kynthup ia ka Inter District Cricket Tournament U-23 ban pynlong ha Mendipathar bad Nongpoh tad haduh ban pynbna da kumwei pat.
La kyntu ia baroh ki district associations ban iaid katkum ka jingbtah jong ka advisory ka sorkar jylla, na ka liang ka MCA kam ym kit khlieh lada don kino kino ki synjuk ba iaid lait, ong ka kyrwoh khubor ba la pyllait da u G Kharkongor, Honorary Secretary MCA.
Ka jingiap briew, na ka jingpang Corona ha Italy, ka la poi sha ka 475ngut ha ka Sngi Balang bad katei ka dei ka jingiap kaba bun tam ha ka shisngi ha kano kano ka Ri haduh mynta.
Kiba ioh ia katei ka jingpang, ki la poi mynta sha ka 2lak ngut ha kylleng ka pyrthei bad kiba iap ki la poi sha ka 8810 ngut.
Ha India, kiba ioh ia katei ka jingpang, ki la poi sha ka 170ngut bad ka Maharashtra, kaba don 39ngut kiba pang, ka dei ka Jylla, kaba bun tam kitei kiba pang Corona.
La iathuh ba u don uwei u nongpang, uba ioh ia katei ka jingpang ha Chandigarh bad ki don 7ngut ki nong Indonesia, kiba sah ha  ka Jylla Telengana, kiba ioh ia katei ka jingpang.
Shillong:    Ka East Khasi Hills District ka la shah pynliem ia ka All Jaintia Cricket Association  da 182 run ha ka jingiakhun ka Inter District U-23 Men ha kaba ïa dei bad ka Zone 2 kaba la pynlong lem bad ka jingïatreilang bad ka Ri Bhoi District Cricket Association mynta ka sngi  ha ka madan ïalehkai jong ka Umbuda, ha Nongpoh.
Ha ka jingïakhun kaba ar jong kane ka lympung ha ka Zone 2, ka All Jaintia DCC ka la jop ïa ka toss bad ka la kam trai beit ban tied shwa bad hapoh ka 40 over kane ka kynhun ka la ïoh ban kamai haduh 289 run da kaba hap noh 7 wiket bad u nam tam ba la tied bun run u dei u Mewada Shylla 94 run na ki 81 ball bad u Ebormi Sutnga 50 run na ka 73 ball katba u nongkawang ball na ka East Khasi Hill u ba la ïoh bun wiket u dei u Ram Diengdoh u ba la ïoh 2 wiket bad u Ribok Ita 2 wiket.
Haba wan ban beh ïa katei ka thong ba la buh da ka All Jaintia DCC, na ka liang ka East Khasi Hills DCC ka la lah ban kamai tang 107 run hapoh ka 22 over bad ban hap lut baroh ki wiket, ha kaba u Sandystone Kharshandy u la ïoh kamai 33 run na ki 30 ball, u Kishan Lyngdoh 22 run na ki 7 ball katba ki nongkawang ball na ka All Jaintia kiba la ïoh khur bun wiket u dei u Welmanson Passah u ba la ïoh 4 wiket bad u Heipormi Laloo 2 wiket, bad ha kane ka jingïakhun ka All Jaintia ka la ïoh khur ïa ka namjop kaba nyngkong da 182 run pyrshah ïa ka East Khasi Hills DCC.
Ha kaba ïa dei bad kane ka lympung ïalehkai kriket jong ka Zone 2, na ka liang ki bor ka MCA ki la hap ban pynsangeh noh shwa shipor namar ka jingpynmih ïa ka hukum da ki bor pynïaid ka district halor ka jingsaphriang sted ka jingpang jong u Corona Virus lane u COVID 19, bad ïa kane ka lympung yn lah ban pynïakhun biang tad haduh ba la pynmih biang da kawei ka hukum, la pyntip da ki bor ka RBDCA.
Shillong: Ka kynhun ialehkai jong ka YBSC FC (Shella) ka la rung sha ka semifinal ryngkat ka Lamare FC bad ka Seven Brothers FC ha ka lympung ialehkai CMiv Laitkseh Premiere Football Tournament 2019-20 ba la pyniaid da ka Laitkseh Sport Club hadien ba ka la pynliem noh ia ka Ehrngiew FC da 1- 0 kol hynnin ka lah sngi U Blei ha madan Mawkynjoin, Laitkseh.
Kane ka nam jop jong ka YBSC FC Shella ha ka  jingiakhun ‘extra time’  lyngba ka kol na u Emerson Nongrud ha ka minit kaba 101 hadien ba ki la iakhaid khlem don ba thep kol ha ki 90 minit ka jingialehkai.
U Emerson ba la thep shikol ula rah ia ka nam Man of the Match.
Ka jingiakhun quarterfinal ban wan kan long hapdeng ka Ryntih SC bad ka Kith United ha ka 24 tarik mynta u bnai.
Shillong:  Ka kynhun jong ki nonghikai ki ba la pass ia ka eksam Meghalaya Teacher Eligibility Test (MTET) myn hynnin ka sngi ki la pynpaw ia ka jingsngew syier jongki, ba ioh na ka liang ka Sorkar kan pyrkhat da kumwei hadien ba kiwei ki kynhun nong hikai kiba khlem lah ban pass ia ka eksam MTET ki la mih pyrthei ha ki bnai ba ladep ban dawa na ka sorkar ban pynskhem ia ka kam jong ki.
Haba ia kren bad ki lad pathai khubor,  na ka liang u Wanlamkupar War, u wei na kiba la pass ia ka eksam, u la ong ba ka jingmih jong ki nonghikai ki ba khlem lah ban pass ha ka eksam MTET, ka la pynsyier ha kaba iadei ha ka ne ka kam  namar ba ki ba la pass ia ka ne ka eksam ki dei ki ba la ki ba la bit  ban ioh ia ka ne ka kam sorkar.
U la ong ruh ba ha ka ba ia dei bad ka jingdawa jong kito ki nonghikai kontrak kiba khlem pass ia ka eksamin MTET, na ka liang jong ki kim don ei ei ban ong, ka ei kaba ki kwah ka long ba ki kyrpad ia ka sorkar ba kan pynkloi noh ia ka jingthung ia kiba la pass kum ki nonghikai ba pura.
U Badapjied Kylla, u la ong ba ka  sorkar ka dei ban iaineh ia ka jingthmu jong ka ban thung noh ia ki nonghikai ba pura ha ki skul bapher bapher bad ban pynkloi noh ia ka jingthung ia ki nonghikai ki ba pura ia ki ba la pass ia ka eksam MTET ha ki skul ha jylla.
Kum ban shu pynkynmaw ba ka Sorkar jylla ka la shim ia ka rai ba kan pynduh noh ia ki nonghikai kontrak ha ka ne ka jylla bad thung noh da ki nonghikai ba pura bad ban jied ia ki ka la pynlong ia ka MTET eksam ha ka 31/1/2019  bad ia ka result ia ki nonghikai ki ba la pass  la pynmih ha ka 25/2/2020.
Ha kane ka eksam ki nonghikai ki ba la pass  na ka Upper primary  ki long 1670 ngut bad na ka Lower Primary ki don 2900 ngut.
Shillong:  Shi bynta kum ka jingbud beit bud ryntih ia ka jingpynbeit ka sorkar, ka Mawphanlur Integrated Co-Operative Society Ltd ka la shim ia ka rai ban khang shuwa shipor ia ka jaka jngohkai ha Mawphanlur kaba la tip kum ka Mawphanlur Tourist Spot kaba don ha West Khasi Hills.
La shim ia katei ka rai ban khang shipor ia ka Mawphanlur kum ka jingiada na ka jingsaphriang jong u khniang jingpang Corona Virus, katei ka jaka jngohkai kan plie biang naduh ka 1 tarik u iaiong, 2020 lada kam don da kawei pat ka jingpynbeit.
U Secretary jong ka Mawphanlur Co-Operative Society u bah Boney Lyngdoh u la ong ba ka jingkhang ia ka jaka jngohkai pyrthei kan ktah ym tang ia ki trai shnong jong ka Mawphanlur hynrei kan ktah ruh ia ka ioh ka kot jong katei ka thaiñ kaba ju ioh jingmyntoi na ka jingwan ki nongjngohkai hynrei u la ong pat ba hap ruh ban iada namarba ka ioh ka kot kan ym shongdor satia bad ka koit ka khiah.
Lah ban kdew ba ka sorkar ka la pynmih ia ka jingpynbna ba baroh ki jaka jngohkai kiba don ha kane ka jylla ki dei ban khanglut haduh ka 31 tarik u Lber bad ba ka lah ruh ban don ka hukum ban khang haduh ka 15 tarik u iaiong ban iada na ka jingsaphriang jong utei u khniang jingpang.
Shillong:  U MLA ka North Shillong u Bah Adelbert Nongrum u la kyntu ïa ka sorkar Meghalaya ban shimkhia ban iakren ia ki bor ka sorkar pdeng ia ka jingeh jong ki nongshong shnong ka jylla kiba sah shabar na ka daw ba kim lah ban wan phai ba la kiew ka dor bai liengsuiñ.
Katkum ka jingong u Bah Adelbert, bun ngut ki briew ba shong ba sah ha kane ka jylla ki la phun ïa u ban pan jingïarap haba ïadei bad kane ka bynta bad ki la pynpaw ruh ïa ka jingeh ban wan phai sha Meghalaya naba la kiew palat ka dor bai liengsuiñ.
“Ki kompani lieng suin ki la pynkylla lad kamai ïa kane ka jingwan kane ka jingpang Coronavirus bad ka sorkar Meghalaya ruh ka dei ban tuklar lem haba ïadei bad kane ka mat bad ka dei ruh ban shim ïa ka jingkit khlieh," la ong u Bah Adelbert.
U la ong ba bun na kine ki khynnah pule bad kumjuh kito kiba trei shabar hadien ba la khang noh shuwa shipor ïa ki jaka pule na kiba bun tylli ki jylla ka ri India bad kumta kine ki khynnah pule kin sah kumno shatei haba ki nongshet ïa ka bam ruh ki la leit phai sha la ki jong ki shnong.
U la pynpaw ruh ba na kane ka daw bun na ki kmie ki kpa ki sahnud ïa la ki jong ki khun ki kti bad kumta ha kane ka nongrim ka sorkar Meghalaya ka dei ban shimkhia bad leh eiei ban pyntikna ba kine ki khynnah kiba dang sahkut sha ki jylla bapher bapher ki dei ban poi suk biang sha la ka jong ka jylla.
Shillong: Ka Meghalaya Human Rights Commission (MHRC) myn hynnin ka sngi ka la pan jingshai na ka sorkar Meghalaya, halor ka jing shah bom shnong 9 ngut ki samla ba leit bam khana sha Syntung.
Ka MHRC myn hynnin ka sngi hapoh ka jingialam ka jong u Chairperson, u Justice T.
Vaiphei lem bad ki dkhot ba kynthup ia u bah P.
J.
P Hanaman bad I kong B.
Giri, ka la pan jingpynshai na ka sokar jylla halor ka nongrim jong ka Article 21 ka riti synshar jong ka ri, kaba kren shai kdar ba man la u nongshong shnong, ym don hok ban knieh jubor noh ia ka hok  longbriew man briew ka jong u, lait noh tang ki bor synshar kat kum ba la pruid dak ha ki ain.
Ka MHRC, ka la thoh sha ka sorkar Meghalaya lyngba u Chief Secretary bad kumjuh sha u Director General of Police (DGP) ban pynshai ba kaei ka sorkar kala leh halor ka jingjia, kiei ki lad ki lynti ba la shim bad leh, kaba long kat kum ki kyndon jong ka hukum jong ka iing bishar ba hakhlieh duh jong ka ri India (Supreme Court) ha u bnai Naitung jong u snem 2018.
Ka MHRC ka la ai por ia ka sorkar Meghalaya 30 ngut na ka bynta ban ai ia ka kaiphod ba pura halor kane ka jingjia.
Nongpoh: U Bah Micheal Warjri, Secretary ka Raid Nongspung, u la khlad noh hynnin ka sngi 16 tarik u Lber, la tep don burom ia u ha u Lum Jingtep ka Balang Catholic ha Balakhwa bad ia ka kam leh don burom ban khadduh ia u Bah Micheal Warjri, la wan da ki Phadar ka Balang Catholic na Guahati.
Ki la don bun ki briew kiba la leit ban sngewlem ha kaba leit ontep noh ia u Bah Micheal Warjri, kata naduh u Bah Sosthenes Sohtun, u Bah Victor Ranee, kiba dei ki nongmihkhmat paidbah na Jirang, nangta ki nongialam sengbhalang na ka FKJGP bad HNYF, kiba kynthup ia u Bah Marcus Marten bad u Bah Lumlang Mawnai lem bad kiwei kiwei.
Kum ban shu pynkynmaw hangne, ba u Bah Micheal Warjri, shipor u la paw kum uwei na ki riewshlur hapoh ka jylla, kata hadien ba u la iakhun tyngeh ban khanglad na ka jingwan kyntur pud ka Assam ha katei ka shnong bad kaba la poi syndon shaduh u pud ba utei u rangbah ba un shah shoh ha ki paidbah bad kiba la pynpra syndon ia ka iing ka sem ka jong u.
La ioh jingtip ba u Bah Micheal Warjri, naduh katei ka sngi ba u la shah shoh shah bom ha ki paidbah jong katei ka shnong, u la mynsaw bad naduh katei hi ka por um ioh shuh ia ka met ka phad kaba shait ba khlain, tad haduh ba un da khlad mynha ka 16 tarik mynta u Bnai.
Shillong:  Ka Tourism Promoters Trekking Society (TPTS), Wahkhen ka pynbna iar ba kan khang shwa ia ki nongwankai sha u Mawryngkhang namar ka jingmih ka jingpang Coronavirus ne COVID-19 ha ka pyrthei, kaba ktah ruh ha kane ka ri.
Kane ka jingkhang shipor ia ka Tourist Spot sha Mawryngkhang ka long katkum ka hukum na ka sorkar jylla, kaba la ai jingmut ia baroh ki jaka jngohkai ban khang shwa shipor haduh ka 31 tarik Lber 2020, khnang ban iada bad khang lad ia kane ka jingpang.
Kane ka long katkum ka kyrwoh na u secretary ka Society.
Hadien ka jingpynmih ia ka jingai jingmut jong nga ia ka Sorkar MDA kumno ban khang noh ia ka jinglaitlan ki briew na kylleng ban rung sha ka Jylla Meghalaya wat hadien ba la khang ia ki Skul bad kiwei ki Institutions kaba la pynmih naduh ka 17.
3.
2020 ha Yout Tube nga la ioh pdiang lyngba ki phone call bad khamtam eh na ki Commnets ha ka Face book bad ki Whatsapp group bapher bapher ba ki iahap jingmut ba dei ban khang ia baroh ki nongwan rung sha Meghalaya la ha kano kano ruh ka rukom la ki bar-ri lane napoh ri la jong; ba dei ban pyniad da ka rukom ba dei ia ki bus, sumo, tourist cars/vehicles kiba iaid lyngba ka Meghalaya ba kin ym ia don kano kano ka jingiajan bad ki paidbah, kata, na ka bynta ban pyllait ia ka jingioh wan rung u khniang coronavirus sha ka Jylla Meghalaya, kaba haduh mynta da ka jingiada jong u Blei la pyllait ia ngi na une u khniang jingpang, hynrei ki paidbah ki la bitar ba ka Sorkar u Conrad Sangma kam I don jingkit khlieh ei ei halor kane ka jingai jingmut.
KA AIN KABA NYNGKONG EH BA DEI BAN BUD PYRKHING KA DEI KA JINGIM KI PAIDBAH, kiwei pat ki Ain ki bud nadien.
Kumta, ka jinglynga pisa jong ki paidbah ha kylleng ka long ka bym tip shuh, khamtam haba ki dang iohi ia ki Torist ki la nang bun pynban ha kylleng; ki kali na Assam ki rung ki mih khlem kano kano ka jingkhmih bniah, ki kali kit nongpang sha NEIGRIHMS khlem sangeh man ka step.
Kumta, ngin ap sa shi sngi ar sngi kata haduh Sngi Saitjain 21.
3.
2020 lada ka Sorkar Meghalaya kam leh ei ei, ngin lum ia ka jingialang paidbah ha ka Sngi Monday 23.
3.
2020 ha Phyllaw State Central Library por 11.
00 baje mynstep bad nangto ban ia kynduh markhmat bad u Chief Minister bad ki Minister baroh markhmat bad kat kaba jia hangta namar ka jingiabam sap jong ki kaba kim don por shuh ban pyrkhat aiu kan jia lada jia ba u khniang Coronavirus u ioh rung ha ka Jylla jong ngi ka bym don ei ei ban sumar wat tang ban test hap ap da ki sngi namar hap phah shaduh Kolkota.
Namarkata ko ki paidbah long kiba la khreh ban mih ha katei ka por ba la buh lada haduh ka 21.
3.
2020 Sngi Saitjain kane ka Sorkar u Conrad kam khang syndon ia ki Torist kiba na Ri ne Bar-Ri, bad ia ki kali kiba iaid lyngba na kane Jylla Meghalaya kum na Guwahati sha Silchar ym shym la pynbeit kumno ki dei ban iaid ban.
Namar lada ioh rung une u khniang coronavirus sa tang ki jingiam briew khlem kut shuh.
Kumta, shwa ba kata kaei kaei kan jia ngin ia tur sha Secretariat ha katei ka por bad ka sngi ba la bud jia katba jia.
Ka Phawar u Myllung Soso Tham ka la urlong mynta – LONG SYIEM KA DUM, SYNSHAR KA BIEIT, KA LONG RAIOT, KA TIENG KA SMIEIT!  Nga kyrpad ia ki Seng Bhalang baroh ia poi baroh ha katei ka sngi bad ka por lada ka Sorkar kam sngewthuh ia ka dor jong ka jingim ki paidbah.
Ki pulit jong ka Kolkata Police, ki la kem mynta ka sngi, ia u nongialam ka seng BJP, U  Narayan Chatterjee, namar ba u pynlong ia ka jing ia dih umjung masi bad ka daw, ka long ban pyllait na ka jingpang Coronavirus.
U Chatterjee, uwei na ki nongialam ka seng BJP, ula pynlong ruh ia ka sngi jong ka jingmane blei ia ka masi ha ka Lah Sngi U Blei bad ha katei ka sngi, u da sam sha kito kiba leit sha katei ka prokram ba kin ia dih ia ka umjung masi.
Nangta, ula tywa ruh ia uwei u pulit Home Guard, uba 34 snem ka rta, ba un dih ia katei ka umjung, uba kyrteng U Pintu Pramanik.
U Pintu, ula leit shah sumar ha hospital hynnin ka sngi, namar ba u kynroi prie bad king khlieh bad kumta, ula ujor ia U Chatterjee, da kaba kynnoh ba ula pynbor ba un dih ia ka umjung masi.
Ki pulit ki la kem ia utei u nongialam BJP, hynnin ka sngi hat majai.
Na ka liang jong U Sayantan Basu, General Secretary jong ka seng BJP, u iathuh ba katei ka jingsam umjung masi, kam dei kaba la pynbor satia da U Chatterjee, hynrei, kito kiba dih, ki dih da ka mon lajong bad kumta u pyrshah jur ia ka jingkem ia utei u briew, namar ba u ong ba ka dei ka jingleh kaba khlem nongrim satia.
U Dilip Ghosh, uba dei u nongialam ka seng BJP ha West Bengal, u kam ba ka jingdih umjung masi, kam don jingma satia, namar ba ma u ruh, ula ju dih ialade.
Uwei u riew said ain, U Sudheer Kumar Ojha, ula ujor ha ka kashari ha Patna pyrshah ia U President ka China, U  Xi Jinping bad kumjuh ia u nongmihkhmat ka sorkar China sha India, U  Sun Weidong, da kaba kynnoh ba kitei baroh arngut, ki don ia ka buit sniew ban pyn saphriang ia ka jingpang Corona ha kylleng ka pyrthei.
Ha katei ka mukotduma, la phah sha U Session Judge SDJM (West), ha kaba la buh sngi ban ia said ha ka 24tarik Lber 2020 bad utei u riewsaid, u kynnoh ba kitei ki arngut, ki don ia ka jingthmu ban pynduh jait ia u khun bynriew na kane ka pyrthei bad kumta, ki pyn saphriang da U   coronavirus.
U Ojha, u kynnoh ba ka jingpang Corona, ka wan na China, na ka jylla Wuhan, ha u snem 2019 bad mynta ka la pyniap ia bun hajar ngut ki briew, kiba kynthup ia arngut na India.
Shillong: Ka “Khasi Heritage Village" ka ba don ha ka shnong Mawphlang ka ba la ai sngewbha da ka Hima Mawphlang sha ka KHADC ban buh pynsah nam ia ki Hima khasi ha katei ka jaka.
Hynrei mynta ka long ka ba isangsot haba peit ia kane ka “Khasi HeritageVillage" namar ba kiba sah mynta ki dei sa tang ki lynti iaid bad ki jingtei da ki dewbilat hynrei ki iing kiba la shna kyrpang katkum ka jingdon ki hima kila jot lut baroh,kane ka jaka mynta kam shem la long kat kum ka jingthmu ban buh ia kita ki jingpynsah nam ia ki Hima khasi ba ki briew na kylleng ka pyrthei ki lah ban iohi ia ka riti dustur jong U khasi.
Ka jingieh noh khlem da peit bad sumar ia ka ne ka “Khasi Heritage Village" na ka liang  ka Hima Mawphlang ne na ka KHADC ka la wanrah ia ka jingjot ia kane ka jaka kaba kyrpang tam.
Naduh ba sdang ka la don ka jingiakren hapdeng ka Hima Mawphlang bad ka KHADC ba kan don ka jingiabhah ia ka jingmih na kaba iohlum  na ki nongleit jngoh kai pyrthei sha katei ka “Khasi Heritage Village" hapdeng ka Hima bad ka KHADC.
Hynrei ia ka rai ban ia mynjur ha pdeng ka Hima Mawphlang bad ka KHADC ban ia bhah ba katno ka pisa kan ioh ka Hima Mawphlang bad katno ka pisa kan ioh ka KHADC, kam shem la poi sha no shano ruh haduh kine k sngi bad ka jingiakhnieh bhah hapheng jong ki, ka la pynjot thiaw ia katei ka jaka ka ba la pynlut da ki klur tyngka ban pynwandur ia ka.
Ia ka “Khasi Heritage Village" la pynwan dur ha ka por ba u Bah Pynshngianlang  Syiem u dang long kum u Chief Executive Member ha  Khasi Hills Autonomous District Council ha kaba u la saindur ban don ia ka jaka kyrpang ban buh pynsah nam ia ka jinglong tynrai jong ki Hima Khasi kiba hap hapoh jong ka jingpeit jong ka KHADC.
Ka dang lyngkot palat da lah ban kham bniah ka jin da la bha shibun naduh mynno la sdang ryngkat ki Tarik, bnai bad snem nangta ki prokram ba la dep pynlong ha katei ka jaka.
Khublei shibun.
Shillong: Ka kur Jyrwa mynta ka sngi ka  pynpaw ia ka jingpyrshah halor ka jing shah sloit itiar, u Lyngdoh ka Muluk Lawkhla, u bah H.
Rosiland Jyrwa, ha kaba la weng da u Acting syiem ka Hima Nongspung ha ka 3 tarik u Lber 2020.
Haba ia kren bad ki lad pathai khubor u bah Wandonbok Jyrwa, u la iathuh ba ka jingweng ia u H.
Rosiland Jyrwa ka long ka jingiaid lait ia ki riti ki dustur ki ba naduh u mynbarim jong ka Raid Muluk Lawkhla bad la kynnoh ba  U Acting syiem Hima Nongspung u Paiem Kyntiew Syiemlieh, u la shu sloit ia u Lyngdoh, khlem ka jingpyntip ia ki kur Jyrwa  ki ba dei ka nongjied ia u.
U la iathuh ruh ba kat kum ka riti dustur jong ka Muluk Lawkhla ka long ba shisien ba ki la dep jied ia u Lyngdoh kin ym don ba  lah ban sloit ia ka itiar jong u khlem ka jingpyntip ia ki kur.
Na ka liang kane ka kur, ki la dawa  na u acting syiem  ka Hima Nongspung ba u dei ban panmap na ki kur Jyrwa bad ban thung biang mardor ia u H.
Rosiland Jyrwa kum u Lyngdoh ka Muluk Lawkhla,Hima Nongspung bad la ong shuh shuh ba lada ym lah ban leh kumta, na ka liang ka kur Jyrwa kin ym shah shuh ia u acting syiem u kyntiew Syiemlieh  ba un wan iuh kjat haka Muluk jong ki lane lada u wan ruh u dei ban pan jingbit shuwa na ki kur Jyrwa.
Na ka liang ka kur Jyrwa, ka la leit ban ia kynduh ia u secretary incharge elaka jong ka KHADC bad na ka liang jong u Secretary Incharge Elaka, u la kular ha ki kur Jyrwa un sa khot hajir ia u Acting syiem ka Hima Nongspung ban bishar halor kane ka bynta.
Ka jingdon kiba iap ha kylleng pyrthei na ka jingpang Corona, ka la poi sha ka  8,092 ngut mynta ka sngi bad kitei kiba iap, ki don 3,422 ha ki Ri Europe bad sa 3,384 ha Asia.
Ha Italy, kiba iap ki la poi sha ka 2,503ngut, ong ka khubor.
Kiba ioh pang baroh ki la poi sha ka 2lak ngut, ong ka khubor.
Ha India kiba pang Corona, ki la poi sha ka 151ngut, haduh ka por ba thoh ia kane ka khubor bad na kitei ki kynthup ia 25ngut ki mynder ri.
Shillong: Ki dkhot jong ka Southern Border Youth Welfare Association SBWYA bad ki dkhot jong ka Jaińtia Youth Welfare South Eastern Border hapoh ka jingialam u President ka SBYWA u samla Skhembor Shadap bad u Secretary central body jong ka JYWSEB u ma chaphrang Pajuh ki la maramot hi ia u surok uba la sniew palat naduh shnong Wah Lama haduh shnong Nator kaba hap hapoh East Jaintia Hills District.
Namar ba ka sorkar ka ieh khunswet ia kane ka thaiñ ba sha khappud kine ki ar seng ki la shim ia kane ka sienjam ban maramot hi ia kane ka surok hadien ba ki paid nongshong shnong jong kane ka thañ ki la ud la nam bad ki shem shitom haduh katta katta, khamtam ha ka por slap bad haba don ba pang ba shitom kim lah ban pynpoi sha ki hospital ha ka por kaba biang.
Haba ia kren bad u secretary  jong ka JYWSEB  u ma Chaphrang Pajuh,  u la pynpaw halor ka jingeh jong ki nongshong shnong kane ka thain da ka ba ong ruh ba  u  MLA,  kane ka thaiñ ba ha ka por eleksion u la kular ia ki paidbah ban un shna ia kane ka surok, hynrei hadien ka eleksion kam shem la urlong kumba u la kular hynrei ka long tang ka jingpynbiej  paidbah jong kine ki thain.
Shillong: Ka Hynniewtrep Youth Council Mawthadraishan Circle ka la ioh ban kem ia arngut ki bar jylla, kiba na ka jylla Assam ki ba la wan ban die jhur hapoh iew Markasa.
Hadien ba ki dkhot ka Seng ki la tohkit bniah ia ki ba la ki don ne em ia ki kot ki sla kum ka Trading License na ka District Council ha ka ba iadei bad ka kam khaii bad ruh ka Police Verification na ka jaka ba ki  wan ban pynshisha ba ki dei ki briew ba kumno, hynrei kine ki bar jylla kim don ei ei.
Kumta ka Seng  hadien ba ki la lap ba kim don ia ki kot ki sla ba biang ki la phah leit phai noh mar mar ia ki sha ka jaka ba ki wan, bad maham ruh ia ki ba kim dei ban wan rung shuh ha ka iew Markasa khlem dad a biang ki kot ki sla.
Ka  HYC Mawthadraishan Circle ka kren shai lyngba kane ka khubor ba horkit hordang kam ailad ia kiwei pat ki briew ba nabar kiba angnud bad thmu ban  bsuh khlieh hapoh kane ka iew.
Ka Seng ka maham tyngeh ia ki briew ba nabar kiba wan leh trai khlieh kum ki nongbylla lane kum ki nongdie jingdie hynrei kim don pat ia ki kot ki sla kiba biang,  ka seng nangne shakhmat lada dang lap biang kam don jingmap shuh bad hap ban phah kem syndon bad aiti ha ki bor jong ka ain ba kan leh ia kaba donkam.
Ka  HYC ka kyrpad rit ia ki  paitbah ka thain,   naduh ki longkmie ki longkpa,  ki khun samla, ki Nongsynshar shnong,  ki Syiem ba ngin iatreilang syndah syndah khnang ba kiwei pat ki briew ba nabar kin ymioh jaka ban bsuh khlieh ha kane ka jaka jong ngi.
Ka HYC kam shong kli kti,  ki shipai ka HYC ki long kiba peitngor,  bad horkit hordang kin ymshah da lei lei ia kiwei ki briew ba nabar ban rung laitlan.
Ka Seng ka kyrpad ia baroh ki nongsynshar shnong hapoh ka dong bad ka thain ba kin long kiba peitngor namar ka jingwan hiar thma jong kiwei pat ki briew ba nabar ka long ka jingsdang jong ka jingshah jop jong ka jaidbynriew, ong ka  kyrwoh na u Publicity ka HYC Mawthadraishan Circle u Samla William  Calton Marngar.
Shillong: Ka  Central Executive Committee ka Synjuk Ki Seng Rangbah Katholik Jowai Diocese (SSRKJD) kaba la ia kynduh lang ha ka 18 tarik u Lber 2020 ka la rai da kawei ka jingmut ban pynsangeh noh shwa ia ka jingiakynduh lang jong ki Rangbah Katholik kaba shisien shisnem (Annual Meet XIV) kaba dei ban pynlong ha ka 21 bad 22 tarik u Lber 2020 hapoh Khliehriat Parish East Jaintia hills District bad yn sa pynlong pat ia ka Annual Meet XIV ha kawei pat ka por, tad haduh ban da ioh ia ka jingtip kaba kham bniah shaphang ka jinglong jingman jong kane ka jingpang Coronavirous".
Shillong: Hadien ka jingbym ioh ia ka bai trei la kumba 4 snem eiei  kaba la poi da ki klur tyngka mynnin ka sngi kumba 3:00 baje ki nongtrei bad ki supplier jong kane ka karkhana pynmih dewbilat ka JUD Cement Ltd kaba don ha Wahiajer East Jaintia Hills Districts ki la  khang khyrdep noh ia kane ka karkhana pynmih dewbilat.
Ia kane ka kompeni pynmih dewbilat la pyniaid  da U Adarsh Jhunjhunwala Kumar, u Soni Jhunjhunwala bad u Rajiv Singh.
Na ka liang ki nongtrei kane ka karkhana ki la iathuh ba ka jingshim ia ka rai ban khang ia kane ka karkhana pynmih dewbilat ka long halor ka jingbym suidniew jong ki trai kane ka karkhana ban siew ia ka bai nongtrei, wat la na ka liang ki nongtrei bad ki supplier ki la kyrpad ia ki nongpyniaid ban siew noh ia ka Pisa.
Na ka liang u president  ka United Hynniewtrep Movement-EJHD u bah Y.
Kyndiat u la pynpaw ia ka jing sngew bynniaw ia ka jingbym siew pisa ka JUD Cement LTD ia ki nongtrei bad suppliers bad ka Seng ka ai ia ka jing kyrshan ia kiba khang ia kane ka karkhana pynmih dewbilat bad kan don ryngkat tad haduh ba kane ka Kompeni kan siew ia ka pisa ba ki dei ban ioh.
AIS SujaU Blei u kular mynshuwa ia ki khun Israel ia ki jingkyrkhu  kiba mih na ka jing kohnguh lada kin kohnguh ia u Blei, u Trai u Blei un pynskhem ia ka Jutang ia kaba u la smai ha ki kpa  tymmen jong ki u Blei un kyrkhu ia u soh ka kpoh ia u kew ia ka wain ia ki jingri kum ki masi ki langbrot, bad yn ym don shynrang ne kynthei ki ban lyngki hapdeng jong ki.
Nangta u Blei u ong shuh shuh “U Trai un shim na me ia ka jingkhrew baroh bad un ym buh halor jong me (Israel) ia kawei kein na kita ki jingpang ka Ri Egypt, jingpang basniew ka Ri Egypt ia kiba me tip: Hynrei un buh ia ki halor kita baroh kiba shun ia me" Deuteronomi 7:12-15.
Ki jingpang basniew ka Ri Egypt ki long kito ia kiba u Blei u la phah halor ka ri Egypt ha u Syiem Pharoah kum ka khlam ki puit khlam iap them kyrduh bam bad kiba kum kita.
La pynjot ia ki dohkha ki mrad, ki um ki wah da ka snam ha baroh ka ri Egypt.
Kaei kaba ngi tip ka long ba ki Israel kim kohnguh ia u Blei jong ki u Blei u Abraham u Isaak bad u Jakob.
Kumta u Trai u la bitar eh namar kim sngewnguh ia u Blei uba la pyllait ia ki na ka jinglong mraw na ki kti u syiem Pharaoh, kumta u Blei u la phah ia ki jingsniew ha rukom ki jingeh jingpang ba sniew ka ri Egypt kumba u Blei u la kren.
Ka jingbym kohnguh bad sheptieng ia u Blei kam don kumta la jia ki jingsniew halor ki Israel hyndai, kat haduh ba lamih ka jingkylli na ki kynja bynriew – balei u Trai u la leh kumne ia kane ka ri bad ia kane ka iing? Te ki la jubab – Namar ba ki la lyndet ia u Trai u Blei ki kpa jong ki uba la wallam noh ia ki na ka ri Egypt, bad ki la bat ia kiwei pat ki blei ki la mane ia ki bad shakri ia ki: Namar kata kein u Blei u la wallam ia kane ka jingsniew halor jong ki Israel" 2 Khronikl 7:19-22.
Kaei kaba ka ktien u Blei ka don ban kren ha ngi mynta ha kane ka juk? Kane kajuh hi ka jingsniew, jingpang sniew viruses kum ka Corona Virus, HIV, bad kiwei ki jingpang kiba shyr khei ki wan mih tang na ka daw ba ki bynriew ha pyrthei kim sheptieng bad kim kohnguh shuh ia u Blei.
Kane ka dei kata ka jingpang sniew ka ri Egypt kein ia kaba u Blei u la phah bad sympat ha kane ka juk namar ka por ka la dei eh ia u Blei un leh kumta.
Lada ki briew ha kiba bun ki ri ka pyrthei kim kyndit bad khot ia ka kyrteng u Blei, yn dang wan shuh shuh kaba jynjar kthang kumba u Blei u la phah hyndai ha ri Egypt.
Ha kane ka juk jingstad bun bah ki briew kim don por ban ngeit ban kohnguh ne sheptieng ia u Blei.
Baroh ki jingleh ki long tang ki jingsniew suda ha khmat jong u Blei, u Blei u la sngewsih palat ia u briew.
Kumta u Blei u hap ban phah mynta ia ki jingpang sniew ka ri Egypt kein, tad ynda kata ka jingpang sniew ka la wan ban tap ia ki ri ka pyrthei mynta bun kin tip ba pleng u don u Blei u don u Khun u Blei uba bat ia kane ka bor (Control) ha ki kti jong u.
U Blei u ieit palat ia ki briew baroh phar ha ka pyrthei kumta u pynkynmaw, u wan jngoh ia kane ka pyrthei da ki jingpang sniew da ki khlam ki jingiapthem ki nemsniew ki jingshlei um jingrang tyrkhong bad kiwei khnang ba ki briew kin ioh tip u don u Blei uba khraw uta u Blei jong u Abraham u Isaak bad u Jakob u bym ju kylla ia kaei kaba u la kren.
Kaba don kam tam ha ka ri bad ka jaid bynriew ka long mynta ban duwai ban wad ia ka khmat u Blei ba un pyllait ia ngi na kane ka jingpang sniew ka ri Egypt kaba la iaid sawdong ka pyrthei: bad wat hapoh ka ri India mynta.
Na kata ka daw ym don por shuh phai sha u Blei ha jingduwai Namar u la kren shai da lade hi u ong – “Lada ki briew jong nga ia kiba la khot da ka kyrteng jong nga, kin pynrit ialade, kin duwai, bad kin wad ia ka khmat jong nga, kin phai na ki lynti bymman jong ki: Kumta te Ngan sngew na bneng, Ngan map ia ki pop jong ki, NGAN PYNKHIAH IA KA RI JONG KI" 2 Khronikl 7:14.
Amitabh Kant, Richa RashmiKa India ka dei ka Ri ha kaba don ki  shnong ba bun briew bha ha kaba kibriew ki sah jan bha iwei na iwei bad ki hap ieng jan bha haba ki shong ia ki metro bad ki bus man ka sngi.
Ha ka jingkiew ka jingdon ka jingpang novel coronavirus (COVID 19) kaba la ktah palat 100 tylli ki ri ka longkaba kongsan ban sngewthuh ia ki rukom saindur ia ki rukom iada bad ki rukom pynkoit ban ialeh pyrshah ia kane ki jingpang ba saphriang na kawei ka ri sha kawei pat.
Ha ka jingdon ka rukom pyniaid ia ki shnongbah kaba khlain, ka India ka lah ban long kawei na ki ri kiba ialam lynti ha kaba iadei bad ka jingialeh pyrshah ia kane ka jingpang.
Ka history ka pyni ia ka jingiadei jong ka rukom thaw dur ia ki shnong bad ki jingpang.
Bun ki rukom thaw dur ia ki shnong bad ki kam engineer ki la mih na ka rukom sain dur ha kaba iadei bad ka um bad ka jingkhuid hadien ka jingsaphriang jong ki jingpang malaria bad cholera ha ki snem 1800 ha ki shnong bah bapher bapher.
Kumjuh,ha ki snem 1900, ka Spanish flu kaba la shim noh ia ki jingim jong 50 million ngut ki briew ha kylleng ka pyrthei ka la wanrah ia ka rukom pyniaid ia ki shnong kaba thymmai ban ialeh pyrshah ia kum kine ki jingpang.
Kaba pher ha kane ka juk kaba mynta ka long ka jingkiew stet jong ki kam ba iadei bad ki dawai bad ka internet bad lah ban pyndonkam ia kine ban ialeh pyrshah ia ka jingsaphriang jong ka jingpang COVID 19.
Mynta ka jingdon ki briew ha kane ka pyrthei ka la kiew saw shah bad bun na kine ki sah ha ki shnong bah.
Shuh shuh, ki ri baroh ki don bynta bad kiwei pat ki ri ha kaba iadei bad ka ioh ka kot namar jong ka globalization.
Ki bor pyniaid ia ki shnong bah ki don ka bynta kaba khraw ha kaba iadei ba ka jingsain dur ban ialeh pyrshah ia ki jingpang iabit ba mih kaba kynthup ia ka jingiaid beit jong ki kam shnong kum ka um ka jingkhuid, ki hospital bad kiwei kiwei ki lad sumar nongpang, ban iada ia ka imlang sahlang.
Ki bor ba peit ia ki kam um bad ka jingpynkhuid ki dei ban pynthikna ia ka jingkhuid ha ki shnong bah.
Ka jingkhuid ka mariang ka long kaba kongsan ha kaba iadei bad ka jingialeh pyrshah ia ka jingsaphriang jong ka jingpang.
Ka jingpynkhuid ia ki painkhana paidbah ka dei ban long ka kam kaba man ka por bad dei ruh ban don ki jaka sait bad niad rkhiang ia ki kti ha kine ki jaka.
Ki jaka paidbah kum ki park, ki iew bad ki institution ki dei ban don ki rukom lum bad bret niut kiba thikna.
Ki kam hapoh ka Swachh Bharat Mission bad ka skhim AMRUT ki la pynkhreh lypa ia bun ki shnong bah ha kane ka ri ban leh ia kaba donkam ha kane ka bynta.
Dei ban pynkhlain ia ki kam ba iadei bad ka internet bad dei ban beit bniah ia kine da ki bor distrik.
Ka Kerala ka la ialam lynti ha kaba iadei bad ka jingbud dien bad ka jingleh pyrshah ka coronavirus ha katei ka jylla.
Ka la pyndonkam ia ka bor digital bad ka internet ban buh la ka jong ia kiba pang.
Ka bor distrik ha Pathanamthitta ka la sain dur ia kawei ka rukom trei ha kaba ka pyndonkam ia ka GPS ban wad ia kito kiba la pynsah marwei (quarantine) ha ka distrik khnang ban tehlakam ia ka leit ka wan jong ki.
Ka kaiphod jong ka NITI Aayog ‘Health System for a New India (2019)’ ka la ai jingmut ba ki kam digital ki long kiba kongsan ha kaba iadei bad ka jingpyniaid ryntih ia ki jaka sumar, ki bor pyniaid shnong bad ruh ki kam ba iadei bad ka pisa.
Ka Data ka lah ban don ka bynta kaba khraw ban kyntiew ia ka jingpynkhreh, ka jingtehlakam ia ka jingdon bad ka jingsaphriang jong ka jingpang.
Ki bor shnong ki dei ban peit man ka por ia ka rukom long jong ka jingpang bad ka jingjan ia ki jaka ha kaba la lap ia kane ka jingpang.
Hadien kane, lah ban peit ia kane ka data ban saindur ia ki rukom leh pynshah ia kane ka jingpang.
Ha ka jingdon jong ka smart infrastructure ha ki 100 tylli ki Smart City jong ka ri, ka jinglum ia ka data lah ban kham pynsaphriang sha ki thain.
Ka jingsdang jong ka Geographic Information Systems la ju pyniasoh bad ki kam jong u John Snow ha u snem 1854 uba la peit bha ia ka jingdon ki nongpang cholera ha London da kaba kynthup lang ia ki map bad ki infographic ryngkat bad ki tyllong um.
Kane ka la pyni ba ka cholera ka saphriang lyngba ka um, ym lyngba ka lyer kumba la ju mut.
Kum kine ki jinglap ki lah ban iarap bha ha kaba iadei bad ki lad ialeh pyrshah ia ki jingpang.
Ki Non-pharmaceutical Intervention (NPI) ki lah ban the lakam ia ki jingpang iabit.
Ha ka jingsaphriang jong ka Spanish flu ha u snem 1918, ki shnong bah ha America kiba la treikam wut wut ban pynduna ka jingiakynduh jong ki briew ki la lah ban pynduna ka jingiap jongki briew.
La ailad ban don ki jingialang paidbah ha Philadelphia katba la khang mardor ia kine ha St Louis.
Namar kane, ka la don ka jingiapher kaba khraw ha kaba iadei bad ka jingiap briew na kane ka jingpang ha kine ki ar tylli ki shnong bah: Ha St Louis la iap kumba 31 na ki 100,000 ngut ki briew ha ka shi taiew katba ha Philidelphia la iap 257 na ki 100,000 ngut ki briew ha ka shi taiew.
Kumta, ki NPI kum ka lad ban trei na iing, ka jingkhang ia ki skul, ka jingtehlakam ia ki jingialang paidbah kiba pynduna ia ka jingma jong ka iabit paitbah ki iarap ban iada na ka jingsaphriang jong ka jingpang.
Kane ka iarap ruh ban pynduna ia ka kam jong ki jaka sumar nongpang.
Ka jingpynbiang jingtip ha ka imlang sahlang ka dei ka jingiada kaba nyngkong.
Katto katne ki kam NPI ki lah ban don ka jingktah kaba sinew khamtam ha ki jaka ba don jingma.
Ki jingai jingtip kidei ban pynduna ia ka jingtieng bad ka jingibein.
Ka tnat ba peit ia ka koit ka khiah dang shen ka la pyllait paidbah ia ka kot ‘Kids, Vaayu and Corona: Who Wins the Fight?’ khnang ban pynsaphriang jingtip ha ki khynnah shaphang ka coronavirus.
Kum kine ki kam ki lah ban pyntip lypa ia ki paidbah kiba lah ban long kiba husiar.
Lah ban hap pynkhlain ia ki bor sumar nongpang ha ki jaka ba don jingman.
Ki jingpang kiba iadei bad ka jing pynhiar mynsiem kum ka COVID 19 ki wanrah ia ka jingdonkam ia ka jingsumar ha hospital kaba kyrpang na ka bynta kito kiba la pyni dak.
Yn donkam ia ki jaka pynsah marwei (Quarantine) bad ki hospital kiba lah ban pynbiang ia ka jing pynsah marwei ha kaba iadei bad ki nongpang COVID 19.
Dei ban jied ia ki building ba lah ban pyndonkam na ka bynta kane ka kam bad dei ban pynkhreh lupa ia kum kine ki jaka.
Ka jingpynbiang ia ki dawai bad kiwei kiwei ki jingdonkam ka long kaba donkam.
Ha ka 13 tarik u Lber, ka Sorkar ka la pynbna ba ki hand sanitizer bad ki mask ki long kiba donkam hapoh ka Essential Commodities Act haduh ka 30 tarik u Jylliew 2020.
Kane ka la lon kaba donkam ban leh ban iada na ka jingiapher ka jingdon bad ka jingdonkam jong kine ki mar, bad ka jingshim kabu jong ki briew.
Man ka distrik ka dei ban pynthikna ka jingdon jong kine ki tiar khanang ba ki pharmacy kim shim kabu.
Ki bor pyniaid kali kamai kidei ban pynthikna ka jingpynkhuid kaba man ka por bad dei ban pynbna man ka por sha ki nongtrei bad ki nongniah shaphang ki jingmlien kiba bha ban iada ialade bad ia kiwei.
Ki rel Metro bad ki rel ba kamai ha Mumbai kilong kiba la pynkhuid, ha ki kynta treikam bad ha ki por ba sangeh treikam, ryngkat bad ki steshon.
Kum kine ki jingpynmlien kidei ban long ruh ha kiwei kiwei ki lad ai jingshakri kum ki kali, ki bus, ki rel, ki jhad bad kiwei kiwei.
Ia kito kiba la suba ban don ia kane ka jingpang ne kito kiba la wan na kiwei pat ki jaka dei ban buh marwei ha ki jaka sumar bad dei ban buddien ia kito kiba iajan bad ki.
Khatduh, ka ioh ka kot ha ki thain sor ka lah ban shah ktah bad ia kane ym lah ban kyntait Namar ki nongbah ki nohsynniang shikatdei ha ka GDP.
Kalong kaba donkam ban pynduna ia ka jingktah ka ioh ka kot ha ka thain bad ki bor pyniaid distrik ki lah ban leh ia ka kamram kaba kongsan ha ka ban kot sha kane.
Kito kiba trei ha ki kam ba buh ia ki ha ka jingma ki donkam ia ka jingpeit bniah.
Lada lah ban bud ia ki lad jingiada kan iarap shibun ban pynlah ia ki kam khaii pateng ba kin long biang kumba ju long bad ka jinglah ban ai jingiarap kloi kan pynduna ia kino kino ki jingktah kiba lah ban neh slem.
Ka rukom pyniaid ia ki shnong kaba biang ka lah ban pynduna ia ki jingma na ki jingpang iabit.
Ki nongbah ha India kidei ban trei borbah ban wanrah ka jingkylla ha ka roi ka par ha ka rukom kaba ryntih.
Watla ym don jingiada na kane ka jingpang, da ka jingshim lypa ia ki sienjam bad ka jingpyntreikam ia ki lah ban pynduna ia ka jingktah jong kane ka jingpang bad iada na ka.
U Amitabh Kant u long u CEO, NITI Aayog, bad ka Richa Rashmi kadei ka samla kaba trei ha NITI Aayog.
Kine kidei ki jingsngew shimet jong ki nongthoh.
Ka tnat kam bar ri jong ka sorkar India, ka pynthikna mynta ka sngi, ba ki don 276 ngut ki nong India, kiba don shabar Ri, kiba don ia ka jingpang Corona bad na kitei ki don 255ngut ha Iran.
Lait na Iran, ki don uwei ha Hongkong, Kuwait, Rwanda bad ha Sri Lanka;  ngut ha Italy bad 12ngut ha UAE.
La iathuh ba ka jingdon kiba pang Corona ha ka Ri, ka la poi sha ka 147 haduh mynta ka sngi.
Tang u Blei kein ba lah ban tip iaki eiei baroh ha pyrtheiKa biang ban iap ban ia ka ba I’m Leh pop…Ka biang ban iap ban ia ka ba I’m Leh pop….
Kiba ioh pang  coronavirus ha India, ki la poi mynta ka sngi, sha ka 147ngut, ha kaba kiba thymmai ki doon 10ngut, haduh mynta ka sngi, ong ka khubor.
25 ngut na kitei ki dei ki mynder ri.
Ka Delhi, ka don mynta shiphew ngut kiba ioh ia katei ka jingpang ba kynthup ia uwei u mynder ri bad ka Uttar Pradesh, ka don 16ngut kiba ioh ia katei ka jingpang bad uwei u mynder ri.
La iathuh ba uwei u shipai, uba don ha Ladakh u ioh ia katei ka jingpang Corona bad u dei u shipai, uba nyngkong eh ban ioh pang.
Ka jingdon kiba pang Corona ha Italy mynta ka la poi sha ka 31,506 ngut bad kiba iap ki la poi sha ka 2,503ngut, ha United States of America, ki don 6,420 kiba pang bad kiba iap ki la poi sha ka 108ngut bad la iathuh ba baroh 50 tylli ki Jylla, ki don ia katei ka jingpang.
Kiba iap ha kylleng ka pyrthei, haduh mynta la antad, ba ki la don baroh 7hajar ngut.
Nongpoh:   Kum kawei na ki lad jingiada na ka bynta ban khang ia ka jingsaphriang u khniang Jingpang ‘Corona Virus’, na ka liang ka FKJGP Mawhati Circle, ka la khang lynti bad kim shah shuh ia ki bar jylla na Assam ba ki wan shong Iew hapoh ka Iew Umtrai ha Ri Bhoi.
Haba iadei bad katei ka jingbym shah shipor ia ki bar jylla ba kin wan shong Iew ha katei ka Iew Umtrai, u Bah Shanlang Diengdoh, u la ong ba ka nongrim kaba la pynlong ia ka seng ba kan shim ia katei ka sienjam, ka long kum kawei na ki lad ban tehlakam ia ka jingsaphriang u khniang jingpang ‘Corona Virus’, namar hapoh katei ka iew ki bun bha ki bar jylla kiba wan ban shong Iew.
Na katei ka jingbymshah ia ki bar jylla ba kin wan sha katei ka jaka, na ka liang ka seng ka la pynphai kylla ia kito ki bar jylla, kiba la thmu ban wan shong Iew ha Iew Umtrai bad Sonidan lem bad kiwei kiba thmu ban rung sha kiwei de ki jaka.
Kumta haba iadei bad katei ka sienjam, kaba la shim da ka seng, utei u nongialam ka FKJGP, u la kyntu ia kiwei pat ki briew ba kin ai ka jingiatreilang, hynrei na bynta jong kito kiba leh pyrshah, na ka liang ka seng hi ka la shim beit ia ka rai ban beh beit ia ki.
Nongpoh: Ki nongialam ka FKJGP bad HYC na Mawhati, myn hynnin ka sngi ki la leit ban jurip ia ka jaka kaba la thmu shim Umbam ka Assam na ka Wah Umsiang, katei ka jingleit jurip ka dei hadien ba ki la ioh jingtip ba ka la don kata ka jingthmu ka Assam ban wan shim Umbam na ka Wah Umsiang kaba don ha Ri Bhoi.
Ia katei ka jingleit jurip la ialam da u Bah Shanlang Diengdoh, President ka FKJGP Mawhati Circle, nangta kiwei ki nongialam ka HYC na Mawhati, kumta ha katei ka jingleit jurip kitei ki nongialam seng, ki la lap shisha ba ka la don shikata ka jingthmu shim um ka Assam na katei ka Wah Umsiang.
Lyngba katei ka jingleit jurip, kitei ki nongialam seng, ki la lap ba ka Assam ka la dep ban pynbiang lut nadong shadong, na ka bynta ban shim um na katei ka Wah ban pynpoi sha Assam, ha kaba ka jingbteng ia ki Pipe Um ban shim um na katei ka Wah la dep lut nadong shadong, hynrei kaba sah mynta ka long satang ban pyndep ha ki bynta jong ka Meghalaya.
Hadien ba la lap ia katei ka jingshisha, u Bah Shanlang Diengdoh, u la ong ba ki la pynpaw ia ka jingpyrshah kaba jur halor katei ka jingthmu shim Um ka Assam, ha kaba ki la oong ruh ba katei ka jingwan shim um ka Assam na katei ka Wah, ka lah ruh ban don ruh ia ka jingthmu ban kyntur ia u pud u sam ka Meghalaya.
Ym tang katta, hynrei utei u Nongialam ka FKJGP, u la ong ruh ba ka jingthmu ka Assam ban shim um na katei ka jaka, kata da kaba pyntreikam lyngba ki Mashin kiba heh, kan ktah ruh ia katei ka thain bad ia ki longdien mandien kiba sah ha katei ka jaka, kaba dei ruh kawei na ki thain kaba la sah tang da ki Khasi suda.
Kumta halor katei ka jingthmu shim tan um ka Assam na katei ka Wah, u Bah Shanlang Diengdoh, u la ong ba na ka liang ki arseng, ki kyntu ia sorkar jylla bad ia ki Bor Distrik ka Ri Bhoi, ba ki dei ban tuklar lem, na ka bynta ban pynsangeh noh shisyndon ia katei ka jingthmu ka Assam ban wan tan Um na katei ka Wah Umsiang.
Iaid shaphrang phi ki ar seng ban pynduh ia ka Jing thmu barieh ka Assam Kane ka dei kawei na ki buit kyntur pud bad klun jaka jong ka Lada ngim long Kiba peitngor.
Shillong:   Ki Myntri Rang bah jong ka jylla Meghalaya bad Assam ki lah ban iakren ia ka kam iakajia pud ha u bnai Iaiong ban wan.
U symbud myntri rangbah ka jylla u bah Prestone Tynsong ula iathuh mynta ka sngi ba watla kam pat don ka jingbuh sngi hynrei la sngewthuh ba ka jingiakynduh hapdeng u Conrad K Sangma bad u Sarbananda Sonowal, ka lah ban urlong ha u Iaiong ban wan.
Lah ban kdew ba naduh ba la shimti ka sorkar synrop Meghalaya Democratic Alliance (MDA) la jan dap ar snem shiteng, kam pat don jingiakynduh shisien ruh ha kyrdan ki myntri rangbah kine ki ar tylli.
Shillong:  Hadien ba la pynsangeh ka High Court ka Meghalaya ia ka hukum u Lat ka jylla u Tathagata Roy, ban jied chairman ka KHADC, u symbud myntri rangbah ka jylla u bah Prestone Tynsong u la ong ba ka High Court kam pat ai ia ka rai kut.
Ha kajuh ka por, ula ong ba ka jingujor jong u Chairman ka KHADC, u bah Pynshngain N Syiem sha kashari pyrshah ia ka jingbthah jong u Lat ban pynlong noh ia ka election jied Chairman bathymmai ka long katkum ka jingsngewthuh jong u ia ki ain.
“Haba don la kajong ka jingsngewthuh kaba shongnia katkum ki ain ki don hok ban pynsngew bad ia ka rai ba khatduh yn ai pat da ka Iing bishar", la ong bah Prestone.
U la ong ba ka rai jong ka High Court kam pat dei kaba khatduh halor ka jingphah pynsangeh ia ka election Chairman, hynrei kan sa shong bishar biang ha ka 19 tarik mynta u bnai.
U bah Prestone u la ong ba ka jingpynmih hukum jong u Lat halor ka KHADC ka long ban wanrah biang ia ka rukom synshar ba beit ha ka Council kaba lah ban leh da kaba jied biang ia ki nongialam bad ban ia pyni ia ka jingbun paid ha ka dorbar.
U bah Prestone u la ong ba ka sorkar kam lah ban shu peitkai ia ka long ka man ha KHADC, namar ka sorkar ka tip ba ka jingkhih jong ki MDC kan dang bteng lada ym lah ban wanrah ia ka synshar kaba beit kaba la pynlong ia u Lat bad ka sorkar ban tuklar halor ka kynrum kynram ha KHADC.
Shillong: U Bah Ardent Basaiawmoit u nong seng ia ka Revolution ‘Iada La Ka Ri’ u la pynshai ba ka jing ialang paidbah ‘Iada La Ka Ri’ kan sangeh shwa shipor kum shi bynta ban khanglad ia ka jing saphriang ka jing pang ‘Corona Virus’ hapoh ka jylla.
Kane ka rai jong u bah Ardent Basaiawmoit, ka la wan shi sngi hadien ba ka sorkar Meghalaya ka phah khang lut ia ki jaka pule hapoh ka jylla bad ka la kyntu ruh ia ki padibah ka jylla ba kin kiar na ka jing ialang paidbah ban tehlakam ia ka jing saphriang ka jing pang ‘Corona Virus’.
“Nga khublei ia baroh ki paidbah ki ba la ai jing kyrshan bad ki ba la ia don bynta lang ha bun ki jing ialang paidbah ba la pynlong da ka ‘Iada La Ka Ri’ ha kylleng sawdong ka jylla Meghalaya" u la bynrap.
Na ka liang u bah Ardent Basaiawmoit u la ong ruh ba ki jing ialang paidbah jong ka ‘Iada La Ka Ri’ kin sa sdang biang hadien ba ka jing pang ‘Corona Virus’ ka la jah noh bad u la kyntu ruh ia ki paidabah ba kim dei ban duh jing kyrmen ban dawa na ka sorkar India ia ka hok ki trai ri trai muluk.
Shillong:  Ka Seng Khasi Kmie, ka sngew ba kan kyntu ia baroh ki Circle ne ki tnat Seng Khasi ba don ha kylleng sawdong ka bri Hynñiewtrep, ba lada long kaba lah, ia mynta ban pynsangeh noh shwa ha kaban pynlong ia ki Shad Suk Mynsiem ne ki Seng Kyrsiew.
Kane ka jingai jingmut na ka liang ka Seng Khasi kmie ka dei halor ka nongrim ba ka la ioh pdiang ia ka kyrwoh na ki bor sorkar ka jylla kaba la shim ia ki lad ki lynti ban iada naka jingsaphriang jong ka jingpang ba la pur ha kylleng sawdong ka pyrthei ka Covid-19 (Coronavirus).
Shillong:  Ka sorkar jylla ka la rai ban pan ram haduh 300 million US Dollar na ka bynta ban tei ia ki kam pynroi ha ka jylla kiba iadei bad ka lynti syngkien kynthup ha ryngkew bad ha ki wah.
U myntri ka tnad bording ka jylla u James K Sangma mynta ka sngi, u la pyntip ia kane hadien ba la wai ka jingialang ka kynhun myntri.
U James u la ong ba ka kynhun myntri ka la mynjur ia ka rai ban shim ran ban tei ia ka Meghalaya Integrated Transport Projects na ki shlem ai pisa ka pyrthei kum ka World Bank, ka Asian Development Bank bad kiwei na ka bynta kane ka jingthmu.
Katkum ka jingong u myntri, na kane ka 300 million US dollar, 20 percent yn bei ka jylla na pla lajong katba 80 percent yn long shim da ka ram ha ka sut kaba jem bha.
“Ki don shibun ki kam pynroi ne project kiban tei ka sorkar, kaba nyngkong ka surok, lynti ha ki wah ne inland water way.
Ngin wad ram na ka World Bank, Asian Development Bank (ADB) bad kiwei na ka bynta kine ki kam pynroi", la ong u James.
U la ong ba ka sorkar pdeng ia kane ka jingthmu ka sorkar jylla ba kan iaid shakmat.
Kawei pat ka rai jong ka sorkar myntaka sngi ka long ban pynkylla ia ka Physical Responsibility Amendment Bill 2006, ha kaba la mynjur ban pynkiew ia ka GSTD sha ka 4 percent na ka 3 percent namar ka jinghiran pisa ka jylla.
U la iathuh ba ia kane yn rah ha ing dorbar katkum ka Fiscal Responsibility and Budget Management Act, 2003 (FRBMA).
Ka KSU South Khasi Hills, ka la rah ia ka mat kaba kongsan bha bad kata ka long, ka jing dawa jongki ban kynriah noh mardor ia U Sub Divisional Police Officer (SDPO) jong ka Sohra bad ka daw ka long, namar ba ula pyllait noh ia ki bun spah ngut ki bar Jylla na ka thain Ichamati, ba kin phet noh, hadien ka jingshah pyniap u dkhot ka KSU, ha ka 28tarik Rymphang.
Haba ia nujor ia ki ar tylli ki jingjia, kaba ha Lad Mawlang lane hajan Syntung bad nangta sa kaba ha Ichamati, ngi iohi ba kiba shah kem hajan Syntung, ki long 27ngut bad katei ka dei ka jingjia suba menshohnoh (kumba la kynnoh), katba ka jingshah kem briew, halor ka jingjia ha Ichamati, ka long phra ngut bad katei ka dei ka jingjia jong ka jing ialeh pyrshah hapdeng ki bar Jylla bad ka KSU bad hajan Syntung, u don uwei uba iap bad arngut kiba mynsaw jur, katba ha Ichamati u don uwei uba iap bad ki don ruh kiba mynsaw bad nangta, ki don lai tylli ki kali kiba shah lun maw ha katei ka jingjia bad sa uwei u pulit uba mynsaw.
Ka KSU, ka kynnoh ba ka jing pyllait noh ia kitei ki 400ngut antad ba kin phet noh na katei ka jaka, ka long ba utei u heh pulit, ula pyllait noh ba kin leit phai da kaba suk sha la iing, khlem da shah tian bishar ha ki bor jong ka ain, lada dei ha ki pulit lane ha ka jingtohkit, kaba dang iaid ha kine ki sngi.
Lada shu peit na ka video, kaba la pyni paidbah, la iohi, ba ki don da ki spah ngut ki dkhar, kiba rah bad ki dieng tylli bad ngim tip, la ki don katno ngut na kitei kiba la shah kem bad sa katno ngut kiba la lait phet noh na katei ka jaka.
Mynta namar ba ka jing tohkit da u magistrate, ka dang iaid shakhmat, kumta ka la dei ban don ka jing tohkit, halor katei ka mat jingdawa jong ka KSU ruh bad hangta ngin sa peit, la ka jinglap jong ki magistrate, ka iahap ne em bad katei ka mat kaba la sei madan da ka KSU bad lada lap ba kitei kiba shoh briew, kiba bom kali, ki la ioh phet da kaba suk, kumta ka pyni shai ba kam dei tang ka jing kynriah kam, hynrei utei u pulit lem bad kiwei kiba donkti ban leit pynhap ia kitei ki riew runar sha Jorabat, ki dei ban shah pyn shitom, kat kum ki kyndon ain.
Ngin dang ia peit ia kaei kaba ka sorkar jylla, lyngba u myntri kam poh iing ki pyrkhat, hynrei ka mat, kaba la rah da katei ka seng, ka long kaba hap ban tih jylliew bad peit jngai bha, da ka sorkar Jylla.
Nongpoh: U Bah Micheal Warjri, uba dei ruh u Secretary ka Raid Nongspung, u la khlad noh hynnin ka sngi 16 tarik u Lber ha ka por 4 baje ei janmiet por hapoh ka iing jong u kaba don ha shnong Balakhwa, kaba hap hapoh ka Hima Nongspung ha Ri Bhoi, kaba dei ruh ka ka shnong kaba dang don hapdeng ka jingiakajia pud hapdeng ka Meghalaya-Assam.
Lah ruh ban kdew hangne, ba u Bah Micheal Warjri, shipor u la paw kum uwei na ki riewshlur hapoh ka jylla, kata hadien ba u la iakhun tyngeh ban khanglad na ka jingwan kyntur pud ka Assam ha katei ka shnong bad kaba la poi syndon shaduh u pud ba utei u rangbah ba un shah shoh ha ki paidbah, kiba la pynpra syndon ia ka iing ka sem ka jong u tad haduh ba kan da julor syndon khait.
La ioh jingtip ba u Bah Micheal Warjri, naduh katei ka sngi ba u la shah shoh shah bom ha ki paidbah jong katei ka shnong, u la mynsaw bad naduh katei hi ka por um ioh shuh ia ka met ka phad kaba shait ba khlain, tad haduh ba un da khlad noh hynnin ka sngi.
La ioh jingtip ba  ia u Bah Micheal Warjri, yn tep don burom la 18 tarik u Lber ha ka por 3 baje noh phai sngi ha ka shnong Balakhwa ha ka thain khappud ka Meghalyaa bad Assam.
Shillong: Ka ophis treikam jong ka ka tnat ka koit ka khiah jong ka jylla lyngba u Chief Secretary ka jylla Meghalaya, u M.
S Rao ka la pynmih ia ka hukum ban phah khang lut ia baroh ki jaka jngoh kai pyrthei hapoh ka jylla, kynthup ia ki ‘Park’ naduh 17 tarik haduh 31 tarik lber 2020, kum shi bynta ban tehlakam ia ka jing saphriang ka jing pang ‘Corona Virus’.
Shillong:  Ka Seng Khihlang ka la rai ban pynsangeh noh shwa ia ka jingpynlong ia ka lympung bah kaba buh ban long ha ka 27, 28 bad 29 tarik Lber 2020 ha Wahiajer, West Jaintia Hills.
Haba kren sha ki lad pathai khubor mynta ka sngi, u president ka Seng Khihlang u bah H Robin Kurbah u la ong ba ha ka jingshisha ka jingpynkhreh ka la iaid shaid shaid ban pynlong ia kane ka lympungbah jong ka Seng Khasi bad Seiñ Raij kaba ju long man ka snem hynrei hadien ba ka sorkar ka la pynmih ia ka jingpynbna ban kiar na kaba pynlong ia ki jingialum briew ha kum kane ka por, ki la rai ban pynsangeh noh shwa bad kin sa pynbna hadien ka 31 tarik mynta u bnai.
“Ngim kwah ba ki paidbah ka jylla kin ioh pang", la ong u bah Robin.
U la iathuh ba ka daw  ka jingrai ban pynsangeh noh shwa ka long hadien ba ka sorkar ka la khang ia baroh ki jingialum briew shi bynta ban iada ia ka jingwan saphriang ka jingpang Coronavirus.
U la iathuh ba ka jinglut na ka bynta ka jingpynkhreh kaba la iaid mynta ka la kot da ki phew lak tyngka, namar ba ha kane ka lympung la wan ban sakhi ym duna ia ka ar lak ngut eiei ki paidbah kumba la ju long man u snem.
Ha kane ka lympung la ju wan ruh ki briew nabar na kiwei ki jylla jong ka ri India bad kumjuh kiba nabar ri ruh.
Shillong: Ka Synjuk Rangbah  Shnong jong ka thain Umtyrnga Ribhoi district, hapoh ka jingialam U bah Marcus Lapasam, mynta ka sngi, ki la wan ban dawa na ka Sorkar Jylla ba ka dei ban tuklar bad weng noh ia ka jing register beain ia ka jaka kaba heh 12 hajar akar, khlem ka jing mynjur jong ki trai jaka.
Na ka liang u Marcus Lapasam, u la dawa ruh ba ka KHADC ka dei ban weng noh mardor ruh ia u Syiem ka Raid  Marwet u Ken Syiem halor ka jingai syrnod ia u Mono Areng ban tyrwa die ia kane ka jaka.
U la iathuh ruh ba lyngba ki RTI ba ki la ioh ha ka 15 tarik u Iaiong 2019, la iathuh ba kat kum ki kot ki sla u Syiem ka raid Marwet u la dep ban ai ia ka syrnod ia u Mono Areng ban tyrwa die ia ka jaka kaba heh 12 hajar akar bad  ia ka jingsiew la dep pyndep ha khmat ka dorbar ha ryng kat ka jing ia don ki sakhi satar ha ka ba u la ai ia ki kyrteng ha ki lai ngut ki briew  ka ta u konnad Sangma,u Thomas Malai bad u Mono Areng.
U bah Marcus u la kyntait ruh ia ka jingkynnoh jong u Mono Areng ba u la pynphriang ia ki khubor ba u Mono Areng u la ioh ia ka pisa 78 klur tyngka na u Deilang Shirup Law u ba la thied ia kane ka jaka.
U la ong ruh ba ym tang lai tylli ki shnong kiba U Mono Areng u la thmu ban die hynrei  tang 7413 ruh ki la hap 13 tylli ki shnong, te lada u die baroh 12 hajar Akar katno tylli ki shnong kin shah ktah na ka ne ka jing  thmu ban die ia kine ki jaka.
U la kynnoh ruh ba ka jing ujor ia ka ejahar na ka liang u Mono Areng ia ki 23 ngut ki briew, ka shnong ka long tang ka jing kwah jongu ban pynhap ia ki, ha ka ain khnang ba u Mono Areng,un ioh ban iaid sha khmat ia ka jingthmu ban die ia kine ki shnong ha Umtyrnga.
Sngewbha ban note: Ia ka pisa 78 crore ymdei ma nga ba pynphriang hynrei dei ka office u syiem raid marwet bad ka sub- register office kiba pynshisha ia kata.
Ngi lei kum ki trai jaka kiba pyrshah halor ka jingdie ia ki shnong bad jaka rep Jong ngi,ngi pynshisha lyngba ki social media halor kaei ba ka office Jong u syiem raid marwet bad sub- register office ki pynshisha (based on registered land documents of Deilang chirup law).
U myntri ka sorkar India, U  V Muraleedharan, u dang shah sumar ialade ha ka iing sah jongu ha Delhi bad la iathuh ba ka jingshah sumar jongu, ka dei hadien ba ula ia kynduh bad uwei u doktor, uba don ka jingpang  coronavirus ha kawei ka jingialang ha  Thiruvananthapuram.
La iathuh ha utei u myntri khynnah ki kam bar ri, um don satia ia katei ka jingpang, tangba u dang shah sumar bha ialade.
La iathuh ba ki don 76ngut kiwei de ki nongtrei, kiba don lang bad u myntri, kiba don ha kajuh hi ka jingshah sumar.
Ka khubor na Bangladesh, ka iathuh ba ka jingdon kiba paw corona ha Bangladesh, ka la poi sha ka 10ngut bad katei ka dei hadien ba ki don arngut kiba dang shu ioh ia katei ka jingpang.
Shillong; Ka kynhun jong ka Khun Hynniewtrep National Awakeing Movement mynta ka sngi ka la wan buh ia ka dorkhas ha khmat u myntri rangbah ka jylla u Conrad K Sangma ban dawa ba na ka liang ka Sorkar jylla kan wan rah ia ka mat ha iing dorbar, ban pyrshah ia ka National Register Citizenship  bad ka National Population Register ban pynshisha ia ka jinglong nongshong shnong ka ri India ha ka ne ka jylla.
Haba ia kren bad ki ladpathai  khubor na ka liang u nongialam ka KHNAM u bah Thomas Passah, u la iathuh ba na ka liang ka Sorkar India ka la pynmih ia ka jingpynbna ba naduh  1 tarik u bnai Iaiong  haduh ka 30 tarik Nailur 2020 kin lum ia ki kyrteng lyngba ka NPR ha baroh ka jylla.
U la ong ruh ba  hadien ka jingtih bniah ia ka NRC bad ka NPR kan wan rah jingeh ia ki trai shnong ki ba sah ha ka ne ka jylla khamtam ia ki ba sah ha ki thain nongkyndong, namar kat kum ka jingpynbna ba la pynmih da Ministri of home affair ha kaba kane ka NRC bad NPR kan ym pdiang ia ki kot ki sla kum ka Epic, Adhar Card lane ka Card Rashon, hynrei ka pdiang ia ka syrnod sngi kha (Birth Certificate) lane ki kot ki sla kiba na duh u snem 1951 lane shuwa u snem 1971.
U la ong ruh  “Ngi sngewthuh shai kdar ba lada ki shim na ka syrnot sngi kha kan wan rah jingeh ia ki trai shnong  khamtam ia ki ba sah ha ki thain nongkyndong, namar bun na ki kin ym don ia ki syrnot sngikha bad kane kan pynlong ia ki ritpaid ha ka ne ka ri ba kin long ki nongbuhai shnong beain hala ka jong ka Ri bad lada ym pat shai kdar ba ka jing pynrung kyrteng  ia ka NRC bad NPR kan wan rah jingeh ne em ia ki trai shnong ka la bha ba kin phah sangeh shuwa ia kine ki jingpynrung kyrteng".
U la ia thuh ruh ba ha ka jingleit kynduh bad u myntri rang bah na ka liang u Myntri Rangbah  u la ong ba um pat don jingthmu ban pynlong ia ka jinglum kyrteng ia ka NRC ha ka jylla.
Na ka liang u bah Thomas u la ong ba ka jingpynrung kyrteng ia ka NPR kan dei bad ka jinglum kyrteng lupa na ka bynta ka NRC ha kaba u buh ka jingdawa ba ka sorkar Jylla ka dei pyntikna bha ba ka NPR kan dei ne em na ka bynta ka NRC bad ka NRC kan ktah ne em ia ka jinglong trai shnong  jong ngi ki rit paid.
Da ka jingkhie ka  coronavirus, ki samla pule jong ka thain shatei lam mihngi, ki la shah kren bein jur ha kine ki sngi, ha ki trai shnong ha Punjab bad ka daw ka long ba ki briew jong kane ka thain, ki ia syriem dur bad ki briew kiba na China.
Ka khubor, kaba la pynmih da ka Inside NE , ka iathuh ba kitei ki samla kiba pule ha  Chunni Kalan, ki la ring video ban pynpaw ia ka jingsngew sih jongki, ba ki trai shnong, ki la sin ia ki, da ka kyrteng  “coronavirus".
Kawei na ki samla pule, ka kren ha katei ka video, da kaba  ong  “Ngim don jingiadei eiei bad u  coronavirus;  u dei uba wan na China.
Ka dur ka dar jongngi, ka iapher bad ma ngi ki trai shnong jong ka thain shatei mihngi, ngim don jingiadei bad ka China.
".
Ka tnat jong ka koit ka khiah ka sorkar India, ka pyn thikna ynta ka sngi, ba kiba ioh ia ka jingpang Corona, ki la poi mynta sha ka 137ngut bad kitei ki kynthup ia 24ngut ki bar ri.
Ka jingbun kiba pang Corona ha Maharashtra, ka la poi sha ka 36ngut, katba ka Kerala, ka don 24ngut bad ka  Uttar Pradesh ka don 14ngut.
La iathuh ba mynta ka sngi, uwei u briew ula iap na katei ka jingpang bad u dei uba 64 snem ka rta, uba na Maharashtra bad utei u dei u briew, uba shait leit bha sha Dubai.
Kiba ioh pang na ka jingpang  coronavirus ha India, ki la poi mynta sha ka 125 ngut.
Kiba iap ha kylleng pyrthei, la antad ba ki la poi sha ka 7hajar ngut, ha kaba mynta ka Italy, ka dei ka Ri, kaba bun eh kiba iap, lait na ka China.
La iathuh ruh ba kiba ioh pang, ki don mynta  175,536.
Kiba iap ha China, ki don 3, 213ngut, katba ha Italy, kiba iap ki don 2,158ngut bad sa 28,000ngut kiba ioh pang ha Italy.
La iathuh ba ka India, ka la khang ruh mynta ia ka Taj Mahal, kaba dei kawei na ki jaka jngoh kai ba pawnam jong ka Ri.
Shillong:  Ka Sohryngkham SC ka la ioh rah ia ka nam lahduh ha ka lympung ialehkai U-14 Football Tournament 2020 ba la pyniaid da ka Shillong Sports Association (SSA), hadien ba ka la pynliem ia ka Langsning FC da 1-0 ha ka jingiaknieh ha ka sngi Saitjain ha madan Polo.
Ka nam lahduh ka Sohryngkham ka la long lyngba ka kol ba la thep da u Mekyrshan Kharpran ha 88 minit ha ka jingiakhun pynjlan por hadien ba ki la iakhaid ha madan.
Baroh ar tylli ki kynhun ki la ioh ki kabu khamtam ka Sohryngkham ba kham stet ban rah bol hynrei ki lah ban thep kol bad ka jingialehkai ka la kut ha ka jingiakhaid khlem don mano mano ba ioh thep kol.
Haba ym don ba jop, ki bor pyniaid ki la pyniakhun da ka extra time bad ka Sohryngkham ka la ioh ban thep ia u nam tam da u Kharpran ha ka minit kaba 88 bad rah syndon ia ka nam lahduh jong ka samoi ba mynta.
Ka Sohryngkham ka la rah ia ka khusnam lahduh da ka song pisa ba T.
20,000 ryngkat ka trophy katba ka Langsning ba wan ba-ar ka la rah T.
10,000 ryngkat ka khusnam.
Shillong:  Ka Wahiajer Sport Club shen kan sdang biang ia ka jingialehkai ba la tip kum ka 6th Invitation Knock-out Football Tournament ha Stadium Wahiajer West Jaintia Hills District.
Katkum ka kyrwoh ba la phah da u General Secretary ka Wahiajer Sport Club ma Dauni Phawa ula iathuh ba mynta u snem ka kynhun ba ioh rah ia ka nam lahduh kan ioh rah ia khusnam da ka song pisa kaba T.
2 lak bad kaba wan ba ar kan ioh rah T.
1 lak.
Ka tarik ba khatduh ban pdiang ia ka bai rung kan long halane shwa ka 4 tarik Iaiong, 2020.
Ia ki jingtip ba kham bniah lah ban iakynduh ia ki nongpyniaid ka klob.
Shillong:   Ka Royal Challenger FC Lyngkyrdem, ka la long ka lahduh ha ka 4th Kiw Sing Memorial Football Tournament ha Pongtung.
Ha kane ka sngi ha shwa jong ka jingialehkai ka don ka jingialang ba  la pyniaid da U bah Wallambok Lyngdoh.
U bah D hynñiewta, MCS uba dei U SDO ka Pynursla Civil Sub division, ula la iaroh ia ka club kaba la lah ban pynlong ia kane ka tournament.
U  bah Prestone Tynsong, uba dei ruh U Deputy Chief minister jong ka sorkar Meghalaya bad kumjuh ruh u MLA jong ka thaiñ u iaroh bad ai mynsiem ia ka club ba kan iai pynlong man ka snem ia kane ka tournament khnang ba kin mih ki player bna nam na kane thaiñ.
Ha ka jingialehkai, ka royal challenger FC LYNGKYRDEM ka la ioh rah ia ka song kaba 70000 bad ka Galaxy FC Pynursla, ia ka song kaba T.
30,000.
Ka Royal Challenger FC, ka la ioh ban thep kol lyngba U Defender Pomthaih ha ka minit kaba 23 bad ka minit kaba 65 da U Ronald Lyngdoh.
Ka Galaxy ka la trei shitom bad ka ioh ban pynmih jar ha ka minit kaba 85, lyngba U Bah Ksankupar Khongmalai.
U kongsan ryngkat u symbud kongsan bad ki riew rangbah ki la sam ia ka khusnam  sha ka team kaba jop  bad ia kaba rem.
Ia ka nam best player la ioh da U Bah Ribor Dkhar na ka Galaxy bad ia ka nam best goal keeper da u Mait Kharumnuid jong ka royal challenger FC LYNGKYRDEM.
Jowai:  Kawei ka kali Bolero Pick Up No.
ML04B-7624 ka la shah tuh ha ki nongtuh kali bym lah ban tip katba dang pynieng ia ka ha shnong Wahiajer Narpuh East Jaintia Hills District.
U trai katei ka kali u Elias Dkhar u la ujor sha ki pulit ka Lumshnong hynnin ka step dang step mar syniohi ba ka kali jong u kam don shuh ha ka jaka ba la pynieng.
U Elias Dkhar u la iathuh ba udei uba na ka Shnong Amsarin, Amlarem bad u la wan sha Wahiajer bad u la pynieng ia katei ka kali hajan ka iing u para kur jong u u Michael Dkhar hynrei ha ka por kumba 4 duna eiei u la khie thiah ban lap ba ka kali kam don shuh.
Hapoh katei ka kali ki don ki kot ki sla kali, kiwei kiwei ki kot ba donkam kum ka EPIC, PAN Card, Driving License, Bank Passbook bad kumjuh kawei ka Phone remdor kaba don ia u No.
7630859159.
Shillong: U myntri rangbah ka jylla u Conrad K Sangma mynta ka sngi u la ong ba ka sorkar Meghalaya ka la pynkhreh ban thied haduh 6 lak ki ‘Hand Sanitizers’ bad 50000 tylli ki ‘Face Mask’ kum shi bynta ban iada na ka jing pang ‘Corona virus’.
Haba jubab ia ka jing jylli ba wanrah da ka MLA jong ka Ampati ka Miani D Shira, na ka liang u Conrad K Sangma u la iathuh ba ka sorkar Meghalaya ka la pynkhreh ruh ban wan rah shibun ki ‘Thermal Scanner’ na ka bynta ban peit bniah lane ‘screen’ ia ki paidbah kumjuh ia ki briew ba wan na kiwei pat ki jylla sha Meghalaya.
U myntri rangbah ka jylla u Conrad K Sangma ka sorkar Meghalaya u la iathuh ba ka bad ka sorkar shen kan sa pynmih hukum ban khynthup ia ki ‘Face Mask’ bad ‘Hand Sanitizers’ sha ki thup ba donkam eh ia ki briew ka jylla bad ka sorkar ka la mang ban thied 50000 tylli ki N95 ‘Face Masks, 6 lakh tylli ki 3 ‘Ply Masks’, 32 tylli ki ‘Ventilators’ bad 6 lakh ki ‘Hand Sanitizers’ ryngkat bad ki ‘Thermal Scanners’ bad ka sorkar shen kan sa pynmih hukum ban kynthup ia ki ‘Face Mask’ bad ‘Hand Sanitizers’ sha ki thup ba donkam tam ia ki briew ka jylla.
Haba pynshai halor ka jing wanphai ki khynnah pule na ka ri China, na ka liang u Conrad K Sangma u la iathuh ba baroh 74 ngut ki khynnah pule ki don ha ka met ba koit ba khiah hadien ba ka sorkar ka la eksamin ban peit thuh bha ia ki.
“Baroh 57 ngut ki khynnah pule ba wan phai na China ki la dep ia ka jing shah peit thuh ba 28 sngi, bad satang 17 ngut ki dang don hapdeng ka jing peit khmih da ka sorkar Meghalaya" u la bynrap.
U myntri rangbah ka jylla u la iathuh ruh ba ka hospital NEIGRIHMS ka la don ia ki tiar ban ‘Test’ ia ka jingpang ‘Corona virus’ bad ki paidbah ki lah ban phone ruh ha u number 108 na ka bynta ban ioh jing iarap na ka jing pang ‘Corona virus’.
U myntri rangbah ka jylla u Conrad K Sangma u la iathuh ruh ba ka jylla ka la pynkhreh 102 tylli ki jaka na ka bynta ban khmih bha ia kiba suba don jing pang ‘Corona virus’.
Shillong:   Ka Seng Khasi Kmie, Shillong, ka pyn paw ia ka mynsiem kaba sngew khia haba iadei bad ka jingshon ia ka lynnong jong ka kot pule kaba dei halor ka sobjek Sociology, jong ka ICSE, na ka bynta ki khynnah pule ia ka Class XII, kaba la thoh shaphang ka shongkha shongman.
Ha kane ka kot sla numbor 1.
37 & 1.
38 ka la don ka jingthoh shaphang ka jaidbynriew Khasi ka long ka bym iahap, ka bym don nongrim bad kaba ktah mationg bha ia ka burom ka jot jong ka jaidbynriew Khasi.
Ka Seng Khasi ka sngew ba ki nongthoh ia kum kine ki kot, khamtam lei lei kiba dei nabar jong ka jylla, kum u Manjir Ghosh, kim lah ban shu thoh tang ban shu pyndep rukom, hynrei ki dei ban da wad ia ka wad ne tih bniah ia ka tynrai jong ka jaidbynriew Khasi.
Ka Seng ka ai khublei ia ka ophis jong ka tnat Director of Higher and Technical Education ka jylla Meghalaya, kaba la shim khia bha ia kane ka kam, da kaba ka la phah ia u kyrwoh jingujor sha ka iing ba la shon ia kane ka kot ka Kalyani Publisher.
Ka Seng Khasi ka dawa na ki bor ba dei khmih khamtam ia ka iing shon kiba la pynmih ia kane ka kot, ba kidei syndon ban buria lut ia ka pisa kaba ki khynnah ki la thied ia kane ka kot ban pule.
Na ka liang ka Seng Khasi, ka kyntu ruh ia ki bor kiba dei khmih ba lada don kino kino ki jingthoh kiba iadei bad ka jaidbynriew Khasi, ka long kaba kloi ban iarap naka bynta ba kan peit bad kan khmih bniah ia kino kino ki jingthoh ha shwa ban pynlong ia ki kum ki kot pule naka bynta ki khynnah skul jong ka jylla, ong u kyrwoh na u General Secretary Seng Khasi Kmie u Rgh P.
D Nongrum.
Nongpoh:  Na ka bynta ban pynsuk ia ki nongleit Jingiaseng Synod Rangbah ka Ri Bhoi kaba la long ha Balang Tyrso, u Dasakhiat bha Lamare, MLA ka Mawhati Constituency, u la sei na la pla bad pynlut hi ka Pisa na ka bynta ban maramot ne ban pyn madan ia ka surok ba la sniew palat, kata naduh Liarbang ter ter shaduh Mawlasnai.
Lyngba katei ka jingshimkhia da u MLA ka Mawhati ban pynbha ia katei ka surok, la iohi ba ka la pynsuk shikatdei eh ia ki Paidbah kiba la leit ban iashimbynta sha katei ka Jingiaseng Synod Rangbah, kaba la Ri Bhoi Presbyterian Synod ka la pynlong hapoh ka Balang Tyrso.
Haba iakren bad u Dasakhiatbha Lamare, u la ong ba u la don eh kata ka jingthrang na ka bynta ban pynbha ia ki surok kiba leit sha katei ka Jaka kaba la long Synod, hynrei ha ka por kaba lyngkot bad khlem pat da ioh ia ka jingpynmang pisa kaba biang na ka sorkar bad kaba la pynlong ia u ba um banse ban maramot ban pyndap khyndew hi ia katei ka surok na Liarbang sha Mawlasnai.
Lano pat un shna pynbha??  Hato un shna shisha??.
Shillong: U shongknor ka iing dorbar thawain ka jylla Meghalaya u bah Metbah Lyngdoh mynta ka sngi u la pynbna ba ka dorbar mang tyngka ka jylla kan long noh tang ha ka 19 tarik Lber 2010 kum shibynta ban tehlakam ia ka jing saphriang ka jing pang ‘Corona Virus’ ne COVID-19.
Ia kane ka rai la shim hadien ka jingialang ha kamra u shongknor ka iing dorbar thawain ha ka jing ia don ryngkat lang da u myntri rangbah ka jylla u Conrad K Sangma, u nongialam ka liang pyrshah u Dr.
Mukul Sangma, u symbud myntri ka jylla u Prestone Tynsong, myntri ka koit ka khiah u A.
L Hek bad ki MLA kiba kyntup ia u Balajied kupar Synrem, bad u Charles Pyngrope.
Kumban shu pynkynmaw, ia ka dorbar mang tyngka ka jylla Meghalaya la pynbeit ban long naduh 13 tarik haduh 23 tarik lber 2020.
Lah ban kdew ruh ba ka sorkar Meghalaya lyngba ka tnat pule puthi ka jylla ka la pynmih ka hukum ban khang lut ia ki jaka pule kynthup ia ki skul bad ki kolej hapoh ka jylla.
Shillong: Ka High Court jong ka jylla Meghalaya mynta ka sngi kala pynmih ia ka rai ba dei ban pynsangeh shuwa ia ka ilekshon ban jied Chairman bad CEM hapoh jong ka KHADC katkum ka jingpynbna kaba la pynmih ha ka 13 tarik mynta u bnai.
Katkum katei ka jingpynbna ha ka 13 tarik kaba la mih na ka secretariat jong u Lat ka jylla ka long ba ia ka ilekshon Chairman la buh ban long ha ka 17 tarik bad ia ka ilekshon jied CEM, la buh ban long ha ka 18 tarik mynta u bnai.
Kane ka hukum kaba la pynmih da ka iing kashari mynta ka sngi ka long halor ka jingmudui jong u Bah Pynshngain N Syiem pyrshah ia ka secretariat jong u Lat ka jylla Meghalaya mynta ka sngi.
Ka iing bishar ka la buh sngi ban shim bishar biang ia kane ka mutkoduma ha ka 19 tarik mynta u bnai.
Ha kane ka hukum kaba la pynmih la bthah ba ia ka jingpynbna kaba la pynmih ha ka 13 tarik dei ban pynsangeh shuwa namar ba ia kane ka mukotduma yn dang shong bishar ha ka 19 tarik mynta u bnai, la bthah ia baroh ba ki dei ban bud ia kane ka rai ha dien ba la ioh ia ka kopi na iing bishar.
Na ka liang jong u nong mudui ba mih khmat da u muktiar K Paul bad u S.
Thapa bad na ka liang jong ka secretariat jong u  Lat ka jylla la mih khmat da u muktiar S Sen bad u Muktiar A.
Thungwa.
Ha ka jingmudui hapoh iing bishar u muktiar K Paul, u la pynsngew ba ia ka jingmudui la leh katkum ka riti synshar jong ka Ri kaba 226 ban ujor pyrshah ia ka jingpynbna kaba la mih 13/03/2020 kaba la pynmih na ka ophis jong u Commissioner secretary jong ka sorkar Meghalaya ba dei peit ka tnad District Council Affair bad na ka ophis jong u Secretary jong ka KHADC.
Da ka jingpynbna kaba nyngkong ka long ba u Lat jong ka jylla u la khot ban pynlong ia ka dorbar jong ka KHADC ha ka 17 tarik ha ka por 10.
00 baje mynstep hapoh jong ka District Council Hall ban jied ia u Chairman jong ka Council bad ka jingpynbna kaba ar ka long ban khot ia ka iing dorbar ban pynlong ia ka ilekshon jied CEM ha ka por 11.
00 baje mynstep ha ka 18 tarik.
Ha ka jingmudui na ka liang jong u nongujor u la ong ba u bat ia ka kam Chairman hapoh ka iing dorbar jong ka KHADC dei da ka jingjied lyngba ka ileskhon.
Kumba ka long mynta katei ka shuki kam shym lait thylli, da ka jingpynbna kaba nyngkong ka long ba la weng ia u Chairman ka kam.
Katba na ka liang jong u muktiar S Sen u la pynsngew hapoh ka iing bishar ba u hap ban shim ia ka jingbthah na ki bor ba dei peit bad un sa ai ia ka affidavit ban jubab lada don kam, halor kane ka iing bishar ka la pynkynriah ia ka jingbishar sha ka 19 tarik mynta u bnai.
Ka iing bishar ka la hukum ba haduh ban da shong bishar biang ia ka jingpynbna kaba la pynmih ha ka 13.
03/2020, dei ban pynsangeh noh shuwa bad la bthah ia baroh kiba dei ban bud ia kane ka jingbthah.
Shillong: U myntri rangbah ka jylla u Conrad K Sangma mynta ka janmiet hapoh ka ing dorbar thaw ain ka jylla, u la wanrah da ka ‘Resolution’ ban dawa na ka sorkar India ban pyllait lut ia ka jylla Meghalaya na ka jing treikam ka Citizenship Amendment Act 2019 (CAA).
Kumban shu pynkynmaw ka CAA 2019 ka lah ban treikam ha ki jaka ka jylla Meghalaya ki bym hap ha ka 6th Schedule kata kumba 3 percent kiba kynthup ia ki jaka jong ka Khyndai Lad, Municipal bad ka Forest Colony bad kiwei kiwei.
Na ka liang u myntri rangbah ka jylla u Conrad K Sangma haba jubab ia ki jing kylli na ka liang pyrshah hapoh ka ing dorbar u la ong kum shi bynta ban iada ia ki trai ri trai muluk ka jylla, ka sorkar Meghalaya ka wanrah da ka ‘Resolution’ ban dawa na ka sorkar India ba dei ban pyllait lut ia ka jylla Meghalaya na ka jing treikam ka CAA 2019.
“Ki don 27 tylli ki Municipal Wards bad kumba 23 tylli ki hap hapoh ka 6th Schedule bad 4 tylli ki lait na ka 6th Schedule, namar kata ka sorkar Meghalaya ka dawa na ka sorkar India ba dei ban pyllait lut ia baroh ka jylla na ka CAA 2019" u la bynrapHaba jubab ia ka jing kylli ba ka sorkar Meghalaya kadei ban phah weng noh ia ka CAA, na ka liang u myntri rangbah ka jylla u la ong ba ka sorkar Meghalaya kan nym lah ban btah ia ka sorkar pdeng ban phah weng noh ia ka CAA 2019 namar ia ka ain la dep pynteikam lyngbak ja jing ioh mynjur ha baroh ar tylli ki ing dorbar thaw ain ka ri Indati kata ka Lok Sabha bad ka Rajya Sabha.
U Conrad K Sangma hapoh ka ing dorbar ka jylla kum shibynta ban dawa na ka sorkar pdeng ban pyllait ia ka jylla na ka CAA 2019, u la ong ba ka ing dorbar ka jylla kan dawa tyngeh na ka sorkar India ba dei ban pyllait baroh 100 percent ia ka jylla Meghalaya na ka jing treikam ka CAA 2019.
Balei u c m bad ki myntri ki kwah resolution ban dawa na ka sorkar pdeng ban pyllait caa ia ka meghalaya.
Balei um ong to ngin iai leit ban pynbor ia ka sorkar pdeng ban pyntrei kam noh kloi ia ka ILP ha Meghalaya, imat don ei ei sha lyndet (dal mai kala hai).
Shillong: Ka Khasi Students Union (K.
S.
U), South Khasi Hills District Unit mynta ka sngi ka la leit ai ia ka dorkhas ha u myntri ka kam poh ing u Ma Lakmen Rymbui bad dawa ban  weng mardor hapoh 48 kynta ia u S.
D.
P.
0 ka Sohra Civil Sub-Division u Giri Prasad.
Haba ia kren bad ki lad pathai khubor, na ka liang u president ka KSU SKHDU u samla Reebokstar Diengdoh, u la iathuh ba ka jingdawa jong ki, ia u SDPO ka Sohra ban hiar shuki noh namar ka jing donkti jong u ban pynphet ia ki bar jylla na Ichamati, da ka ba ong ba ka jingtohkit Magistrate ka dang iaid sha khmat, hynrei na ka liang u ne u SDPO u la iarap ban pynphet ia ki nong thombor na Ichamati shiteng miet shiteng iong khlem ka jingtohkit, namar ba na kiba ioh ban phet ki lah ban don lang kiba donkti ban thombor ia ki dkhot ka KSU ha Ichamati.
U la ong ruh ka  jingbymlah jong u S.
D.
P.
0, ban phah bor pahara ha ka 28 Rymphang  2020, por ba pynlong jingialang paidbah ha Ichamati, ban pyrshah ia ka CAA bad dawa pyntreikam ia ka ILP bad la shim ba ha katei ka sngi ka pynsuba ioh ka don eiei sha lyndet, namar ki bar jylla  kiba hiar thma ha katei ka sngi ki la pynkhreh lupa.
Na ka liang ka seng ka la dawa na u myntri kam pohing ba dei ban kem mardor ia kiba donkti ha ka ban pyniap ia u Bah Lurshai Hynniewta bad ki dei ruh ban pynshai paidbah ia ki 8 ngut ki briew kiba la shah kem ha ka jingdonkti jong ki ban thombor ha Ichamati, ha kaba  u la ong ruh ba na ka liang ka seng bad ki paidbah jong ka thain Sohra ki don da ka hok ban tip ia ka.
U la ong ruh ba lada kim lah ban pyntrei kam hapoh ka shitaiew ia kine ki jingdawa, na ka liang ha KSU SKHDU ki la rai ba kin khang shuwa ia baroh ki jing khaii mawshun  ha Majai Sohra Syiemship bad ha ki Elaka Bortali.
U samla Edmund Khongsya General Secretary ka K.
S.
U.
South Khasi Hills, u la ong  ba ka seng ka buh ruh ka jingmaham kaba jur ia ki Khlieh nongsynshar jong ka Elaka Sohbar, Mawlong, Wahlong, Shella bad Hima Sohra ba ia ki nongtih mar poh kyndew, ki nongkhaii, bad ki nongsynshar shnong  ba kim bit ban pynrung ia kino kino ki bar jylla nangne shakhmat ne ai kino kino ki NOC ha kaba ia dei bad kino kino ki kam khaii pateng ha ka thain Border.
U la iathuh ba na ka liang ka seng ryngkat bad ki paidbah ka thain Sohra baroh kawei kin hiar biang sha lchamati ban pynlong jingialang ha Ichamati.
Nongpoh: Da ki Lak ngut ki Paid Riewngeit na ka Balang Presbyterian ha ka dong Ri Bhoi, hynne ka sngi ki la tuid sha ka Jingiaseng Synod Rangbah kaba 22 jong ka Ri Bhoi Presbyterian, kaba la long naduh ka 12-15 tarik hapoh ka Balang Presbyterian Tyrso, Ri Bhoi District.
Ha kane ka jingiaseng Synod, kaba la don ryngkat ruh lem bad bun ngut, naduh ki Pastor, ki Tymmen Basan, ki Nongialam ha ki Balang bapher bapher, la ka long na ka District bad wat na kiba shabar na ka District ruh kumjuh.
Nalorkata, ha katei ka Jingiaseng Synod ka Ri Bhoi, la iohi ba ki Nongmihkhmat ha Ri Bhoi kaba kynthup ia u Bah Mayrald Born Syiem, MLA ka Nongpoh, u Dasakhiatbha Lamare, MLA ka Mawhati, u Bah Charles Marngar, MDC ka Mawhati, u Bah Balajied Ranee, MDC ka Nongpoh, ki ophisar sorkar lem bad kiwei kiwei de ki riew rangbah ka Dong Ri Bhoi.
Ha katei ka sngi, haba phai sha ka jingseng paidbah kaba la long ha ka por 10:30 baje mynstep, la iohsngew ia ka jingiathuhkhana na ka Ktien U Blei lyngba u Pastor P.
L Muksiar, katba ia ka bynta ba kongsan ban sam ia ka Ktien u Blei ha ka Jingiaseng kaba 1: 30 baje Nohphaisngi la sam da u Rev.
Dr.
R.
R Cunville.
Ha katei ka Synod Rangbah, ki la don ki jingrwai Choir bapher bapher, kiba kynthup ia u Choir na ka Balang Tyrso, Ri Bhoi Christian Fellowship Shillong, ka Ri Bhoi Sepngi Presbytery Standing Choir, ka Mawbuh Sarikrai Presbytery Standing Choi, kiba la rwai ha ka jingiaseng kaba 10: 30 mynstep.
Katba ha ka jingiaseng kaba 1:30 la rwai na ka Ri Bhoi Shathie Stading Choir, Nongtluh Mathan Standing Choir lem bad ka Ri Bhoi Synod Stading Choir.
Shillong: Hynnin ka sngi kawei ka kali Maruti Car, ka la hap ha riat Rngain bad ha katei ka jingjia, ki la don arngut ki briew, kiba iap bad kitei ki long U Bah Seiborlang Khonglam (30) bad nangta sa U bah Libarius Tynsong (14) bad kitei ki dei baroh arngut kiba na ka Shnong Mawkajem.
La iathuh da kiba ha iing, ba ka jinghap jong katei ka kali, ka dei ha ka riat kaba jylliew haduh kumba shi hajar phut eiei na katei ka surok bah, kaba riat shi katdei, kaba pyniasoh ia ka Pynursla bad ka Shillong.
Ym shym tip satia ia ka daw jong katei ka jinghap jong katei ka kali bad ka jinghap ka dei ha ka por mynsngi, hapdeng ka por 12 baje haduh 3 baje nohsngi.
La sei ia kitei kiba iap mynta ka sngi bad katei ka kali, ka la julor la jhor bad la pynbeit ba yn tep ia kitei kiba khlad lashai ka sngi.
Yn pynkhlain ka Meghalaya ia ka NDA  Da kaba pynjop donburom ki MLA ia u Dr W.
R.
Kharlukhi.
Ki kotkhubor Italy, ha kine ki sngi, ki dap ki sla jongki, da ki khubor iap briew bad la iathuh ba ki don kiba la pynmih haduh shiphew sla ia ki khubor iap briew bad katei ka dei na ka jingiap briew, kaba la jubor na ka jingpang Coronavirus.
Hynnin ka sngi, tang shi sngi, ka jingdon kiba iap, ka la poi sha ka 368ngut, ong ki lad khubor bad ka jingdon kiba iap, ka la poi mynta sha ka 1,809ngut ha katei ka Ri.
Shillong: Ki MDC na ka kynhun jong ka United Democratic Alliance  mynta ka sngi ki la leit ban thep ia ka kyrteng na ka bynta ban ia khun ia ka eleksion  CEM bad  Chairman ha Khasi Hills Autonomous District Council ka ban long ha ka 17tarik  bad 18 tarik mynta u bnai.
Hynrei na ka liang ki MDC ki ba don ha ka kynhun jong ka party United Democratic Forum  ba ialam da u bah Latiplang Kharkongor kim shem la leit ban thep ia ka kyrteng jong ki ban ia khun ia kane ka eleksion.
Mynta ka sngi ki MDC ki ba la wan ban thep ia ka kyrteng ki long u bah Titustarwell Chyne ban ia khun ia ka elekshon na ka bynta ka kam Chief Excutive Member bad u bah Pyniaid Sing Syiem ban ia khun ia ka kam kum u Chairman ka kHADC.
Haba ia kren bad ki lad pathai khubor na ka liang  u nongialam ka UDA  u bah Tistostarwell Chyne u la ong ba na ka liang jong u ym shem la don kano kano ka jingsnew pher ba ki khlem  wan ban thep kyrteng mynta ka sngi.
U la ai khublei ruh ia ki liang pyrshah ba ki khlem  buh kyrtong eiei ban ia khun ia ka ne ka elekshon bad u la ong ruh ba ka jing bym  buh kyrtong jong ki,ka dei ba ki ruh ki pynpaw ia ka jingsngew jong ki namar ba la katta bnai  ka don ka kynrum kynram tharai na ka liang jong ki ruh ki la kwah ban pyn kutnoh ia ki ne ki drama ha kane ka district council khnang ban ai lad ia ngi ki ba bun paid ban pyniaid noh ia ka EC ba thymmai.
Shillong: Ka sorkar Jylla, ka la pynbna ban khang lut ia baroh ki skul, naduh ka 17tarik haduh ka 31tarik Lber 2020 bad ka daw, ka long namar ka jing saphriang ka jingpang Corona Virus lane Covid 19.
Ka khubor, ba la pynmih da U bah DP Wahlang, Principal Secretary to the Government of Meghalaya, Education Department, ka pynbna, ba tang kito kiba don eksamin MBOSE, ICSE, CBSE, NEHU bad kiwei kin iaid beit kumba la pynbeit prokram.
Ha kajuh ka por la bthah ruh ban nym don ka jingleit sha ki gym, ki iing Cinema, ki jaka shang kai pyrthei, ki jaka ia jngi bad kiwei ki jaka paidbah, ong ka khubor.
Da ka jingsngew dom u Rangsan u phet noh na kata ka kamra ba ia shongkai lang bad leit thiah sha la ka kamra.
Ba ka por ruh ka la miet, kine shi khun ki la leit thiah noh sha la ka jong ka jong ka kamra.
U menkpa u iathuhkhana da thiah ia la ka lok shaphang ka jingiakren ki briew shaphang ka mobai.
U iathuh ba don uwei u rangbah briew uba iathuh ba ha ki surok shnong bad ha ki lynti shnong khamtam ha ki jaka ba kham kyndong ba ki khynnah dang khie dang san bad wat kito kiba la samla heh ki lapmiet bad ka  lehkai mobai.
U bteng shuh shuh ba imat dei namar ka jingdon bun ki jingpynbyrngia ka la pynlong ia ki ba kin kyrni ha ka.
“Hato kane kam snoh jingiadei bad ka jinghiar dor ka longbriew manbriew khamtam ba ki iohi lut hangto ia ki phlim ki bym iadei dur kaba la pynlong ia ki ban rung ka jingmut bymman?" buh jingkylli ka kmie.
“Ki jingjia kiba phi iohi ha ki kot khubor kiba la mih jan man la ka sngi  ka pynpaw bad ka pyni ba khlem pep kan dei ka daw?" jubab u menkpa.
“Ngam ju kynmaw ba ha ki por jinglong khynnah jong ngi kum kine kiei kiei kin paw pyrthei khamtam ha ki lad pathai khubor kaba kham bna dei tang sha ri sepngi" ong ka menkmie.
“Lada ngam bakla dang ha kine hi ki por ba ka jyllei ka mobai ba wat ki khynnah ba dang rit rta ruh ki la bat ha kti ia kane ka kor kren remdor.
Kim salia ban thied ia ka wat lada ka rem tang ban ia ioh lem kumba ioh kiwei kiba kham bit kham biang" ong u menkpa.
“Imat la eh shisha ban teh lakam namar ka dei ka mar shimet jong u briew wat lada don ki skul kiba pyrkhing ia la i khynnah skul" ong biang ka menkmie bad la klum bha  ia la ka met.
“Ia ka jingkwah ba shapoh jong u briew te la jynjar hi ban tem haba habar ki leh angel katba shapoh rhem ka jingmut ba bun jait.
Kat ban da sngewthuh ki la kyrni bad la eh ban bthat ia ki kynjri" ong u menkpa.
“Na kata ka daw bun ki kmie ki kpa ki la shu ud shu khnuim ia ka jingi lymwir ia kiba bun" pynskhem ka menkmie.
“Lada ki klet mobai ki kloi ban leit shim na iing bad shu phah wanrah hano hano ruh" ong u menkpa.
“Ka dei kein kpa, phim kynmaw ma phi ruh shisien phi wan rung biang ha iing haba phi la poi ha phalor" pynphai ktien ka menkmie bad ka rkhie.
“Tang ma nga ruh uba la rangbah kumne shu sngew thylli bad shu sngew kumno re kumno lada khem rah mobai.
Tangba ym dei eh haduh katta katta eh, kein noh phi sngewthuh bakla kmie" ong u menkpa.
“Kata te ka iapher hi kat u rangbah briew phi un pyrkhat ia ka jingkit ka iing ne un pyrkhat tang ia kaei haba la shim ka jinglong rangbah ne longkpa.
Kito pat iano kin pyrkhat haba dang leit skul" ong ka menkmie bad ka saham samthiah.
“Ka kmie te ka kmie shisha phi ka siat na sohpdung" ai jingiaroh u menkpa.
“Haba shim kyllum hi, imat kane ka jingkyrni mobai ka kham bun sha ki khynnah samla bad samla rangbah.
Tharai, madei mata kam duh wat ha kiba la rangbah" pynpaw u menkpa.
“Na kata ka daw nga ong ia phi ‘la i shaiong ban peit" ong ka menkmie.
“Ni ym lah ap shuh phi Mei ieid, ngin leit noh sa shu iathuh lem mo ba nga wan wad ma nga…" La ong ka RidaKumta wut ki ia pynbeit la ki kjat sha la iing la iing.
Haba la poi ha iing ka Rida ka la shet sha ia lade bad ia la ka Kmie.
Katba dang ia dih sha, i Kmie jong ka i la kylli“Pha poi iew ne em…?"“Em, nga khlem poi nga shu leit ha iing i Linda…" La jubab ka Rida“Nga shu kylli ioh pha poi namar ba pha la slem…" La ong pat ka KmieWatla ka Kmie kam tip ia ka jingshisha hynrei ka mynsiem ka Rida ka la sngew pap hi ha lade namar ba ha ka jingshisha ka leit khnang sha Iew.
Hynrei namar kam kwah ban iathuh ka la kun la ka kun ha la mynsiem.
Kumta hadien ba la dep dih sha ka la khohreh sa ka shet ka tiew kumba ju long.
Ynda la dum ka bneng u Panah u la wan iing.
Ka Kmie jong ka, ka la bthah ban shet sha ia u.
Ka Rida ruh ka la leh kumba la bthah ka Kmie ka la leh don burom ia u watla kam da sngewtynnat than.
Hadien ba la dep dih sha u Panah u la kylli ia ka“Rida mynne phi wan sha dukan mo….
?" U ap ba kan jubabKane ka jingkylli ka la pyn jnang khak ia ka Rida ban jubab.
“Balei phi kylli…?" La phai ktien ka Rida“O ym long shuh ban shu kylli ruh…?" La ong pat u Panah“Long balei ym long…?.
Tang ba kumta hi kein… Da sngew pher ka rukom kylli jong phi" la jubab ka RidaMarsien kumta la iohsngew ka Kmie jong ka, ka wan mih hangta bad kem ktien“Balei…? Nga sngew phi ia kren aiu.
?" Ka la kylli sa ma ka“Em nga shu kylli na i Rida pleng i wan na dukan mo mynne.
Hynrei i kylli kylla pynban balei nga kylli.
" La iathuh u Panah.
Kane ka jingiathuh u Panah ka la pynbitar leb ia ka Kmie jong ka.
“Balei Rida pham jubab hok…? " ka la byrthen“Phi iohi ne shu tip ba ka wan mih sha dukan…?" La tohkit sa i Kmie jong ka na u Panah“Nga iathuh i Kong Mer …" La jubab u PanahKa Kmie ka la sngewthuh ba pleng ka khun ka la thok ia ka.
“Rida pleng mynta la stad sa ka thok mo… Ngam poi pyrkhat phan long kumne.
" La ong i Kmie jong da ka jingbitar.
Kumta hi namar ba i dei i briew ba dom riang wut wut noh hi, i sei ia u dieng wah pyrda bad i la sdang ban bom ban tied biang ia ka Rida.
“Pleng mynta nga sngewthuh imat pha ia suh buit bad kato ka Niakha jong pha wat ban knieh noh ia kato ka dukan ruh" Ka la byrthen bad kynnoh katba dang bom dang tied.
Ka Rida ka la iam rangbah bad ka la hab ban panmab shi pan mab haduh ba i Kmie jong ka in sangeh ka shoh ka bom ia ka.
Kumta hi bak ka leit rung sha la kamra thiah bad iam pangnud hangta marwei.
Kane ka jingjia ka la nang kynton ka jingkhuslai ha ka mynsiem ka Rida.
“Haduh katne i Mei in leh ia nga tang namar ba i ieid ia u Panah…" Ka Rida ka la kren wei briew ha la mynsiem.
Ka Rida mynta naduh kata ka sngi ka la duh ka jingshaniah ha la ka Kmie bad ruh ka mynsiem isih ka la rung hapoh jong ki iwei ia iwei pat.
Ar sngi hadien ka Rida ka la iathuh ha la ka Kmie ba ka donkam ban leit sha klas, hynrei ka Kmie jong ka, kam shah shuh.
“Em wat leit… Klas aiu kata.
? Khun ka men thok.
Katto ia pha ngan ym shah shuh phan leit shano shano ruh.
Mynta pha la heh tip mano ioh pha leit kynduh samla baroh.
" La kren dait pynban i Kmie jong ka.
“To seh Mei ba nga donkam eh…" La kyrpad ka Rida“Em te em… Kam aiu phan leit ong ngan leit ma nga.
" Tdot i Kmie jong ka i khlem ai lad.
Ka Rida ka la hab ban rung biang noh hapoh iing bad da ka jingdom ka la rung sha la kamra thiah jlang ka sngap jar.
Lada jia ba phi shongkai ha dukan u kharkaia, phin lap ba ha ka shi sngi, don lai jait ki kali kiba ju wan shim khaw, shini na u bad ki siew bai khaw bai shini da ka pisa lieh (slip).
Kine ki dei ki kali ML-01, ML-02 bad ki kali jong ki nongialam jong kita kiba khot ialade ki seng bhalang.
Kine ki seng bhalang, ym tang ba ki shu shim ei ia kitei ki marbam; hynrei wat ia ka jinglut ba ki leit shane shatai, la siew da kine ki mahajon dkhar.
Dei na kata ka daw, kim ju pyrshah ia ka jingkiewdor ki marbam.
U myntri rangbah ka Delhi, U  Arvind Kejriwal, ula pynbna ban khang lut ia ki jaka ialehkai kum ki  gym, ki spa bad ki club miet ruh, haduh ka 31tarik Lber 2020 bad ka daw ka long namar ba kiba ioh pang Corona, ki la poi sha ka 112ngut ha ka Ri baroh kawei.
U Kejriwal, u pynbna ruh ba la khang ban ialum palat 50 ngut ha ki jaka paidbah bad lehse lyngba katei ka ain, kan khanglad ia kito kiba ialum ha Shaheen Bagh, kiba la bteng ka jing ia shong paidbah jongki, la palat 90 sngi.
Mynta ka sngi, la iathuh ba u don uwei uba pang ha Ladakh, Odisha, J & K, Kerala, ong ka tnat ka koit ka khiah ka sorkar India.
Shillong: U myntri ba dei ia ka koit ka khiah u Bah A.
L Hek mynta ka sngi hapoh ka ing dorbar u la tyrwa ba ka sorkar Meghalaya ka dei ban khang lut ia ki jaka pule naduh ki skul bad kolej lait noh kiba leit thoh eksamin khnang ban tehlakam ia ka jing saphriang ka jing pang ‘Corona Virus’.
Nalor ki jaka, ki jaka ban khang ki kynthup ia ki Cinema Hall, ki Swimming Pool, ki Pubs bad baroh ki jaka ba khring paidbah.
U myntri ka koit ka khiah u la ong ruh ba ki paidbah ki dei ban kiar na ka jing ialang paidbah kum ki workshop, training, ka iew ka hat, bad ki jaka jngoh kai pyrthei.
lber 2019?.
Hynnin ka sngi, ka jingiap  briew ha Italy, na ka jingpang Corona, ka la poi sha ka 369ngut bad kaba dei ka jingiap kaba bun duh ha ka shisngi.
Haba khein lang baroh kiba iap ha Italy, ki la poi sha ka 1,809ngut.
La iathuh ba ka Vatican, ka la pynsangeh noh shwa ia ka leh niam Easter, kaba dei ban long ha ka 5tarik Iaiong 2020, namar  ba ka Italy, ka don ha ka jingma kaba jur na ka jingpang Corona.
Jowai: Ka jingkyrkieh palat ban poi sha jingiaseng Synod Mihngi ha Dkhiah, East Jaintia Hills ka la pynlong ia ka jingsahkut ne dheng kali kaba da ki bun kynta ha ki thain Phramer khamtam naduh Mookhep haduh Dosti Hotel, Ladrymbai.
Kane ka jingkyrkieh ki driver bad ki nongleit jingiaseng ki bym shym la kren eiei ia ki driver ka la long pynban ka jingkhlem akor bad ka jingpynkhein ruh ia ka ain niah Kali lane ka traffic rules ha kaba ka la ktah ruh ia ki kali kiba wan na kawei pat ka liang kiba lah ban dei kiba pang ba shitom.
Mynta ka sngi ia u Surok Bah la pynlong ia u tang kum u Surok One Way ban iaid haduh saw syrtap.
Katei ka jingkyrkieh palat da kaba pynhersted ia ki kali bad knieh khmat ruh ia kiwei pat ki kali ka la pynlong pynban ban sahkut da ki bun kynta bad duh jingiaseng ha ka por 10 baje mynstep.
Kane ka jingleh ki driver ba leit jingiaseng synod ym tang ba ka wanrah jingeh ia kito kiba wan na kawei pat ka liang namar haba la syrtap ki kali leit jingiaseng, maki ruh ki la sahkut lang.
Kane ka la wanrah ruh ia ka jingduh ia ka KJPSM naba ha ka jingiaseng kaba 10 baje bun ki bym shym la lah ban poi sha ka jingiaseng bad ka jingainguh ruh ka duna.
Ki pulit ka West Jaintia Hills naduh Soo-Mer haduh Phramer ki la pyrshang ban phah iaid ia ki kali da ki lain khlem ia iaknieh khmat ban lait na ka dhengkali hynrei tang poi ki jaka bym don pulit ki la her wut wut la kum ki nongiamareh thong kali kat haduh ba ka la don ka jingiatynrah hajan Rajasthan Hotel, Hynniawmer bad kawei ha Ladrymbai kaba tynrah ia kawei pat kali ha ka por ba ka knieh ban ioh khmat.
Ki pulit ki la bat noh ia katei ka kali ha Ladrymbai bad haduh ba la thoh ia kane ka khubor kam pat lait satia.
Ki pulit ka East Jaintia ruh ki la treibor bah namar bunsien ka jingkynnoh kan leit sha ki ba kim lah ban pyniaid kali haba don kum kine ki jingiaseng heh.
Naduh Petrol Pump Ladrymbai shaduh Dkhiah ki pulit ki la ieng thik hapdeng surok ban phah iaid ia ki kali da u lain.
Ka jingieng ki pulit hapdeng surok wat da u SP hi ruh ha man ka 200m lane 300m ka la pynduh lad noh ia ki driver ban kyrkieh kniehkhmat kawei pyrshah ia kawei.
Ki don ki rangbah kiba la pynpaw ba kum ka synod bad khamtam eh ki Balang ha kylleng ki dei ban hikai ia ki paid riewngeit khamtam eh ia ki driver ba ki niah kali donakor khamtam eh haba leit sha jingiaseng.
Hooid lait noh ia kito kiba don ki program bad kidei ban poi ha ka por ka long da kawei pat.
Shillong:  Ka Kur Shangpliang ha Mawsynram ka la iakynduh lang ha ka sngi Saitjaiñ ha Mawsynram bad la thaw ruh ia ka Unit na ka bynta ban pyntyllun ia ki kam ki jam jong ka Kur.
Ha kane ka sngi la iadon ki riew rangbah, ki longkmie kumjuh ki samla shynrang bad kynthei ha kaba la pyniaid ia ka jingialang da u Bah Lastborn Shangpliang.
Ha kane ka sngi la wanrah ia ka jingmait phang jong kane ka jingialang da u Bah Lastborn Shangpliang kum u Chairman, kumjuh ka jingai jingmut na u Bah H.
M Shangpliang bad kiwei ki riew rangbah lem bad ki longkmie.
Ha kane ka sngi la thaw ruh ia ka Seng Kur ba la tip kum ka Dorbar Kur Shangpliang Mawsynram Unit ha kaba la thung Chairman ia u Bah Lastborn Shangpliang, Vice Chairman ia u Bah Aspingland Shangpliang, Secretary Bah Watchman Shangpliang, Asst.
Secretary Bah Wanhiam Shangpliang, Treasurer Kong Mebirda Shangpliang, Adviser Bah H.
M Shangpliang bad Publicity Secretary Bah Trustman Shangpliang.
La thung ruh ia ki dkhot ka Executive Committee ba kynthup ia Kong Dilona, Kong Ailona, Kong Molinda, Kong Aitis, Kong Joycy, Kong Pherida, Kong Bihlinda, Bah Teibok, Tbn.
Iengskhem, Bah Hehboklang, Bah Peiphang, Bah Kerbansing, Bah Rudyhess, Bah Trueman, Kong Aibarilin, Dr.
Rusievan bad Pro.
Pastor Dalampher Shangpliang.
Ka kot pule Class XII jong ka sobjek Sociology, kaba dei na bynta ki skul ICSE lane Indian Certificate of Secondary Education (ICSE), ki la ioh ban pule ia ka kot kaba pyn jah burom ia ka jinglong jingman jong ka jait bynriew Khasi, ha kaba la thoh shaphang ka shongkha shongman, kaba la ktah mationg ia ki kynthei bad ia ki shynrang Khasi ruh kumjuh.
Lyngba ka jingmih jong kane ka kot, ka pyni shai namarkata, ba ka sorkar India, lane kata ka pule puthi jong ka sorkar India, ba ka la leh bym salia bad khein niew bein ia ka jaitbynriew Khasi, namar ba ka la nud ban pynmih ia ka kot halor ka jinglong jingman jong ka jaitbynriew Khasi, khlem da don ka jingtih bniah satia.
Don kiba kynnoh ia u nongthoh, lane U Manjir Ghosh, hynrei u nongthoh, u dei u briew shimet bad un nym lah ban thoh ia ka jingthoh shaphang ka Ri Khasi, lada ialade um tip eiei bad lada jia ba ula thoh ruh, un nym lah ban shon, lada jia ba ka tnat pule puthi kam pat shym la mynjur satia; hynrei kat ban poi sha press ban shon, ka la don ka jing mynjur jong ki heh sorkar, kiba don ha ka tnat jong ka sorkar India bad ka jing shisha, ka long ba katei ka tnat, kam shym la salia, lane ka kwah ban pynbudnam lane ka leh khnang ban pyn thoh bria ia ka jait bynriew Khasi hi baroh kawei.
Namar ba kane ka dei ka kot, kaba ki pule ha kylleng ka India, kumta ka la donkam ia ka sorkar Jylla, lyngba u myntri rangbah, ba kin dawa mardor, ba dei ban pyn sangeh ia katei ka jingthoh ba pynbudnam bad ban ujor ejahar ruh ia uba peit ia katei ka tnat pule puthi bad lyngba katei ka jing ujor, kumta yn lah ban tih bniah, la katei ka jingthoh pynjah burom, ka dei kaba la leh shimet da u nongthoh ne ka dei kaba la mynjur da ka tnat Human Resources Development jong ka sorkar India.
Haduh mynta, ngim pat iohi, ia ki sengbhalang, kiba ju smat ban thaw ishu ia ki mat bapher lane ki seng longkmie ruh kumjuh, ba kin mih shakhmat ban iaid paidbah, ban thang ia katei ka kot; hynrei ki dei ban sngewthuh ba katei ka dei ka kot kaba la thad burom shi katdei ia ka long rynieng jong ki kynthei Khasi jongngi bad kumta, kum ka jaitbynriew kaba niewkor ia ki longkmie, ka la dei ban pyni, da ka kam kaba kham eh, ban pyn kyndit ia kito kiba pyn thoh bria.
Shillong:   Ha ka jingialang kaba la long hapdeng ka Meghalaya people Labour Union(MLPU) bad ki saw tylli ki seng Tourist Taxi Associotion kila pdiang ia ka dor bai kali thymmai kaba la pynbna da ka sorkar Meghalaya.
Ia kane ka jing ialang la pynlong hapdeng ka MLPU bad ki saw tylli ki seng Tourist Taxi Association ha ka 13 tarik u Lber 2020 ki la shim ka rai ban pdiang ia ka dor bai kali kaba la buh da ka sorkar jylla lyngba ka tnad transport.
Haba ia dei bad ki kali Sumo bad ki Innova kum ka seng kam pat hun, halor kane ka la rai ban thoh biang sha u Commissioner ba dei peit ia ka tnad transport jong ka sorkar.
Ha kane ka jingialang ki la shim ruh ia ka rai ban ia kren bad ka sorkar ba kan pynkiew noh ia ka bai shimwai kali bad haba ia dei bad ka jingsiew ka sorkar ka dei ban siew noh ha dien ba la pynlait ia ka kali.
Ka jingialang ka la thung ruh ia ka kommiti hapoh ka jingpeit jong u bah Myguardy Thabah ban wad bniah ia ki rukom shim wai kali ki hotel bad ki company na ki paidbah ha kane ka jylla.
Ia ka jingialang la pyniaid da u Bah Erwin K Syiem Sutnga Advocate President Meghalaya People’s Labour Union ki nongkit kam na ki seng nongniah tourist taxi ki long u bah Ferdinand Jyrwa President bad u bah Myguardy Thabah general secretary na ka Meghalaya Tourist Transporters’ Association.
Na ka seng All Shillong Tourist Taxi Driver United Organisation la don lang da u Antrolius Marak president bad u Shiva Deb general secretary, na ka seng Khasi Hill Tourist Taxi association la wan mih da u President bah Justine Lyngdoh bad Bhaskar Deb General Secretary bad na ka Hynniewtrep Tourist Taxi Association la wan mih da u Bah Kordor L.
Mawlong president la don lang ruh u bah Valentino Kharnaior Asst General Secretary MPLU.
Shillong: Ki MDC jong ka United Democratic Alliance (UDA) ha ka jing ialang ki la rai ban kyrshan ia u Titosstarwell Chyne ban long u nong ialam jong ki hapoh ka Khasi Hills Autonomous District Council (KHADC).
Ha ka jing ialang kaba la long ha ka 14 tarik lber 2020 la wan ia shim bynta lang baroh ki MDC ka UDA lem bad u symbud myntri u Prestone Tynsong, lamphang ka ing dorbar ka jylla u Metbah Lyngdoh bad u myntri badei khmih ia ka tnat District Council Affairs (DCA) Hamlet Dohling.
Haba kren bad ki lad pathai khubor u nongialm ka UDA u Titosstarwell Chyne, u la iathuh ba ki MDC ka UDA ki la mynjur ban pynieng ia u Bah Titosstarwell Chyne, kum u kyrtong na ka bynta ka jing ia jied Chief Executive Members (CEM) bad ia u Bah Pyniaid Sing Syiem kum u kyrtong na ka bynta ka shuki Chairman.
U Bah Titosstarwell Chyne u la iathuh ruh ba u Paul Lyngdoh ruh u la wan kyrshan lang ia ka UDA na ka bynta ban ioh thaw EC thymmai noh hapoh ka KHADC.
“Ngi don jing kyrmen ba ka EC ba thymmai jong ka UDA kan long shisha ka ba skhem na ka bynta ban ioh shakri hok ia ki paidbah ka jylla" u la bynrap.
Haba jubab halor ka jing kylli ba la kynthoh da u Chairman ka KHADC u P.
N Syiem ba u la kam ba ka ilekshon kam lah ban long khlem da pat pynhap ia ka EC jong ka UDF ba lamkhmat da u Latiplang Kharkongor, Na ka liang u Titosstarwell Chyne u la ong ba ka jing thmu jong u P.
N Syiem ban leit sha High Court kam don jing iadei halor ka jing thmu ka UDA ban thaw EC thymmai namar ka UDA ka don haduh 19 ngut ki MDC hapoh ka KHADC.
Kumban shu pynkynmaw ka ophis treikam jong Secretary Legislative jong ka KHADC ka la pynbna ba ka ilekshon na ka bynta ka kam Chairman kan long ha ka 17 tarik lber 2020 ha ka por 10 baje mynstep bad ia ka kam CEM kan long ha ka 18 tarik lber 2020 ha ka por 11 baje mynstep.
New Delhi: Kiba ioh pang  coronavirus, ki la kiew mynta ka sngi sha ka 107ngut ha ka Ri India baroh kawei, da kaba ki la don 12ngut kiba dang shu ioh pang thymmai ha ka Jylla  Maharashtra, ong ka tnat ka koit ka khiah ka sorkar India.
Haduh mynta kiba iap ki don 2ngut, uwei ha Delhi bad uwei ha Karnataka.
Uwei u briew, uba 76 snem ka rta, uba na  Kalaburagi, u dei uba dang shu wan phai na  Saudi Arabia, ha kaba ula iap ha ka Sngi Hat Majai ba ladep bad sa kawei pat ka tymmen kaba 68 snem ka rta, kaba na Delhi, ka la khlad noh ha  Ram Manohar Lohia (RML) Hospital ha ka sngi thohdieng.
Shillong: Ki Dkhot jong ka  East Jaintia National Council (EJNC) – Sumer Circle, ha ka 14tarik mynta u bnai hapoh ka jingialam jong u President, Bah Sakilan Chyrmang , ki la hiar sha u Surok ka shnong Samasi u ba iasoh bad ka Assam Query, Dima Hasao District, ban khynra ia ki kot ki sla jong ki bar jylla ba iaid lyngba une u surok bad kumjuh ia kiba wan bylla shaka Thain Sumer,East Jaintia Hills District.
Ha kane ka jing khynra ka seng kala lap ba bun naki Bar jylla ba iaid lyngba une u Surok  bad kumjuh kiba wan bylla sha kane ka Thaiñ kim don iaki kot ki Sla kiba biang donruh ki bymlah wat tang ban pynshisha ba kidei ki Nong India, ha kane ka sngi ka sngi ka EJNC -SC ka la dawa na kitei ki barjylla baki dei ban pynbiang iaki kot ki sla ki jongki naduh ki Labour License, ki Work Permit , ki Trading License bad kiwei kiwei shwa ba ka seng ka khynra kynsan biang, ka seng ka kren shai ba haka sien kabar ka seng kan pynphai naphang ia ki bym biang kot biang sla.
Na ka liang jong u Bah Sakilang Chyrmang , President EJNC – SC, u pynpaw ia ka jing sngewkhia kaba khraw halor ka jingwan buhai shnong jong ki barjylla sha ka Thaiñ Sumer, EJHD khamtam hadien ka jing iohi ia kaei ka ba la jia ha Ishamati, East Khasi Hills District, ha kaba ki Mynder Ri ki la nud ban thombor  bad shim wat ia ka jingim jong u Bah Lurshai Hynniewta, u ba dei ruh u dkhot jong ka KSU.
Ka seng kumta, ka kyntu ia ki Dorbar Shnong ka Thaiñ Sumer, ban pynrkhing iaka jing wan buhai shnong jong ki bar jylla hapoh ka Shnong ka thaw bad kyntu ruh ia ki ban ai ka jing iatreilang bad ka EJNC – Sumer Circle, na ka bynta ban tikna ia ka shongsuk shongsaiñ jong ka Thaiñ.
Madrid: Ka tnga jong u myntri rangbahduh ka Spain, U  Pedro Sanchez, ka la ioh ia ka jingpang Corona, ong ka khubor na ophis u myntri rangbah duh hynnin ka sngi.
Ka  Begona Gomez bad u tnga jongka, U Pedro, ki don ha ka jingshah sumar ha iing bad ka jingsumar, ka long beit katba kum ka jinghikai kaba dang thymmai, ong ka khubor sorkar.
Shillong: Ka tnad pulit na ka shnat Criminal Investigation Department (CID) jong ka jylla Meghalaya ryngkat bad ki pulit jong ka jylla West Bengal, mynta ka sngi ki la ioh ban pyllait ia ka khynnah na ka kti jong ki nongrahbor.
Ia ka jingjah jong kane ka khynnah la register ia ka ejahar hapoh jong ka Lumdiengjri Police Station jong ka East Khasi Hills District, hapoh ka kyndon 363 jong ka IPC.
Ki pulit jong ka jylla, ki la ioh ia ka jingujor ba kane ka khynnah ka la jah haka 12 tarik mynta u bnai, haba ki pulit ki la wad na u phone number bad ki la shem ba iakane ka khynnah la kit sha bar jong ka jylla bad na ka phone la shem ba kala don sha Kooch Behar.
Ka jingktah jong ka NPR, NRC bad CAA ia ki paidbah ka Jylla Meghalaya!Katkum ka kaiphot jong ka Tnant Pule Puthi ka sorkar jylla la batai baka jingnang jingstad ka dei tang 26.
92% haduh u snem 1961, katba ka college ba nyngkong eh la shna ha Shillong ha u snem 1924.
Wat la ha ka juk ba mynta ki paidbah ki la kham nang kham stad, dang don hi ki paidbah ki bym phikir bha ia ka jingbiang lane ban buh bha ia ki kot ki sla lane kita ki certificate ba donkam jong ki, lada mynta ruh ki bun kiba long kumta, katno ngin khmih lynti ia ki longshwa manshwa ki ba im ha ka por ba ka jingnang jingstad ka jylla kadei tang 26.
92%, lehse ia ki certificate ba donkam kum ka birth certificate bad kiwei kiwei ki kot donkam la shu buh kat shaba lap bashem khlem da phikir, ha kato ka por ki paidbah kim phikir bha kumba long ki paidbah jong kane ka juk.
Bad ban pynrung kyrteng haka NRC ka ba donkam tam kadei kine ki kot ki sla lane ki certificate(khlem bakla) ki ba naduh u snem 1951 lane 1971 (katkum ka rukom leh NRC ha Assam).
Ka sorkar India ka la ong ba “ka EPIC, Aadhar card, PAN card, Rashon Card, Passport kim lah ban pynshisha ba ngi dei ki nong India.
Ban khmih lynti ba ma ngi ki riewlum Meghalaya baroh ngin biang lut ki birth certificate, kan long lehse ka jingphohsniew.
Wat ma nga ruh ngam tip ka birth certificate jong nga shano ka don, bad lehse bun ki minister (kiba la leit bad kiba mynta), ki nongialam seng bapher bapher kin don ne em ia ki birth certificate jong ki?Kumba ngi tip ba haka final list ka NRC Assam, kumba 19 lak ngut ki la shah kyntait ba kidei ki nong India, kaei ban jia lane kajuh kan jia ha Meghalaya? Hato ngi shngain? Hato nga shngain? Mano ban tip iano bad katno ngut na ngi ki nong Meghalaya ngin shah ong ba ngim dei ki nong India bad kane ka khyndew ka shyiap kam dei ka jong ngi bad ba ngi dei kita ki nongbuhai shnong, bad ba ngin shah knieh lut ka hok ka jong ngi bad ka hok long trai hala ka khyndew ka shyiap.
Lada ha ka NRC Assam ki briew ba donbor bha kum U Myntri Rangbah barim ka Assam, U Shipai long Heh ka India, ki ba ha iing ha sem U 5th President ka Ri India, ki khlem rung kyrteng ha ka NRC Assam bad la ong ba ki dei ki poiei, ia nga ia phi lei ki riew paidbah mano ban lah ban pynthikna ba ia ka hok jong ngi, ym ym knieh.
Wat la nga biang lut kita ki kot ki sla kiba donkam, hato kan long kaba biang ia nga ban shu shong kli kti ban peit kai ia la ki paradoh parasnam ban kin shitom?Aiu yn jia ia ki Kristan ki ba ioh jingiada lyngba ka CAA? Lehse ioh don ki Kristan ki ban pyrkhat ba “wat lada ngam ruh kynteng ha ka NRC ruh, ngan sa rung lyngba ka CAA (namar ha ka CAA la ailad ia ki Kristan na ki 6 tylli ki ri ban long ki nong India.
Ka jubab ka long ba ka CAA kam treikam ha ki 6th Scheduled area ka Jylla Meghalaya.
Wat la katta ruh, ngin shu ia kren mutdur, ki kristan khasi ba shah kyntait ha ka NRC, marsien shah kyntait, yn khot ia ki kumki “D-Voters (Doubtful Voters)" bad baroh ki hok jong ki yn knieh noh, hadien kata yn hap ban apply pat lyngba ka CAA.
Hangne kan sdang ka buit kaba ma bha jong kane ka sorkar BJP namar “lada apply donkam ia u/ka ban kubur lyngba ka phom ba kidei ki poiei kiba rung sha India ha lane shwa ka 31 tarik December 2014, bad ka Sorkar kan sa pyrkhat ban pdiang lane ban kyntait" bad kat bym pat rai yn khot ia ki kita ki second class citizen.
Lada ngi shim ba la pdiang ruh, ka ain katkum ka section 3 clause 6B(1) jong ka Citizenship (Amendment) Act, 2019, ka ong ba lada pdiang ruh yn pdiang halor ki kyndon kumba ka sorkar ka buh, “kiei kita ki kyndon ym don ba tip!.
Hangne ki mih ki jingkylli ki ba bun ki ba kongsan, hato ngin lah mo ban kam trai ia ka khyndew ka shyiap ka jong ngi?, hato ngin lah mo ban kam trai ia ka pisa tyngka kaba ngi la pyllang ha ki bank? hato ngin lah mo ban kam trai ia ki certificate pule puthi jong ngi kaba ngi la ioh shwa ka 31 tarik December 2014? ioh ka sorkar ka ong ba kine baroh ruh ki long beain lut namar ngi la ioh/pyllag ia ki ha ka por ba ym pat pynskhem ia ka citizenship jong ngi.
Kadon sa kawei ka jingeh ka ban ktah ia ki paidbah ki bym pat kylla sha kita ki 6 tylli ki niam ki ba la thoh haka CAA, ki “niam khasi" bad ki “niam tre" yn jia au ia ki, namar  ki hap hapoh ka kyrdan “other religions" katkum ka 2011 census, kine lei kim lah ban khmih jingiaram lane ban apply lyngba ka CAA ruh.
U Amit Shah u la ong ba ngim pat don jingmut ban wanrah ia ka NRC, kane ruh kadei kawei ka buit arsap buit burieh ka sorkar BJP namar “ia ka NPR ym pyntreikam noh naduh ka 1 tarik April 2020 haduh 30 tarik 2020 bad katkum ka kaiphot kut snem 2018-19 jong ka Ministry of Home Affairs, sla ba 262, la thoh ba ka NPR kadei ka sienjam ba nyngkong jong ka NRC".
Nalor kane, katkum ka Ministry of Home Affairs Notification, New Delhi, 10 tarik December 2003, la thoh haka section 4(3) ba “baroh ki jinglum jong ka NPR yn peitbniah da U Local Registrar naka bynta ban pynkhreh ia ka NRC.
Ki mat ba kongsan ki ba ktah mationg bha ha ka jingpyntrie kam ia ka NPRKatkum ka notification jong ka MHA kaba 10 tarik  December 2003, ka sec 4 la ong ba U Registrar un leit sha ki iing ki sem ban shim ia ki jingtip jong ki paidbah, bad la ai bor pura ia U/ka ban pynbna iano iano ruh kum u “D-Voter (Doubtful Voter)".
Hadien kata katkum ka sec 5(a) ia u/ka “D-Voter (Doubtful Voter)"un ailad ban pynshisha ia ka jinglong citizen shwa ban shim ia ka rai ba khatduh.
Kaba mut ba u/ka kin ham leit lyngba ka NRC, bad kat bym pat kut ka jingbishar kin dei ki doubtful voter.
Kane kadei kaba don jingma haduh katta katta namar ka ai bor matlah ia u registrar ban pynbna doubtful iano iano ruh katkum ka mon ba laitluid, hangne lah ban don ka jingpyndonkam bakla ia ka bor ka iktiar da u registrar ha ki rukom kiba bun.
Ka long kaba kongsan kaba ngin sngewthuh kaei ka CAA, NPR bad ka NRC, donkam ban pynkynmaw bad pynhusiar ia u paidbah, namar ia ka ding la dep tbeh bad kane ka ding kan bamduh ia ki iing ki sem jong ban ktah ia ka hok ka jong ngi lada ngim kyndit bynriew.
Kawei ka statement jong ki nongialam jong ka RSS ha kaba ki lah ong ba ki donkam ia ka khyndew ka jong ngi ym ia ngi, U Governor jong ka Meghalaya ruh u la kren bad ong dang shen ba “lada ngim pdiang ia ka CAA ngi dei ban leit noh sha North Korea".
U M S Golwalkar, Nongialam ka RSS ha ka jingkren ba kongsan eh jong u u la ong “Ko Hindu wat pyllut ia ka bor ka por ka jong phi ban ia khun pyrshah ia u dohlieh, hynrei buh bha ia ka bor jong phi ban iakhun ia ki nongshun ki ba don ha Ri(India) jong ngi kita ki dei ki Muslim, ki Kristan bad Communist" kane kadei ka nongrim jong ka Sangh Pariwar, bad ym donkam ban da shemphang ne stad bha ban sngewthuh ba ka BJP kadei ka political wing jong ka RSS.
Ki kam pyrshah ia ki Kristan lane pyrshah ia ki ritpaid ha baroh kawei ka Ri kum ha Maharashtr, Haryana, West Bengal, Uttar Pradesh, Delhi, Kerala, Karnataka (katto katne ban shu kdew) ka la kiew bha naduh ba synshar ka BJPKa CAA, NPR bad NRC kidei tang ki buit ka BJP ban thombor ia ki ritpaid ka Ri India, la khah ia ka BJP ban pynurlong ia ka jingthmu jong U Savarkar, U nongseng ka RSS, ban wanrah ia ka Hindu Rashtra ha ka nongrim jong ka Hindutwa.
Ia ka CAA, NPR bad NRC kin sa pyndonkam ban knieh ia ka hok ka jong ngi, khamtam jong kito ki bym vote ia ka BJP, khnang ba ha ka election 2024 tang kiba pdiang ia ka BJP kin ioh ban vote bad ka BJP kan ioh ban synshar donbor.
Nga thoh ia kane da ka jingthmu bad jingduwai ba ki paidbah ka Ri kin ieng tylli kawei.
Nga la phah ruh ia kane ka jingthoh (lehse kaba khamjrong bad kham bniah sha ki seng, ki riew pawkhmat bapher bapher) ngin thoh ruh sha ka sorkar jylla.
Kum ka jylla ngi dei ban pynbor ia ka Sorkar Jylla jong ngi ban pass ka resolution ha Assembly ban pyrshah ia ka CAA, kham kongsan ban pyrshah/kyntait ia ka NPR, NRC.
Ka sorkar Bihar kaba dei ka sorkar BJP ka la pass ka resolution ba kim pdiang ia ka NPR bad ia ka NRC.
Dang khyndiat sngi ka Sorkar Delhi ruh ka la pass ka resolution ban pyrshah ia ka NPR bad NRC, balei ka sorkar ka jong ngi ka dang iohthiah.
Sd/-Thomas PassahPresident KHNAM State Youth Wing.
Shillong: Ka ophis jong u Secretary jong ka Legislative jong ka Khasi Hills Autonomous District Council (KHADC) ka la pyntip ia ka jingpynbna ba ka sngi ban thep ia kyrteng ban ia khun ia ka kam Chairman bad ka kam CEM kan long ha ka 16 tarik u Lber 2020 bad kino kino kiba kwah ban ia khun ia kitei ki ilekshon kin lah ban thep kyrteng.
U Secretary jong ka Legislative jong ka KHADC u la ong ba ka jingthep kyrteng ban ia khun ia ka ilekshon Chairman bad CEM kan long ha ka sngi nyngkong bad kiba thep kyrteng ki dei ban thep shuwa ka 12.
00 baje mynsngi bad ka jingbishar bniah ia ki kot thep kyrteng kan long ha ka por 12.
15 baje.
Ka ilekshon na ka bynta ka kam Chairman kan long ha ka 17 tarik por 10.
00 baje mynstep bad ia ka kam CEM kan long ha ka 18 tarik por 11.
00 baje mynstep.
Shillong: U Bah Pynshngain N Syiem u MDC ka Mawkhar-pynthorumkhar konstituency ha ba ia kren bad ki lad pathai khubor u la ong lada ka Sorkar ka dang tuklar ia ka District Council shaei kan poi ka KHADC.
U la ong ruh ba kan jia aiu ia ki District Council lada ha khmat u Speaker, ki Minister bad u Myntri rangbah ka jylla ki leit ban thaw ia ka EC jong ki hangno ka jinglaitluid jong ki District Council, ka jingmut jong ki ka long ban pynshisha ba ki District Council ki dei ki jaka ba laitluid.
U la ong ruh ba ka jingtuklar jong ka Sorkar ka weng ia ka bor laitluid jong ki District Council, kaba don iala ki jong ki rule ki ain bad ha kane ka por jong u un ym ailad la dei ban mih sha madan kin mih ban iada ia  ki rangbah ia ka KHADC.
U Bah Pynshngain u la ong ba ha ka por jong ka sorkar MUA-II ki burom ia ki District Council, lada ka long kumne lah ban thaw EC hangno hangno ruh, lah ban thaw EC wat haiew ruh.
Kane ka jingleh ka long kaba bakla haba ha khmat ha khmat ia thaw EC da ka cabinet bad kane ka buh ia ki District Council ha ka jingeh.
Lah dei ban pynduh noh shi syndon ia ka KHADC, hooid haka jingshisha katkum ki kyndon ba la buh da ki khraw pyrkhat kum ( JJM Nichols Roy) ka KHADC ka dei ka shlem ban saiñ dur ia ka jaitbynriew.
Phewse mynta ka long pynban ka madan iathied kulai jong ki khwan myntoi rhah bor tang ban myntoi shimet(phuit ka khlem raiñ ka ia die lilam ia ka jaitbynriew) por election te ki ong ngin saiñ dur ia ka Ri bad jaitbynriew tang shu jop pat sdang iaknieh doh kyndang ban kdang bad myntoi ki khun bad ka Lok shi jingim balei kim ia ioh da ka sabuit.
Shillong: U bah Pynshngain N Syiem MDC jong ka Mawkhar-Pynthorumkhrah mynta ka sngi u la iathuh, ba kin leit ujor sha Court pyrshah ia ka jingthmu ban pynlong ia ka Election ban jied ia u CEM bad ia u Chairman ha Khasi Hills Autonomous District Council.
Haba ia kren bad ki lad pathai khubor u la ong ba hadien ka jingweng noh jong u Lat ka jylla u Tathagatha Roy,  ia ka Administrator Rule ha KHADC u bah Latiplang Kharkongor u dang dei u CEM bad u Bah Pynshngain N Syiem u dang dei u Chairman ka KHADC bad kim lah ban shuh pynlong ia ka elekshon hynrei ki dei ban weng ia ki kat kum ka AD rule.
U la ong ruh ba ka elekshon ka dei ban long kat kum ka Rule 32 bad haba dang don u CEM kumno kin pynlong ia ka elekshon.
U la ong ruh ba ki lah pynlong ia ka election CEM kat kum ka AD Rule 71, kata ka long tang lada la kut noh ka por trei kam u CEM lada u CEM u hiar shuki noh na ka kam bad lada u shah weng lyngba ka No Confident Motion, hynrei ia kine ki kyndon ki la iaid lait lut bad ki la shu pynbna beit da ka eleksion.
U la ong ruh ba kumjuh ia u Chairman ruh ki lah ban pynlong ia ka elekshon lada  u Chairman u hiar shuki noh na ka kam  lane u kut noh ka por trei kam lane weng ia u kat kum ka Resolution AD rule 107.
U la ong ba ka jingpynmih ia ka jingpynbna na ka liang u Lat ka jylla ba ia ka election na ka bynta ban jied ia u CEM bad ia u Chairman ka ban long ha ka 17 tarik bad 18 tarik mynta u bnai ka long ka ba bakla eh, namar ba kumno kin pynlong ia ka elekshon ha ba khlem don jaka ba lait.
U la ong ruh ba kat kum AD Rule 16 A  sub Paragraph A  u Lat u lah ban shim ia ka bor ym ia ka kyrdan bad ka jingweng noh ia ka AR ha KHADC ka jingpynksan ia u bah LatiplangKharkongor  ba dang dei u CEM haduh mynta.
U Lat ka jylla bad ka Sorkar kam lah ban weng noh ia u Chairman bad ia u CEM ka KHADC namar ba kim dei ki ba shuh thung da u Lat, hynrei ki dei ki ba shah jied ha ing dorbar u la ong.
U la ong ruh ba kat kum ka rule ka dei ban weng shuwa ia ka Administration Rule sa weng ia u CEM bad sa pynlong ia ka elekshon, hynrei ka jingpynlong ia ka eleksion ka long ba  ki la shu kam lut ia ki kyndon bad ka jingleh jong ki ka long ka jing iuhroit ia ka hok jong ka KHADC.
Ha kine ki sngi, ba ka jur bha ka jing ia bit jingpang Corona ha India bad ha kylleng ka pyrthei, kumta U  Swami Chakrapani Maharaj, ula ialam ia kito kiba iahap jingmut ban dih noh da ka um jung masi ban ialeh pyrshah ia ka jingpang Corona.
Ka seng jong U Chakrapani Maharaj, ka dei kaba la tip kum ka  All India Hindu Mahasabha.
Ka khubor jong ka India Today, ka iathuh ba ki don kumba 200ngut kiba shim bynta lang ha katei ka prokram ha New Delhi mynta ka sngi bad la iathuh ba kin dang pynlong ia katei ka jing ia dih um jung masi ha kiwei de ki jaka jong ka India.
U dei ban dih da Ka umjung Kada ruh une u khar biej.
Ka thma ha Syria, ka dang iai bteng haduh ha kine ki sngi bad la iathuh ba baroh kiba iap haduh mynta, ki la poi sha ka 384,000 bad na kitei ki don  116,000 ngut ki riew paidbah, kiba iap naduh ba sdang katei ka thma ha U Lber 2011, ong ka  Syrian Observatory for Human Rights mynta ka sngi.
Mynta ka thma, ka la poi sha ka snem kaba shiphew bad U  President Bashar al-Assad, mynta u la lah ban bat ia  70 percent jong katei ka Ri bad katei ka dei lyngba ka jing kyrshan bor bah jong ka  Russia, Iran bad ki ehrang Hezbollah kiba don ha Lebanon.
La iathuh ba ki shipai kiba iap, ki long 129,476 bad nangta sa kiwei ki shipai bad ki riew kieng atar bad ki Hezbollah ruh, ki don 1,697ngut kiba la iap ei.
Nangta, ki don sa 57,000ngut ki riew ialeh pyrshah kiba iap bad nangta sa  13,624 ki shipai Kurds lane ki  Syrian Democratic Forces, kiba don ka jing ia treilang bad ka Ri America ban iakhun pyrshah ia ki ehrang  Islamic State bad la iathuh ba ki don  67,296 ngut ki ehrang kiba iap bad kitei ki long kiba don jingiadei bad ka seng ehrang ISIS lane bad ka  Hayat Tahrir al-Sham, kaba don jingiadei bad ki ehrang  Al-Qaeda.
Ki mobile phone kin sa kiewdor shen bad ka daw, ka long namar ba ka sorkar India, ka la kyntiew ia ka  GST (Goods and Services Tax).
Katei ka dei ka rai jong ka GST Couuncil, kaba long mynta ka sngi.
La sngewthuh ba katei ka rai, kan sdang trei kam naduh ka 1tarik Iaiong 2020 bad katei kan ktah jur bha ia ka dor jong ki smart phone.
Shillong: U Sub Divisional Magistrate, Sohra Civil Sub Division, ula pyllait korphiw naduh 6baje mynstep haduh ka por 9baje mynmiet jong ka 15tarik Lber 2020 bad hadien kata yn sa pynjari korphiw biang.
La pyntip ruh ba ki jaka kiba hap hapoh ka Tyllap Police Outpost ba kynthup ia ka Ichamati, yn pyn jynsur naduh ka por 8baje mynstep haduh 4baje nohsngi bad hadien kata, yn sa pynjari korphiw biang bad nangta sa ki bynta jong ka  Bholaganj Police Check Post, yn pynjynsur ia ka korphiw naduh ka por 6baje mynstep haduh ka por 4baje nohsngi bad hadien kata, yn sa pynjari korphiw biang.
Shillong: U Daniel Khongsit waheh shnong ka Bakur, ula shah jied kum u president ka Synjuk Waheh shnong war jaintia.
Ha ka General meeting jongka Synjuk bala pynlong mynta ka sngi 14 tarik iaiong 2020 ha Enowel hall Amlarem na ka bynta ka samoi trei kam ba ar snem 2020-2022.
La jied ruh ia U Ma Siang Min Lakuna, Genl secretary Siang, Vice president H.
Batkupar Rymbui.
Asst secretary Warning khomglah, Treasurer Disuk Tariang, Executive member kesmi Tariang, Lowel kasar, Jameris khongiong, Wanphaibiang  Amse, Philip khonglah, Chyrniah pohswet, Pasky lamat, Small lamin, Shemphang Tariang, Kliarbha sana, Elvis khongiong, Advicer kolmen pohshna.
Ia ka jingialang la pyniaid da U bah Kolmen pohshna bad wansuk Lamin.
Shillong: Ki shipai Border Security Force (BSF), ki la ioh kurup ia 650 tylli ki masi, kiba shongdor T.
1klur ha kane ka shi taiew ba ladep, ong ka kyrwoh na ki shipai BSF bad ia kitei ki masi, la ioh kurup na khappud jong ka Jylla bad ka Bangladesh.
La iathuh ba kitei ki masi, kiba la shalan sha Bangladesh, ki dei kiba la ioh jingbit, lyngba ki sertiphiket ba la ai da ka District Council bad kumjuh ka  Animal Husbandry & Veterinary Department jong ka sorkar Jylla, hynrei ia kitei ki masi la shalan pynban sha Bangladesh.
Ka pang ka mynsiem, ka pait ka dohnud haba sa shisien pat hap ban jaw lehnohei ka snam bad duh ei kawei ka mynsiem briew.
Kam biang tang ka pynrem ia ki riew thrang snam, kam biang hi shuh tang ki tien jali – ja um, kam biang shuh tang ka thet kti bad kynnoh ia kiwei pat bad kam biang shuh ban leh mynleh pdiang ia ki jingleh bakla la jong bym lah kyrda shuh, da kaba riam liew lep ia kiwei pat.
La dei ka por ia u Syiem ka Hima Sohra ban lum kyrkieh mardor ia ka Dorbar Hima katkum ka riti ban wad ia ki lad ki lynti ban lait na ki sai teh sai khum ka synrum kaba la jia long kum ha kane ka por bad ban mait shisyndon ia ka tyrud ka smer na la ka iit ka Hima.
Ka mynsiem jong u Lurshai Hynniewta ka la leit sha ki khyndai skum-khyndai trep lehse ioh ba u la pyndep ia la ka hukum Blei.
Kumta, ma phi ka kmie kaba la kit khyndai bnai bad kaba la ai ia ka buin ka thiang bad ma phi ka tnga ba ieid ba thoin wat pang nud ne sah nud shuh namar wat kawei ka sla dieng kan ym hap sha madan khlem ka jingtip jong u nongthaw nongbuh.
Ngi kitbok kit rwiang ba u nongbuh nongthaw un kyrkhu ia phi baroh na lyndet namar ba phi la duh noh ia la u ba ieid ba thoin.
Khublei shi hajar nguh,.
AIS SujaNgi im ha ki sngi bakhadduh, ki por ba  shitom kein.
Bunsien ki briew kim ju  duwai ne ioh por ban duwai ban kyrpad ban iasaid ne pyntip sha u Blei uba im.
Bun ki duwai tang dep tang rukom ne ban pyndep programme jingduwai haba ka jingduwai kam poi sha khmat jong u Blei, la duwai tang ban iohi ne iohsngew ki briew.
Bad kane ka jingduwai kampher ei ei na ki Pharisi arsap.
U Jisu u ong – “Kine ki briew ki burom ia nga da la ki rmiang shyntur, hynrei ka dohnud jong ki ka jngai na nga" Markos 7:6.
Kane ka dei ka jingarsap ia u Blei bad ialade.
U Blei u bitar jur ia kine ki sngi namar u iohi na bneng bun ki briew ki khlem wad ia u Blei da ka dohnud baroh hynrei ki iawad ia ka spah ka nam ka burom bad ki jingpynsngewbha pyrthei ne rongphong pyrthei.
Ngi iohi ia ka dak ka jingbitar u Blei ha sawdong pyrthei lyngba ki jingjia bapher bapher kum ki eriong erngit, ki jingshlei um shyrkhei, ki jumai, ki khlam, ki puit khlam (Locust) bad ka jingpang Corona Virus ba shyrkhei, kane ka dei ka jing wan jngoh u Blei ia kane ka pyrthei kein, namar bun ki la leh klet bad kyntait bad ialeh pyrshah ia u Blei, bad ki ong – “Ym don u Blei.
Hynrei u Blei u jngoh arsut na bneng ia ki briew, ban khmih don ne em mano mano ba shemphang ba wad ia u Blei" Salm 14:2.
Hynrei baroh ki la ia sakma noh ki la kylla jakhlia lang noh: Ym don uba bha ym don uwei ruh" Salm 14:3.
Lada ki briew kin duwai, u Blei yn ym phah ia kita ki jingpang khyllah ki jingjia khyllah.
Kajuh ka ktien kaba u Blei u la kren ha ki nong Israel u kren mynta ruh, u ong – “Lada ki briew jong nga ki ba la khot da ka kyrteng jong nga, kin pynrit ialade bad kin duwai, kin wad ia ka khmat jong nga, kin phai na ki lynti, bymman jong ki: kumta te ngan sngew na bneng, ngan map ia ki pop jong ki, ngan pynkhiah ia ka Ri jong ki" 2 Chronikl 7:14.
Lada ki briew kin duwai – U Trai un shim noh ia ki jingpang jingkhraw baroh, un ym buh ia kita ki jingpang ha ngi ia kawei ruh na kita ki jingpang kiba sniew jong ka Ri Egypt ne jong kano kano ka Ri, hynrei un buh halor kita kiba shun ia ngi.
Ia kane kajuh u Blei u la kren ha ki Israel ha ka por jong u Moses ha ka Kitab Deuteronomi 7:15.
Ha kane ka juk ki briew ha ka pyrthei ki la pyllong blei ia ka spah ka burom bad ki la lyndet ia u Blei bad ia ka ktien jong u, kumba ki Israel ki la lyndet ia u Blei.
Ki la kylli, Balei u Trai u leh kumne ia kane ka Ri? Bad ia kane ka iing? Ki la iathuh – Namar ki la lyndet ia u Trai, u Blei u Kpa jong ki uba la wallam noh ia ki na ka Ri Egypt, ki la la mane ia kiwei pat ki blei ki la ia shakri ia ki, namar kata u la wallam kein ia kane ka jingsniew halor jong ki" 2 Chronikl 7:22.
To ngin ia peit ia kaei kaba la jia ha Ri Egypt hyndai haba ki la leh klet ia u Blei? U Blei u la phah ia ki puit khlam (Locust) halor ka ri Egypt baroh kawei ki la shong ha baroh ki phang ka ri Egypt ki la jynjar eh: mynshuwa kita ym pat ju don ki puit kiba kum kita lymne hadien jong ki ym don shuh kat kita, naba ki la tap lup lin ia ka khyndew katba la pyndum ia ka ri Egypt.
Ki la ia bam lut ia  jhur ka khyndew baroh ia ki soh na ki dieng, kaba sah la shoh u phria, ym shym la sah ei ei shuh kaba jyrngam ha ki dieng lane jhur ha ka lyngkha ha ka ri Egypt baroh kawei" Exodus 10:12-15.
Mynta ngi tip ba kine ki la wan biang ha ka pyrthei ha ki ri ka pyrthei, bad nangne ngi tip ba ki briew ki la lyndet ia u Blei kein, bad ka jinglyndet ka long kaba khraw.
Kine baroh ki long ki jingpynshitom jong u Blei ha kita ki ri ki bym ithuh bad kiba ialeh pyrshah ia ka ktien u Blei.
Kane ka long tang ka jigngpynkynmaw ia ngi ia ki pateng bal a leit noh hynei u Blei u long ujuh hynin mynta sha bymjukut, bad tip bad iohi ia ka pateng bynriew kaba mynta kaba leh klet ia u.
u ong – “Nga long u Blei bad ym don uba kat nga, uba iathuh ia k aba kut naduh ba sdang ia kiei kiei bym pat leh na mynbarim.
Nga la kren  te ngan pyndep ruh ia ka.
Nga la thmu ngan leh ruh ia ka" Isaiah 46:8-11.
“U Blei um long u briew  ua un lamler …….
Ia kaba u la ong un ym leh? Lane ia kaba u la kren  un ym pyndep?" ki Jingkhein 23:19.
Ia kaei kaba u Blei u la kren, la pyndep bad nang iai pyndep mynta.
U phah ka jingkyrkhu ha kiba kohnguh bad ka jingtim ha kiba ialeh pyrshah ia u.
Kaba donkam tam  ia u  briew ka long ban duwai bad khot kyrpad ia u Blei bad ban phai na ki lynti bymman baroh, hangta te u Blei un sngew na bneng un pynkhuid ia ka ri jong ngi kumba u la kren ha ka Kitab 2 Khronikl 7:14.
Mynta ngi sngewthuh da kine ki ktien kiba u Blei hi u la kren – “Lada ki briew jong nga ia kiba la khot da ka kyrteng jong nga, kin pynrit ialade, BAD KIN DUWAI BAD WAD IA KA KHMAT JONG NGA, KIN PHAI NA KI LYNTI BYMMAN JONG KI KUMTA TE NGAN SNGEW NA BNENG, NGAN MAP IA KI POP JONG KI – NGAN PYNKHIAH IA KA RI JONG KI" 2 Chronikl 7:14.
To ngin duwai bad wad ia ka khmat u Trai u Blei ba un map ia ngi ba un ym phah ha ka ri jong ngi ia ki jingpang khyllah ka ri Egypt hyndai.
Amen.
New Delhi: Ka sorkar India, mynta ka sngi, ka la pynkiew ia ka excise duty na ka bynta ka petrol bad diesel sa T.
3 shi litar bad lyngba katei ka jing oh tam, ka jing kamai ka sorkar India, kan long haduh T.
39,000 ha ka shisnem.
Ka jingleh jong ka sorkar India, ha kane ka kynti, ka long kumba ka la leh ha u snem 2014-15, da kaba kam shym la pynduna dor satia ia ka dor petrol, diesel, wat haba ka hiar ka dor thied, hynrei ka shim noh ia katei ka pisa sha lade.
Ka hukum, kaba la pynmih da ka  Central Board of Indirect Taxes and Customs, la oh dor ia ka special excise duty na ka bynta ka petrol, ba kan kiew naduh ka T.
2 haduh T.
8 shi litar bad ia ka diesel la kyntiew sha ka T.
4 na kaba ju  long T.
2 shi litar.
Nangta sa ka road cess, la kyntiew da T.
1 shi litar na bynta ka petrol bad T.
10 shi litar, na bynta ka diesel.
Lyngba kane ka dor kaba thymmai, kumta ka excise duty ia ka petrol, ka long T.
22.
98 shi litar bad ia ka diesel T.
18.
83 shi litar.
Ka khajna ba la shim na ka petrol, ka long T.
9.
48 shi litar ha ka por ba ka sorkar jong U Modi, ka shimti ia ka bor synshar ha u snem 2014 bad ka khajna na ka diesel ka long T.
3.
56 shi litar ha katei ka snem.
Ki khubor sorkar, ki iathuh ba lyngba kane ka jingkhein, kumta ka excise duty, kan kiew sha ka T.
39,000 klur ha ka shisnem bad na bynta kine ki lai taiew kiba sah jong u bnai kut snem, kan kamai T.
2 hajar klur.
Ka dor jong ka Petrol bad ka diesel, ka la nang hiar shibun ha kine ki sngi, na ka jinghiar jong ka dor thied bad mynta ka dor jong ka petrol ka long T.
69.
87 shi litar ha Delhi bad ka dor jong ka diesel ka long T.
62.
58 shi litar.
Ka dor jong ka umphniang rem, ka la hiar dor shi katdei naduh U Kyllalyngkot mynta u snem, kaba la poi sha ka  $32 shi barrel bad ka dor ka petrol, ka la nang hiar dor sha ka T.
6 shi litar haba khein naduh U Kyllalyngkot haduh mynta U Lber 2020 na ka bynta ka petrol bad ka diesel ruh kumjuh.
Shillong: Ka Hynniewtrep Youth Council education cell  ka la dawa na ka tnad pule puthi  jong ka Sorkar jylla ba dei ban pynduh pyndam noh shi syndon ia ka kot pule jong ka Sociology class XII jong ka Indian School certificate hapoh ka jylla Meghalaya ba la thoh da uwei u nongthoh kot U Manjir Gosh ba la pynmih da ka kalyani company, namar ka jingpynsngewthuh bad ialam bakla ia ki khynnah pule jong kane ka jylla kiba hap hapoh ka jingkhmih jong ka ISC.
Namar katkum kane ka kot pule ha kawei na ki lynnong la thoh ba shaphang ka jaitbynriew khasi  ka juh don  ka jingia  shongkha  shongman hapdeng shi iing shi sem.
Nangta la thoh ruh ba ka kynthei khasi ka lah ruh ban iashong kurim ia palat 2 ngut ki shynrang.
Shuh shuh ha kane ka kot la shem ruh ba la batai ba ki khasi ki dei kiba shong basah hapoh jylla Assam.
Ha kaba kum ka seng kan ym lah ban pdiang da leilei ia kum kine ki kot pule kiba thmu ban ialam bad pynsngewthuh bakla ia ki khynnah pule.
Kum ka Seng ka sngew ruh ba kum kine ki jingthoh ba pynmih ha kane ka kot pule ka long ruh kum ka jingkheiñ dewthala bad ka jingbym burom  iaka Jaitbynriew jong ngi hi baroh kawei, namar ka la ktah mationg ruh iaka jingsngew jong kiba bun balang.
U  nongthoh u la shuh thoh ha la ka jingsngewthuh khlem da tih bniah lane pynshisha ha shwa ban pynmih ia kane ka kot pule kaba lehse kan ktah pat khamtam eh iaki khynnah pule ha ki jingnang jingtip ka jong ki.
Ka Seng ka kyntu ruh ki skul kiba don hapoh ka jylla ba kim dei ban shu pdiang kulmar  iaki kot pule khlem da pule bad peit bniah bha ha shuwa ban buh ha ka syllabus jong ki khynnah pule, ong ka  kyrwoh na u samla  Enlang Sawian Assistance Education secretary HYC CEC.
Shillong:  Ka Pay For Right Shillong kaba long ka Club kaba pyniaid iaka Nissan Baby League 2019-20.
Ka la pyntip ba hadien ba la pynkynriah noh iaka sngi pynkut jong kane ka lympung kaba dei ban long myn haka 29 tarik rymphang 2020 na kadaw jong ka jinglong jingman ha kane ka nongbah.
Ia kane ka lympung yn pynhap pyrda noh mynta ka sngi ka saitjain ka ban long ha madan Mylliem naduh 1 baje mynsngi.
Naka liang jong ka Club ka iawer iaphi ki paidbah ban wan ban sakhi ia kane ka lympung ialehkai ki heprit ha kane ka sngi pynhap pyrda.
Shillong:  U Lat ka jylla u Tathagata Roy u la ong ba ka kamram ba hakhmat kane ka sorkar ka long ban iada ia ka jingim jong ki briew bad ki mar ki mata, kaba dei ka kamram katkum ka riti synshar ka ri.
Ha ka jingkren ha ka sngi sdang ka dorbar mang tyngka myn hynnin ka sngi, u Lat u la ong ba ka sorkar kan shim ia baroh ki lad ki lynti ba donkam ban iada ia ka jingim jong ki nongshong shnong khlem da niew ne shah shiliang iano iano ruh.
Kane ka jingkren jong u Lat ka long hadien ba uwei u dkhot ka KSU u la khlad noh na ka jingshah tied ha ki runar ha Ishamati, kaba la wanrah ruh ia ka jingjia sha Sor Shillong bad kiwei ki jaka.
U Lat u la ong ba ka jylla ka la sakhi ia ka jingiakhih jong ki seng bhalang bapher bapher halor ka jingwanrah ia ka Citizenship (Amendment) Act, 2019 bad ka jingdawa ia ka jingpyntreikam ia ka Inner Line Permit (ILP) ha ka jylla.
U la ong ba ka sorkar ka la dep shim da ka rai ha ka snem ba la dep ban dawa na ka sorkar pdeng ban pyntreikam noh ia ka Inner Line Permit (ILP) ne ka Bengal Eastern Frontier Regulation,1873 ha kane ka jylla ban iada ia ki trai shnong ka jylla.
“Ia kane ka jingdawa ban pyntreikam noh ia ka ILP ha kane ka jylla, dang buddien tyngeh kane ka sorkar bad ka sorkar India", la ong u Lat.
U la ong ba ia ki jingiakhih pyrshah ia ka CAA bad ia ka jingdawa ia ka ILP, la lah ban tem da ka sorkar ha ka rukom kaba jai jai hynrei kaba sngewsih ka long ba ha ka 28 tarik Rymphang ba la dep ha Ishamati, u Lurshai Hynniewta u dkhot ka KSU u la khlad na ka jingmynsaw na ka jingshah tied ha ki iakynad hapdeng ki ar kynhun.
U Lat u la ong ba ka jingiakynad ka la mih hadien ba ka KSU ka la pynlong ia ka jingialang pyrshah ia ka CAA bad ban dawa ILP.
“Ki pulit kila kem 8 ngut ki briew ha kaba iadei bad ka jingjia ha Ishamati bad la thung ruh ia ka jingtohkit magisterial enquiry", la ong u Lat.
U la ong ba ka sorkar ka la pyllait T.
2 lak na ka Chief Minister’s Special Grant kum ka jingiarap sha kiba iing kiba khlad ha Ishamati bad kumjuh uba khlad ba shah dung ha Iewduh bad ka sorkar ka la buria ruh ia ka jinglut jingsep ka bai sumar ia baroh kiba mynsaw.
Haba pynpaw ia ka jingsngew khia ia ka jingjia ha Syntung, u Lat u la ong ba ka jingjia ka la ktah ia ka nam jong ka jylla kaba dei ruh ka jaka jngohkai pyrthei kaba paw.
U la kyntu ia ki paidbah ban kiar na ki kam ba pynthut ia ka shong suk shong sain bad ban pynneh ia ka jingsuk.
