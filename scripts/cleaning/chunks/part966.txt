Lah ban kdew ba ka Kong Wansuk ka la jop ia ka elekshon Rajya Sabha mynshemsnem khlem don ba iakhun pyrshah ia ka hadien ba u Thomas A.
Sangma u la iehnoh.
Ia ka Kong Wansuk,   la synran lang mynta ka sngi, da u Myntri Rangbah barim bad u president ka Meghalaya Pradesh Congress Party (MPCC) u Bah DD Lapang, ka AICC secretary (in-charge Meghalaya) ka Vijaylakshni Sadho, State social welfare minister ka Deborah Marak  bad kiwei kiwei ki nongialam Congress.
Ka Kong Syiem ka la thep kyrteng hynne ha Assembly secretary ka Kong H Mylliemngap hadien ba ka parti Congress la jied ia ka ban iakhun ha kane ka elekshon jong ka  Upper House.
Ka Kong Syiemkaba dei ka kynthei kaba nyngkong na kane ka jylla Meghalaya kaba la long ka MP jong ka Rajya Sabha.
“Nga kyrmen skhem ba ngan jop ha kane  ka elekshon nga shaniah ha ki nongialam bad ngan rah ia ka thong",la ong ka Kong Wansuk.
Ka la pynpaw ia ka jingsngewnguh sha u Myntri Rangbah u  Mukul Sangma bad ia ka president ka AICC  ka Sonia Gandhi ba la ailad biang ianga ha kane ka kynti.
Ka Kong Wansuk ka la ong ba lada ka shah jied biang sa shisien kan trei na bynta ka bha ka miat jong ki paidbah bad na bynta ka roi ka par jong ka jylla.
Ka Kong Syiem haba kren sha ki nongthoh khubor ka la ong ba watla ka por ka long tang 10 bnai hynrei ka la pyrshang ban shakri katkum ka bor ba la py kup ha ka.
Ki Nongpyrshah hapoh ka lama jong ka Meghalaya People’s Forum (MPF) ki kynthup ka UDP kiba don 8 ngut ki MLA, ka Hill State People’s Democratic Party (HSPDP) kiba don 4 ngut ki MLA, 2 ngut na National People’s Party (NPP), 2 ngut na Independents bad uwei na Garo National Council (GNC).
Katba ka HSPDP kam don byta ha ka MPF.
Shillong, 27K’lyngkot:Ka Lincy Dorris Challam ka la ioh ban rah ia ka nam thei bhabriew jong ka Jowai, ne ka Miss Jowai ha ka jingakop kaba la pynlong da ka Diza’s  Socio & Sport Club Jowai ha ka 24 tarik mynta u bnai ha  District library Auditorium Jowai.
Ha katei ak jingiakop ki jla don haduh 13 ngut ki thei bhabriew ka Jowai kiba la wan ban ia shim bynta , ia ka nam kaba ar la ioh rah da ka Rimidaka Dkhar katba ia ka kyrdan kaba lai pat la ioh da ka Rosigirl Patlong.
Ka dei ka jingjia ka bym kham pat ju iohi sngew koit, ha kaba ka wei ka longkmie ka la kha haduh 6 ngut ki khun ha ka juh ka sngi, haduh mynta ym pat shym la pynpaw ia ka kyrteng jong katei ka longkmie  kaba la kha haduh 6 ngut ki khun ha kane ka sngi thtoh dieng ba la dep.
Ki doktor ki la ong ba katei ka longkmie bad baroh ki 6 ngut ki khun jong ka ki don hapdeng ka met kaba shait ba khlain bha.
Katei ka longkmie ka la kha 4 ngut ki khun kynthei bad ar ngut ki khun shynrang.
Ka la kha ia xki khun jong ka ha kawei ka Hospital kaba don ha Bannu district jong ka  Khyber Pakh tunkhwa.
La ong ba shuwa ban kha ia ki khun jong ka katei ka longkmie ka bym pat tip kyrteng ka ju sumar bha ia la ka met ha ka por ba ka dang ar met bad ka ju leit ban phah sumar ha kawei na ki jaka sumar jong ki riew shimet.
Kham hadien la pynkynriahnoh ia katei ka longkmie kaba dei na ki thain Datta Khel area , North Waziristan sha kawei ka Hospital kaba la tip kum ka Combined Military Hospital kaba don ha  Bannu ,na ka bynta ki jingsumar bad ki jingphah peit kiba donkam.
Kham hashuwa ia katei mynta hi u bnai, kawei ka longkmie ka la kha 4 ngut ki khun , bad katei ka jingjia ka la jia ha  Bhakkar district  ka  Punjab, India.
Ha u Risaw, kawei ka longkmie kaba la don 35 snem karta kaba la tip kyrteng kum ka Sabira, ka la kha haduh 5 ngut ki khun , 3 ki kynthei bad ar ngut ki shynrang , ka la kha ha the Khyber Teaching Hospital kaba don ha  Peshawar.
Ka Sabira, kaba la don lypa ar ngut ki khun, iwei iba dang ha ka rta kaba 8 snem bad iwei pat saw snem, la ong ba ka Sabira bad u lok jong ka u Ibrahim, 40 snem, hadien ba la kha ia ki 5 ngut ki khyllung ki la mareh bran bran sha Hospital na ka byngta ki jingsumara ba kyrkieh, bad la ong ruh ba tang khyndiat por, ki bor jong ka hospital ki la pyllait noh ia ki ban leit sha ing.
Ha u juh utei hi u bnai, kawei pat ka longkmie ka la kha saw ngut ki khun , 3 ki shynrang bad kawei ka kynthei , bad katei ka jingjia ka la jia ha Mianwalki district jong ka Punjab, katba ha u jylliew pat kawei ka longkmie ka la kha 5 ngut ki khun ha kawei ka Hospital sorkar ha Government Allama Iqbal Memorial DHQ Hospital, kaba don hi ha  Punjab.
Ka la kha 4 ngut ki khun shynrang bad kawei ka khun kynthei , hynrei tang hadien katto katne kynta uwei u khun shynrang bad kawei ka khun kynthei jong ka ka la khlad noh.
Shillong, 27 K’Lyngkot:Ka Hills State People Democratic Party (HSPDP) jong ka Maw synram Cirlce  mynta ka sngi ka la pynbna paidbah ia u kyrtong jong ka seng ban ia khun na Maw syn ram Konstit wensi bad utei u kyrtong u dei ruh uba na ka juh ka shnong bad u CEM ka KHADC u ban PN Syiem u ban dang ia aireng biang ha kane ka elekshon MDc ka ban wan.
Ka HSPDP ka la rai ban pyniakhun  da u samla Tamdorlang Risaw na ka bynta ban iakhun ha kane ka election MDC na Maw synram Constituency.
U  Bah Maxwell Lyngkhoi uba dei u President jong ka HSPDP Mawsynram Circle bad kumjuh ruh na u Bah Peter Kharnaior uba dei u General Secretary kila iathuh ba na ka liang jong ka party hadien ka jingia shong pyrkhat ba sani bha kila rai ban pynieng noh da u Bah Risaw.
“Ha kane ka kynti ba mynta na ka liang jong ka Circle hadien ba ngi la ioh ia u kyrtong na ka bynta kane ka election MDC da kawei ka jingmut ngi la ia rai skhem ban ia trei shitom na ka bynta u kyrtong jong ka party" la ong u Bah Lyngkhoi.
Kum ban shu pynpaw ba u samla Tamdorlang Risaw, u dei uba na ka shnong Mawpen kaba dei ruh ka shnong trai jong u CEM jong ka KHADC u Bah Pynshngain N Syiem.
Jowai,27K’lyngkot:Ki President jong ki unit bapher bapher  jong ka UDP ha Sohmynting –Khliehtyrshi ki la rai ban dawa na ka seng, ban pynioh tiket ia u Ma Welcome Lyngi Shylla na ka seng ka UDP.
U Ma Welcome u dei na ka Shnong Sohmynting,‘ngi kyntu ia ka parti UDP ba kan jied ia u ma Welcome kum u kyrtong jong ngi na ka 4th Sohmynting Khliehtyrshi Constituency’  la ong u ma Sam Dkhar, President Primary  Unit Mynthong Pyllun ,u ma Chem Pyrtuh President Youth Wing Sohmynting Pyllun ka UDP u la ong ba ha ka jingialang kaba long haka 16 tarik jong u ne u bnai ha shnong Sohmynting ki unit bapher bapher ki la rai ban ai ka jingkyrshan ia u ma Welcome.
Ki nongialam ka seng UDP na katei ka konmstitwensi ki la ong ba lada ka seng kam ai tiket sha utei u briew kan long ka jingsngew sih ia ki para dkhot ka seng.
Shillong,27K’lyngkot:Ka CSWO hapoh ka jingialam ka kong Agnes Kharshiing, President ka la leit ban jurip ia ka surok ha ki thain Jaintia Hills , bad ha katei ka jingleit jurip ka seng ka la lap ba ka surok Jaintia ka la long kaba sniew shaba palat.
Katei ka seng ka la ong ba ki jinglong jingman ka surok ha Jaintia ka long kumba pynap shrip ia ki paidbah ha ki jingeh bad ki jingmynsaw.
Ka CSWO ka la kynthah jur ia ka sorkar khamtam ia u Myntri ka tnad PWD Road, u bym shym la shimkhia ban maramot ia katei ka surok ha kaba ki la ia kynnoh bad khynniat iwei ia iwei pat.
Shuh shuh ka la dawa ruh ba ban pynkut ia katei ka jingiakynnoh hapdeng ka NHAI bad ka tnad ba dei peit ia ka surok dei ban phah tohkit ha ka CBI khnang ban lap ka dei ka kamram jong no.
Ha ka juh ka por, ka kong Agnes ka la dawa na ka sorkar ba ka dei ban pynshitom ia kito kiba la leit ban jurip haba maramot ne haba shna ia ka surok namarba watla ka surok ka long kaba sniew hynrei ki la phah pat ia ka ripod ba ka biang nadong shadong, ‘dei ban pynshitom ia kito ki nongtrei ka PWD  ki ba mynjur ba ka biang’  ong ka kong  Agnes kaba la thew sha kito ki Over sear ne ki enjiniar kiba la leit ban peit ia ka kam.
Ka kong Agnes ka la pynpaw ruh ia ka jingsngew lyngngoh ia ki jingkren  u Myntri ka tnad PWD shaphang ki bill  kiba la maramot surok ha kaba ha ka jingshisha ka seng ka la ong ba ka la lap ba ym don kano kano ka jingmaramot.
Ka CSWO ka la kyntu ruh ia ki bor ba halor jong ka tnad PWD, wat la na ka liang ka sorkar ba kin pynlong ia ka jingleit jurip ha ki kylleng ki jaka halor ki jinglong jingman ki surok kiba ktah ia ka leit ka wan u paidbah, khamtam ha ka pang ka shitom.
Ka seng, kaa kyntu ruh ia ka sorkar ba lada ka shimkhia shisha ia ki jingeh u paidbah ka dei ban leh eiei da ki kam bad ym ba hap ban da ia khih ki seng bhalang kumba la ju iohi na ka por sha ka por.
Shillong, 72 K’lyngkot:Ka Congress ka la pynlait sa ia ka kyrteng jong ki kyrtong na ka bynta ka elekshon MDC jong ka Jaintia Hills Autonomous District Council (JHADC)  ba la buh ba kan long ha ka 24 tarik Rymphang.
Baroh kiba la pynbna mynta ka sngi,  ki dei ki shynrang.
Kine ki long u Chief Executive Member (CEM) ka JHADC u Bah Madonbai Rymbai na Sohmynting – Khliehtyrshi bad ki  CEM barim kynthup u Bah Lamdibok Sumer na War East bad u Bah Hambertus Nongtdu na Rymbai Khliehriat.
U president ka Meghalaya Pradesh Congress Committee (MPCC) Bah DD Lapang u la iathuh ha ki nongthoh khubor ha kane ka sngi Nyngkong ba baroh ki kyrtong na ka bynta 29 ngut la jied da ka Pradesh Election Committee (PEC) jong ka MPCC.
Na ka bynya ka KHADC ba sahteng kham mynshwa la pynbna lang hynne.
Ki kyrtong ba la pynbna hynne na ka bynta ka JHADC ki long Holando Lamin from War-Central, Herman Khonglah from War-West, Hermon Phawa-Mukhla-Wahiajer, Laitsingh Shylla – Ummulong Moodymmai, Celius Biam – Nongbah, Thombor Shiwat – Nartiang Umladan, Bijoy Niang – Nongjngi, Pheinshwa Nanglein – Mynsngat Khandulim, Brington Shylla – Shilliang Myntang, Paia Dhar – Barato Mukhroh, Bhawan Chyrmang – Saphai, Winning Garlang – Mowkaiaw, Phriskus Sutnga – Raliang, Kilometre Lytan – Shangpung, J Ulysses Nongrum – Jowai North, A Andrew Shullai – Jowai Central, Dunno Nongpluh – Jowai South, Wanbiang Shadap – Moothlong Sohkymphor, Helping Phawa – Tuber, Tyrshai Siangshai – Musniang Rngat,Hopingstone Bareh – Sutnga Narwan,Michael Nongtdu – Sutnga Nongkhlieh, Philip Tangliang – Sumer, Arbor Hima Darnei – Saipung, Desous Pohshna – Narpuh, Joinriwell Pyrtuh – Bataw Lakadon.
Shillong, 27 K’lyngkot:Ka State Election Committee ka MPCC ha kane ka sngi Nyngkong ka la pynbna ia ka kyrteng jong u Bah Lambor Mal ngiang bad Bah Anto nio War  ban iakhun ha kane ka MDC elek shon.
U Bah Lambor un iakhun na Nongkrem katba u Bah Antonio un iakhun na Laitumkhrah-Malki.
Ha ka jingshisha, kine ar ngut ki la shah jah kyrteng ha ka thup ba nyngkong hadien ba la mih ki khubor shane sharum ba ki ialeh pyrshah ia ki nongialam ka party.
U Bah Malngiang bad u Bah War  ki la shah kynnoh ba ki la ialeh pyrshah ia kajingialang ka SEC ha kane ka sngi Nyngkong.
Katkum ka khubor, kine baroh ar ngut la bthah ba kin soi ia ka kot ka sla shwa ba kin ai ia ka tiket mynta ka sngi.
Lah ban kdew ba  ha ka snem 2009,  u Bah Malngiang u la jop na ka KHNAM, bad hadien u la phet ha ka Congress.
U Bah Malngiang u dei uwei na ki MDC ba ialeh pyrshah ia ka jingphiah ia ka constituency jong ka KHADC.
Katba u Bah War u la shah kynnoh ba u khlem kyrshan ia ka Kong Ampareen Lyngdoh ha kane ka elekshon2013 na East Shillong constituency.
‘Ngi la bthah ia ki ban soi ia ki kot ki sla ban pynthikna ba kin nym ialeh pyrshah eiei ia ka party ha ki sngi ban wan", la ong uwei u heh ka MPCC.
U Bah Lapang u la ong ba ka daw ba kongsan ba la ai tiket ka long ba ki don jingkyrmen ban jop.
Shillong, 28 K’lyngkot:Ki sumo kamai na Mairang hapoh ka lama ka Mairang Maxi Cab Owners Association (MMCOA) kin sangeh kamai ha ka 1 tarik Rymphang 2014 namar ba ki leit bam khana.
Ha katei ka sngi, kan nym don ki sumo kamai Mairang sha Shillong bad ka seng ka kyrpad ia ki paidbah nongleit nongwan ba kin iai shah lem namar ka dei ka jingbam khana la ju pynlong man u snem da ka seng.
Ha kajuh ka por, ka seng ka kitbok  snem thymmai ia ki paidbah khamtam ki nongleit nongwan baroh, la ong u president ka seng Bah I War president.
Shillong, 28 K’lyngkot:Ka KHNAM ka la pyniakhun ia u MLA bad myntri barim ka jylla u Bah Pynshai Manik Syiem na Mawphlang-Diengiei, Bah Process T Sawkmie na Mawlai, Kong Christable Wanniang na Umroi, Probity Nongpluh na Laitumkhrah-Malki, Kodios Thongni na Jirang, Rangskhem Wansai na Mawsynram, bad u Allowis Dohtdong na Mawkynrew.
Ha kawei ka khubor, la iathuh ba ka party ka lah ban pynban shuh shuh sa kiwei ki kyrtong na kiwei ki jaka ha kine ki sngi ban wan.
Shillong, 28 K’lyngkot:U CEM barim ka JHADC u Bah Moonlight Pariat u la pyniasoh sha ka UDP bad la pynlong ia ka jingpdiang burom ia u ha ka jingialang kaba long ha ka sngi Nyngkong ha Jowai.
U Bah Pariat u lah ban iakhun MDC na ka seng UDP ha ka elekshon ban wan.
Ia u Bah Pariat la pdiang sngewbha da u president ka UDP u Dr Donkupar Roy, u working President Bah BM Lanong, u Bah Jemino Mawthoh, Mihsalan Suchiang, Michael Sayoo bad kiwei pat ki nongialam ka party.
U Bah Pariat un iakhun ia kane ka elekshon MDC ban wan na ka UDP na Jowai South constituency pyrshah ia u Bah Dunno Nongpluh na ka Congress.
Kane ka jingwan iasoh u Bah Pariat, kan long ka jingioh nong ia ka UDP ha Jaintia Hills namar ba u dei uwei na ki nongialam ba kham paw.
U Bah Pariat u la long u CEM ka JHADC ha ka por ba u dang don ha ka seng Congress hynrei u la shah beh noh namar ka jingpyrshah seng.
Guwahati,27K’lyngkot:Ka NPP ka la kynnoh ba ka jingshah siat iap ki 4 ngut ki lehnoh ANVC-B ha kine ki khyndiat sngi ba la dep, kam dei ka jingshah siat iap ha ka jingiakhun ne ka jingiather kuli, hynrei ka dei tang ka jingpyniap bein ki pulit ia ki, ha kaba ki la leh ia katei ka kam tang ban pyndep ia ka hukum u Boss jong ki.
Ka NPP ka la kynnoh ba u Myntri Rangbah ka jylla u dei u Boss uba la hukum ia ki pulit ban pyniap ia kitei ki 4 ngut, khnang ba yn ym ioh sabut ba u, ia don kti bad ki seng lehnoh.
U James Sangma u nongai ktien ka NPP u la kynnoh ruh ba katei ka kam ka la jia, tang hadien katto katne sngi, ba u Ajaju R Marak, Political Secretary ka ANVC-B u la thad madan ia ka jingiadei u Mukul bad ki lehnoh ha kaba la kynnoh ruh ba na kitei ki 4 ngut kiba la iap ki bym pat shym la don ba kam, u Chairman ka ANVC-B, u  Rimpu u la kynnoh ba kawei na ki met iap ka dei ka jong u Ajaju.
Haba kren sha ki nongthohkhubor, u James u la ong ruh ba shen ka NPP kan sa leit ban ia kynduh ia u Myntri Rangbah Duh u Dr.
Manmohon Singh kumjuh ruh ia u Myntri ka kam pohing ka Ri u Shushil Kumar Shinde  ban ia kren ia ka roi ka par ha ka jylla , bad ha katei ka jingiakynduh ki n dawa ruh ban weng noh ia u Dr.
Mukul na ka shuki Myntri Rangbah ka jylla.
Shuh shuh u James u la ong ba u Dr.
Mukul u dei ban risain noh ia ka kam Myntri Rangbah bad dei ban thung da ki kynhun tohkit kaba lah ban long ka NIA ne ka CBI khnang ba ki jingshisha baroh kin paw.
Ka NPP haba pynpaw ia ka jingsngew khia kaba jur halor ki jingkynnoh ia ka jingdonkti u Myntri Rangbah bad ki seng lehnoh , ka la ong ba ka seng ka sheptieng ioh ba kum kitei ki jingjia kiba la kynnoh kin jia shuwa kane ka elekshon MP , ioh ba u Mukul un dang pyndonkam hi da ka kynhun lehnoh.
Ka NPP kaba dei ka seng ba ia  trei synrop bad ka BJP ha  Delhi, ka la iathuh ba kan leit sha ka jingialang jong u kyrtong MRD ka BJP u Narendra Modi ka ban long ha ka 8 tarik u rymphang 2014.
Ha katei ka shithi, kaba la pyni paidbah da U James Sangma, la pyni ba  la thoh ha ka 28tarik Nohprah 2013, ha kaba la thoh da U Ajaju, ha kaba u pynkynmaw, ia ka jingiarap jong U Chairman jong ka ANVC (B), ban pynneh ia ka shuki jong U Dr Mukul, da kaba ki leit byrngem ia kiba bun ki MLA Garo, ba ki dei ban iai bteng, ha kaba kyrshan ia U Mukul Sangma.
Shillong, 28 K’lyngkot:Ka sorkar jylla ha kane ka sngi Nyngkong ka la thung ia ka Kong Meena Kharkongor kum ka chairperson ka Meghalaya State Commission for Protection of Child Rights (MSCPCR).
Ia ka kyrteng ka Kong Meena la pdiang da ka kynhun myntri hynnin ka sngi bad ia kane, la iathuh da ka myntri ka Social welfare ka Deborah Marak.
Ka Kong Meena ka dei ka nongiasaid ain bad ka dei ruh ka dkhot ka Meghalaya State Women Commission (MSWC).
Ia ka kyrteng jongka, la phah da ka Screening Committee nalor kiwei pat ba kynthup ia Moris Augustine Jala, SR Sangma, W Kharbuli, BM Sangma bad Dr JD Sangma.
Shillong, 28 K’lyngkot:Ka United Democratic Party (UDP) ka la pynlait ia ka thup kyrteng kaba lai na ka bynta ka elekshon MDC ban long ha ka 24 tarik Rymphang.
Ki kyrteng ba la pynlait mynta ka sngi ki long u Bah Remington Pyngrope na Mawkynrew bad Bah Titostarwel Chyne na Sohra constituency.
Kiwei pat kiba la pynlait ki long Banalari Khongwar  (Nongshken), Rona Khymdeit (Nongpoh), Batskhem Marbaniang( Mawsynram), Probin K Raswai (Langrin), Braston Kharphuli (Mawphlang),Wankupar Syiemlieh (Nongspung-Sohiong) bad u Ryngkat Lyndem (Langkyrdem-Laitkroh) constituency.
U secretary ka State Election Committee (SEC)  ka UDP u Bah Allan F Dkhar u la ong ba ha kane ka sngi Hatmajai, ba ka party kan sa shong biang ban pynlait ia ki kyrtong na ka bynta ka Nongstoin, Pariong-Mawthadraishan bad ka Umroi constituency.
Katba na ka bynta ka Jaintia Hills Autonomous District Council (JHADC) yn  sa pynlait shisien baroh ha ka 30 tarik Kyllalyngkot bad bynrap ba na ka bynta ka Mawkhar-Pynthorumkhrah, Laban-Mawprem bad Ramrai-Jyrngam yn pynbna lang ha katei ka sngi.
Haduh mynta ka UDP ka la pynlait haduh 21 ngut ki kyrtong sha ka KHADC bad na kine, ar ngut dei ki MLA bad lait ngut ki MDC bad ar ngut ki longkmie.
Shillong,28K’lyngkot:Uwei u nongniah kali jong ka Mawthaw pdah PHC uba la tip kyr teng kum u Pillarstone Nonglang u la shoh la dat ia uwei u Dr.
Iaineh skhem Lyngdoh uba dei u doktor rangbah M&HO  jong ka Civil Hospital Nongstoin bad u la byrngem byrsit ia ha ki ba bun rukom, katei ka jingjia ka la jia ha ka 25 tarik mynta u bnai ha ka por 11:30 baje eiei mynmiet ha poh Hospital.
Guwahati,28 K’lyngkot:U Addl SP jong ka Sonitpur u  Guljar Hussain, u la kyllon iap hashen katba 5 ngut kiwei pat ki pulit langrut ki la mynsaw jur hadien ka jingther kuli jong ki lehnoh ka  National Democratic Front of Bodoland (NDFB) , ha Sonitpur District ka Assam, katei ka jingjia ka la jia mynta ka step ha ka por 7:15 baje eiei.
U S N Singh IG Law and Order Assam Police, haba kren sha ki nongthohkhubor, u la pyntip ba katei ka jingjia ka la jia ha ka por 7:15 baje mynstep, bad ka la jia ha ka por ba ki pulit ryngkat ka jingiatreilang bad ki shipai ki dang wan phai na ka jingkhynra ha kawei ka shnong kaba ki la ioh jingtip ba ki don ki dkhot jong katei ka seng lehnoh.
U Singh u  la ong ruh ba ki lehnoh NDFB ki la ther kuli ha mar ba ki pulit ki dang don ha ki thain  Batasipur , bad ha ka sien ther kaba ar ki la ther beit beiti sha ka kali ba shong u Addl SP , uba la kyllon iap hashen bad 5 ngut ki pulit langrut ki la mynsaw.
Ka tyllong khubor ka la iathuh ba 2 ngut na kitei ki pulit ba la mynsaw ki dang don ha Civil Hospital kaba don ha Tezpur katba ki lain gut pat ki don ha Guwahati Medical College and Hospital (GMCH).
Shillong, 28 K’lyngkot:Ia ka iew ban ai jinghikai bad ban iasyllok halor ka rep ka riang hapdeng ki nongrep bad ki saiantis, la plie paidbah hynnin ka sngi da u Additional Chief Secretary ka jylla u Bah P Barkos O Warjri hynne ka sngi ha Regulated Market ki nongrep ha San Mer.
Haba kren ha kane ka iew kaba la wan iashim bynta da 1000 ngut ki nongrep na kylleng ka jaka jong ka East Khasi Hills, ka West Khasi bad Jaintia Hills, u Bah Warjri u la ong ba kane ka iew kan long kumno ban ai jingbatai bad jinghikai iaphi ki nongrep.
“Kane ka iew ka long kum ka jingiaphylliew jingmut hapdeng ki nongrep bad ki ophisar ka rep ka riang", la ong u Bah Warjri, bad bynrap, phi ki nongrep phim dei tang ban ioh hynrei phi dei ruh ban ai lem ban iasam ia ka jinghikai khnang ba kan roi".
Lyngba ka jingiasam iatreilang ngi lah ban kyntiew ia ka ioh ka kot bad kan pynbha ia ka rukom rep, la ong u Bah Warjri.
Ha kane ka sngi, la don ruh ki nongkren kiba pynpaw ba donkam ban don ka skul ki nongrep ban tip shaphang ki jingpang jong ki jingthung bad ban wad ia ki lad ki lynti ban iada ia ki.
U DC ka East Khasi Hills ruh u Sanjay Goyal u la kren ha kane ka sngi uba la ban ia ka jingdonkam ban pynleit jingmut ia ka rep ka riang bad ban pyndonkam ia ki skhim ba ka sorkar ka la ai sha ki shnong bad ki nongrep.
“Ka skhim MGNREGS ka dei kaba biang eh ba ka shnong kan shim ia ki lad lynti ban pynbha ia ka rep ka riang ha ki shnong bad ki thain", la ai jingmut u DC.
La ioh ruh ia ka jingkren na ka director ka tnad ka rep ka riang ka Kong Dorothy Syiemiong,  bad na kiwei ki heh ki hain.
Ia kane ka iew la pynlong da ka Krishi Vigyan Kendra ka East Khasi Hills ryngkat ka jingiatreilang bad ka Agriculture Technology Management Agency (ATMA), bad ka Central Potato Reserch Institute, Shimla.
Shillong,28K’lyngkot:Ka seng Congress mynta ka kynti ka lah ban pyniengn noh da u khun ksiew jong u Captain William Sangma u Daryl William Cheran Momin, ha kane ka elekshon MP Lok Sabha ka ban sa long shen.
Utei u khun ksiew jong u Myntri Rangbah  ba nyngkong eh ka jylla u dei uwei napdeng ki khyndai ngut ki kyrtong ba la pan tiket na ka seng Congress, la ong ba u dei ruh uwei uba kham don hakhmat ha kane ka jingiaknieh tiket Congress na Tura Parliamnentary seat.
U Daryl u dei u khun jong u Fersen Ch Momin uba la iakhun MDC na Tura ha u snem 1994 bad u la jop.
U Daryl , 26 snem karta u dei uba la pyndep ia ka jingpule post graduate na  St.
Xavier’s College kaba don ha  Kolkata bad ia ka MBA na Bond University, la ong ba u dei uwei na ki ban sa ioh ia ka tiket Congress ha kane ka elekshon MP 2014 na Tura, katkum ka khubor ba la ioh lum na ki nongialam Congress ha kane ka jylla namarba ka State Election Committee (SEC) ka seng ka la lap ba dei tang utei u kyrtong uba kham bit ban ia aireng na ka bynta katei ka elekshon.
Katkum ka tyllong khubor ba la ioh lum la ong ba ka SEC ka Congress na kane ka jylla, ka la mynjur ia ka kyrteng jong u Daryl sha ka high Command bad lada jia ba ka AICC kan mynjur ka tiket kan leit beit sha u.
La iathuh ruh ba nalor ka kyrteng u Daryl la phah lang ruh ia ka kyrteng u para jong u Myntri Rangbah ka jylla u Zenith M.
Sangma, uba long mynta u MLA.
Kiwei pat ki kyrteng ba ka SEC ka la phah sha ka High Command ki long  u Winnerson D.
Sangma,  Adolf Lu Hitler R.
Marak, Richard M.
Marak,  Arlene M.
Sangma, DK Arengh, Polycarp Marak bad u Bijoy Sangma.
Lah ban pynkynmaw ba ka MP ba mynta ka Tura ka dei ka khun jong u Lamphang barim ka Lok Sabha u Purno A Sangma.
Shillong, 28K’lyngkot:U Donush Siangshai u la ujor sha ki pulit ka  Saipung PS ba ha ka 23 tarik mynta u bnai ha ka por 11 baje mynstep, saw ngut ki briew kiba la tip kyrteng kum u Kyrshang Tangliang, uba dei ruh u rangbah shnong ka ka Umkyrpong , u  Jibson Lama re, Secretary  shnong, u  Phamlis Manar, rangbah shnong barim bad u  Bimel Sumer, u secretary shnong barim ryngkat ki paidbah kumba 80 haduh 90 ngut kiba la rah da ki suloi ki wait , ki pistol  bad kiwei pat ki tiar ialeh , ki la pynjulor ia ka lyngkha rep jong u naduh ki jingthung jingtep haduh ki dieng ki siej, bad kitei ki paidbah hapoh ka jingialam u rangbah shnong ki la pynjulor lut ia baroh ki jingdon jingem jong u Ma Siangshai, u la ong ba ka jinglut baroh ha katei ka jingshah pynjulor ka la kot sha ka T.
10 lak tyngka.
Ki pulit ki dang tohkit ban lap ia ka daw ba la mih katei ka jingjia.
Shillong, 28 K’lyngkot:Ka Shillong Municipal Board (SMB)  ka la pynpra ia ka Park kaba don hajan OB Shopping Mall ha Khyndai Lad.
“Ia kane ka park kaba don hajan ka OB Shopping Mall ka long kawei na ki ktem jaboh kaba ktah bha ia ka nongbah khatam ia kiwei haba ki wan sha kane ka nongbah bad ka jylla ban peit ia ka jingitynnad jong ka.
Ngin pynbha ia kane ka jaka kaba itynnad", la ong ka Kong Ampreen Lyngdoh ka myntri sor.
Ka Kong Ampareen ka la ong ba ka long kaba ktah bha ban iohi ia kane ka jaka khamtam ha katei ka jaka kaba khapngiah bad bun briew bha.
Kane ka jaka lah ban pyndonkam na ka bynta ka jingdonkam paidbah kum ban pynlong concert bad yn pynitynnad bha, la ong ka Kong Ampareen.
Ia mynta katei ka jaka, la thmu ban buh ia ka police booth bad ka jingai jingtip ia ki kam jngohkai nalor ban buh jaka pynhiar bad pynkiew nongleit nongwan.
Ka sorkar ka la mang T.
32 lak na ka bynta kane ka projek bad la dep aiti ban shna ia katei ka kam, la ong shuh shuh ka kong Ampareen bad yn pyndep hapoh phra bnai.
Shwa ia kane, ka Civil Society Women’s Organization (CSWO) ka kwah ba ka sorkar jylla ban ai jaka ban die kwai ki longkmie, ki soh jhur.
Shillong, 28 K’lyngkot:Ka kyrtong ka Congress ka kong Wansuk Syiem ka la thikna ba kan shu thep kol kynthei ha kane ka jingiakhun ia ka MP Rajya Sabha hadien ba ki lingpyrshah ki la rai ban nym pynieng briew ha kane ka kynti.
Ka Kong Syiem kaba dei ka MP ba mynta ka Rajya Sabha na Shil long Parliamentary constituency ka lah ban shu rah beit ia kane ka thong ban long ha ka 7 tarik Rymphang.
Ki liang pyrshah kum ka United Democratic Party (UDP), NPP  bad kiwei ki liang pyrshah ki lah ban nym pyniakhun ha kane ka kynti.
Ka daw ka long ba ki la sngewthuh ba ka nym myntoi ban pyniakhun namar ba ki don tang khyndiat eh ki dkhot ha kaba kiba bun ki don ha ka liang ka sorkar.
Ia ka MP elekshon jong ka Rajya Sabha la jied tang da ki MLA.
Ka UDP kaba dei ka liang pyrshah kaba don bun tang 8 ngut ki MLA ha ka iing kaba 60 ngut, ka NPP ka don tang ar ngut, ka Hill State People’s Democratic Party (HSPDP) ka don saw ngut bad ar ngut ki MLA shimet bad uwei na ka Garo National Council (GNC).
Lada kine baroh ki dkhot ka liangpyrshah kin iatylli ruh kan nym poi shaei shaei namar namar ki duna palat ka jingdon ki MLA.
Katba ka Congress ka don 29 ngut ki MLA, ar ngut ka NCP, bad 11 ngut ki MLA shimet bad uwei na ka North East Social Democratic Party (NESDP) kiba kyrshan ia ka Congress kaba ialam ia ka sorkar.
Shillong, 29 K’lyngkot:Ka CSWO hapoh ka jingialam ka Kong Irene Hujon kum ka President, ka kmen ba ka General Secretary jong ka seng, Kong Christabel Wanniang kan iakhun MDC elekshon MDC sha ka KHADC na party KHNAM.
Ha ka kyrwoh ba la pynlait ha kane ka sngi Balang, ka Kong Irene ka la ong ba ka Kong Christa bel ka la bah ia ka lyngkor kum ka General Secretary jong ka CSWO naduh u snem 2005 bad ha ki kam baroh, i long iba shem phang  bad trei shitom bad iba kloi ban ai ka kti ka mon-kti ka diang bad im ju  khein wat ia ka miet-ka iong ruh ban tur bad iarap ia ki shem lanot bad kito kiba shem jynjar.
Ka Kong Wanniang kan iakhun elekshon na Umroi constityency.
Ka Kong Irene ka la ong ba ki paidbah jong ka Umroi Constituency ki long kiba donbok haduh katta katta lada ki ioh ia ka nongialam kaba kum ka Kong Christabel, kaba don shisha ia ka mynsiem sngew synei, khamtam ia u kup shiliang-sem shiliang.
Ka seng ka kitbok, kitrwiang ba ka Kong Christabel in ioh ia ka jingjop badon burom da ka jingkyrshan bad jingshaniah jong  ki paid nong shongshnong jong ka Umroi Constituency, ki ban sa ioh mad hi dalade ia ka rukom shakri jong kane ka longkmie.
Ka seng kan buh jingduwai  phirat na ka bynta i Kong Christabel, ba U Blei Trai Kynrad un ai ha i ia ka met kaba koit-kaba khiah ba in nang lah ban shakri kham bha ym tang ia ka State, hynrei khamtam  eh ia ki paidbah jong ka Umroi Constituency, la ong ka Kong Irene Hujon ka President bad ka kong  Rosetta War, Executive Member ka seng.
Shillong, 28 K’lyngkot:Ka jingioh tiket kam nym pynhun ia kiwei kiba duh tiket watla ki la khlei ba kin shong lada ym ioh tiket bad kane ka la paw ha kane ka elekshon MDC ha ki katto katne ki constituency.
Katkum ka jingioh kubor, la iathuh ba ha kane ka kynti kawei ka jingiapait ka long hapdeng ka Congress ha Shella bad ha Mairang ha kaba ka la don ka jingleh kiar na ki nongialam jong ka Congress namar ba ki party kyntait ban ai tiket ia u kyrtong ba ki mon.
Ym tang katta ha Shella, la ioh jingtip ba u Bah Tyngshan Rynga uba duh tiket, u lah ban iakhun.
Ka tiket na Shella ka leit sha u Bah Pynthymmaibor Chyne.
Kumjuh ruh, u kyr tong MLA ka Congres uba iakhun na Shella ha kane ka elekshon ba dang shu dep, Bah Jrop sing Nongkhlaw u la shong kli kti bad um khih um ksar ban ialap iawer ia ki nongkyrshan jong ka party ban kyrshan ia u kyrtong ka party.
Ka Shella kan sakhi ia ka jingiakhun hapdeng u kyrtong ka UDP uba dei ruh u MDC Bah Teinwel DKhar, bad lah ban mih shuh sa kiwei de.
Nangta, ha Mairang ruh la ioh jingtip ba u Bah Rasor Rani uba duh tiket, um pat ong eiei ban kyrshan ia u kyrtong u Bah Lawrence Basaiawmoit.
Ka thymmei khubor ba la iohlum, ka iathuh ba u Bah Rasor khamtam ki nongkyrshan jongu, ki la sngewsih jur ia ka jingduh tiket, namar ba la paw ba ka jingai tiket ha katei ka konstitwensi la jied sop sop da ki nongialam khlem da sngap ia ka mon jong uba bun baling.
“U Bah Rasor u lah ban lum ia ka jingialang ha kine ki sngi bad ki nongkyrshan kumno ban leh", la ong uwei u briew ba iajan bha bad u.
Kumba long mynta, ka Mairang kan sakhi ia ka jingialehkai hapdeng u kyrtong ka HSPDP Bah Counsellor Wahlang, Bah Lawrence Basaiawmoit na Congress, bad ka UDP kaba lah ban pyniakhun da u MLA bah Metbah Lyngdoh kumba la  ialap iawer sharum shaneng watla ka party kam pat pynbna satia haduh mynta.
Shillong, 28 K’lyngkot:Ka United Democratic Party (UDP) ka kop ia ka jingbyrngem ai mukotduma u Myntri rangbah ba ka kynnoh donkti ia u bad ki seng lehnoh ha Garo Hills.
“Ai u Mukul Sangma un rah sha iing kashari.
Ka UDP bad ka NPP kim dei kiba sei madan ia ka jingkynnoh donkti hynrei la sei madan da u political secretary ka A’chik National Volunteers’ Council – Breakaway (ANVC.
B) u Ajaju Marak ia ka jing donkti jong u myntri rangbah bad ka seng lehnoh", la ong u secretary ka UDP u Bah Allan DKhar haba kren mynta, ka sngi Hatmajai.
U Bah Dkhar u la kynnoh ba katkum ka jingjia ha u 2012 ka la kyrshan ia ka jingdonkti jong u myntri rangbah bad ka seng lehnoh.
U la ong ba ka sorkar jylla ka la leh khohreh ban iasoi ia ka soskular thok bad ka ANVC, khyndiat bnai shwa ka elekshon MLA.
U la ong ba Dkhar ba ka jingiakren hapdeng ka kynhun u Sangma (Mukul Sangma), bad ka ANVC, ka la wanrah ia ka jingiasoi soskular ban wanrah ia ka jingpyniar ia ka Autonomous District Council ha Garo Hills.
“Kane ka dei ki katto katne kiba iadei bad ka jingkynnoh" la ong u  Bah Dkhar.
U la kynnoh ruh ba la don ki khep kiba pyni ia ka jingdonkti jong u myntri rangbah bad ki seng lehnoh kum ki dkhot ba la pyndem wait ka GNLA kynthup u chairman ka seng u Champion R Sangma,  kiba paw kum ki kam ba la iapynbeit.
U la ong ruh ba ka jingiadei hapdeng u myntri rangbah bad ka seng lehnoh ka la paw da ka jingsei madan u political secretary ka ANVC( B) u Ajaju R.
Marak.
Ha kajuh ka por u MLA ka UDP u Jemino Mawthoh u la ong ba ka party ka ieng beit ha ka nongrim ba dei ban aiti ban tohkit da ka Central Bureau of Investigation (CBI) lane ka National Investigation Agency (NIA)  halor ka jingkynnoh donkti jong politishian bad ki lehnoh  ha ka jylla.
“Ngin pynbor ia ka sorkar pdeng ba kan thung ia ka jingtohkit kaba laitluid halor ka jingkynnoh donkti jong u Myntri Rangbah bad ki seng lehnoh", la ong u Bah Mawthoh.
Shillong, 29 k’lyngkot:Ka jingiasoh Congress u Bah Teibor Pathaw uban iakhun na Mawlai ha kane ka kynti ha kane ka MDC elekshon, ka la long ka jingkylli hato yn lah ban long u kulai iong ban pynliem ia u MLA barim Bah Process T Sawkmie bad kiwei pat ki kyrtong.
Ka jubab kan shong ha u paidbadh ka Mawlai namar ba don kiwei ruh kiba khlain ha kane ka jingialeh kynthup u kyrtong ka UDP u Bah G Kharmujai, u kyrtong ka HSPDP Bah Pynwanbor Ryntathiang.
U bah Pathaw mynta ha kane ka sngi Hatmajai u la rung sha ka seng Congress  bad la pynlong ia ka jingpdiang burom ia u ha iing u MLA ba rim ka Mawlai u bah Founder Strong Cajee ha ka jigiadonlang u bah HDR Lyngdoh myntri ka sorkar jylla.
“lada ki paidbah ki ai lad ia nga ban ngan long kum u nong mih khmat hapoh  District Council ngan ialeh katba lah ban ia said hapoh ka iing Dorbar na ka  bynta ka jaitbynriew rit paid", la ong u Bah Pathaw.
U la ong ba ka District Council ka don ia ka bor ban iada ia ka khyndew ka shiap, halor ka jingwan rung kyrthep ki briew ba nabar bad bun ki wei ki kam kiba hap kat kum bor jong u MDC.
Ha ka juh ka por u la ong ba u shem bun na ki long iing long sem ki khun samla ba la nang la stad kim shym ioh ka  kam ka jam.
Ha kine ki snem ba la  leit noh u la pyrshang ban iarap,kumno ban wad ki lad ki lynti ban pynioh kam ioh jam ia kiba bun kumu riewpaidbah bad lada ki paidbah ki pynkahmti ha u iaka kam MDC un lah ban trei kham bha ha kaba kyntiew iaki khun samla.
Kiwei kiba la kren ha ka jingialang,na ka  liang ki nong ialam ka seng congress ki kynthup ia u bah Founder,bah Markus metri,bah HDR Lyngdoh bad ki wei ki wei baroh kine ki nong kren ki kyrmen ba u kyrtong la seng congress un jop ha ka election MDC ka ban wan ka ban long ha u Rymphang.
Shillong, 29 lyngkot:U bah Pyndapborthiaw  Saiborn, President jong ka KHNAM, u la rai ban mih iakhun ha kane ka sien, kaba mynta kum u MDC jong ka seng, na Shella Constituency.
La shim ia katei ka rai, ha ka jingialang, kaba la pynlong hynnin ka sngi ha Sohra.
U bah Pyndap, ula iakhun nyngkong eh, na Shella, ia ka elekshon MLA 2003, ha kaba ula shah pynliem tang 222 vote ha U Donkupar Roy, MLA ba mynta, uba iakhun na ka seng UDP ha katei ka Seng.
Shillong, 29 K’lyngkot:San ngut ki dkhot ka seng lehnoh ka  Garo National Liberation Army (GNLA) ki la shah kem mynta, ka sngi ha ki pulit ka West Khasi hills.
Ki lehnoh ki la shah kem ha ka por 11.
45 baje mynstep na shnong Dorangre ka West Khasi hills hadien ba la pynlong ia ka jingkhynra hapdeng ki  pulit ba kynthup SWAT,CRPF, BSF bad ki pulit jylla.
Kine ki san ngut ki dkhot ka GNLA ki long u Lasting G.
Monim (22) na Rongjeng, East Garo hills , Arnesh G.
Momin (20) na Chokpot South Garo hills,  Bosco Momin (27) na Dorangre uba dei ruh u nongniah kali, Fedrick Rongrin (22) na  Dorangre bad u Jaro S.
Sangma (25) na Nengchigre, West Khasi hills district.
U SP ka West Khasi hills u Bah S Nongtnger  u la ong ba kine ki san ngut ki dkhot ka GNLA ki la shah kem katba ki nang iaid da kali Bolero (ML-06 6451).
U Bah Nongtnger u la ong ba ki pulit ki la ioh kurup 2 tylli ki pistol, 2 tylli ka Magazine, 7 tylli ki kuli, 3 tylli mobile, 21 tylli ki  dry cell bad ka kali la kurup noh da ki kali.
Ki pulit ki dang pynlong shuh shuh ia ka jingkhynra ban kem shuh shuh ia ki dkhot kiba thmu ban wan rieh tngen ha katei ka thain kiba sam shithi dawa pisa.
Shillong, 29 Naitung:Ka  Executive  Committee  ka  la  ia  kynduh  ha  Science  Seminar  Hall,  NEHU,  myn  sngi  sait jain,  27  tarik  u  Naitung  (July),  2013  bad  ka  la pdiang  ia ka  kaiphod jong  ka  Study  &  Drafting  Committee  kaba  la  pynkhreh  ia  ka  riti  pyniaid  kam  jong  ka Seng  Kur  ha  kaba  la  tyrwa  ba  ka  kyrteng  jong  ka  seng  Kur  kan  long  “Ka  Seng  Kur  jong  ka  Mei-Sin  bad  ki  khun  jong  ka  kiba  long  Majaw,  Kurbah, Ba saiawmoit,  Hynniewta,  Khongji,  Syngkli/Sangkli   bad  Lyngdoh-Peinlang  bad  haba  na  kine,  la  mih  na  Rapsang  Marbisu/Kurbah  na  Kurbah;  Lyngwi,  Basa iawrit,  Basaiawmah,  Basaia wsnai,  Nongbri Kynrut  na  Basaiawmoit; Langpen  na  Hynniewta;   Muktieh,  Be,  Langi  na  Syngkli/Sangkli  bad  Khongwar  ne  Khongji.
Kat  kum  ka  jingwad  jingtip bad  jingtih  ia  ka  thymmei,  ka  iawbei  ka  dei  kata  ka  Mei-Sin  kaba  la  shong  la  sah  nyngkong  ha Rangab,  Mukta pur,  Hima  Sutnga  bad  kumta, la  ia kut  ba naduh  mynta,  ia  ka  Seng  Kur,  yn  tip  noh  da  kane  ka kyrteng  kaban  kynthup  ia  kitei  baroh  ki  jaid.
Ka  Executive  Committee,  ka  la  pdiang  ia  ka  Riti  Pyniaid  Kam  ba  la  pynkhreh  bad  mynjur  ban  phah  ia  ka  sha  ka  Dorbar  Pyllun  ka  seng  Kur  ban  pdiang,  pynskhem  bad  pyntrei  kam.
Kat  kum ka  Riti  Pyniaid Kam,  yn  don  arngut  ki  Adviser, u  President,  arngut  ki  Vice-President,  u  General  Secretary,  lai  ngut  ki  Associate  General  Secretary  uwei/kawei   na  ka  bynta  ki  samla  bad  iwei  na  ka  bynta  ki  kynthei,  u  Treasurer,  lai  lai  ngut  ki  dkhot  ka  Executive  Committee  na  kawei  kawei  ka  kpoh  kaban  bhah  iwei  na  ki  kynthei  iwei  na  ki  samla  ba  hapdeng  19-26  snem  ka  rta.
La  ia  kut  ruh  ba  ka  Dorbar  Pyllun  (General  Meeting)  kan  long  ha  ka  31  tarik  (sngi  saitjain)  u  Nailar (August),  2013 naduh  ka por 11 baje myn step  hapoh  NEHU campus  hi.
Kumta  lyngba  kane  ka  jingpynmih khubor,  la  kyrpad  ba  baroh  kiba  dei  ki  dkhot  jong  ka  Seng  Kur  kat  kum  kitei  ki  kpoh  bad  tnat  bad  la  dap  19  snem  shaneng,  kin  sngewbha  ban  pyllait  ia  katei  ka  sngi  na  kiwei  kiwei  pat  ki  jingkam  bad  poi  khnang  khnang  sha  katei  ka  Dorbar  Pyllun.
Kumjuh  ruh,  ba  ki  Dorbar  Kpoh  kat  kum  ba  la  kdew  haneng, ba  kin  ia  long  noh  shwa  ka tei  ka  sngi  long  Dorbar Pyllun  ban  jied  ia  ki  dkhot  ka  Executive  Committee  jong  ka  Dorbar  Pyllun  bad  wanrah  ia  ka kaiphod  trei  kam  jong  ki  haduh  mynta, ong ka kyrwoh na U  Rangbah  Edward  Kurbah, General  Secretary.
myno la thaw ia ka meisin kur? ka meisin ka wan naei? balei ki Khun jng ka Kim ai jait meisin    beit re baroh namar ka la pynkulmar ia ki Jingthaw jingieid u Blei.
Jowai, 29 Naitung:Ka (SSSU) Seng Samla Shnong Umkiang lyngba u publicity secretary u bah Shanbor Dhar, ka  kwah ban pyntip iaka (MeECL) bad ia ka Sorkar Jylla ba bun ki nar ilektrik, ba la pynieng lyngba ka surok NH-44,naduh iew Umkiang haduh “Holly Cross Higher Secondary School" kila jan khyllem lut bad ka buh jingma shibun ia ki paidbah ba iaid lynti lyngba kane ka surok ban leit ïew,khamtam lei ka don jingma bha iaki khynnah skul kiba iaid lyngba kane ka surok ban poi sha skul.
Ka seng kam kwah ban jia kaei kaei kaba sngewsih hapoh ka shnong kumba la jia teng ha Khliehriat,   namar kine ki nar ilektrik,  kim don tynrai shuh,bad ki lah ban khyllem ha kano kano ka por.
Kumta ka Seng ka kyrpad bad kyntu jur iaka sorkar bad MeECL ban maramot kloi ia kine ki nar ilektrik.
Lada ka sorkar bad MeECL kim patiaw ia kane ka jingkyntu ka Seng bad jia kaei kaei kaba sngewsih, kin hap ban kitkhlieh hi.
Shillong, 28 Naitung:Ki MLA ka Congress ha kane ka jylla ki la iakhih biang ban pynkhyl lem ia u Dr Mukul Sangma kum u nongialam jong ka Congress Legislature Party bad ban pynhiar na ka shuki Myntri Rangbah.
Katkum ka tyllong khu bor kaba la iohlum, la iathuh ba ki don kumba 16 ngut kiba la iasoi ban pyn paw ia ka jingbym shaniah shuh ia u Dr Mukul kum u nong ialam.
La ioh jingtip ba kine ki 16 ngut ki kwah ba u kam Myntri Rangbah ka dei ban leit biang sha u Bah DD Lapang bad u Deputy Chief Minister un ioh u Bah Prestone Tynsong.
Ka Congress ka don 29 ngut ki MLA bad lada 16 ngut ki kyntait ban kyrshan u Dr Mukul u lah ban khyllem shisha namar kiba kyrshan kin sa long 13 ngut.
Ka tyllong khubor ka iathuh ba ka daw ka jingia khih jongki, ka long ba ki don ki MLA Congress kiba sngew pyrshah ia ka rukom treikam u Dr Mukul Sangma namar ba u leh ‘nang marwei’ ia ki kam khlem da sngap lem ia kiwei ruh.
Ka jingleh marwei u Dr Mukul ka la pynkhuslai ia ki MLA bad wat ia ki minister ruh ki hap ban leit hajir ha u Myntri Rangbah haba leh ia kano kano ka kam.
Katkum ka jingtip u Bah Prestone u dei uwei uba pynkhih biang ia u Dr Mukul kumba la jia ha  u snem 2010 ha kaba ka la don ka jingiakhih jong ki MLA ka Congress ban pynkhyllem ia u Dr Mukul hynrei kim lah namar ba la shaniah ka Sonia Gandhi ia u Dr Mukul.
Ki MLA kiba pyniasoh sha ka Congress ruh ki don kiba rai ban ai jingkyrshan ia u Bah Lapang ban long biang u nongialam ban shimti ia ka kam Myntri Rangbah.
Lah ban kdew ba u Dr Mukul Sangma u la shimti ia kam Myntri Rangbah ha u snem 2010 hynrei tang hadien ar bnai la don ka jingiakhih ban pynkhyllem hynrei u neh khlem don ba lah ban pynhap shuki.
Kane ka dei ka sien kaba ar ia u ban shah pynkhynniuh ia ka shuki hadien ba u la shimti ia ka kam Myntri Rangbah naduh ba la jop ha kane ka elekshon MLA 2013 kaba dang shu dep ha u Rymphang.
U Dr Mukul u la shimti ia ka kam Myntri Rangbah la san bnai haduh mynta.
Hynrei haba iakren bad ki katto katne ngut ki MLA ka Congress ki la kyntait ba don kum kane ka jingiakhih ban pynkhyllem ia u Dr Mukul bad ki la ong ba kim tip ei ei.
Shillong, 29 Naitung:Ka Hynniewtrep Achick National Movement (HANM) North West Khasi Hills haka jingialam u President u Bah Bobby Basaiawmoit, Genl.
Secy  bad Bah H.
Wahlang kala leit ban buh shithi ha khmat u S.
D.
O Mairang Civil Sub – Division Mairang ban pynsangeh noh shwa ia ka jingiaid ki trok ba kit palat ia ka khyndai (9) ton na ka surok NEC (Mairang to Rani Godown Road).
Ha ka shithi ba la phah sha u SDO (Civil) ka seng ka la ong ba ka jingiaid ki trok ka long ka jingma ia ka Jingkieng Khri kaba tlot bha ia mynta bad ka don ruh hapdeng ka jingma ba ha kano kano ka por ka lah ban dkut ne khyllem.
“Lada naka liang jong ka sorkar kam shim khia ia kane, kane ka jingkieng kan sa khyllem ha kano kano ka sngi", la ong ka kyrwoh ka seng.
Kat kum ka jingiohi jong ka seng ka long ba lada ailad ban iaid iaki Truck nakane ka jingkieng iaki ba kit palat pud kan buh ka jingma ia ki paidbah ka thain.
Hadien ba ka Seng kala leit ban buh bad iakynduh ia u S.
D.
O.
Mairang Civil Sub – Division u S.
D.
O ym shim la don ha office jong u hynrei hadien ba la ia phun ia u S.
D.
O.
u la bthah ban buh ia ka jingujor ha u magistrate u Bah Pasah.
Ka HANM kala buh ia ka Shithi ha u Magistrate bad iakren bad u bad na ka liang u bah Pasah U la iathuh ba ia kane ka Lynti ia mynta hi la pynjari daka Section 144  bad na ka liang jong ka department kim shah shuh ban iaid ia ki kali kit palat ia ka khyndai (9) ton, hynrei kat kum ka jing lap jong ka Seng HANM North West Khasi Hills bad ka HANM Western zone Ri Bhoi District  ki la lap ba ki kali kit mar kum ki Dewiong lane kit Dieng bad kiwei kiwei ki bala kit palat ia ka khyndai ton ki la sdang ban iaid lyngba kane ka lynnti NEC ha ki por mynmiet.
Kat kum ka jing iohi jngai jong ka Seng ka long ba lada ka jingkieng Khri ka Khyllem noh ka jing eh ka long ia ki paidbah kup shiliang semshiliang jong ka Thian Shiliang Khri ki ba ju pyndonkam ban leit ban wan na kane ka jingkieng Khri.
Namar kane kadaw ba ka seng kala shim iakane ka sienjam ban khang ia ki truck kiba leit bawan nakane ka lynti bad ka seng ka maham ruh iakito kiba ialeh pyrshah bad lada ka sorkar kam lah ban shimkhia ia kane.
Ka seng kam banse ban leh ne shim da kino kino kilad ki lynti ban khang iakiba ialeh pyrshah bad  hakajuh ka por ka seng Hynniewtrep Achick National Movement (HANM) North West Khasi ka kyrpad ruh na bor jong ka Sorkar ba kan  buh syndon daka jingpahara sha kane ka thain surok.
Kane ka long katkum ka kyrwoh na u Bah Kenneth Majaw u Publicity information Secy HANM North West Khasi Hills.
iakito kiba ialeh pyrshah bad lada ka sorkar kam lah ban shimkhia ia kane.
Ka seng kam banse ban leh ne shim da kino kino kilad ki lynti ban khang iakiba ialeh pyrshah bad  hakajuh ka por ka seng Hynniewtrep Achick National Movement (HANM) North West Khasi ka kyrpad ruh na bor jong ka Sorkar ba kan  buh syndon daka jingpahara sha kane ka thain surok.
Kane ka long katkum ka kyrwoh na u Bah Kenneth Majaw u Publicity information Secy HANM North West Khasi Hills.
Tura, 29 Naitung:Ka jingiakhih, na ka bynta ban weng noh ia U  Block Development Officer (BDO) jong ka Selsella Block, ka nang jur nang jur, ha kaba ki ki sengbhalang, ki iakynduh ia U  Additional DC ka West Garo Hills, ha kaba ki la pan jingbit, ba un ailad ba kin pyndep ia ka jingiakhih jongki.
Katei ka kynhun ka iakynduh ia U ADC, U  Ambrose Ch.
Marak, mynta ka sngi, ha kaba ki iathuh ba ki kwah ban pyni ia ka jingpyrshah jongki, ba ki kwah ban weng noh ia U BDO jong ka Selsella, U Dr D  Roy.
La kynnoh ba ka jingleit jong U BDO ha Selsella, kan dei tang ka jingailad, ba un nang pynjubor ia ka jingbamsap ha katei ka Block.
Hynrei, la iathuh ba ka jingiakren kam iaid satia, kumba la khmih lynti.
U President ka GSU North Zone, U Rupa M Marak, u ong ba ka seng, ka la iaid shakhmat ban khang ia ka ophis jong U BDO bad mynta kin sdang sa ka jingiakhih, ba kin nym ia trei lang shuh bad U BDO.
U Rupa, u ong ba ki bor District, ki la ong ba kin weng noh ia ka jingiakhih jongki, hynrei, na ka liang ka GSU, ka kren shai, ba kin nym ailad ia kitei ki riew bamsap ba kin don don ha katei ka Block.
U President ka FKJGP, U Treepon Sangma, ula pynpaw ba katei ka seng ruh ka pyrshah ia ka jingthung ia utei U BDO.
La iathuh ruh ba ka seng, ka kren pyrshah jur ia utei U BDO, uba la tar ia ki jingtah kynroh jong ka seng FKJGP, kiba dawa ba dei ban weng noh ia ubad la dawa ba ki bor District kin shim ia ki lad ki lynti ban pynsaja ia utei U BDO.
Jowai, 29 Naitung:Ka seng jong ki nonghikai ba tip kum ka Jaintia Hills Govt.
Primary School Teachers’ Association, Jowai hapoh ka jingialam jong u General Secretary u ma Heimonmi T.
Mohrmen kala leit ban ai ia ka jingiarap sha ki lanot shlei um jong ka jylla Uttarakhand lyngba ka Chief Minister Relief Fund.
Kane ka seng kala leit ban ai ia ka jingiarap pisa kaba Rs.
20,000/- (Arpher Hajar) tyngka.
Ia kane ka pisa bala wanrah da ka Cheque la leit ban aiti ha u Chief Minister ka jylla u Dr.
Mukul Sangma ha kane ka 26 tarik mynta u bnai ha ka kamra trei kam jong u, ha ka jingiadonlang ki nongialam jong ka Meghalaya State Govt.
Employees’s Federation.
Shillong, 29 Naitung:Ka Seng Samla Shnong Nongumlong ryng kat ka Dorbar Shnong ka pyntip sha baroh ki paidbah kiba na shnong, na marjan shnong bad kiba nabar shnong ba kin ym wan ban leh sngewbha ne leh khlem akor kum ka ia bam ia dih buaid, ki kam awria bad ia khalai ha u pud u sam jong ka shnong bad khamtam eh ha ki lynti ban leit sha Umiam.
Kumjuh ruh la mana pyrshah ban ieng kali ha kitei ki jaka la ka long ha ka por mynsngi bad khamtam eh ha ka por miet kaba pynlong ia ka jingbym shong shngain ia ki nongleit nongwan, ka seng kan leh da kaba tyngeh lada lap iano iano kiba leh pyrshah lane pynkhein ia kane ka jingmaham.
Kane ka long katkum ka khubor ba la pynmih da u President u Bah B.
Kharlor.
Jowai, 29 Naitung:Ka Hynniewtrep Achik National Movement (HANM) Jaintia Hills ha ka kyrwoh bala phah da u General Secretary ma Domonmi S.
Dkhar la iathuh ba ka prokram iakhih kaba la pynbeit da ka seng kan iaid beit iaid ryntih kumba la dep ban pynbna ha kine ki khyndiat sngi.
Na ka liang ka seng ka pynpaw ba ka jingiakhih ka long na ka bynta ban pynioh ia ka hok jong kito ki 7 ngut ki mynsiem kiba la khlad noh na ka jingshah ring ha ka bor ding elektrik, halor ka jingleh bym suid niew jong ka sorkar ban pynioh jingiarap sha kiba ha iing jong ki.
U ma D.
S.
Dkhar ula ong ba ka mynsiem briew ka long kaba kham kor ban ia kata jingdap snem jong ka jingioh District.
Shuh shuh na ka liang ka seng ka khot bad kyntu ia baroh ban iasnoh kti lang hapoh kine ki kynta iakhih jong ka.
Ka seng ka ong ba kino kino ki bym kyrshan ia kane ka kam iap kam im jong ka jaidbynriew ka pyni ba kim don ka jingieit bad ka jingiatip lem para jait bynriew.
Kumta ka seng ka khot ia baroh ki nongshong shnong ka ri Lum Jaintia ka ri tip-briew tib-blei ba kin pynpaw ia ka jingsngewlem sha kiba ha iing jong kitei kiba la khlad noh da kaba iasnoh kti bad ka seng halor kane ka jingdawa pynioh bai lutksan na ka sorkar sha kiba ha iing jong ki.
Kumjuh ruh ka seng ka pynpaw ba kane ka jingpakhang surok miet kan yn don jingktah ha kaba iadei bad ka jingrakhe ia ka jingioh District jong ka East Jaintia Hills namar ba ka jingpakhang kan long tang ha ka por mynmiet kata ha ka por 8:00baje mynmiet haduh 5:00baje mynstep ha ka 30 bad 31 tarik mynta u bnai.
Shillong, 29 Naitung:Ka tnad jong ka Excise East Khasi Hills District ka la kem 30 ngut ki nongdie kyiad beain.
Ha ka kyrwoh bala pyllait da u Deputy Commissioner jong ka Excise la iathuh ba la kem iaki katkum ka kyndon jong ka Excise Act.
La kem iakine ki briew ha ka por ba la pyn long ia ka jingkhynra kyiad ha ki Restaurant ki dukan kiba dpon ha sor bad ha khap sor.
Ia kane ka jingkhyn ra ba la pynlong  ha u bnai Jylliew la ioh ban kurup haduh 84.
230 litar ka kyiad pyrsi bad 179.
740 litar ka kyiad phareng.
Shillong, 29 Naitung:Ka sorkar jylla kam shym la patiaw ei ei ia ka jingdawa ka liangpyrshah ka Meghalaya People’s Front (MPF) ban khot ia ka dorbar kyrpang ban iakren ia ki mat ba ktah ia ki paidbah bad ka jylla.
“Ka sorkar kam iohi ei ei ba ka jinglong jingman kan dawa ban khot ia ka dorbar ba kyrpang.
Ia ka dorbar jong ka jylla yn pynlong kumba dei ban long bad kam donkam ban khot dorbar kyrpang kumba la dawa ka liang pyrshah", la ong uwei u myntri sorkar.
Une u myntri sorkar u la ong ba la don bun ki lad ki lynti ha kaba ia ki jingeh lah ban leh da ki liang pyrshah.
“Ka dorkar kyrpang kam dei tang ban iakren hynrei ka sorkar ka long kaba la khreh ban ialeh iano iano halor kano kano ka mat", u la ong.
Shwa ia kane ka liangpyrshah ka MPF ka la thoh sha u Lamphang ka iing dorbar ka jylla bad dawa ba dei ban khot ia ka dorbar kyrpang ban iakren ia ki mat ba ktah ia ka jylla.
“Ngi la ong ia u Lamphang ha ka shithi ba la donkam kyrkieh ban khot ia ka dorbar kyrpang halor ka jingkhia ka mat ba iadei bad ka jingwan rung ki briew sha kane ka jylla bad ka suk ka sain ha ka thain Garo Hills"  la ong u nongaiktien ka MPF u Bah Paul Lyngdoh kham mynshwa.
Shillong, 29 Naitung:Ka jingshim bynta jong ka kong Juliana, hynnin ka miet ha ka jingiakob shad jong ka Super Mom jong ka Zee TV, ka la wan rah ia ka jingsngew pyrshah jong kiba bun ki nongshong shnong.
Ki riew rangbah, ki longkmie bad wat ki samla kiba peit ia katei ka prokram, ki la kren mynta ka sngi sha U Rupang, ha kaba ki kren diaw, ba ka kong Juliana Kurbah, ka iathuh ha katei ka prokram iakob shad, da kaba ong “Ki kynthei Khasi kiba khlain bor".
Haba la kylli pat shaphang ki shynrang, ka jubab da kaba ong “Ki shynrang ki sait jain, ki pynsum khun, ki shet ja, shet jyntah bad ki bah khun ruh".
La iathuh ba ha katei ka por, haba ula kren sa u lok jongka, ula ong ba ka lok jongu, ka dei ka Mrs Mehta bad kaba pyni, ba kam dei ka Mrs Kurbah.
Haba iakren bad U Pastor PBM Basaiawmoit, uba dei U Acting President ba shipor jong ka Seng Kur  jong ki Kurbah, Basaiawmoit bad kiwei, ula mynjur, ba kitei ki jingkren jong ka kong Juliana, ki long kiba ula iohsngew dalade hi, namar ba u peit ia katei ka prokram hynnin ka miet.
Wat la u iathuh ba um shym la iohsngew ia ka kyntien Mrs Mehta, kaba ula ong da u lok jongka, hynrei, U Pastor, um iahap ruh, ia ka jingkren jongka, ha kaba ka ong ba ka hok nongkynti jong ka iing, ka leit tang sha ka khadduh, namar ba u ong ba ka dustur jong ki Khasi, ka long ba ki sam ia ka spah ka phew sha baroh ki khun mar ia ryngkat ryngkat.
U Pastor Basaiawmoit, u shim namarkata ba ki jingkren jong ka Juliana, ki long kiba ialam bakla shibun bad ula ong ruh ba lada jia ba ka Juliana, kam pynshai, kumta, un sa rah ban iakren ha ka jingialang kur ha ka 31tarik mynta u bnai.
U Bah MF Ryngksai, uwei na ki riew rangbah na Dawki, haba iakren bad u nongthoh khubor, ula kynthoh da kaba ong “Ka kwah ba ngin kyrshan vote, ha ka kyrteng ka jait Kurbah, katba ia ka jait lajong pat ka ai ha ka jait Mehta".
Jowai, 30 Naitung:Ha ka kyrwoh ba la phah da u Rangbah Shnong ka Mukhla Shoh shrieh la iathuh ba naduh ba la lait ka surok ban poi sha ka Wah Myntang lyngba ka ka jingdon jong ka jingkieng Dong Snait, bun na ki paidbah na kylleng ki bynta jong ka ri Lum Jaintia bad nabar ka District ruh kila wan ban shangkai bad jngoh kai ia ki jingitynnad jong ka mariang ha kine ki jaka.
Hapdeng kine ki jingitynnad la don pynban kiba shim kabu da kaba pynlong jaka dih, jaka bam bad pynlong jaka kam awria ba bun jait bad ka jingpynsniew dur ia ka mariang.
Te na ka liang ka Dorbar Shnong Mukhla Shohshrieh kala pynmih ia kane ka jingmana ba nangne sha khmat yn ym shah ia kino kino ki briew ba kin leh ia ki kam pynjakhlia sha kine ki jaka.
Kumta lada ka seng kan lap ia kino kino ki dang iai leh ia kine ki kam sniew bad lada ka seng ka lap kan sa pynshitom katkum ba shong ki kyndon ain jong ka Dorbar Shnong pynkut ka khubor bala phah da u ma P.
Orlando Sari Rangbah Shnong.
Shillong, 30 Naitung:Katba ka por ka nang ïaid, katta ki briew ki nang roi bad ki shnong ruh ki nang heh bad la donkam ban kha thymmai shuh shuh ïa ki shnong.
Dang shen la mih thymmai sa kawei ka shnong kaba kyrteng ka Twah Sohkyrkhah Nongtrai ha thaiñ Kyrdemkulai ha 2 Nombar.
La kha ïa kane ka shnong na ka Nongdiengngan kaba marjan  da ka jingïahun ïabeit lang hapdeng ka shnong kmie bad ka shnong ba mih thymmai.
Ki nongkitkam jong kane ka shnong thymmai ki dei u Bah Jarios Mukhim kum u Sordar, u Bah Tomip Kubah kum u Secretary bad I Kong Kristina Kharhujon kum ka Treasurer.
Lajied ïa ki Executive Member ki ban ïasynshar lang hapoh ka shnong.
U Bah Jarios u la kyntu ba kino kino ki trai shnong hangthie lane kiba don jingïadei bad ki jaka puta, ki khyndew ki shyiap, ne kiba ïadei bad ki khap ki khum jaka ne ïadie ïathied jaka, kin ïakynduh ïa ki nongkitkam shnong jong kane ka shnong thymmai.
Shillong, 30 Naitung:Ka jingialang ba nyngkong eh jong ka BJP, ha kaba pynkhreh ia ka elekshon 2014, ka la long mynta ka sngi ha ophis jong ka seng BJP ha Guwahati, ha kaba la khlieh da U SS Ahluwalia, uba dei u lamphang jong ka komiti.
Ha ka jingialang, la don lang ruh U  Tapir Gao, U Kiren Rijiju bad ka Bijoya Chakraborty, kaba dei ka Vice President jong ka seng kmie, ka don lang ha ka jingialang.
Na Meghalaya, la mihkhmat da U bah Khlur Singh Lyngdoh uba dei U President jong ka seng BJP ha ka Jylla.
Ha ka jingialang, la iakren halor ki lad ki lynti, na ka bynta ban pynkhlain ia ka seng, na bynta ka elekshon MP 2014.
Shillong, 30 Naitung:Ka KSU South Central East ka la ioh bat 12 ngut ki dkhar Bangladesh na jan shnong Pyrnai kaba don harum Pynursla.
Kine ki dkhar ki dei kiba wan na ka thain Assam bad ki la wan poi sha katei ka thain.
Ia kine ki dkhat Bangla la ioh bat ka seng da ka jingiatreilang bad u rangbah shnong ka Maw beh bad ka shnong Pyrnai na kawei ka iing ba wanrah uwei u kontraktor ban trei kam.
U general secretary ka seng u samla Victor More Khongstir u la ong ba ia kine ki dkhar ki wan sha katei ka jaka khlem kot ki sla.
Ka seng hadien tohkit ba kim don ki kot ki sla ban pynshisha ba kim dei ki nongIndia, ka la aiti noh ia ki pulit ka Pynursla ban leh ia kaba donkam.
“La maham ruh ia ki kontraktor ba kim dei ban wanrah dkhar khlem ki kot ki sla kiba biang", la ong u samla Victor bad maham ba ka seng kan ym map lada ki lah biang ba ki wanrah dkhar.
U la ong ba ka seng ka dawa ruh ba dei ban pyntreikam noh ia ka Inner Line Permit (ILP) khnang ba khang lad ia ki mynder ban wan sha kane ka jylla.
Shillong, 30 Naitung:Hadien ba la shah byrthen ha ka JSU, ka sorkar jylla ka la rai ban plie noh ia ka jaka buh snam ne ka blood bank ha Jowai Civil Hospital.
Ka JSU ka la byr then ban pynlong ia ka jingpakhang surok ba ar miet kynthih ban pyrshah ia ka jingpynslem ka sorkar ban pyntreikam ia ka blood bank ha katei ka hospital sorkar.
Ka thymmei khubor ha kane ka sngi Hatmajai ka la ong ba u ophisar ba kham rangbah uba dei peit ia ka Regional Blood Bank ha Shillong la bynshet ban peit ia kane ka Blood Bank.
“U ophisar ba kham rang bah un peit ia ka jingpynkhreh pynkhrum ia kane ka kam ban pyntreikam noh ia ka blood bank.
Ngi la thung ia u Lab technician, ki attendant bad ki counselor na ka bynta kane ka blood bank," la ong ka khubor sorkar.
Ka thymmei khubor ka la iathuh ruh ba ki dang ap ia ka jingmynjur na ka sorkar India halor kane hadien ba la phah ia ka kaiphod da u Assistant Drug Controller jong ka jylla.
“Ngi dang khmih lynti ban ioh ia ka jingmynjur na ka sorkar pdeng hapoh kine ki khyndiat sngi ban wan" u la ong.
Ha kajuh ka por, ka thymmei khubor sorkar ka la iathuh ba ki dang thmu ban pynkynriah ia ka Jowai Civil Hospital sha ka jingtei kaba thymmai hadien ba la dep ban shna ia ka.
Ha kajuh ka por, u president ka JSU u Bah Rikut Parein u la iathuh ba kim pat ioh pdiang ei ei na ka sorkar halor kane ka jingthmu.
U la iathuh ba ki la rai ban sangeh ia ka jingiakhih haduh ka 15 tarik Nailar.
“Lada ka sorkar kam lah ban leh ia kane ka jingkular jongka, yn sdang biang ban pynlong ia ka jingiakhih", la ong u Bah Parein.
Jowai, 30 Naitung:Ka Jaintia Students’ Union (JSU) hadien ka jingia shong pyrkhat sani bha jongki nongialam mynta ka sngi, ki la rai ban weng shwa shipor ia ka  pakhang shnong kaba 22 kynta kaba la dep ban pynbna ha kine ki kyndiat sngi ba ladep, halor ka nongrim ba na kaliang U Mukul Sangma myntri rangbah ka Jylla bad kumjuh u myntri rangbah ba ar, U Ma RC Laloo, ki  la kular hakhmat jongki paidbah babun kumjuh ha ki nongialam jongka Union ha ka 27 tarik une u bnai ha ka por ba plie ia ka District Court & Session Judge ha DC Ophis Jowai, ha kaba ki la khlei ba ka sorkar kan sa pyntreikam noh shen ia ka Civil hospital kaba don ha Ialong da kaba pynkynriah shwa ia ka Jowai Civil Hospital bad tei thymmai noh ia ka Jowai Civil Hospital.
Shuh shuh na ka liang ka JSU ka la ioh ruh ia ka jingkular na u myntri ka koit ka khiah ka sorkar Jylla, U bah  AL Hek, ha kaba u la kular skhem ha ki nongialam (lyngba ka phone),  namar u don sha nongbah Delhi,  hynrei u la kular ban pyntreikam noh ia kine ki jingdawa ka JSU hapoh une u bnai Nailar 2013, namar ki dei ki jingmyntoi jong baroh ki paidbah nong shnongshnong jongka Ri lum Jaintia.
Shuh shuh u la kular ruh ba naduh ka 1 tarik u bnai Nailar, yn sdang noh hi ban leh ia kaba donkam ha kaba iadei bad ka jingpynkynriah ia ka Jowai Civil Hospital khnang ban dup lah ban shna thymmai pat ia ka Jowai Civil Hospital bad kumjuh ia ka blood Bank ruh yn ialeh ban pynkloi katba lah.
Halor kine ki jingkular, kumjuh hadien ba ka JSU ka la leit jurip ia ka Ing Blood Bank kaba don ha Civil Hospital Jowai la lap ba ka sorkar ka la dep thung pura ia U Dr.
Nongbri  u  ban peit ia kane ka Blood Bank, bad dei halor kane ka nongrim ba na ka liang ka JSU ka la shim iaka rai mynta ka sngi ban weng shwa shipor ia ki jingiakhih tad haduh ka 15tarik Nailar 2013.
Hadien ka 15 tarik lada ka sorkar kam pyni da ka kam ia kine ki jingkular na ka liang ka JSU kan iaid beit shakhmat.
Ha kajuh ka por na ka liang ka JSU ka dawa ruh na ka Sorkar ba hapoh kine ki por ba pynsangeh ia ka jingiakhih, ba ka dei ban ai daka jingthoh halor kine ki jingkular.
New Delhi, 30 Naitung:Ka sorkar UPA mynta ka sngi, ka la dep rai, na ka bynta ban thaw ia ka Jylla Telangana, kaba thymmai, kaba phiah na ka Andhra Pradesh.
U Ajit Singh, nong ialam ka RLD, u iathuh ba ka sorkar UPA, ka la mynjur, na ka bynta ka Jylla Telangana, hadien ka jingiakynduh jong ki kyn hun bapher, kiba don ha ka sorkar UPA mynta ka sngi ha ka iing sah u myntri rangbahduh.
Ka Hyderabad, ia mynta, kan hap ha ka Union Territory, na ka bynta 10 snem kynthih bad kan long kum ka nongbah jong kitei ki ar tylli ki Jylla, ka Telangana bad ka Andhra Pradesh.
Ia ka Union Territory, yn khlieh da U Lieutenant Governor bad U Lat jong ka Jylla Telangana, un dei ruh U Lat jong ka Hyderabad, na ka bynta shiphew snem kynthih.
Nalor jong ka jingialang jong ka UPA, ka Central Working Committee (CWC) jong ka Congress ruh, kaba iakynduh mynta ka janmiet, ka la mynjur da kawei ka sur, na ka bynta ban pynioh noh ia ka Jylla Telangana.
Da ka jingthaw ia katei kaJylla thymmai, kumta kan dei mynta ka Jylla kaba 29 jong ka India bad ka don 10tylli ki District.
Ka jingdon briew, kan long 3.
5klur, ha kaba kan don mynta 17tylli ki shuki Lok Sabbha bad 119tylli ki shuki sha ka iing dorbar Jylla.
Shillong, 30 Naitung:U Myntri ka tnad District Council Affairs ka jylla u Bah HDR Lyngdoh  u la khot ia ka jingialang jong ki lai ngut ki Chief Executive Member (CEM) jong ki Autonomous District Councils (ADCs) ban iakren ia ka jingthung ia ka Delimitation Commission (DC) ban pynduh bad ban pynkha thymmai ia ki MDC constituency.
“Nga la buh ia ka jingialang ban iakren ia kane ka kam ha ka 1 tarik Nailar," la ong u Bah HDR Lyngdoh hynne ka sngi Hatmajai.
U la ong ba la don kam ban pynduh ia ki MDC constituency bad ban bud katkum ka MLA constituency.
“Ngi kwah ba ki MDC constituency kin long kumjuh kumba long ki MLA constituency," la ong u myntri ka tnad DCA.
Ha kajuh ka por, ka sorkar jylla ka la thmu ban pynjlan ia ka por jong ki MDC ba mynta lada ym lah ban pyntreikam ia ka elekshon MDC da ki constituency ba thymmai.
Ka thymmei khubor ka iathuh ba ia ka elekshon MDC lah ban pynkham slem khnang ban pynurlong ia ka elekshon da ka constituency ba thymmai.
Shillong, 30 Naitung:Ka FKJGP Maw ryngkneng circle ka la maham ba ki trai dukan, ki shnong ka thain NEIGRIHMS kim dei ban ailad ia ki bar jylla ba kin pynlong ia katei ka thain sa kawei ka shnong Them Metor, Jhalupara haba ym iohi shuh ia ki Khasi ki trai shnong ha la kajong ka ri.
U Vice President ka seng u Bah Bristar Maw thoh u la ong ba ki trai dukan, bad ki nongshong wai dukan ha katei ka thain kim dei ban khot trei ia ki trai ne ban ai wai dukan ha ki dkhar namar shisien ka sngi kan thain kan sa kylla ka jaka jong ki khar poiei kumba la jia ha kiwei ki jaka ha sor ha kaba la eh ban iohi Khasi bad ka long ruh ka jingma ia ki trai jaka.
“Ka FKJGP Mawryngkneng circle bad ka Mawlong unit ka la shim ia ka rai ban pyntip sha ki trai dukan bad ki nongshong wai dukan ba kim dei ban khot trei ia ki dkhar", la ong u Bah Bristar.
U la ong ruh ba ka seng kan sa khot ia ka jingialang bad ki rangbah shnong katei ka thain shen ban iakren iaphylliew jingmut ban pyntreikam ia kane ka jingthmu.
U la ong ba ka long ka jingioh lad uwei ne ar ki dkhar ban wan sha katei ka thain, kan long ka jingbtin lynti ban wan bud kiwei pat hadien haduh ban pynlong ka jingeh ia ki trai jaka.
“Lada kan long kum ka Jhalupara, ka Them Metor bad kiwei ki jaka ha kane ka sor, ka long ka jingtim ia ngi ki longdien", la bynrap u vice president ka seng.
Jowai, 30 Naitung:U Chief Executive Member (CEM) jong ka Jaintia Hills Autonomous District Council (JHADC) u ma Madonbai Rymbai mynta ka sngi, ula ktah kti khlem poi pyrkhat ia uwei u nongthoh khubor ha kamra treikam jongu.
Katei ka jingjia, ka dei ha ka jingleit ia kynduh ki seng bhalang kiba kyn thup ia ka FKJGP, AJY WO,HNYF  kiba la khot lang ruh ia ki nongthoh khubor, hynrei u CEM ka JHADC, khlem kano kano ka daw, u la ktah kti khlem ia uwei na ki nongthoh khubor.
Kane ka jingjia ka la jia katba kitei ki sengbhalang bapher bapher jong ka ri lum Jaintia ki la wan kynduh ia u CEM ka JHADC halor ka Sixth Schedule, hynrei hadien ba ki nongthoh khubor ki la dep ban shon bad ring dur, ki la thmu ban mih noh shabar ban ap ia kine ki sengbhalang  u CEM u la ieng na ka shuki kaba u shong bad u bat ia u nongthoh khubor bad pynshong jubor ia u hapoh ka jingiakynduh jong u bad kitei ki seng.
Hadien kane ynda la wai ka jingialang une u CEM, u la kren khor biang da kaba ong “Kumno phi ioh bor ban rung shapoh ka kamra treikam ka jong nga khlem da ioh jingbit (Appointment) shwa".
Kumta kitei ki nongthoh khubor kiba don ha katei ka por ki la ai jingtip mar mar  sha ki nongialam jong ka Association JJA ban ia kren bad u CEM halor kane ka jingshah bat jong ki hapoh kane ka kamra ophis  trei kam jong u, hynrei kham hadien, U CEM, ula pynshai, da kaba ong ba  u la bat ia u kum u paralok bad hadien nangta pat la ong ba u bat ia u ban ia dihsha  lang  hadien ba la wai kane ka jingiakynduh  da kaba u la kyllain ruh ia ki rukom jubab bad hadien pat u la panmap (apologise).
Hadien ka jingkren bad ki nongialam ka seng JJA na ka Jaintia Hills bad u CEM, la lap ba kane ka jingleh jong u ka long tang ban pynhiar kput ia ki nongthoh khubor kiba la dep ban  pynmih ia kawei ka  khubor shaphang ka jingtim sih jong u CEM ha ka jingiakynduh jong kawei pat ka sengbhalang na ri lum Jaiñtia  bad u ha kine ki sngi kiba la dep.
Ha ka jingiadei bad kane na ka liang ka Jaintia Journalist Association (JJA) ka la pynrem jur ia kum une u CEM ka JHADC u bym burom shuh ia ka shuki ba u bat, na ka liang ka JJA hadien ba kane ka jingjia ki la pynlong mar mar ia ka jingialang bad  ki la rai ban iaid  beit shakhmat bad ki la pyntip ruh sha u President  ka Shillong Press Club ban leh ia kaba don kam.
Shillong, 30 Natiung:Ka KSU Mawlai Circle ka la pynrem jur ia ka jingkren bein ka Kong  Juliana Kurbah ia ki shynrang Khasi kumba la paw haba ka kren ha ki nongbishar jong ka Super Mom kaba la pyni ha Zee TV hynnin ka sngi.
Haba iakren lyngba ka phun mynta ka sngi, u publicity secretary ka KSU Mawlai circle u Bah Donbaklang Sawkmie u la ong ba ka jingkren jong ka Kong Juliana ka la ktah ia ka burom ka ijot jong ki shynrang Khasi kiba niew kum u rang khad bor bad u rishot ka jaitbynriew.
Ka Kong Juliana ka la ong ba ki shynrang Khasi ki dei ki sait jain, ki pynsum khun, ki shet ja,shet jyntah bad ki bah khun.
“Kane ka jingkren jongka ka pyni ba kam tip ei ei ia ka jaitbynriew Khasi namar ba kam shong ha kane ka ri bad ka sah bad u lok jongka u bar jylla", la ong u Samla Donboklang bad bynrap ba ka kynmaw ia ka jait ‘Mehta’ bad ka shu kam Khasi tang ban ioh vote na ki paidbah ka jylla Meghalaya.
“Ka briew kaba sah shabar jylla kam dei ban batai stad ia ka jaitbynriew Khasi" la ong u Bah Donboklang bad la kyntu ba ki paidbah ka ri Hynniewtrep kim dei ban ai vote ia kane ka longkmie ka bym tip ei ei ia ka jinglong ka jaitbynriew hynrei ka kren jem daw pynban.
“Kum ka dak ka jingpynrem ia kane ka jingkren bein, ka KSU Mawlai circle ka kyntu ia ki paid Hynniewtrep ban ym ai vote ia kane ka briew kaba thad ia ka burom bad ijot jong kane ka jait bynriew sha kiwei ki jylla", la bynrap u Publicity secretary ka KSU Mawlai circle.
Shillong, 30 Naitung:U Inspector General (IG) BSF, u Sudesh Ku mar uban shong thait noh, ha kane ka sngi Hatmajai, u la ong ba ka seng lehnoh ka Garo National Liberation Army (GNLA) ka don ki nongsyntiat kiba shyrkhei bha namar ba man ka por ba pynlong ia ka jingkhynra ia ki dkot jongka, kila ioh jingtip shwa ban poi ki pulit sha jaka.
“Haba ki bor pulit ki leit ban khynra ia ki dkhot jong katei ka seng, ki ju lait phet noh namar ba ki ioh jingtip shwa ban poi ki pulit ha jaka", la ong u Kumar.
U la ong ba ki bor iada ki la trei borbah ban pynbha ia ka rukom syntiat khamtam ha kaba iadei bad ka jingdon bad ka jingtreikam jong ka GNLA.
Ki bor iada ki la pyrshang ban iatreilang bad ki shnong bad ki paidbah ban iakhun pyrshah ia kine ki lehnoh.
U Kumar u la ong ba ka GNLA kam da dei eh ka jingma ia ki thain khappud namar ba ki kam jongka ki kham treikam ha ka thain Williamnagar, East Garo Hills.
“Namar ka jingeh na ka jinglong ki lum ki wah, ki bnor iadaa kimlah ban pynduh jait ia kane ka seng" la ong u IG ba la leit noh.
Ha kajuh ka por, u la ong ba ki BSF kim pat thikna ia ka jingdon jong u Drishti Rajkhowa uba la donkti ha ka jingpynbthei bamb ha sor Paltan Bazar ha Guwahari.
U Drishti Rajkhowa u dei na ka kynhun ka ULFA (I).
Ha kajuh ka por, u la ong ba ka seng GNLA ka don jingiadei bad ka ULFA  khamtam ha ka jingtreikam ha ka thain Garo Hills.
U la ba dang shen ki BSF ki la ioh kem ia shiphew ngut ki briew na Bangladesh na Sonapur ha Jaintia Hills bad ki tiar pynbthei kiba thmu ban rung sha India bad hadien ki la thmu ban leit phai biang sha Bangladesh.
Shillong,31 Naitung:Ki sengbhalang ba pher bapher ba kynthup ia ka  KWADA, KSU, TUR, CSWO, FKJGP, HNYF, kin pynlong ia ka jingialang lashai ka sngi ha madan Malki ha ka por 10 baje mynstep.
Kane ka jingia lang kan long ha ka por shiphew baje mynstep.
Ia katei ka jingialang ki Sengbhalang ki la khot halor ka nongrim ban pynshai paidbah ha kaba iadei bad ka New Shillong Town.
Shillong, 30 Naitung:Ka jingpynmih jingpynban ka Meghalaya Public Service Commission (MPSC) na ka bynta ki kam ba lait ha ka tnad Forest department ban khot ia ki Bangladesh kiba sah ha India, ba kin thep ia ki kam, ka la pynbitar jur ia ka KSU bad ka la pan jingshai na MPSC halor kane.
Ka KSU ka la pan jingshai na ka MPSC halor kane balei da donkam bankhot thep kam ia ki nongBangladesh.
Ka MPSC dang shen ha ka jingpynbna tung kam ha ka tnad Forest ka jyllana ka bynta  kam Assistant conservator ha ka Forest na ka bynta kinongshong shnong ka Meghalaya ha kaba la kdew ba ki NongBangaldeshkiba shim ia ka jinglong nongshong shnong ha India, ki lah ban wanthep ia kane ka kam.
U general secretary ka KSU u samla AugusterJyrwa u la ong ba hadien ka jingiakynduh bad ki heh ka MPSC ha kane kasngi Hatmajai, halor kane, ka seng kam lah ban ailad bad ka sorkar kadei ban pynshai".
U Sama Auguster u la ong ba u secretary ka MPSC u la aid aw ba kajingpynbna ka la wan na ka tnad Forest department bad na kata ka daw,la shu pynbna beit na ka liang ka MPSC.
Ka jingpynbna ka la ong, “ki briew kiba shah kynriah na ka EastPakistan (Bangladesh mynta) kiba sah ha kane ka jylla Meghalaya nekiba thmu ban sah junom ha kane ka jylla ne ka ri India, kiba don kikot ki sla kum ki nongshong shnong ka India, ki lah ban aplai ia kaneka kam.
Ka KSU ka la ong ba kan thoh sha u Chief conservator ka tnad  Forestban pan jingshai halor kane ka bynta.
Shillong, 30 Naitung:U Bah Adelbert Nongrum MDC ka Jaiaw Constituency, haba pyn mih khubor mynta ka sngi, ula pyrshah jur, ia ka jingthmu pynjlan ia ka samoi treikam jongki MDC, kumba la pyn sngew da u myntri ka tnat District Council Affairs.
“Ban pynjlan ia ka samoi treikam jong ki MDC tang namar ka jingkwah ban phiah  konstituensi ka long ba bym shongnia bad shong nongrim" ong U Bah Adelbert.
“Na ka bynta ban pynbeit,pynthmmai ne ban pynduh ia kano kano ka konstituensi, ha ka jingshisha ym dei ban leh 5 (san) bnai shuwa ka ilekshon hynrei la kumno kumno 2(ar) ne 3 (lai) snem shuwa, khnang ba kan ym wanrah ia ka jingthut ne ka jingsngew sih ne ka jingklumar jing mut na ka bynta jongno jongno ruh" ong U bah Nongrum, ha kaba ula kyn noh ruh “Lehse, u myntri baroh shikatta u iohthiah".
Kane ka jingthmu dei ban pynrem da baroh, namar ba ka don ka jingmut kaba rieh ha ka.
“Tang na ka bynta ban phiah konstituensi,phi kloi ban lum ia ki CEM jong ki lai tylli ki ADC, hato phi kloi mo ban lum ia ki lai tylli ki ADC na ka bynta ban pynbha,pynkhlain bad ban nang ai bor shuh shuh ia ki,  kumba la seng nongrim katkum ka 6th Scheduled ka riti synshar paidbah ka Ri" kynthoh biang U MDC ka Jaiaw, uba dei na ka seng KHNAM.
La pynsngew shuh U bah Adelbert, ha kaba u ieng ruh halor ka nongrim, kaba ula kren ha dorbar KHADC, ha kaba iadei bad ka jingpyrkhing ia kiwei pat ki bym dei ki trai ri trai muluk ban ioh ban iashim bynta ha ka ban jied ia ki dkhot sha kine ki ADC, katkum ka jinglong ka thain,ktien,kolshor bad kiwei kiwei de tangba kane kam dei pat ban wanrah ia ka jingsngewthuh bakla ne ba kin don kiba shim kabu iohnong sain hima ha ka Ri Hynniewtrep, pynkut ka kyrwoh na utei u rangbah.
Shillong, 31 Naitung:U MLA ka West Shillong Bah Paul Lyng doh bad ka nongialam sengbhalang ka Kong Angela Rangad ki la iapher jingmut halor kumno ban jied ia ki MLA sha ka iing dorbar thawain.
Haba iashim bynta ha ka jingiasyllok halor ka phang ka imlang sahlang, ka sain hima sima bad ka ioh ka kot kaba la pynlong da ka St Anthony College hynne ka sngi, u Bah Paul uba wan ban long kren kum u panelist, u la ong ka jinghiar ka synshar khaddar ha kane ka jylla, dei namar ka jingjied ia ki nongmihkhamt ba duna kyrdan pule.
“Tang ban ioh ia ka kam peon donkam ban pas ia ka klas ba phra hynrei ha ka kam jied nongmihkhmat, u bym don kyrdan ruh u lah ban iakhun bad ban shah jied, kane ka long ka kam kaba ktah ia ka synshar ka khaddar", la ong u Bah Paul bad bynrap u MLA u dei ban long u briew uba la don kyrdan la kumno kumno ban pyndep ia ka jingpule ha ka Graduation.
U Bah Paul u la ong ba ka politik ha u, kam dei ka kam kaba dei  ka profession namar ba u briew uba trei kano kano kam lada u biang ka account ha bank u lah ban wan iakhun khlem da bna ei ei ruh bad kane ka dei ka daw ka jinghiar ka jingsynshar ha kane ka jylla.
Ha ka constituency kaba la mih khmat da u Dr Baristar Pakem (bam kwai ha u duwai u Blei) mynta la mihkhmat da u nongkhaii dewiong", la ong u Bah Pual bad bynrap haba jied ia ki nongmihkhmat ki bym don ka jingstad ha ka liang ka pule dangle, ka jylla ka shem jingeh ban kiew ha ka liang baroh.
Hynrei na ka liang ka Kong Angela ka la pyni nia da kaba ong ba ka kam synshar khadar kam da dei eh ban jied ia u briew uba stad ha ka jingpule, hynrei donkam ia u briew uba kitkhia bad uba trei bad sngewthuh ia ka jingeh jong ki paidbah.
“Ngi la jied bun ki briew kiba stad ha ka jingpule hynrei kim ler ei ei bad ki tbit pynban tang ha kam ban bamsap pynban", la ong ka Kong Angela bad bynrap ba ka jingjied ia ki nongmihkhmat paidbah dei ban jied kiba don ka dor bad kiba sngewthuh ia ka jingeh jong ki paidbah ban synshar da ka rukom kaba khuid kaba kaba larkam shisha.
“Ka jingjied nongmihkhmat kam mut ba ngi shu leit tah sia na kti por elekshon hynrei ka dei ka jingiashim bynta ha baroh ha ka synshar ka khadar,kumno ka sorkar ka leh bad kaei ka jingtreikam na ka bynta ki paidbah", laong ka Kong Angela.
Ka la ong ba ki party ha kane ka jylla kim nud ka rukom pyrkhat na ka ideology kaba neh bad ki shu kynmaw tang ha ka por elekshon.
Ka la ong ba man ki tnad sorkar mynta ha kane ka jylla, la kynrei ki kam bamsap suda bad ia kane la donkti ki briew kiba don ha ka bor katba ki paidbah ki la long tang ki nongshah banbein.
Na ka liang u Bah Paul u la kubur ba ki seng sain pyrthei ha kane ka jylla, ki kynmaw tang ha ka por elekshon bad ki paidbah ruh kim pyrkhat ba ka synshar ka khaddar ka kut tang ha kane ka elekshon bad ka long kaba bakla shishun.
U la ong ba 41 snem ka Meghalaya ka la iaid hynrei katba nang mih ki sngi, ka rukom jied nongmihkhmat ka la nang hiar ha ka jinglong.
Khyndiar snem mynshwa, hadien ba la ioh ia ka jinglaitluid, ki paidbah ki jied hok ia ki briew kiba tbit khamtam kiba biang ha ka jingpule hynrei mynta sngewsih kam long kumta.
La don uwei u myntri sorkar haba u leit sah ha hotel ha New Delhi haba u khie step, u la khnoit ia ka bell ban khot ia u nongap bad hadien ba la wan u nongtrei ka hotel, u la kren phareng ia uta u nongtrei ha hotel, ‘ sngewbha ai tea bed ( step sha)’ ha jaka ban ong ‘bed tea (sha step)’, la ong u Bah Paul bad lada ngi ioh kum kine ki nongmihkhmat ki bym don ka bor sngewthuh ban iakren kaei kaban jia ia ka jylla bad ki paidbah.
Ha kane ka jingiasyllok, la ia shim bynta ruh u Bah Toki Blah u ohisar IAS ba la shong thait bad u president ka Shillong Press Club u Bah David O Laitphlang kiba la iakren jur ia ka jingdonkam ban wanrah ia ka jingsynshar ha ka rukom jied ia ki nongmihkhmat ha kane ka jylla.
Hynrei la iakren ruh ba lada ki paidbah ki kwah ia ka jingkylla, dei ma ki kiban long ka jingkylla namar ba ha kaba kut, dei ki paidbah kiba jied ia ki MLA/MP/MDC ban iasaid ia ka khia ka shon bad ban thaw ia ka lad ka lynti ban kyntiew ia ka roi ka par ha ka jylla.
Shillong, 31 Naitung:Ki samla pule bad ki kmie ki kpa jongki ki la iakynduh jingeh hynne haba ka SBI kaba don ha Motphran (burra bazaar) ka la kyntait ban plie ia ka account jong ki samla pule kiba thmu ban plie na ka bynta ban sei ia ka baibam.
Hynne da ki spah ngut ki samla pule ki la mut ban plie account ban ioh sei ia ka pisa baibam jongki hynrei haba ki la poi ha kane ka bank ka la kyntait ban pdiang namar ba ka la ai daw ba la bun palat.
Don kiba la pdiang hynrei bun bah ba kam treh shuh ban pdiang watla ki la dep shim ia ka form ban plie account.
Uwei u kpa (bym kwah pynpaw kyrteng) jong ki samla pule uba iakynduh ia kane ka jingjia, u la iathuh ba ki khun jongu, ki la mut ban leit plie ia ka account namar ba la ioh jingbthah na ki college  bad ki skul kiba la dep buh ruh ia ka tarik ba khadduh kan long ha ka 31 tarik Naitung kaba kut hynne ka sngi hi.
Hynrei ynda la poi ha bank, la dep shim form hynrei kim pdiang ban plie da kaba ai daw ba la bun palat bad ki la phah leit sha kiwei ki bank",  u la ong une u kpa.
“Ngi shem jingeh namar ba ki don ki kolej bad ki skul kiba la dep buh tarik ban leh shwa ka 31 tarik Naitung", u la ong bad bynrap ba la kyrpad ia kito ki skul bad ki kolej ba kin sngewbha ban pynjlan ban phah plie account khnang ba ki samla kin ym iakynduh ia kane ka jingeh.
Dang shen, ka sorkar jylla lyngba ka tnad ka pule puthi ka la bthah ba baroh ki samla pule ki dei ban plie account namar ba ia ka baibam jongki la pynlait beit sha ka account bad ym ai lad shuh ban sam hi skul bad ki kolej.
Shillong, 31 Naitung:Ka jingtrei ban pynbha briew ia ka Khyn dai Lad yn pyndep noh shwa u Nailur mynta u snem.
Ia kane ka projek kaba la mang T.
2.
8 klur la sdang naduh u 2011 bad la jan baroh ki jingtrei lajan dep bad kiba sah sa tang katto katne.
Kane ka projek la peit da ka PWD Central Division hapoh ka jingpeit u Executive Engineer, la trei shaid shaid mynta.
Ha ka jingshisha katkum ka work order, la kut ka por ha u Naitung ban pyndep ia ka hynrei namar ba bun ki jnit ki jnat kiba hap ban leh namar ka jingiadon bynta bun ki tnad kum ka MeCEL, PHE bad BSNL ka la shim por kyndiat ban pyndep.
U EE u la iathuh ruh ba ka jingslap ka la pynthut khyndiat ia kane ka tnad ban pyndep biang por.
“Ngi la buh kylluid ban pyndep noh shwa u Nailur mynta u snem ia kane ka projek", la ong u EE bad bynrap ba baroh ki jingtrei la jan dep lut bad ki don sa tang katto katne ki bynta.
Shen ki paidbah kin sa suk ban iaid hadien ba la pyndep lut ia kane ka jingtrei kaban long sa tang ar bnai ei ei.
Ka la don ka jingthnum na ki paidbah ba ka jingslem ka la pynthut ia ki haba ka iaid ka ieng khamtam haba mih ka jingpum pum ka khyndew hynrei kane ka jaka kaba bunkam bad kaba bun briew bha, kan sa kham itynad hadien ba la lah ban siang lut baroh da ki tile.
Ka jingjrong jong katei ka jingsiang tile ka long 640 metre na duh Khyndai Lad (pdeng) shaduh Umsohsun (Them Bijoy) bad na thanad Road sha AC Lane.
U EE ka Shillong Central Division u la ong ruh ki bynta ba dang sah ban siang tile ka dei hakhmat ka dukan mar pyrshah ka Chaudhury Pharmacy bad ki katto katne ki jaka ba dep siang hynrei kiba ngam ki tile hap ban pynbiang.
Kine ki tile ki dei kiba khlain bha ha kaba ki lah ban kit ia ka jingkhia haduh 20 ton ka jingkhia.
La aiti ha ki lai ngut ki kontraktor ban pyntrei ia kane ka lynti.
Darjeeling,31 Naitung:Tang shi sngi hadien ba ka sorkar UPA kaba la ialam da ka Congress ka la pynbna jylla thymmai ia ka Telangana, kaba pait na ka ka jylla Andhra Pra desh, mynta ka sngi, ka  Gorkha Janmukti Morcha (GJM) mynta ka sngi ka la pynbna ia ka pakhang shnong kaba khlem kut por, ka ban sdang naduh ka 3tarik Nailar, ban pynbor ia ka sorkar ban pynurlong ia ki jingdawa jong ka na ka bynta ban ioh la ka jong ka jylla ka  Gorkhaland.
“Lada ka jylla Telan gana ka lah ban don balei ym lah ia ka Gorkha land?  Ngi dawa ba ka jingdawa ba la 107 snem jong ngi ban pynurlong" ong u General Secretary ka GJM general uba long ruh u nongiaktien u  RoshanGiri haba kren sha ki nongthohkhubor mynta ka sngi.
Kumba 6 ngut ki dkhot jong ka GMJ ryngkat bad lai ngut ki MLA kin leit sha Delhi ban ia kren bad ki MP bapher bapher jong ki seng sain pyrthei bapher bapher ban ia kren ha lor ka jingdawa jylla Gorkhaland.
Ki 6 ngut ki dkhot ka GMJ ki ban leit Delhi ki kynthup ia  u Giri , Trilok Dewan (Darjeeling MLA), Harkabahadur Chetri (Kalimpong MLA), Rohit Sharma (Kurseong MLA), DK Pradhan bad Amar Rai.
“Ngin bteng ia ka jingiakhih bad ki jingdawa jong ngi haduh ba ka sorkar kan ai jylla la ka jong ia ka Gorkhaland.
Ngi kloi ban leh kumno kumno ruh ban ioh la ka jong ka jylla" ong u Gs ka GMJ.
U Giri u la kynnoh ruh ia ka sorkar West Bengal namar ka jingpynbor ia u Gurung ban iehnoh kum u  GTA CEO.
Ka sorkar jylla kam ai lad ia ka GTA ban trei kam bha bad kam ju ai ruh ia u shabi jong ki tnad treikam bapher bapher ba kin bat kum ka kam pohing bad ka pla tyngka, bteng biang u giri.
Haba kren halor katei ka pakhang shnong ba la khot da ka GJM  u la ong ba yn shah tang ia ki karkhana pynmih slasha ba kin treikam.
Na katei ka pakhang shnong ba la khot da ka GJM, ki  bor pyniaid District ki la pynrben ki bor pahara ha khmat ophis u Majistor, katba ar pyrton ki CRPF la pynbiang ha katei ka jaka ba thmu ban pynlong pakhang shnong, ong ka thymmei khubor ba la ioh lum.
Ha katei ka pakhang ki dukan , ki jaka pule, ki bank baroh kin khang lut.
Ha kajuh ka por ka Shiv Sena ruh ka la khot ia ka pakhang shnong ba ar sngi ha Siliguri, ka ban sdang naduh ka 1 tarik u Nailar kum ka jingpyrshah ia katei ka jingdawa  Gorkhaland.
Shillong,31 Naitung:Ka Indian Council of Agricultural Research (ICAR), Umiam, ha ryng kat ka jingiatreilang bad ka  Inner Wheel Club Of Shillong kumjuh ruh ka  Meghalaya Youth Foundation ka la pynlong ia ka jingsam symbai jingri sha ki nongri jingri bad ki nongrep jong ka shnong Mawpyrshong mynhynnin ka sngi ka 30 tarik u Naitung naduh a por 11:00 baje mynstep.
Ha katei ka sngi ba la sam ia ki symbai jingri sha ki nongrep la ia donlang ruh ki stad saiantis ka ICAR kiba kynthup ia Dr.
Samar Hazarika Senior Scientist Soil Division; Dr.
G.
Kadirvel, Senior Scientist of Animal Production; Dr.
K.
P.
Mohapatra, Senior Scientist of Forestry Division bad Dr.
Ramkrushna G.
I.
, Scientist of Agronomy Division.
Kiwei pat kiba la ia donlang ha katei ka jingialang plie ki long  u  President of Inner Wheel Club of Shillong, Smt.
Chandana Das bad ka kynhun jong ka,  U Chairman jong ka Meghalaya youth Foundation Joannes JTL Lamare, U  Sordar jong ka shnong  Mawpyrshong ki dskhot ka  dorbar shnong ki nongshong shnong bad ki nongrep kiba ioh ia katei ka lad jingiarap.
Haba kren ha katei ka sngi, u Dr.
Hazarika u la ong ba la pynlong ia katei ka prokram ha Mawpyrshong na ka project kaba hap hapoh ka Tribal Sub Plan kaba mut ban iarap ia ki nongrep ban pynkhambun ka jingpynmih jong kin a ka jingri bad ka jingrep.
U la iathuh ruh ba bun  na ki nongri jingri bad ki nongrep ki la ioh jingmyntoi shibun na ka lad jingiarap ba ka ICAR ka la pynioh ia ki ha kaba ki la ioh ruh ia shibun ki buit bad ki jingstad ha ka Ri jingri kaba lah ban pynmih ia ki jingdonkam jong ki.
U la ban biang ia ki nongrep ba ki dei ban bud ia ki jingbthah jong ka ICAR lada ki kwah ba kam ri jingri jong ki kan long kum ka kamai bad ka kam jong ki namar ka jingbthah katkum ka jinglap jong katei ka tnad ka lap ba bun ki nongrep ki la kiew ha ki jingioh jingkot da kaba ki bud ia ki jinghikai jong ka ICAR.
U Dr.
Kadirvel, u la iathuh ba ha u snem 2011 ki nongri jingri ki la lah ban kamai bha na ka kam ri sniang , u la bthah ruh ia ki nongri ba kin husiar bha na ki jingpang jong ki  jingri jong ki ha kaba ki hap ban aid a ki dawai iada ia ki bad kumjuh ruh ka bam kaba biang.
U Joannes JTL Lamare, u la pyni ia ki paidbah ba ki dei ban shim ia kabu bad ki lad jingiarap ba ki ioh na ka ICAR namar kan ai jingmyntoi ia ki hi.
U la ong ruh ba katei ka scheme ka dei ka scheme kaba wan na ka sorkar India na ka bynta ban iarap ia ki nongrep, u la ong ruh ba ka shnong ka long kaba donbok shibun ban ioh ia katei ka scheme.
Ha katei hi ka jingialang la sam ia ki jingri sha ki nongri jingri jong katei ka shnong, la sam ruh ia ki 300 tynrai dieng bad la thung ia kid a ki nongrep jong katei ka shnong , ki tynrai kiba kynthup ia u tynrai synsar bad kiwei.
Shillong, 31 Naitung:Ka shnong Jalilum kaba don markhap bad ka Umsong, Ri Bhoi District ka la shah ktah jur na ka jingpangshit, ha kaba 8 ngut ki khynnah ki la duh ei ia ka jingim ba kordor.
La iathuh ba katei ka jingpang ka dangtrei borbah ha katei ka shnong bad don phra ngut ki briew kynthup ki rangbah kiba la ngat ia katei ka jingpang bad la noh sha Patharkhmah CHC ban ioh ia ka jingsumar hynnin ka sngi.
Haba kren bad u Vice Chairman, ka Western Ri Bhoi Development Council (WRBDC), u Bah Najim Kharmalki ula ong ba katei ka jingpangshit ka long kum ka khlam haduh ba lai saw ngut na kajuh ka iing ki ioh ia katei ka jingpang, kiba la leit ban shah sumar ha Patharkhmah sha Nongpoh Hospital.
Ula ong ba katei ka jingpang ka long kaba ma khamtam ia ki khunlung khynnah, namar kiba bun ki longiing kiba la leit ban shah sumar ha ki hospital kim juh kham ioh jingiarap.
New Delhi,31Naitung:Mynta ka sngi ka dor jong ka Petrol ka la kiewdor biang da 70 pisa  shi litar, kaba long ka jingkiew dor kaba san jong ka petrol ha poh ki ar bnai, ka Diesel ka la kiew da 50 pisa shi litar namar ka jingkiew dor jong ka dor ha ka iew Petrol.
Kane ka jingkiewd or ka petrol kan treikam naduh mynta hi ka miet lait noh ki local sales tax ne VAT.
Kane ka jingkiew dork an treikam la ki jong ki dor ha la ki jaka.
Ha  Delhi ka Petrol kan kiew dor da  84 pisa kata na ka dor barim sha ka  T.
71.
28 shi litar katba ha Mumbai pat kan kiew sha ka  T.
78.
61 shi litar na ka  T.
77.
73 ka dor ba mynta.
Shillong, 31 Naitung:Ka Khasi Student’s Union ka la pan jingshai na u Principal Chief Conservator of Forest (PCCF)  ia ka daw ba katei ka tnad ka la pynbna ba ki khar Bangladesh ruh ki lah ban aplai ia katei ka kam, ha kaba la thoh ha ki jingpyn bna ba ki nong Bangladesh ruh (East Pakistan) ki lah ban kiba la shong la sah ha Meghalaya ki lah ban aplai.
U President ka KSU samla Daniel Khyriem u la ong ba ka seng ka pan jngshai na ka tnad khlaw ka sorkar balei ba hap ban buh da kum kitei ki  jing pynbna.
“Ngim sngew thuh kaei ka jingthmu katei ka tnad ba ka la buh ia kum kitei ki jingpynbna ha ki jingpynbna paidbah jong ka" ong u Bah Daniel Khyriem.
Ka KSU ka la dawa ruh ba dei ban weng shisyndon ia katei ka jingpynbna bad lada katei ka tnad kam lah ban leh kumta ka seng kan pyni da ki kam na ka bynta ka jingbha jong u paidbah ka jylla.
Lah ban pynkynmaw ba ka tnad Forest ka la pynmih ia ka jingpynbna lyngba ka  Meghalaya Public Service Commission (MPSC) ba ka shah ia ki briew kiba na bar na East Pakistan kaba mut ki nong Bangla ban aplai na ka bynta ka kam Conservator.
Katkum ki jingpynbna la iohi ba la pynbna ba ki briew ba nar Ri na East Pakistan kiba la shong la sah ha Meghalaya ne kiba dang thmu ban wan shong wan sah noh ha kane ka jylla ki lah ban aplai ia katei ka kam.
Ha kaei pat ka khubor, na ka liang jong ka National People’s Party (NPP) ka la kyrshan ia ka jingdawa ka KSU ba dei ban sangeh ban khot thungkam ia ki briew kiba dei na Bangladesh ba sah hangne bad kiba shim ia ka jinglong nongshong shnong kum ki India, ban iakhun ia kam ba lait ha ka tnad Forest kumba la pynbna da ka MPSC.
Ka NPP ka la dawa ba ka sorkar ba ialam da ka Congress dei ban bud beit ia ka policy thungkam ka sorkar bad ban weng noh ia ka jingpynbna ba khot rung kam ia ki nongBangladesh ban aplai ia ka kam.
Ha ka jingthoh ba la pynlait sha ki lad pathai khubor, u nongialam ka NPP u James Sangma u la ong ba ka party ka sngew lyngngoh shisha ia ka jingpynbna ka MPSC ban khot iakhun kam ia ki briew bym dei na ki nongshong shnong ka ri India.
Ka MPSC ka la pynbna dang shen ia ar tylli ki kam ba lait  ka Assistant conservator ha ka tna forest.
Ka jingpynbna ka la ong ba kito ki briew kiba shah kynriah na East Pakistan (Bangladesh mynta) kiba sah neh ha kane ka jylla Meghalaya kiba thmu ban sah neh ki lah ban aplai ia kitei ki kam.
“Ngi dawa ba ka sorkar jylla ka dei ban bud beit ia ka policy thungkam jong ka jylla bad ban weng noh shi syndon ia ka jingpynbna ba la pynmih kham mynshwa", la ong u James.
U James u la kynnoh ba kane ka jingleh ka sorkar ka dei ka dak kaba sniew bha bad ka lah ban don ka jingthmu buit poh.
U la ong ba ka jylla Meghalaya ka la don ka policy kaba kdew shai ia ka thungkam ha kaba la bhah 40% ia ki Khasi/Jaintia, 40% ia ki Garo, 15% ia kiwei ki Tribe bad 5% kaba dei kyllum.
Ha kane ka bynta, kaba lait tang ar tylli ki kam, ka jingai bhah ia kiwei kam mih satia.
U la ong ba ki nongwei kim lah ban bat ia kano kano ka kam sorkar kaba dei na ka bynta ki nong-India.
U la ong ba kane ka pynlong ia ka jingpynbna kaba iaid lait ia ka riti synshar ka ri bad pyrshah ia ka Employment Policy ka Meghalaya.
Shillong, 31 Naitung:Ka jingsdang ka jingpynkhuid ka KHADC ia ka Wah Umkhrah kala buh ia ka jingkylli ia ki paidbah ba bun hadien ba ka la shu jah noh kumto tang da ka jingngam ktieh u CEM bad ki MDC ka KHADC ha ki katto katne bnai mynshwa.
U Rupang u la leit jngoh ia katei ka wah Umkaliar la shem ba katei ka wah la shlei biang ha katei ka jaka da ki jaboh hadien ba kitei ki heh ka KHADC ki la dep ban pynkhuid.
Kane ka la buh iaka jingkylli ha ki paidnah ba ka jingpynkhuid ia ka wah Umkhrah kaba la pynlong da ka KHADC ka lah ban um poi sha ka jingjop.
ka District Council ka la mang T.
50 lak na ka bynta ban pynkhuid ia kane ka wah ha kane ka sienjam ba nyngkong (first phase).
Ha u bnai Iaiong, ki MDC ka KHADC hapoh ka jingialam jong u CEM u Bah Pynshngain N.
Syiem, ki MDC kila shim bynta lang ban pynkhuid ia ka Wah Umkhrah da ka ba sdang na Umkaliar.
Nalor ki MDC, ki la ia snoh kti lang na ka Hima Mylliem  hapoh ka jingialam Myntri jong  ka Hima.
Ka Hima Mylliem ka la wan ialam 50 ngut ki nongpynkhuid.
Ha katei ka sngi pynkhuid u CEM u la ong ba ban wanrah ia jingkhuid ia ka Wahumkhrah ka shong ha ka jingiatreilang bad ki paidbah nongshong shnong jong baroh kawei ka sor shillong.
ki la kyrpad ba ki paidbah, ki  Dorbar shnong ba kin iakitkhlieh bad iatreilang khnang ban wanrah ia ka jingkhuid ha ka shnong ka thaw.
U Bah Pynshngain u la pan ia ka jingiatreilang na ka shnong Demseiniong ba kin iasnoh kti lang ha kane ka jingpynkhuid.
Hynrei kumba ka paw mynta ka Dorbar shnong Demseiniong um pat lah ban iohi eiei ba kan shimkhia halor kane namr ba ka jingbret jaboh jong ki paidbah ka dang jur ha kane ka wah.
Ha jingshisha, u CEM u la ong ba ka District Council ka la buh ia ka ain sha ki paidbah nongshong shnong ba kim bit ban shu bret pathar ia ki jaboh jabain ha ka wah bad lada don kiba leh pyrshah ia kane ka ain, ki briew ki lah ban ai da ka jingthoh sha ka District Council.
U la ong ba kane ka dei ka jingsdang ban pynkhuid ia ka Wah Umkhrah kaba shisien mynno  ka la ioh nam kum ka Wah kaba khuid hynrei mynta ka la long kum ka ktieh.
Shillong, 31 Naitung:Ka sorkar jylla ka dang sah ha ka umdum halor ka jingai bhah ia ki samla pule doktor MBBS katkum ka Central pool.
Ka thymmei khubor ha kane ka sngi Balang ka la ong ba ka sorkar kam pat lah ban rai ia ka jingai bhah ia ki jaka pule namar ba kam pat ioh ia ka jingthoh na ka sorkar pdeng halor kane ka bynta.
Katkum ka thymmei khubor sorkar, ia kane ka kam lah ban kham slem hadien ba ka Medical Council of India (MCI) ka la ujor sha ka Supreme Court kham mynshwa.
“Ngi dang khmih lynti ba kan don ka jingmih kaba biang halor kane ka kam hadien ka 16 tarik Nailar" la ong ka thymmei khubor na ka sorkar.
Ha kajuh ka por,  ka thymmei khubor ka la ong ba ka sorkar jylla ka dang pyrkhat ban thoh sha ka sorkar pdeng ban kyrpad ba kan ai bhah katkum ka policy kaba la bud ha kine ki snem ba la dep.
Kham mynshwa, u myntri ka koit ka khiah ka jylla u Bah AL Hek u la ong ba ka sorkar ka don ka jingthmu ban ai bhah pule doktor MBBS katkum ka Central Pool da kaba pynshong nongrim katkum ka jingioh mark jong ki samla ha ka ekamin jong ka klas Higher Secondary School Leaving Certificate (HSSLC)“Ha nga shimet, nga sngew ba ka biang ban jied ia ki samla katkumka jingioh mark jongki ha ka eksamin jong ka klas 10+2.
Ngan shim ia kane ka rai ha kine ki sngi ban wan", la ong u Bah Hek.
Ha kajuh ka por, ka thymmei khubor ka la iathuh ba ka directorate ka la dep pynkhreh ia ar tylli ki thup kyrteng jong ki kandidet-kawei da kaba pynshong nongrim katkum ka jingioh ha ka ka NEET bad kawei katkum ka jingioh mark ha ka eksamin jong ka klas HSSLC.
“Ngi la dep aiti ia baroh ar tylli ki thup kyrteng.
Mynta kan shong ha ka sorkar ban leh ia kaba donkam", la ong ka thymmei khubor.
Shillong, 1 Nailar:U President ka FKJGP u Bah Joe Mar wein u la ong ba ka long sngew lyngngoh ban ioh ia ka jubab na u Syiem ka Hima Khyrim ba um don bor ban tuklar ia ka kam halor ka jingthmu die ka shnong Mawpdang ia ka jaka paidbah sha ka sorkar.
Haba kren hynne ha ka rally kaba long ha Malki ban pyrshah ia ka jing thmu shim jaka ka sorkar ha ka thain Maw pdang, u Bah Joe u la ong, “ngi la iakynduh  ia u Syiem ka Hima Khyrim hynrei lyngngoh ban ioh sngew ia ka jubab ba um don bor ei ei kum u Syiem",.
Ha ka jingshisha ka dei ha kum kane ka por ba kum u Syiem u kmie un mih shakhmat ban pynbeit ia ka saw ka sian kaba la mih ha katei ka shnong hynrei um long kumta kumba long kiwei kiwei ki syiem, la ong u Joe Marwein.
U la ong ba ha kiwei ki Hima, ki Syiem ki don bor ban pynbeit haba mih kum kane ka jingleh na ka liang ka shnong hynrei kam long kumta ha kaba iadei bad ka shnong Mawpdang.
“Kane ka long kaba sngewsih ba u Syiem um lah ban leh ei ei hapoh ka Hima la jong", la ong u president ka FKJGP.
Ha kajuh ka por, u la ong ba ka jingthmu ka sorkar ban thombor ban knieh ia ki jaka jong ki nongrep ban shna ia kata ka New Shillong ka dei ban sangeh noh shi syndon.
U la ong ba katkum ka jingthoh ba la ioh, ka sorkar ka la pyni ba ha katei ka New Shillong yn tei ia kita ki Shoping Mall, ki Night Club,  bad kiwei ki kam kiban myntoi ia ki bar jylla bad ki nongwei.
“Ka sorkar ka dei ban sangeh ban shim jaka bad lada kam sngap ngin pynlong da ki jingiakhih ba tyngeh", la maham u president ka FKJGP.
Hadien kane, u Bah Wallambok Kharsati uba dei u nongialam ka KSU u la ong ba ka long kaba lyngngoh shisha balei u Syiem ka Hima Khyrim u sngap jar jar halor kane ka kam.
U la ong ba lada ka shnong Mawpdang ka die ne kam pat dei ia katei ka jaka, ki paidbah ki dei ban pyndonkam beit wat kynran dien.
U la pynrem jur ia ka jingkhang lad ban iaid proseshon sha Secretariat bad ong, “dei ki nongtrei sorkar kut bnai kiba khang lad ba ngin iaid sha Secretariat".
U la ong ba ka sorkar ka die jaka sha ki IAS ophisar tang T.
1 shi square phut, katba ia ki paidbah pat ka beh shnong syndon khlem jingmap kiba dei hok ka jaka jongki.
U la pynban ruh ia ka rai ba ka rally kan iaid  nangne shakhmat kynthup ba ka sorkar ka dei ban sangeh ban shim jaka jong ki paidbah, ban sangeh ban surbe, ka KHADC bad u Syiem Khyrim ki dei ban shim ia ka jingkitkhlieh ban pynneh ia ka khynneh ka shyiap bad lada kim lah yn khang kdam noh ia ki, bad ban weng noh ia ka rai ban ai jaka ia ki ophisar IAS.
Shillong, 1 Nailar:Ka seng CSWO hapoh ka jingialam ka Kong Irene Hujon ryngkat ki dkhot baroh, ka pynrem jur ia ka jingkren ka Srimati Juliana Kurbah ha ka ZEE TV ha ka 28 tarik Naitung, ka nong Marbisu ka bym shong bym sah shuh ha ka Bri u Hynniewtrep bad ka bym tip shuh ia ki riti synshar ne ka rukom im jong u khun Khasi Khara.
“Kumno ka nud ban ang bad thad ia u shynrang Khasi uba ngi, ngi khein ba u dei u RISHOT uba skhem tam, ym tang ha iing ha sem, hynrei khamtam eh ha ki kam bishar khadar, la ha shnong ha thaw ne wat ha ka jylla hi baroh kawei".
Lada u shynrang Khasi u saitjain, u pynsum khun, shet ja bad u bah khun kumba ong ma ka, hato, ka Smti Juliana Kurbah ka don por ne em ban wan khmih (ne enquiry) ba mano ba shong khet ha ki ophis jong ki Hima Dorbar Syiem bapher bapher bad ha Secretariat ruh kumjuh.
“Ngi sngew ban ong ba ka Smti Juliana Kurbah, kaba la shah thied duh ha u mynder, kam tip shuh wat ia ka burom jong u kpa, u kni ne u hynmen ruh.
Ka rukom kren jong ka, ym tang ba ka ktah ia ka ri bad ka jaitbynriew, hynrei ia ka hi shimet".
Ki kyntien kiba ka Smti Juliana Kurbah, ka briew kaba la shah thied ha u mynder (u Mehta, kumno ka nud ban pynpoh ia ka longrynieng jong u shynrang Khasi.
“Ngim dei hi ruh ba ngin pynlut wat tang shi tyngka ruh ban vote ia ka" ong ka kyrwoh jong ka CSWO.
La pynsngew ruh ba ka seng KSU ka seng  kaba radbah ha ka Bri u Hynniewtrep kam dei ban mab ia kane ka briew kaba lah dep thad ha ban da hun ia ka ijot, ka burom jong u shynrang Khasi.
Shillong,31 Naitung:Ka Shillong Municipal Employees Association SMEA, ka la ong ba ka jingkynnoh ka  kong Ampa reen Myntri ka tnad Urban Affair ia ka Shillong Municipal Board ba kam biang ka pisa,  haba ia nujor bad kiwei pat ki Muni cipal Board ki long ki bym don nongrim namar ba ka  Shillong Municipal  ka dei ka Board ba la shimti ban pyniaid hi da ka sorkar la 42 snem mynta.
Haba ia kren bad u Rupang u president ka SMEA u Bah S.
Pyngrpoe u la ong ba ka Myntri ha kine ki khyndiat sngi ba la dep ka la kynnoh ba ka SMB kam biang pisa,  kumba long kiwei pat ki Board, hynrei u la pynshai pat ba ka SM kam long kum kiwei ki Municipal kumba la nujor da ka Myntri.
U la ong ruh ba ka ioh nong ka duhnong bad ka jingpyniaid ia ka SM ka dei hi ka sorkar kumta kam sngew iahap ban ia nujor ia ka SM kum kiwei pat ki Municiapal, ong u Bah Pyngrope.
Ka SMEA ka la pynpaw ruh ia ki jingsngewkhia halor ka jingiai bteng ka jingpynslem tulop ia ki nongtrei ha kaba ha uwei u bnai ki ju ioh ha ka taiew ba nyngkong ha uwei pat ha pdeng bnai bad teng teng ki ioh tulop ynda la kut sa uwei pat u bnai baddon ruh ki khep ba ki shah bat tulop haduh ar bnai ruh, ong ka SMEA.
Haba pynshai ia ka T.
1.
6 klur kaba la pyllait ha u snem ba la dep ka SMEA ka la ong ba katei ka T.
1.
6 klur kaba la pyllait na ka bynta ki jingdonkam jong ka Municipal ka dei kaba la mang kyrpang ka sorkar India ban pyllait ha ki dur jong ki Grant ban iarap ia ka seng ka bym lah ban kynthup kum ka jingai sngewlem ne ki jingai thymmai.
Ka SMEA ka la pynpaw ruh ka jingsngewkhia ha ryngkat ka jingkyemen ba katei ka tnad ka dei ban pylait biang por Ia ka tulop jong ki.
Kham mynshuwa ka la don ka jingiakhih jong ki nongtrei Municipal   namar ka jingbym ioh ia ka Arrear jong ki ha kaba ka jingiakhih kaba nyngkong kaba ki la pynlong ka dei hashuwa ka Krismas jong u snem ba la dep.
Shillong, 29 K’lyngkot:U District election ophisar u la pyntip ba kandon ka jingialang jong baroh ki seng sain pyrthei ha ka 3 tarik Rymphang 2014 ha ka por 11 baje mynstep ha Conference Room jong uDeputy Commissioner, Shillong.
Baroh ki kyrtong kiba iakhun ha kane ka elekshon kin sngewbha ban wan sha katei ka jingialang, la ong ka kyrwoh sorkar.
Ka control room ia ka Lok Sabha elekshonShillong 29 K’lyngkot: U Deputy Commissioner ka East Khasi Hills u la pynbna ba ka control room jong ka Lok Sabha elekshon 2014 la buh ha DC ophis kamra 204 na ka bynta ki paidbah.
Kiba donkam ha kaba iadei badka elekshon ki lah ban phun ha u number 0364-2502079.
Shillong, 29 K’lyngkot:U Deputy Commissioner ka East Khasi Hills u la pynbna ba ka control room jong ka Lok Sabha elekshon 2014 la buh ha DC ophis kamra 204 na ka bynta ki paidbah.
Kiba donkam ha kaba iadei bad ka elekshon ki lah ban phun ha u number 0364-2502079.
Shillong, 31 Naitung:“Longlive Rangbah Khasi.
Im slem Khlur ka Ri (Imslem Rangbah Khasi.
Im slem Khlur ka Ri)" ong ka jingpynshai na I Kong Juliana Kurbah, ha ka jingpynshai, kaba la pynmih mynta ka sngi, lyngba U Pastor PBM Basaiawmoit, uba dei U President ba shipor ka kur  Seng Kur ka Meisin bad ki khun jongka, ki Kurbah, Majaw, Basaiawmoit, Hynniewta, Khongji, Syng kli, Lyngdoh Peinlang bad ki tnat.
“ I am extremely sor ry (nga da sngewsih kthang).
Sngewbha map ia ka jingbakla jongnga" ong biang katei ka jingpynshai.
I Kong Juliana, I ong ruh ba ila kren bakla ha ka 28tarik Naitung, ha ka jingiakob Supermom.
“Ngam shym la don satia ka jingthmu ban ktah mat iong ia ki para ri bad ha ka jingshisha, nga kwah ban iaroh ia ka jingtrei shitom bad ka jinglong ba la kloi jongki ban iarap ha ki kam iing kam sem, nalor ki kam ba man ka sngi jongki, ban pyndap ia ka jingdonkam ka iing ka sem".
U Disparsing  RaniKi  briew  shisien ba ki la kylla kristan kiduh  noh  ia ka hok  ioh  bynta ha ka nongtymmen  lada kim bud ia ka jingim  kum ki riewlum namar  kine ki riewlum ki don laka jong  ka  private  Bill   kum ka Autonomous District  Council  ba la pynrung  haka constitution  ba hynriew   (6)  jong  ka  Riti synshar   India.
Hynrei  kine ki District  council  kim lah  ban thaw thymmai ia ki riti  dustur  jong  kita ki briew  bad lada ki leh be’aiñ,  ka rai kaba  khatduh ka shong  haka High  Court  kumba  la pynkhamti   lyngba  ka schedule District Act 1874 ha ryngkat ka hukum  jong u snem  1937 shaphang  ki riewlum.
Kumta, ka KHADC ka dei tang naka bynta ki khasi bad halor  kata   ka paw shai ruh haka mukotduma  hapdeng u Sharon  bad ka  Prisibon  ha u snem 1956 namar ka High  Court   ka ong  “u tnga   um lah   ban kam ia  ka nongtymmen    jong ka tnga".
Ha ka juh  ka rukom, kum  ka mukot duma  hapdeng  arngut   shipara    kata ka Niep Marboh  (khatduh)  bad ka  Jngie  Marboh.
ka  Jngie namar   ka la kylla  kristan   kam treh shuh  ban bud  ia ka dustur   tynrai  hynrei  ka dawa  pat   ban ioh bynta  haka  nongtymmen.
Halor  katei ka jingdawa  jong ka, ka District  council  ha u snem   1961 ka  pynrem ia ka Jngie ha ryngkat ka hukum, kiba la long  kristan  lada ki  kwah  bhah  na ka kur  ki dei ban  pyndep  ia ka rukom  ba ju don lyngba  ka khatduh   lym  kumta   ki la don shabar  jongka  jing iasam bynta.
Kumjuh  ruh ki Garo  ki don la ka jong  ka District  Coulcil  kaba don la ki dustur (custom)  bad halor kata   ladon ka mukot duma   ha u snem  1953  hapdeng   u Chenning   Sangma  bad Sangsah  Sangma   ha kaba u Chenning  Sangma  u ba la phet  iaka tnga hynrei   u kam  pat   ia ka spah   ka kur   kynthei.
Ka Dustur Garo  ka ong, u tnga   katba u dang im  u lah  ban kamtrai   iaka spah  jong ka   kur kynthei   hynrei  lada u phet   noh na ka tnga   pat,  baroh ka jingdon   jingem   jong u la shim  noh da u Syiem  Lane   NOKMA  ha ka ktien Garo.
Kumta, ka jingkwah   ioh bynta jong u   Garo   hapoh  u pud  u sam  jong ka   KHADC ka long   kaba be’aiñ bad  kumjuh   ruh   u khasi  hapoh  ka GHADC.
Ha North East India ki Riewlum ki don tang  27% ha ki 16  tylli   ki Autonomous   District  Council   kham bun  na kine ki riewlum  ki la   kylla  kristan.
Ha   kaba   ki la hap   noh  sha ka minority   kat kum   ka riti  synshar  India.
Ka  Custom Tribal  ha  ki kristan     kam trei kam shuh  namar  ha  ka iakhlad tnga   kim  hap  shuh  ha ka private  Bill   lane  ka Customary  law  hynrei   ki la hap  sha ka  Public   Bill   lane  Indian  Divorce Act.
Namarkata  wat la  ki briew  ki don  la ka jong ka hok tynrai  (Fundamental  right)  ban jied  iaka rukom  im hynrei  kim lah  pat   ban pynbud  lang  shalade ia ka hok   jong ka  jylla(state) bad ka hok  long dustur   man dustur jong  ka khyndew  ka shyiap.
Kane  ka paw shai  ia ka jingpyrshang pynlong Public Bill ne Nationalise   jong ka   Medical  Council  of India(MCI) bad Dental  Council  of  India(DCI)   ia k a hok  jong ka state  da kaba  hukum   iaka state  ba  baroh   kiba kwah Pule  Doctor (MBBS, BDS, post  graduate  to MC)  ki dei ban iaid  tang  da  iwei  i  jingkhang  ba la tip   kum ka  National   Eligibility  cum  Entrance   Test(NEET) hynrei  ka Supreme  Court  ba donburom   ka la weng   hakdak  ia katei ka hukum  namar kane  ka hukum  ka pynkheiñ iaka ka hok jong ka state.
Namar   kumba   ia tip   hi ka India  ka dei ka Federal  structure   bad ka sorkar  kmie ka long kum ka Nongshet   bam  (cook)  ha ryngkat    ka aibam  kat kum ka jingkwah  ki state.
Kumta  lada kiwei ki state ha India   ki la soi  ia baroh  ar ki  Instrument   ( Instrument   of Accession  bad Instrument   of Merger)  ha kaba baroh  ki hok  longtrai  la pynlong  public   Bill ne  Nationalize  noh  ha ryngkat   ka Bai burom/Pension  iaki  Nongsynshar hynrei   ki khasi  pat  ki dang soi tang  ia ka Instrument  of  Accession kata ka mut  ka Private  Bill  jong ki  ka dang  trei kam naduh  ka synshar  khadar haduh ka rukom bat  khyndew.
Kane  ka  paw shai , wat la  ia ki Riti   Dustur  jong ki  ym pat   pynlong aiñ(codification ) hynrei   ka khana  pateng   jong ki  ka dei ka stieh ban iada ia la ka  Lariti.
Hashwa   ba ka Khasi State kan iasoh  bad ka India ,  ka sorkar   phareng   ruh   ka long kumka Nongpeit   ngor  ia ka Lariti  u Khasi.
Kane  ka paw shai   haba peit   ia kane  ka  jingthoh  harum  shaphang  ka  Hima  khyrim   bad  ki briew   u Dalloi  Darrang   ba sah   ha Pdengshnong(hajan Dawki).
Mukertilla  Case 1915-17Parwana No.
1188Deputy Commissioner’s Office Dated  Shillong  the 2nd June 1917Ha,U Syiem Khyrim,Shaphang ka mokoduma jong phi  bad katto katne ki briew na ka Ilaka U Dolloi Darrang, Jowai Sub division na ka bynta ki  Khlang Kyntang  bad  kiwei, ha Mukertilla.
Da kane ka pyntip ia phi ba nga la rai (1) ba kine ki law kyntang 4 tylli  kata, ka Tken Tynsong, Lyngdoh Tynsong, Lyngdoh Synkrem bad  Muker  ki dei ki jong ki briew na Darrang, phi, phim don hok ban leh ei ei ruh em halor jong ki.
Ki raïot  jong 	phi kin ym lah ban shyrti ne rep ha ha ki; (2) Nga rai ruh ba ki briew na Darrang ki 	don hok ban rep ia ka khyndew ri raj kaba ha Mukertilla kaba dang sah khlaw khlem da pan hukum ei ei na phi  u Siem; bad (3) Nga rai ruh ba phi U Siem phi don hok 	ban shim ka pynshok na  ki  Darrang katjuh katba phi shim na la ki raiot, kat kum ka hukum U Colonel Gurdon dated 13th July 1905,Sd/- A.
W.
Dentith 2/6Deputy Commissioner,Type by :- U Moshondro Roy		            Khasi and Jaintia Hills.
14.
3.
38Kumta,kumba  u phareng  u ïai pynneh   iaka Lariti  u Khasi,  ki  Syiem  Khasi ruh ha u snem 1948 kim treh  ban   soi  iaka Instrument   of Merger.
Hynrei  kine ki nongsynshar ba mynta   pat,  la iohi   kumba   kila klet   iala ka hok  tynrai   da kaba klet  ialade  hangno  ki don.
Hei! Nongsynshar   jylla, kane kam dei mo ka jylla  bala iasoi ia ka Instrument   of Merger   ban pynlong   Public  Bill  ia ki rukom   bat khyndew   u Khasi.
Wat ia lade  ka sorkar  kam  pat  don khyndew  Sorkar lane khlaw  sorkar  ( lait  noh  ka khlaw  ha  Ishyrwat  )hynrei tang ka Protected Land bad  Protected  Forest(ym Reserved Forest).
Ha shwa  ban pynkheiñ ia ka hok  bat khyndew   u paidbah   ka sorkar  kaba ladei  shwa  ialade ban  pynshai  sha u paidbah , hato   kala pyndep   hok ne em ia la ka  kamram   ban  iada   iaka jaka ba shim  wai  u Phareng   99 snem   ha u snem   1863 lyngba u Syiem   Melay Sing   kum u sakhi   ia u myntri   Oo Beh  Nongkhlaw   bad  kiwei  kiwei  de ki kur.
Lada  ka sorkar   ka ïai  pynkheiñ  iaka hok   u paidbah   kumba ka thmu  ban thied   jaka haduh 2000 akar  ha ki thaiñ Mawpdang,Tynring bad Mawdiangdiang  naka bynta   ka New Shillong   Township,  imat ka la dei   sa ka  pali  u paidbah   lyngba  ka Aiñ RTI 2005  banpan jingshai   iaka sorkar   halor ka jingkylla   khyndew  shimet   ki Protected  land  bad  Protected  Forest   ha sawdong   sawkun   ka Sor Shillong.
Kat kum   ka Riti Dustur,  u Sordar   ne Rangbah   shnong  ne u Syiem u dei u nongsynshar   halor ki  khlieh  briew   ym  halor ki jaka  puta.
Ka  Raij shnong  ne raij  Hima   da lei lei  ym lah  ban  pynkylla  ri khurit   lane  ym  lah ban die  duh ia ka jaka  Raij.
Kumta, kajingpynkylla   khyndew   khurit   jong ka  shnong   Tynring/Mawpdang/Mawdiang diang   iaka Ri-Raij  ka long   kaba pynkheiñ iaka hok tynrai   jong ka   jaidbynriew   khasi.
Ka sorkar  kaba  thied  ia katei ka jaka   ruh   ka dei ban  rah  noh  sha ri  dkhar namar shathie  ladep  soi iaka Instrument  of  Merger(laitnoh Jammu bad Kashmir).
Ka jing ong  ka sorkar, ba ka leh na ka bynta   ka roi ka par  u  paidbah   ka long ka bym  iahap  na ka bynta ki Trai  Ri  Trai  Muluk namar haduh mynta don haduh   66% ki BPL bad khambun na kine ki don sha nongkyndong.
Ki seng  bhalang   ki don ka hok ban pyrshah   namar haduh  mynta   baroh ki development    jong ka sorkar  ki long kiba arsap.
Ki  development   ba shisha   kim dei ka  pisa  pliah  hynrei   ka dei ka jingstad   ki briew  la jong   ban pyntrei  kam ia  kata ka pisa peit.
Kum ka nuksa   ha ki thaiñ lyngngam, don dor  aiu   ka  pisa  pliah ba ioh lyngba u Dewïong  haba  kito ki briew   kim nang  ban pyndonkam  iaka pisa.
Haba  kumta ka jia,  hangno  kein   ngin buh  iaka lawei  ka ri haba   iaka ngap ka dud  la sei lut  haba  ki briew   la jong  pat la pynhikai  tuh da katei  ka  pisa   pliah   ha ryngkat   ka byrsieh   lyngba  ka shongkha   khleh.
Haduh  mynta  hi  u paidbah um pat  iohi  iaka jingkhuid   ka sorkar    haba  iadei  bad ka  roi ka par.
Kham bun  hi la pynroi tang  iaka pla  lajong  hynrei   pynpar pat   ia u paidbah.
La bun   satang   ki ïing   dewbilat  ba khlem  dawai, ba khlem  Doctor  bakhlem  Nongtrei   sorkar.
Wow!  ko mei, Hero  tang  haka kot sada   hynrei   sha u paidbah   pat  Zero.
La bun  satang ki contractor   politician ,  contractor  blind   Bill  bad   haba  kumne  ka jia  hangno keiñ kata ka roi  ka par  ba shisha  haba ki contractor  bym don liang,  kum une u nongthoh  watla   u la trei contract   naduh   2001 hynrei  tang kawei  ka kam ruh ym pat  ioh   lada u kwah trei dalade.
Namarkata   ko shnong   Mawpdang, Mawdiang  diang , bad Tynring  to tip  ia kane ba wat   ka sorkar  kam pat don khyndew  ne khlaw  la jong  haduh kine ki sngi  namar ba kam pat ju thied  dalade.
Kumta  to kylli   ialade    naduh   mynno  phi la thied  jaka  bad  lada phim pat thied,  baroh ka  jaka   ka dei ka jong ki kpa  tymmen   kaba kim shymla   ai bor ha phi   ban die.
Ka  Riti dustur   ruh kam shah ban die  iaka khyndew  shnong, khyndew   raij lada phim  pat thied  lyngba ka khlieh   Gandhi.
Ki Rangbah   Raij  khamtam u Syiem   Khyrim  ki la dei ban sympat  ia ki khun tamsneng   lymkumta  kim don hok  ban shong haka khet   ioh   ba ki syiem  ba la leit  kin sympat   kylla  iaki namar ma ki kim shym la  iasoi  ia ka Instrument  of  Merger lane long nong India Solansar.
Shillong, 29 K’lyngkot:Ka sorkar Bangladesh ka la kwah ban pynphai ia ki jingkynsah kynmaw jong ki riew ialeh katei ka ri kiba iap  bad tep ha Meghalaya.
U High Commissioner ka Bangladesh  sha India u Tariq A Karim  u la ong ba don shibun ki riew khraw ka Bangladesh kiba khlad ha ka por ba ialeh laitluid kiba iap bad tep ha jylla Meghalaya.
U la ong ba ka jinglong jingman kam shah ba ka sorkar Bangladesh ba kan shim ia ki bad ia mynta, ka sorkar Bangladesh ka dang thaw ia ki lad ki lynti halor kane ka jingthmu.
U Karim u la iathuh ba ka sorkar Bangladesh ka kwah ban shim biang ia kine sha la ka ri bad ka don ruh kiba ithuh bad don kiba dang pynshisha dang wad bniah.
Ka sorkar ka kwah ban aiti sha kiba haiing hasem jongki.
U la iathuh ba kane ka jingthmu yn sa wad ia ki lad ki lynti ha kaba yn thaw ia ki maw sahnam ban long kum ki jaka jngohkai pyrthei.
Ka Bangladesh ka la ai jingmut ia ka sorkar India ban tih biang ia ki met iap jong ki riew ialeh kiba khlad ha ka jingialeh laitluid ha u snem 1971.
Shillong,29 ‘lyngkot:Ka sorkar Bangladesh ka thmu ban plie arphew ar tylli ki iew khappud ki ban iasoh bad ki ri ba marjan lyngba na um bad na suin.
U high commissioner ka Bangladesh u Tariq A Karim hadien ka jingialang mynta, ka sngi Balang haba iakren bad u Myntri Rangbah u Mukul Sangma, u la ong ba ka sorkar Meghalaya ka la kyrpad ban plie shuh shuh ki iew khappud khnang ban kyntiew ia ka ioh ka kot.
U  Karim u la ong “ar tylli ki iew khappud ha Balat bad Kalaichar kiba la iasoh hapdeng ka  Bangladesh bad India kine ki hap ha ka jylla Meghalaya bad ar tylli pat kidei ha Tripura.
U Karim u la sngew ba baroh ki  ri ba marjan ka India bad ka Bangladesh ki dei ban iatreilang ban kyntiew ia ka ioh ka kot.
U Sangma bad u Karim  u la iakren ka lynti ka synkieng, ka lynti wah, bad ka lynti suin.
U Karim u la iathuh ba la iakren bad u Mytntri rangbah ban pyniaid lynti wah, lyngba ka wah Brahmaputra.
Ha kawei ka liang, u Sangma u la iathuh ba la iakren bad une u heh ka Bangladesh ban iatreilang ban kyntiew ia ka ioh ka kot da kaba pynher liengsuin na Dhaka-Sylhet bad ka Shillong.
La iakren ruh ban kyntiew ia ka Land Custom station ha Tamabil-Dawki.
Shillong 29 K’Lyngkot:Ka Bharat Sanchar Nigam Limited (BSNL) ka leh ia ki kam isynei da ka jingnoh synniang da ka pisa sha ki khunswet jong ka A W Thomas Jones ka jaka ri khunswet kaba don ha Jaïaw Lumsyntiew.
Ia ka kynhun la ialam da u DP Singh uba dei u Chief  General Manager(CGM) ka BSNL  da kaba aiti ia ka pisa ba T.
40 hajar sha u Rev N S Phawa uba dei  u Senior Admistrative Secretary jong ka KJP Assembly kum shi bynta ban ai jingiarap ia ki khunswet.
Shillong,  29 L’lyngkot:U MLA barim bad u nongialam ka Congress na Mahendraganj u Nidhuram Hajong u la pyniasoh ialade sha ka  National People’s Party (NPP) lem bad ki nongkyrshan jongu ha kane ka Balang.
U Hajong u la pyniasoh sha ka NPP ha ka jingialang kaba la don lang u president ka NPP u PA Sangma bad u Dr WR Kharlukhi.
U Hajong u la ialeh ia ka elekshon ha u snem 2013 na Mahendraganj constituency hynrei u la shah rem.
U la ioh vote 4600.
Shillong, 29 K’lyngkot:Ka Nongshken constituency ha kane ka kynti kan sakhi ia ka jingiakhun jong ki lai ngut kumba paw haduh mynta.
Hynrei napdeng kine lai ngut, ar ngut dei ki longkmie kynthup ka Kong Banalari Khongwar na UDP, Kong Grace Mary Kharpuri na HSPDP bad u Bah Anthony J Kongwang na Congress.
Napdeng kine, ka Kong Grace ka dei ka MDC mynta kaba pynliem ia ka Kong Banalari tang ki spah vote ha ka elekshon MDC ba la dep.
Katba u Bah Anthony u dei uba dang shu mih thymmai.
Ym lah ban tip thikna, namar ba katkum ka lyer ba ioh sngew sharum shaneng, kine baroh lai ngut ki don la kajong ka ktem vote.
Ka Kong Grace kaba long MDC mynta ka don bun ki ktem ba khlain ban kamai vote, kumjuh ka Kong Banalari.
Hynrei ym lah ban len ba ka ktem jong ka Congress ruh, ka bun bha namar ba ha kine ki 15 snem eiei ba la dep, la jop da ka Congress ha kaba u bah KK Dkhar u dei u MLA, shwa ban shah pynliem noh ha u kyrtong shimet Bah Donkupar Massar ha ka 2008.
Ha kane ka kynti, ka Nongshken ka don ki shnong ba wan thymmai kiba dei na Lyngkyrdem mynshwa hynrei kine ki shnong ki dei ba don ktem Congress, bad UDP bad katto katne kiwei pat.
Ka Pynter, ka Siatbakon bad ka Nongshyrngan ki dei ki shnong thymmai ba hap sha Nongshken ha kane ka kynti.
Kumba shih ajar vote tam eiei ki don.
Baroh kine ki kyrtong ki la iaid bha ban ialap iawer bad ban khroh ia ki paidbah da ki mat bad ki jingkular bapher bapher hadien ba la dep pynbna ia ka kyrteng jongki da ki party.
New Delhi, 29 K’lyngkot:Ka Staff Selection Commission (SSC) kala pynbna ba kan pynlong biang ia ka eksamin Combined Graduate Level Examination hadien ba ka ophis ka la ioh jingtip ba ki don ki jaka thoh esamin ki samla wad kam kiba peit kot tuh.
Ia katei ka examin ka SSC ka la dep ban pynlong ha u bnai Iaiong 21 tarik jong u snem  2013 ia ka Tier I, bad ha u bnai Jymmang 19 tarik ia ka Tier 2, bad ia ka Tier 3 ha u Nailar 2013.
Kane ka jingpeit kot tuh ka long jong ka ekamin Tier 1 & 2.
Na ka liang jong ka SSC ka shim ba kane ka eksamin ka long kaba khuid ba suba bad ban pynlait na kane ka jingpeit kot tuh kala shim ia ka rai ban pynlong da kawei pat ka eksamin tang ha kito ki jaka kiba jia kane ka jingiapeit kot tuh.
Ia kane ka jingpeit kot tuh la dep ban tohkit da ki pulit jong ka nongbah Delhi bad la lap ba ka long kaba shisha.
Ia ki jaka ban pynlong biang ia kane ka eksamin lah ban lap na ka website jong ka SSC.
Na ka bynta kito kiba la palat ka rta la shah ia ki ba kin thoh ia kane ka eksamin, hynrei kan long tang ia kito kiba la dep thoh mynshuwa.
Jowai, 29 ‘lyngkot:Ka jaintia Youth Federation JYF Central Body ka pdiang sngewbha ia ka jingiehnoh kam jong u President ka Saipung Circle Mr.
Zosiama Thianglai, na ka daw ba ka kam ka dawa ia u ban rung sha kawei pat ka jingshakri kaba khambha shuh shuh na ka bynta ki paitbah jong ka thain Saipung kiba la ap khmih lynti ia u baroh shikatta ban ia ai reng noh ha ka ne ka Samoi MDC 2014,Ha ka juh ka por na ka liang jong ka JYF Saipung Circle ki pynpaw ia ka jingsngewkmen kaba khraw ba u nongialam jong ka Seng un rung sha kawei pat ka bynta jong ka jingshakri kaba khambha ia ki paitbah bad ngi kyrmen ruh ba u Ma Zosiama Thianglai wat la u la jam sha ka rynsan kaba kham shalor hynrei um dei pat ban klet ia ka Seng.
Kumta na ka liang jong ka JYF hi baroh kawei ka kyrkhu kyrdoh ia u ne u samla ba un eh daw eh rngiew ha ka ne ka jingia khun ban ioh long nongmih khmat sha ka ing dorbar thawain ka JHADC khnang ba un nanglah ban ai ka jingshakri kaba kham janai shuh shuh ia ka Constituency bad ia ka thain hi baroh kawei.
Jowai, 29 K’lyngkot:Ka Jaintia Coal Miners and Dealer Association ka ai khublei ia ka sorkar jylla lyngba ka tnad sorkar jong ka Director of Mineral Resources halor ka jingpynmih ia ka jingpdiang ia ka jingkyrpad jong ka JCMDA bad ka hukum ban ailad noh mynta ia ki trok dewiong kiba don 10 bad 12 taiar ban kit ia u mar dewiong uba 19 ton.
Kane ka jingailad jong ka sorkar jylla kam plie lynti ia baroh ki nongtrei h aka kam dewiong ba kin ioh lad ban phah kit ia la u mar dewiong katkum ka jinglah bor ne ka jingsngewdonkam jong ki.
Ha kajh ka por ka JCMDA ka kyntu ia baroh ki Mineral Transport Coal Challan Dealers b akin sdang noh ia ka jingshalan dewiong kaba 19 ton nalor kiwei de kiba la don lypa.
Shillong, 29 K’lyngkot:Katkum ka khubor ba mih ha u kot khubor Rupang ha ka 27tarik Kyllalyngkot 2014 ba  u Ma Chem Pyrtuh u la kam ba u dei u President jong ka Youth Wing UDP Pyllun Sohmynting.
Na ka liang jong ki nong kitkam ba pura jong ki Primary Unit/youth wings Sohmynting UDP Pyllun, ka  pynshai ba kam don jingtip lane ithuh ia utei u briew uba kam ba u dei u Nongkitkam jong ka Youth Wings UDP Pyllun Sohmynting.
Ha ka kyrwoh ba la pynlait, ka seng ka la ong ba ioh lehse ba u ne u briew u kwah ban pynbud nam  lane pynbakla ia ki paidbah nongshong Shnong jong ka Sohmynting – Khlieh Tyrshi Constituency.
Ki Nongkitkam jong ki Primary Unit Youth Wings / Women Wings bad UDP Pyllun Sohmynting ki la rai da kawei ka jingmut ban phah ia u Ma Lakhon Dkhar ba un long u kyrtong na ka Party UDP ha kane ka elekshon MDC 2014 na ka Sohmynting Khlieh Tyrshi Constituency.
Halor kane ki nongkitkam ba pura bad nong kyrshan jong u Ma Lakhon Dkhar ba phim dei ban shah ialam bakla ha ki katto katne ngut ki bor ba la pyllait da ki Nongkitkam ba pura jong ka Youth Wings UDP Pyllun Sohmynting.
Kane ka long katkum ka khubor ba la pynlait da u President Bah Chemphang Lyngdoh, bad u Secretary u Bah First Phawa.
Shillong, 29 K’lyngkot:Ka Seng Khasi Riwar Mihngi kan rakhe ia ka jingdap 25 snem jongka ha ka 26 tarik Rymphang, 2014 ha Pynursla.
Ia kane ka jingrakhe yn pynlong ha Riwar Seng Khasi Secondary School, Rangthylliang kaba don ha Pynursla por 10 baje mynstep.
La kyrpad ia kiba parakur parakha khamtam kiba dang don ha ka niam tynrai ba kin iawan khnang sha katei ka jingrakhe khnang ba kan long kaba phuh ba phieng, la ong ka kyrwoh khubor ba la pynlait da u secretary ka seng Bah Larbha Mawkon.
Shillong 29 K’ lyngkot:Usohmynken khnai mynta u la kiew dor sha ka T.
1200 shi kilo ha iewduh.
Une u sohmyn ken u dang shu kiew dor ha une u bnai ba la dep.
Mynshwa, u shong dor T.
800 shi kilo, la ong iwei I nongdie ha Iewduh haba iakren ha kane ka sngi Balang bad u nongthoh khubor.
Ia une u sohmyn ken, la wanrah na thain ri them Bhoi bad thain Ri war.
Ka jingrem dor jong une u sohmynken ka dei namar ba ha kine ki  bnai, ka por mih jong u, ka la kut.
“Ha u bnai Naiwieng,  Nohprah, la kheit ia une u sohmynken bad ha katei ka por ka dor ka kham hiar", la ong iwei I nongdie.
Ia une u jait sohmynken uba rit hynrei uba sat bha, la pyndonkam da ki briew ban bam, ban pdem ashar bad kiwei ki jingdonkam.
Don kiba dung tylliat hadien ba la thad bad la pyndonkam ban tah jingbam.
Ha Iewduh ruh, ki don tang katto katne ki dukan, kiba die bad ka daw, ka long ba u duna ban ioh ha kine kip or mynta.
“Ngi die shi pawa T.
3 spah, bad shi kilo ka long T.
12 spah", la ong I kong ba die.
Shillong, 29 K’lyngkot:U MLA ka Congress na Mylliem u Bah Ronnie V Lyngdoh u la pynthikna ba u pan tiket na ka party na ka bynta ka elekshon Lok Sabha na Shillong Parliamentary seat.
Haba ia kren mynta ka sngi Balang, u Bah  Lyngdoh u la pynthikna ba u don ka jing kyrmen ba un ioh ia ka tiket na ka party ha kane ka kynti.
“Kane kam dei kaba kynsan kynsan.
Ka jingiakren ia ka party sha phang jong nga ban iakhun ia ka Lok Sabha elekshon ka la sdang la kham slem"la ong u Bah Ronnie.
U la ong ba kum u riew kohnguh sneng jong ka party, u long uba kloi ban shim ia ka jingkitkhlieh ba la bynshet da ka party.
“Kum u nongialam paidbah, ngi dei ban long ba la khreh ban shakri ha kano kano ka kyrdan", la ong u MLA ka Mylliem.
Lem bad u Bah Ronie, la don lai ngut kiwei pat kiba pan tiket na Congress na ka bynta ka Shillong Lok Sabha constituency kynthup u Bah MP Vincent Pala u MP ba mynta, u Bah John Kharshiing  bad u Lamphang barim u Bah Charles Pyngrope.
Ha kajuh ka por,  u MLA ka Mylliem u la iathuh ba u la rai ban nym iakhun ia ka MDC ha kane ka kynti.
“Nga la shim ia kane ka rai ban nym iakhun ia ka MDC elekshon hadien ka jingialang bad ki nongkyrshan jong ka Mylliem Block Congress Committee ha kane ka sngi Hatmajai.
Nga la ong ia ki ba ngan pynleit jingmut kham jylluid ha ka kam MLA,"  u la ong.
U la ong ba u la pyrkhat nyngkong ba un iakhun ia ka elekshon namar ka jingpynbor ki nongkyrshan.
“Nga sngew kmen ba ki paidbah ki shah ia nga ban nym iakhun MDC.
Ki nongialam ka party ki la pdiang ia ka rai jong nga", la ong u bah Lyngdoh.
Lyngba ka jingkynran noh U bah Ronnie, la rai ban pynialeh mynta ia U bah Jona Syiem, uba dei U Vice President jong ka  Mylliem Youth Congress Committee (MYCC), ba un iakhun ia ka elekshon MDC na katei ka Seng na Mylliem Constituency.
U la pynpaw ba ka Congress kan jop beit ha kane ka kynti na Mylliem.
Hynrei, kane ka rai jong u MLA ka Myllem ka la long ka jingmyntoi ia kiwei ki nongialeh kynthup ia ka MDC ba mynta ka Kong Teilinia Thangkhiew ban iakhun na  HSPDP bad u nongialam  barim ka KSU u Bah Hamletson Dohling ban iakhun na UDP.
Jowai, 29 ‘lyngkot:U bah Headderson Symblai u la ioh ia ka jingkynrshan kaba pura na ka liang ki kur ki jait jong u kum juh ruh na ka paidbah nongshong shnong ban iakhun ha kane ka MDC Election 2014, kane ka constituency ka kynthup ia ka shnong Nartiang Umladang  Constiency District Council.
Ha ka jingiadei  bad ka jingialeh MDC u bah Headerson Symbla na kane ka Constituency na ka liang ka kur Symblai ka la kwah ban pynshai paidbah ba na ka liang jong ka kur hi ka la ai ka jingkyrshan bapura ia u bad kum juh na ka liang ki nongjied ia u kyrtong MDC na kane ka constituency mynta u snem kan ai ka jingkyrshan ba pura ia une u rangbah.
Ha ka juh ka por ka kur Symblai ka kit bok kit rwiang ia u bah Headerson bad ai ka jingkyrkhu kyrdoh ia u ba un wan ha ka jingjop na ka bynta ban shakri ia ki paidbah ka shnong ka thaw.
Shillong, 29 ‘lyngkot:Da ka mynsiem hynmen rangbah, U Bah Field Marshal Mawphniang, ula ailad noh ha kane ka kynti,  ba un iakhun MDC U Bah Kior Sing Hinge na Umroi Constituency.
Ha ka jingiapynbeit bad ka seng mynta ka sngi, ha kaba U Bah Mawphniang da ka mynsiem kaba laitluid u la kloi ban iatreilang ban pynjop biang iaka UDP na Umroi constituency.
Kiwei pat ki tiket, kiba la dep rai ki long ha Laban- Mawprem la ai ticket ia U Bah Fedrick Lyshang, ha Mawshynrut la ai ia U Bah Andrew Charles Gare, ha Nongstoin la ai ia U Bah Rolan Mawsor bad ha  Pariong- Mawthadraishan la ai ia U Bah H B Nongsiej (Bah Brol).
Jowai,30K’lyngkot:Ka seng jong ki nongniah kali kamai sumo na Jowai kaba la tip kum ka Khasi Jaintia Tourist Maxi Cap Association (KJTMCA) Jowai  Unit,  ka la pyntip ba ha ka sngisaitjain kata ka 1 tarik u rymphang yn ym don sumo ba kamai na Jowai sha Shillong.
Ka kyrwoh na u Secretary u bah P.
nongrum bad u  president bah S.
Chyrmang  ki la ong ba ha katei ka sngisaitjain kan don ka jingiabam khana jong baroh ki sumo ba kamai Jowai sha Shillong,kiba ha hapoh ka Jowai Unit.
Shillong,30K’lyngkot:Ka Election Committee jong ka Bharatiya Janata Party, Meghalaya Pradesh kaba dang shu long shen hapoh ka jingia lam jong u Bah Khlur Singh Lyngdoh, uba long u State President ka  BJP, haduh mynta kam pat lah ban shim rai la katei ka seng kan pynieng la u jong u kyrtong ne kan ai ka jingkyrshan ia uno uo u kyrtong bym dei na ka seng Congress na ka bynta ka elekshon MP Lok Sabha.
Ka kyrwohna u President ka BJP u Bah lyngdoh ka la iathuh ba ka seng kan dang hap ban jurip bha bad ban peit thuh ia ka jinglong jingman la yn pynieng kyrtong ne-em.
Ha kaba ia dei ba ka elekshonMDC u Bah Khlur  u la ong ba ka seng kam pat pynleit jjingmut namarba ka kham pynleit jingmut ia ka elekshon MP.
Shillong,30K’lyngkot:Ka  K.
S.
U.
Mawkyr wat Circle ka la maham ia kito ki kali kiba kamai Mawkyrwat-Shillong kiba ju mlien ban shim tam ia ki bai kali nan ki paidbah khamtam ha kip or janmiet ba la duna ki kali.
Ka seng ka la maham ban leh da kaba tyngeh lada jia ba ka lap ia kum kita ki kali.
Ka la kynturuh ia ki paidbah ba kin ym sngap jar-jar haba ki lap ia kum kitei ki nongniah kiba shim tam ia ki bai kali bad ki dei ban pyntip sha ka seng ryngkat ki nombar kali jong ki.
Ka seng ka la pyntip ba ka la ioh bun ki jingujor na ki paidbah shaphang katei ka jingshim tam ia ki bai kali palat ia ka dor ba la buh, kaba la wanrah jingeh shisha ia u nongleit nongwan khamtam kiba bun na ki ki dei kiba dang duna ha ka ioh ka kot.
Shillong,30K’lyngkot:U Never Lamurong u la ujor sha ki pulir ka Khliehriat PS, ba ha ka janmiet 28 tarik mynta u bnai, uwei u nongbylla jong u, uba la tip kyrteng kum u Kapil Chandra Dey 26,snem karta u la phet krad ryngkat ka pisa kaba haduh T.
7 lak tyngka.
Ki pulit ki dang thwet ban ioh kem.
Shillong,30K’lyngkot:U Area Manager ka MeECL u Bah Benjamin V.
Lyngdoh, u la ujor sha ki pulit ka Sadar Police station ba ha ka 26 tarik u kyllalyngkot ki runar ki bym lah ban ithuh ki la pynpait pynpra ia ka Pump house kaba don ha  Chandmari, Golf Link, Shillong.
U la ujor ruh ba ki la don bun ki jingjulor ha katei ka PumpHouse bad ka jingjulor ka la kot sha ka T.
30,000 tyngka.
Shillong, 30K’LyngkotKa jingpynkyntang Lyngdoh Sohblei ia u Dikon Rimiki Niangti, u khun jong I Bah Marquis Pakyntein (bam kwai ha ïing U Blei) bad I kong Lana Niangti, kiba na Lumkshaid Shillong, kan long ha ka 2 tarik u Rym phang 2014 ha Madan Shnong, Lower Mawprem, Shillong ban sdang ia ka jinglehniam da ka Mass Kyntang Lyngdoh Sohblei ha ka por 10 baje mynstep da u Archbishop Dominic Jala, ha ryngkat ka jingsynran jong bun ki Lyngdoh Sohblei, ki nongtrei Balang bad ki paid riewngeit bad yn bud pat da ki prokram lehkmen bad ka jingkyrkhu ha ka por 1 baje shiteng noh sngi.
Na ka bynta ka jingbit jingbiang jong kane ka sngi la pyrkhat ryngkat bad u traffic Incharge ka Lumdiengjri Police Station ban ai one way ha baroh ki surok jong ka Lower Mawprem bad yn don kine ki jingpynbeit ba ia ki kali ba wan sha Lower Mawprem yn don No Entry na jingkieng Lumkshaid sha Lumkor bad na Upper Mawprem sha Kyrbom, na ka bynta ki kali ba mih na Lower Mawprem yn don No Entry na Kyrbom sha District Council bad ia ki kali kiba leit sha Bishop Falls pat yn pyniaid na Lumsohphoh.
Baroh ki bus ba wan sha ka kyntang Lyngdoh kin pynieng ha ka bynta ba shalor jong ka Parking lot ha stand jeep bad ki sumo kin pynieng ha ka mala ba shapoh, ki kali rit kin ieng sha shilliang ka surok na Kyrbom sha District Council bad ki kali ba don ia ka Car Pass kin ieng ha ki jaka ba la buh, katba ki kali jong ki Phadar bad Sister kin ieng ha Parish.
Namar ka jingkhim jong ka jaka la khang pyrshah ban pynmih ia ki dukan ba la thmu ban buh kyrpang na ka bynta katei ka sngi ha surok ne die madan ia kino kino ki jingdie bad pynwit ia ka lynti iaid.
Ha kajuh ka rukom la kyrpad ban don ka jingkitkhlieh ban ym buh klumar ia ki kali bad pynthud ia ka surok khlem ka jingbthah jong ki Volunteer.
Na ka bynta ka jingbit jingbiang jong ki paidbah ka Ordination Committee ka la buh ia ki dukan ja bad sha ha ka jaka jong ka Parish ha Pdengshnong ki ban die ha ka dor ïew bad baroh ki jingbthah kiba iadei bad ki kali ne dukan kin treikam naduh mynstep haduh ka por 4 baje janmiet, ong u Bah Stenis Lyngdoh Nongkynrih Secretary Ordination Committee.
Shillong,30K’lyngkot:U Myntri ba dei peit ia ka Meghalaya Information & public Relation ka jylla u Bah A L Hek u la ong ba ki kot khubor ki long ki it khmih jong ka imlang sahlang bad ki don ka jingkit kaba khia na ka bynta ban kyntiew ia ka imlang ka sahlang.
U Bah Hek u la ong ia kane ha ki jingkren lyngkot jong u ha ka jingrakhe ia ka jingdap 25 snem jong ka kot khubor u Mawphor.
Ha  katei ka jingialang kaba lalong ha Dinam Hall.
U Bah Rowell Lyng doh uba long u Deputy Chief Minister ka jylla u la long u kongsan , haba ai jingkren u la ong ba ki kotkhubor ki dei ban long kiba kren bad thoh ia ki jingshisha.
Ha katei ka jingialang la ia donlang ruh u President ka MPCC u Dr.
D.
D Lapang bad u Working President ka UDP, u BahPaul Lyngdoh.
Kham ha shuwa ia kane la ioh ki jingkren na u nongpynmih khubor jong u Mawphor u Bah RM Marwein, uba la iathuh ia ki jingiaid lynti jong u Mawphor haduh ba un da poi shaduh u mawmer jong ka jingdap 25 snem.
U la batai ruh ia ka jingmut ba la buh kyrteng u Mawphor, kaba mut u Mawbynna pynsah nam ia ka jinglong tynrai jong ka Jaitbynriew Khasi.
Shillong,30K’lyngkot:Mynhynin ka sngi ka 29 tarik u kyllalyngkot, ka Director jong ka tnad ka koit ka khiah ka jylla ( Director Health Service) ka Dr.
L.
L Sawian ha ryngkat ka jingiadonlang u Bah Marbaniang SDO, East Khasi Hills,Engineering Wing jong ka tnad ka koit ka khiah bad kumjuh ruh ha ryngkat ka jingiadonlang  u General Secretary ka FKJGP, Southern Ri-War Zone uba long ruh ha ka juh ka por u Executive member jong ka FKJGP ,Central Body u samla Ksanboklang Kharshiing, ki la hiar sha ka shnong Mawkliaw, ka shnong kaba don sharum Pynursla na ka bynta ban leit jurip ia ka PHC kaba don ha katei ka shnong bad ka bym pat treikam haduh mynta.
Ha katei ka jingleit jurip ki lai tylli ki kynhun , ka tnad ka koit ka khiah, ki sengbhalang bad ki rangbah katei ka shnong, kaba kynthup ia u Rangbah Shnong Bah Thomsing Mawkon, u Secretary shnong Bah Brewin Riahtam, ki la mih bun ki jingiakren halor ki jingduna ba dang hap ban leh ia katei ka PHC shuwa ban poi sha ka thong ba yn plie noh ia ka.
Hadien ki jingleit jurip bad ki jingiakren ia pynbeit ia kiba bun ki jingdonkam ka Director ka Dr.
Sawian ka la kular ban plie noh ia katei ka PHC hadien ba la dep ka elekshon MP Lok Sabha ka ban sa long ha u iaiong mynta u snem.
Ka Director ka la pynpaw ruh ia ka jingangnud jong ka ban plie noh ia katei ka PHC khnang ba ki paidbah jong ka thain baroh kawei kin ioh jingmyntoi.
Na ka liang u Bah Marbaniang, SDO uba dei peit ia ka jingbit jingbiang jong ki jingtrei ha katei ka PHC u la ong ba un pynbiang ia baroh ki jingdonkam ha katei ka PHC khnang bay n lah ban plie  noh shen ia ka.
Na ka liang u Rangbah shnong jong ka shsnong Mawkliaw, u la pynpaw ka jingsngewnguh bad ka jingai khublei ia ka Director kaba la hiar khnang sha katei ka shnong na ka bynta ban peit ia ki jingshakri kiba u paidbah u donkam, u la ai khublei ruh ia u samla Kharshiing uba la trei shitom bad prat lynti na ka bynta ban pynlong ia katei ka sngi ban leit jurip.
U GS ka FKJGP , u la ong ba  ka PHC ha Mawkliaw ka dei ka PHC ka ban lah ban ai jingshakri sha kiba bun ki shnong kiba hap hapoh ka jingpeit katei ka PHC, hynrei u la ong ba ki don ki shnong kiba kham jngai na ka shnong Mawkliaw ka donkam ia ka sorkar ba kan buh sa ar tylli ki Sub-Centre ha ki shnong ba kham harum ka Mawkliaw, u la pynpaw ba kaba donkam eh ban buh Sub-Centre ka long ha Nongjri bad Suktia.
Shillong,30 Kyllalyngkot:U MLA ka Maw ryngkneng konstitwensi, Bah David Nongrum u la rai ban pyniakhun MDC ia u Bah Teilang Hollikstar Lawai ba ju khot kum u Bah Lik, kum u kyrtong shimet na Sohryngkham konstitwensi.
Ki paidbah nongkyr shan jong u Bah David kiba la wan poi kumba lai spah ngut kiba kynthup ia ki rangbah, ki longkmie bad ki samla hynne ha ka jingialang ha iing u bah David ha Laitumkhrah, ki la rai ban pynieng kyrteng ia u Bah Lik.
Lah ban kdew ba u Bah David uba dei u khun jong u MLA barim ka Sohryngkham, u Bah Charles Pyngrope u la jop kum u MLA shimet  na Mawryngkneng hadien ba u la duh tiket na ka Congress ha ka elekshon ba la dep.
Kham mynshwa, u bah David u la ong ba u la bthah iaki briew jongu kiba kwah ban iakhun elekshon MDC na ka Congress.
Hynrei ka Congress ka la ai ha u MDC ba mynta u Bah Marbok Kharpran.
Ha katei ka sngi, u Bah David u la pynbna paidbah ruh ia ka kaiphod treikam ka jong u haba iadei bad ki skhim bapher bapher kiba u la sam sha ki paidbah.
U la sam ruh ia ka jingiarap sha ki lai ngut ki riew tymmen.
Shillong,30 K’lyngkot:Ka Jaintia Miners & Dealers Association ka  la pynpaw iaka jingsngewnguh ia ka sorkar jylla ba lyngba ka Miniral Resources ka la lah ban pdiang ia ka jingkyrpad jong ki JCMDA ban ailad noh ia ki trok kit dewiong kiba don 10 lane 12 taiar ban kit dewiong haduh 19 ton.
Ka kyrwoh lyngba u General Secretary ka Association u bah Pura Bareh u la ong ba katei ka jingailad ka sorkar jylla kana plie lynti ia baroh ki nongtrei kam dewiong ba kin ioh lad ban phaha kit ia la ki dewiong katkum ka jinglah bor ne ka jingsngew donkam jong ki.
Ha ka juh ka por, ka la kyntu ruh ia baroh ki Mineral Transport Coal Challan Dealers ba kin ia sdang noh ban die ia ki shalan dewiong kaba 19 ton nalor kiwei de kiba la don lypa.
Shillong, 30 K’lyngkot:Ka Lyer elekshon MDC ha Mawlai kala sdang beh hir hir bad ki kyrtong ki ban iakhun elekshon kila hap ban pynlong ishu bad kren pyrshah khnang ba kin pynskan iala ka jong ka nongrim.
Ka jingkynthoh jong uwei u  kyrtong ia uwei pat ka la long ka daw ka elekshon.
U kyrtong ka Congress na Mawlai Bah Teibor Pathaw bad u MLA barim Bah FS Cajee ka la ther ia u Bah Process.
U Bah Teibor ula ong ba u Bah Process u dei u briew u bym don ka nongrim bad u briew uba la phet bad uba na shabar nalor ka jingkynnoh ba u dei u briew uba sniew.
Hynrei na ka liang u Bah Process ula ong lada don ka hukum jong ka Supreme Court ba khang ia ki briew ba kim lah shuh ban iakhun MLA/MDC na ki Constituency ba ki phet, un nym tyrwa shuh ban iamih pyrthei ha kane ka elekshon ba mynta.
Halor ki jingkynnoh u Bah FS Cajee ba ong ba u Bah Sawkmie ula kheiñ beiñ ia ki nong Mawlai, u Bah Process u ong ba ki nong Mawlai ki dei kiba la stad bad na kata ka daw kila pynrem ia u (Process) ban ailad ia u Bah Cajee ha u snem 2008, namar ka jingpyn biej ki jong  u shaba palat, hynrei lyngnoh pat ba tang san snem ki paidbah kila sngewthuh ia ki jingpynbiej pynngop bad kila ai ia ka rai da ka jingpynrem kput ia u ha ka elekshon MLA 2013.
U ong, ki paidbah ym tang ba ki pynrem hynrei kila isih shisyndon haduh mynta bad dei na kata ka daw ba um nud shuh ban iakhun ia ka elekshon MDC ba mynta da kaba aidaw ban ailad noh ia kiwei.
U ong, jin ba u Bah Cajee u dang sngew khlaiñ khlem pep un nym ailad iano iano ruh.
U Bah Sawkmie ula kyrpad ia ki Nong Mawlai ban nym thew ia ki jingbakla, ki jingduna jong ki namar ba u dei tang u Briew uba dap da ki jingduna suda.
U ong, lada phi ailad bang ha kane ka kynti ban long u Nongmihkhmat sha KHADC “Nga kular ban trei shitom bad panbor na u Blei ban plie ka lad ka lynti ha kaban khmih lem ia ki jingeh bad jingdonkam jong u paidbah ka Constituency la ha ka suk ka shitom, ka sngewbha ka sngewsih, ka jingeh ki samla ha ka liang ka iohkam iohjam ha ki Tnad treikam bapher bapher bad ban wanrah ia ki jingmyntoi ia ki shnong ki thaw.
U Bah Process ula ong ba watla ka ka MDC ka dei ka kam kaba rit hynrei ha u, kane ka kam kala khraw namar kano kano ka kam ka shong eh ha uta u Briew kumno u pyndonkam ia ka iktiar bala pynkupbor ha u ha ryngkat ka jingtip jingnang (experience) ba shiphew snem kum u MLA, Minister ha kaba ka jingmyntoi kan dei ia ki paidbah Nong Mawlai bad ka jaidbynriew hi baroh kawei.
Shillong,30K’lyngkot:U Director ka tnad  Housing ka jylla u la ujor sha ki pulit ka Sadar Police station ba ka tnad Finance ka sorkar Megha laya ka la ai jingtip halor ka ripod jong ka  special audit na ka bynta u snem 2002-2003 haduh u snem 2008-2009 ha kaba ia dei bad ka jingsam tin soping, ha kaba ka VAT kaba T.
20,31,543 la dep ban thep ha ka 17 tarik u iaiong 2012 hadien ba la kut ka por ba la buh ha u 2009, ka la kynnoh ba katei ka dei ka jingpyndonkam bakla ia ka pisa.
Shillong,31 K’lyngkot:La ju ioh sngew ba ki paidbah ki ju ioh pisa thok haba ia die ia thied ha ki iew ki hat, hynrei mynta kaba kyndit ka long ba ki paidbah ki ioh pisa thok sa na ka Bank.
Mynhynin ka sngi u bah Nilon Paul Muktieh uba shong ba sah ha Mawlai Iew rynghep, u la leit ban sei pisa T.
10 hajar tyngka napoh ATM jong ka SBI kaba don ha Mawlai jingkieng, Iewrynghep bad na kitei ki pisa kiba u la sei u la lap ba kawei na ki lut T.
1000 ka dei kaba thok, u la leit ban sei ia katei ka pisa ha ka 30 tarik mynta u bnai ha ka por 9:15 baje mynstep.
