Haba plie paidbah ia katei ka Corona Care Centre ne ka jaka sumar pang Covid-19 ha Patharkhmah, nalor u MLA kiwei pat kiba la donlang ha katei ka sngi ki kynthup ia u Bah Victor Ranee MDC Jirang, Bah D Syiemiong BDO Jirang C&RD Block, ka Dr E Kalwing Incharge Patharkhmah CHC, u Bah N.
Kharmalki Sordar ka Patharkhmah, ki nongialam sengbhalang, shnong, longkmie, samla lem bad kiwei.
Haba iadei bad katei ka jingplie paidbah ia katei ka jaka sumar ia kiba pang Covid-19, ki briew na katei ka thain, kiba kynthup naduh ki nongialam sengbalang, Longkmie bad seng samla, ki la pynpaw ia ka jingkmen kaba khraw eh halor katei ka jingulor katei ka jaka sumar ia kiba pang Covid-19 bad halor katei, ki la ai ka jingiaroh kaba khraw eh ia u MLA Jirang, namar ka jingshim khia jong u ban pynurlong ia katei ka jaka sumar ia kiba pang Covid-19.
Ka jingkren ha katei ka sngi, ka long ban kyntiew beit ban kyntu ia ki paidbah ha katei ka thain, ba ki dei ban long phikir ialade khnang ba kin lait na ka jingpang Covid-19.
Ha kajuh ruh ka por la ioh ia ka jingkren na ki nongialam sengbhalang, Longkmie bad samla, kiba la kyntu jur ia ki paidbah ha katei ka thain, ba ki dei ban shim bynta ha ka ban leit shah injek ialade, namar kumba ka long mynta katei ka thain ka dei kawei na ki jaka kaba dang duna eh halor ka jingshim bynta ki briew ha ka ban leit shah ai Injekshon Covid-19 ialade.
Ka mariang ka long kawei na ki bynta ba kongsan ha ka jingim jong u briew.
Ka kyntien ‘Mariang’ ka kynthup ïa kiei kiei kiba don sawdong jong ngi, kata kum ki lum ki wah, ki dieng ki siej, ki mar poh khyndew, ki sim ki doh bad kiwei kiwei de.
Ngi kum ki briew, ngi la dei ban sngewnguh bad kmen shi kad dei eh ïa U Blei, uba long u nongthaw nongbuh uba la ai ha ngi ïa kane ka mei mariang kaba la don lut ha ka ïa kiei kiei ki ngi donkam.
Ha ka jingïaid jong ka por, ngi ïohi ba ïa ka mei mariang la pynjot bad la nangïai pynjot na kawei ka spah snem sha kawei pat bad katba nangbun u bynriew katta nangmih ki jingpynjot.
Ka jingpynjot ïa ka mariang ka jur eh khamtam hadien ka spah snem ba khad phra bad katba nangïaid ki sngi bad ki snem katta nangjur ka jingpynjot bad katba nangstad u bynriew katta nangjur shuh shuh ka jingpynjot.
Kane ka jingpynjot ïa ka mariang, ka la ktah shi katdei eh ïa u bynriew ha satlak ka pyrthei.
Kane ka jingshah lehbeiñ jong ka mariang ka la pynlong ïa ki riewstad ban pyrkhat ban leh ei ei na ka bynta ban ïada ïa ka.
Dei namar kane ka daw, ba ka United Nation General Assembly, ha u snem 1972 ka la seng ïa ka World Environment Day kum ka dak ban plie ïa ka Stockholm Conference On The Human Environment, bad kane ka la ïalam sha ka jingseng ïa ka United Nation Environment Programme (UNEP).
Hadien ar snem, kata ha u snem 1974, ha ka 5 tarik u June la sdang ban rakhe ïa ka sngi ban sumar ban pynneh pynsah ïa ka mariang, ïa kaba la tip da ka “World Environment Day" ryngkat bad ka phang “Only one earth".
Kumta naduh une u snem, ka United Nation ka la buh ïa ki phang ba pher ba pher ban pynsngewthuh ïa ka jingkordor jong ka mariang ha kaba donkam ban ïada, ban sumar bad ban pynneh pynsah ïa kiei kiei kiba don ha ka.
Ha une u snem 2021, ka United Nation ka la buh ïa ka phang halor ka “Ecosystem Restoration".
Kane ka jingbuh jong ka United Nation ïa kane ka phang, ka long khnang ba ki briew kin sngewthuh ba ka jingïadei hapdeng ki jingthaw ba im ha ka mariang ka long kaba donkam haduh katta katta.
Ban wanrah ïa kane ka jingïadei jong ki jingthaw ba im ha ka rukom kaba biang, ka donkam ïa ka jingpynbha pat ne ka jingpynkhiah pat ïa kane ka mei mariang kaba la shah pynjot pynjulor haduh katta katta; kata naduh ki um ki wah, ki khlaw ki btap, ki mrad ki mreng ha ryngkew, ha duriaw bad kiwei kiwei de.
Haman la u snem, ka sorkar ka ju pynlut sngi, pynlut por ban rakhe ïa kane ka World Environment Day, hynrei kan nym don jingmut lada ngi kut tang ha ki jingrakhe ïa kane ka sngi.
Ka jingthung ïa ki tynrai dieng tang ha ki Campus office trei kam, skul bad College, kam da don jingmut eh lada ïa ki lawbah ba rben pat la pynsyllen na kawei ka por sha kawei pat.
Ka pyrthei shi tyllup ka mad ïa kane ka jingeh, ha kaba ïa ki khlaw la pynduh bad la nangïai pynduh na kawei ka por sha kawei pat.
Ki riew pule bniah halor ka mei mariang, ki ai jingkheiñ ba ha man la u snem haduh kumba 4.
7 million hectares ki khlaw la pynduhnoh ha ka pyrthei.
Kane ka jingpynjot ïa ki khlaw bad ka jingtieh ïa ki mar poh khyndew, ka la pynlong ruh ïa ki um ki wah ban duhnoh ïa la ki jingitynnat bad wanrah shuh shuh ka jingkhluit ha ka pyrthei.
Kat kum ki khubor bala mih ha ka 19/5/2021, la ïathuh ba ki lum thah jong ka Antarctica kiba heh bha ha ka pyrthei (World Largest Iceberg) ki la pait, ka daw hi ka dei na ka jingkylla ka suiñ bneng bad ba ka jingshit ka la nangkiew nangkiew ha ka pyrthei.
Haba ngi phai ha kaba sdang jong u snem 2020, na ka daw ka jingmih jong u Corona virus ne u Covid -19 bad ka jingpyntrei kam ïa ka khangdam, (Lockdown) ha kiba bun ki ri jong ka pyrthei, ka la don khyndiat ka jingïarap ha kaba ka la pynduna ïa ka jingpynjaboh ïa ka mariang.
Ha kum kito ki por ka mariang ka la ïaleh ban pynkhiah pat hi ïa lade da lade.
Hynrei tang hadien katto katne bnai, ngi ïohi ba la mih ki khubor jong ka jingshah pynjaboh jong ka mariang, na ka daw ka jingïaibteng jong une u khñiang jingpang.
Ki khubor ha u snem 2020, ki la ïathuh ba na kane ka jingïai bteng jong une u khñiang jingpang, la pyndonkam ïa ki tiar, kata ki PPE kum ki mask, ki globe, bad ki klong sanitizer bad kiwei kiwei ban ïada na ka jingsaphriang jong u.
Kat kumba ka paw ha ki khubor, la antad ba haduh 129 billion tylli ki face mask bad 65 billion tylli ki glove la pyndonkam ha man la u bnai.
Kane ka jingïai pyndonkam ïa kine ki tiar ka la pynjaboh shibun ïa ka mariang namar ka jingbret pathar ïa ki.
Kat kum ka tyllong khubor ba la ai da ka Hongkong based ocean conservation group ocean Asia, la antad haduh 1.
56 billion tylli ki face mask la bret sha duriaw tang ha u snem 2020, ka ban long haduh 4,680-6,240 metric ton ki jaboh plastic bad kane ka la ktah shi katdei eh ïa ka mariang.
Kane ka jingpynjaboh ïa ki duriaw da kine ki PPE, ka la pynlong ïa ki stad Biologist ban ai ïa ka jingmaham namar ka ktah shibun ïa ka mariang.
Kawei ka kynhun jong ki nongamerica, kaba don ruh ki dkhot nongtrei mon sngewbha (Volunteer) ha ki bynta ba pher ba pher jong ka pyrthei, kaba trei na ka bynta ka khuid ka suba jong ki duriaw, kaba ju pynkhuid manla u snem ïa ki rud duriaw, ha kaba shiteng jong u snem 2020, ki Volunteer jong ka ki la ioh ban tam kumba 107219 ki PPE (Personal Protective Equipment) kum ha ki rud duriaw ba pher ba pher jong ka pyrthei.
Kine ki PPE ki kynthup kum ki glove, ki mask, face shield bad kiwei kiwei.
Kawei na ki jingshah ktah ba shyrkhei jong ka mariang, ka dei ka jingbret pathar ïa ki Plastic.
Kat kum ka kai phod jong ka UN Environment kaba ha u snem 2018, la ong ba haduh 13 million ton ki plastic la pyntuid sha duriaw ha man la u snem.
Ha ka duriaw Mediterranean la ïathuh ba ha ka shi snem haduh 570, 000 ton ki plastic ki tuid sha ka.
Kane ka jingpyntuid ne ka jingbret ïa kine ki jaboh plastic sha duriaw ka la ktah shibun ïa ki jingthaw ba im kiba don hapoh duriaw.
Kat kum ba ka paw ha ki khubor, ka ri China ka dei kawei na ki ri ha ka pyrthei kaba pyntuid jaboh bha sha ka duriaw.
Haba ngi phai sha kane ka ri Khasi-Jaiñtia jong ngi, ngi shem ba katba nangïaid ki por ka jingpynjot ïa ka mariang ka nang jur nang jur.
Ki don bun ki khlaw kiba la nangduh nangduh na ka daw ka jingtieh mawshun, ka jingtieh maw, jingtih dewïong, jingtieh shyiap, ka jingpom dieng na ka bynta ban thang rnga, ka jingmih ki Coke factory da ki phew tylli bad kiwei kiwei ki jait kam, ka la pynsniew shibun ïa ka mariang.
Kiba bun ki wah ki la duh noh ïa la ka jingitynnat na ka daw ka jingtieh ïa ki mar poh khyndew khlem ka jingsuidñiew ïa ka mariang bad ki la don ruh kiba la duhnoh ïa la ka jingitynnat na ka daw ka jingbret ïa ki jaboh jabaiñ.
Ha kane ka jylla jong ngi, na ka por sha ka por na ka liang ka sorkar bad na ka liang ka District Council, ki la ïa kren halor ka jingpynkhuid ïa ka wah Umkhrah hynrei ngim tip lano yn lah shisha ban pynkhuid ïa ka.
Kumba ngi la ïohi baroh, ngim ïohi shuh ïa ka dur wah jong ka, khamtam ha ka por ba duna slap la i ba ka long kum ka nala.
Ki jaboh jabaiñ kiba ka wah umkhrah ka kit ki poi lut sha ka wah umïam.
Kat kumba ka paw ha ki kot khubor ha kine ki snem ba la dep, la ïathuh ba ki la don haduh kumba ar hajar ar phew san Million litres ki jaboh kiba tuid sha ka wah Umïam ha man la u snem.
Kine ki jaboh kin sa pynlong ïa ka wah Umïam ban ud, ban ïam bad ngim tip kan jia aiu ïa ka lada kine ki jingpynjaboh ki ïai bteng ban tuid na ka por sha ka por.
Nalor ka wah Umkhrah, kaba don ha u klong snam jong ka ri, ki dang don shuh shuh ki wah ha ki bynta ba pher ba pher jong kane ka ri Khasi Jaiñtia kiba donkam ïa ka jingpynkhiah pat; kata kum ka wah Lukha kaba hap ha East Jaiñtia bad kiwei kiwei pat, kiba ka sorkar ka dei ban shim khia ban pynlait ïa ki na ka jingïap.
Haba phai sha ka wah Myntdu, kaba ker sawdong ïa ka shnong Jowai, sngewdei ban ai jingïaroh ïa ka seng “Khooid ya ka wah Myntdu" kaba la shim khia ban pynkhuid bad ïada ïa kane ka wah ba kan lait na ka jingshah pynjaboh.
Kyrmen ba ka jingshim khia jong ki ha ka por kaba biang ban ïada ïa kane ka wah kan pynlait ïa ka ba kan long ka wah umkhrah jong ka Jowai ha ki pateng ban wan.
Ha kane ka pyrthei kaba ngi im, ngim lah ban im tang ma ngi ki briew, hynrei ngi donkam ïa kiwei pat ki jingthaw u Blei ban kyrshan lem ïa ngi ba ngin lah ban im.
Kumta lada ngi pynjot, pynjaboh ïa ka mei mariang ngin duh noh ïa ka jingïadei jong ngi bad kiwei pat ki jingthaw kiba don ha ka mariang bad kane kan buh ïa ngi u bynriew ha ka lanot.
Shuwa ban pynkut, ka jingkyntu ïa ngi ka long ban ïada, ban sumar, ban pynneh pynsah ïa kane ka mariang kaba ngi shong ngi sah, namar ngin nym lah ban ïoh da kawei pat kaba kum kane.
Ka jingbuh jong ka United Nation ïa ka phang jong ka World Environment Day, “Ecosystem Restoration" mynta u snem, ngeit kan pynkyndit ïa ki bor ba halor ha ka jylla bad ha ka ri ba kin pyrkhat dei por kumno ban sumar, ban pynbha pat ne pynkhiah pat ïa ki khlaw ki btap bad ïa ki um ki wah kiba la shah pynjot bad pynjulor.
To ngin kynmaw ruh, kum ka jait bynriew ban nym pynjot ïa la ka khyndew, khamtam da ka rhah namar ba ka jait bynriew kaba pynjot ïa la ka khyndew ka pynjot ïa lade.
U Franklin D.
Roosevelt u ong, “A nation that destroys its soil, destroys itself".
ai ia ka essay halor.
ka jingpom pathar ia ki khlaw ka wanrah ia ka jingma kaba khraw ia ka ri.
New Delhi: Ka Delhi High Court, mynta ka sngi, ka la kyntait ia ka jing mudui jong ka  Juhi Chawla, ban pyrshah, ban pyntrei kam ia ka internet 5G ha India bad la dain kuna ruh ia ka T.
20 lak lem bad ki arngut kiwei pat kiba don bynta bad ka.
U Justice Jag Jivan Ram Midha, u ong ba katei ka jing mudui, kam biang thikna satia bad ula kyntait halor kitei ki kyndon.
“Ka nong mudui, ka la leh bym khein briew, ia ki bor jong ka iing bishar bad kumta, ka dei ban siew T.
20lak sha ka  Delhi State Legal Services Authority hapoh shi taiew" ong ka kashari, ha kaba ia katei ka pisa, dei ban iarap ia kito mynsaw, ha ki jing ia tyngkhuh kali.
La kynnoh ruh, ba katei ka nong mudui, ka la mudui, ia katei ka mukotduma, ba kan ioh nam ialade bad ia katei la pynthikna, namar ba ka Juhi Chawla, ka la sam ia ka link jong ka  videoconference ha ki social media bad katei ka la pynthut ia ka jing bishar jong ka kashari.
Ha ka jing bishar, ha ka sngi balang, ba ladep, la don kito kiba pynthut ia ka jingshong bishar bad kitei ki kynthoh, da ki jingthoh bapher bad ki don ruh kiba rwai da ki jingrwai jong ki phlim ka aktres bad hadien kata, katba ka dang iaid ka jing shong bishar, ha ka por 3.
15 baje nohsngi, u don sa uwei uba kyrteng U ‘Azaan’ uba kren ha ka video bad kylli “Shaei ka Juhi, ngam shym la iohi satia ia ka bad haba u nong peit jong ka kashari, ula bthah, ba un pynlip noh ia ka lain jongu, utei uba halla, ula kylli kylla “Phi kwah ba ngan pynlip noh?" bad la ong ba ha katei ka por, ka Chawla ruh, ka don ha ka por ba shong bishar online.
La ong shuh shuh, ba ha ka por jong ka jing shong bishar bad ia said, da ki arliang mamla, la don ki briew kiba kyrteng  ‘Manisha Koirala’ bad ‘Jahnvi’ kiba rwai pynban ia ki jingrwai jongka, kum ka  Meri banno ki aayegi baraat…, Lal lal hoton pe gori kiska naam hai… bad Ghoonghat ki aad mein dilbar ka, kiba dei ki jingrwai na ki phlim jong ka Chawla, kiba la pynmih ha ki snem 90 bad katei ka la pynlong ia U Justice Midha, ba un byrngem ia kitei ki nong pynthut.
Ym tang katta, ha ka por ba U  Solicitor General, U  Tushar Mehta, uba kren ia ka sorkar India, u dang kren halor katei ka mat, ki la don kito kiba pyni da ki emoji bapher, kum kiba  thumbs down, kiba rkhie tahah, ba la pyni ha ka screen bad kumta U Mehta, u shim, ba katei ka jingleh, kam don jingmut satia ban rai ia katei ka jait mukotduma.
La pynmih ia ka hukum, ban tian bishar ia kitei kiba pynthut ia ka jing bishar bad la bthah ia ki pulit ka Delhi, ba kin wad ia kitei ki briew, kiba pynthut ia ka jing shong bishar.
Ka Chawla, ka la pyni paidbah ia ka link jong ka jingshong bishar kaba la leh da ka virtual video, ha ka Twitter bad ka Instagram bad ka iawer ia ki paidbah, ba kin ia sngap lang ia katei ka jing bishar jong ka kashari.
Kito kiba ujor pyrshah ia ka 5G, ki long ka  Chawla, U Veeresh Malik bad ka  Teena Vachani.
Katkum ka jingkhein ia ki nongshong shnong, la lap ba kumba 75% haduh 80% ki dei ki nongrep ha ka Jylla Meghalaya ka jong ngi kiba im da ka rep ka riang.
Ki durut bad minot thop ha la ki lum ki pynthor ki bun bad kumta ter ter ba kin kyrshan ia la ka iing ka sem.
Haba dei ka aiom ban leit lum ia la ki jingthung, ki hap pynlut por ban leit kheit, ban thep bad song haki byrni, ki khoh ki polo bad ban ioh kit ha ki kali la ki long ki kali lajong lane kiba shu wai ba kin ioh die ha ki iew ki hat.
Ki wan dang step phyrngap ban ioh die ha Iewduh ha shuwa ban wan lut kiwei ki nongrep na kiwei kiwei ki distrik ha ka Jylla.
Kaba I myllung bad I pait mynsiem haba peit ia ki khamtam eh mynta ba lyngshop sa ka khlam, ki jhur ki jhep, ki soh ki pai ba ki wan die ki shu pyut lut.
Ym tang katta, ngi iohi ia ka shnong Mawklot, ki jhur ki jhep kim mih shuh kumba ju mih.
Bun kiba pyut la ka long u kubi, u phan, tyrso ruh um mih bha bad kumta kim lah satia ban pynmih kamai kumba ju long man ka por.
Hato kine ki nongrep ki ioh mo ia ka jingkyrshan ba ki dei hok ban ioh na ka Sorkar ban kyntiew ia ki? Kaei kaba u Myntri ka Rep ka Riang u leh haba iakynduh mawsiang ki para nongrep? To ngin ia peit katto katne ki mat kumne harum:Ka jingshah bat jong ki nongrep katba ki dang wan kit ia la ki mar ha Mawblei, NEIGRHIMS, Smit bad Mawiong ha ki pulit ki nongap pahara.
Ka jingkhang ia ki katto katne ki iew dielang.
Ka jingpyrkhing ia ki nongthied jhur ha Iew Anjali kaba pynlong ia ki mar ki mata jong kine ki nongrep bapli ban shu pyut ha kitei ki jaka.
Ka la long ka jingiam kthang bad ki hap kren bynniaw ruh ba dang lah ba ieh ba kin pyut ha ki lum ban ia kaba ki wanrah sha Sor Shillong ban shu pyut kai shane haduh ba la I pangmet.
Ka PM KISAN scheme ka lad ai jingiarap ia ki nongrep ha kaba ka Sorkar ka don ka jingkitkhlieh ban pynurlong ia kine ki jingiarap ba kin poi sha ki.
Hynrei ngi iohi ba tang 8967 ngut ki nongrep ki shah kynthup ha ka list ban ioh ia ka installment kaba phra jong kane ka scheme.
Ka jingdawa ia ka Minimum Support Price (MSP) namar ka jingshahkhniot dor ki nongrep ha ki mahajon (hawkers/middlemen).
U sohsaw ba shongdor 40 tyngka shi kilo, ki hap die 4 tyngka, sohkhia ba 25 tyngka shi kilo, ki hap die 3 tyngka.
Balei ka Sorkar kam shim ia ka sien jam ba radbah ban rat dyngkhong ia kitei ki diengpynkiang bad plie ki lad ki lynti ban kyrshan ia ki?Ki mar ki mata ki la sniew lut, mano ban bah khlieh ia ka jingduhnong ka jong ki?Shano jah I bah Paidang ha kum kane ka por ba ki donkam hirhir ia ka jingiarap pynban I jied ban shu eh khunswet ia ki?Hato kam dei ka kamram jong u Myntri ka Rep ka Riang ban shim ia ka jingkitkhlieh ban wanrah ki buit ki sian, ki lad ki lynti ban kyntiew ia la ki nongrep?Kane ka pyni shai ia ka jingbymlah ka jong u Myntri ba dei peit ia ka bha ka miat ki nongrep ban kitkhlieh haba don ki lad ban iarap ia ki lyngba ki song pisa lane kiwei pat ki lad jingiarap ba ka Sorkar kmie ka Ri India ka ai.
Kaei ka lawei jong ka rep ka riang ha ka Jylla? Nga khmih lynti ba ka Sorkar kan leh ia kaba donkam na ka bynta kine ki nongrep da kaba iatreilang ban peit kiei ki jait jingthung jingtep ba donkam ban thung ha ki rukom ba dei bad ba janai (industrial farming) ba kan long ka jingmyntoi nyngkong nyngshap ia kiba rep, ka khyndew ka bri, ka ioh ka kot ka Jylla.
Nangta ha ka liang ka die ka thied (market mechanism) jong kine ki mar ban iaid beit iaid ryntih ka khaii ka pateng ha ka liang ka demand bad supply chain.
Namar lada kdiah u budlum, shano  kan poi ka Jylla Meghalaya baieid jong ngi?.
Shillong: Ki 18ngut kiba iap, na ka jingpang covid ha ka jylla, ki long kaKong Larihun Mawrie, 42, kaba na Laitkor Mawrie, Umheh, EK HillsKa leit shah sumar ha ka 30-05-2021 ha Woodland Hospital, ShillongKa khlad noh ha ka 03-06-2021Cause of death: Covid-19 Pneumonia with 27 weeks pregnancyKa Meena Thapa, 60 na Nongmynsong, EK HillsKa leit shah sumar ha ka 17-05-2021 ha Civil Hospital, ShillongKa khlad ha ka 03-06-2021Cause of death: Covid-19 Pneumonia with co-morbiditiesU bah Pranswell Thabah, 60 na Nongrah Lummarboh, EK HillsU khlad ha iing, ha ka 03-06-2021Covid-19 Positive with co-morbiditiesKa Dullu Rani Saha, 57 na Rynjah, EK HillsKa leit shah sumar ha ka 21-05-2021 ha Nazareth Hospital ShillongKa khlad noh ha ka 03-06-2021Cause of death: Covid-19 Pneumonia with co-morbiditiesU Bah Keney Warbah, 18 na Siejiong Mawkasiang, EK HillsU leit shah sumar ha ka 03-06-2021 ha Supercare Hospital, ShillongU khlad noh ha ka 04-06-2021Cause of death: Severe Covid-19 Pneumonia with co-morbiditiesU Gredison Sangma, 51 na Sonamite, Garobadha, SWG HillsU leit shah sumar ha ka 29-05-2021 ha Tura Civil Hospital, TuraU khlad noh ha ka 03-06-2021Cause of death: Covid-19 Pneumonia with co-morbiditiesU Heranath A.
Sangma, 65, na Dakopgre, WG HillsU leit shah sumar ha ka 03-06-2021 ha Tura Civil Hospital, TuraU khlad noh ha ka 03-06-2021Cause of death: Covid-19 Positive with co-morbiditiesKa kong Neela Khonglah, 53 na Mynthong Pohkseh, Jowai WJ HillsKa leit shah sumar ha ka 25-05-2021 ha Supercare Hospital, ShillongKa khlad noh ha ka 03-06-2021Cause of death: Severe Covid Pneumonia with co-morbiditiesU bah Iostelin Dkhar, 58 na Pynthorlangtein, WJ HillsU leit shah sumar ha ka 03-06-2021 ha Dr.
Norman Tunnel Hospital, JowaiU khlad noh ha ka 03-06-2021Cause of death: Covid-19 Pneumonia with co-morbiditiesU Bah Jurbor S.
Cajee, 71 na Jaiaw Laitdom, EK HillsU leit shah sumar ha ka 15-05-2021 ha Dr.
H.
G.
Roberts Hospital, ShillongU khlad noh ha ka 03-06-2021Cause of death: Covid-19 Pneumonia with co-morbiditiesKa kong Bida Kharmuti, 55 na Mawiong Umjapung, EK HillsKa leit shah sumar ha ka 30-05-2021 ha Dr.
H.
G.
Roberts Hospital, ShillongKa khlad noh ha ka 04-06-2021Cause of death: Covid-19 Pneumonia with co-morbiditiesU bah Kasstar Lyngdoh, 38 na Nongrah Nongpdeng, EK HillsU khlad ha iing ha ka 03-06-2021Covid Positive with co-morbiditiesU Bah Karbally Nongsiej, 61 na Nongspung, EK HillsU leit shah sumar ha ka 01-06-2021 ha Bethany Hospital ShillongU khlad ha ka 04-06-2021Cause of death: Severe Covid PneumoniaKa Radika Devi, 45 na Byrnihat, Ri Bhoi,Ka leit shah sumar ha ka 21-05-2021 ha Civil Hospital, NongpohKa khlad noh ha ka 03-06-2021Cause of death: Covid Pneumonia with co-morbiditiesU Eubrenal N.
Marak, 36 na Chasinggre, Rongkhon, WG HillsU leit shah sumar ha ka 30-05-2021 ha Tura Civil Hospital, TuraU khlad noh ha ka 02-06-2021Cause of death: Covid-19 PneumoniaKa kong Joyful Lamare, 59 na Tpep-pale, Jowai, WJ Hills,Ka leit shah sumar ha ka 25-05-2021 ha MCH Hospital, IalongKa khlad noh ha ka 03-06-2021Cause of death: Covid-19 Pneumonia with co-morbiditiesU bah Phina Susngi, 50 na Nartiang Moodop, WJ HillsU leit shah sumar ha ka 02-06-2021 ha Dr.
Norman Tunnel Hospital, JowaiU khlad noh ha ka 04-06-2021Cause of death: Covid-19 Pneumonia with co-morbiditiesU Bah Khira Nongrang, 60 na Mawlieh Laitdom, WK HillsU khlad ha iing ha ka 02-06-2021Covid-19 Positive with co-morbidities.
Nongpoh: Namar ba la don uwei na ki nongtrei hapoh ka State Bank of India ha Patharkhmah, uba la paw ba u la ioh COVID-19, ka District Magistrate jong ka Ri Bhoi, ka la pynbna paidbah ba yn khang shipor ia katei ka SBI Bank, kata ba ban sdang naduh ka 4 haduh 11 tarik mynta u Bnai.
Ka District Magistrate, ka la kyrpad ba kino kino ki briew kiba la leit rung sha katei ka Bank, ba ki dei shong khop ha iing kumba 10 sngi, kata da kaba sngapthuh ia ka koit ka khiah ha ka met jong ki bad lada ki sngewpher lane sngew shitom, nyngkong ki dei ban kiar ialade na kaba pynjan sha kiwei, hynrei haba ki sngew ki ki la sngew shitom eh, ki dei ban pyntip sha u District Control Number 03638232028/1077 ne sha u Helpline number 8787520449.
Shillong: Mynta ka sngi ka 4 tarik u Jylliew 2021, u Myntri Rangbah jong ka Jylla u la pynbna ba napdeng ki 6110 ngut ki briew kiba dang don mynta hapdeng kane ka jingpang Covid-19; 2119 ngut ki dei kiba don hapdeng ka rta kaba 15 snem haduh 29 snem bad 1781 ki dei kiba don hapdeng ka rta kaba 30 snem haduh 44 snem.
U Myntri u la pynbna ruh ba kumba 628 ngut ki don hapoh ka jaka sumar ha kaba 102 ngut ki don hapoh ka D-Category lane hapoh ka jingshah sumar ha ICU ha ryngkat ka jingiarap ban ring mynsiem da ki tyndong lyer gas katba 227 ngut kiba shitom kat ban biang ki don hapoh ka C-Category bad hapoh ka A-Category ki don 115 ngut bad ha ka B-Category ki don 184 ngut ha kaba kine ki dei kiba shu shitom malu mala bad ki bym da pynpaw jingshitom.
U Myntri u la iathuh ruh ba ka ka jylla ba ka la khmih lynti ba kan sa ioh 66 hajar tylli ki dawai injek tika na ka bynta kiba 18 snem haduh ka 45 snem ha kine ki san ne hynriew sngi ki ban sa wan bad na ka liang ka sorkar ka la dep ban siew pisa ruh ia kitei ki dawai tika.
Ka Sorkar Jylla ka la ioh ruh ia ka jingkyrpad na ki Balang bapher bapher kiba don ha jylla ba kan shah ban tied baje ha ki iingmane jong ki, kumta ha kaba iadei bad kane ruh ka Sorkar ka la ailad ia baroh ki Balang kiba pher pher ha ka jylla ba kin leh ia kata, hynrei yn nym shah pat ia ban ialum ialang briew.
Ha kaba iadei bad ka jingrai jong ka Sorkar Jylla, ban dang bteng ia ka lockdown hapoh East Khasi Hills, ka Sorkar ka la ai bor ha ka District Commissioner ba kan pyniaid ia ki kam ki jam kiba dei ban plie bad ki bym dei ban plie bad namar ki don ruh ki district kiba ka khlam ka khlem ktah than haduh katta katta ka Sorkar ka la ai bor ruh ia ki SDO bad BDO ba kin khmih hi ia kiei ki kam ba kin shah ha ki district bad ki block jong ki.
CHENNAI: Ka sing tymmen, kaba kyrteng ka  Neela, ka la ioh ia ka jingpang khlam covid bad iap noh bad nangta ki don sa phra tylli kiwei pat, kiba iabit ia katei ka khlam, kiba don ha ka jaka ri mrad, ka Arignar Anna Zoological Park ha Vandalur jong ka Tamil Nadu.
“La iathuh ba kitei ki sing, kiba don ha katei ka jaka ri mrad, ki la iap noh hynnin ka sngi, ha ka por  6.
15 baje janmiet.
Kitei ki sing kiba iap, ki dei ki bym paw dak satia shabar, hynrei, la shu iohi, ba ki jaw eit mut bad mar kumta, la ai jing sumar kykieh noh" ong ka kyrwoh na katei ka jaka ri mrad.
Kham mynshwa, la iathuh ba ki don 5 tylli ki sing, kiba shem shitom, ha ka jingring bad pynhiar mynsiem bad kiba jyrhoh bad katei ka dei ha ka 26tarik Jymmang 2021.
Shillong: Ka sorkar Jylla, ka la rai ban dang bteng ia ka jing pakhang shnong, sa shi taiew ha East Khasi hills.
Lyngba katei ka rai, kumta ka jing khang dam, kan kut, haduh ka por 5baje mynstep jong ka 14tarik Jylliew, 2021.
Ia katei la pynbna da U Conrad Sangma, myntri rangbah ka jylla, ha ka jing iakren bad ki kotkhubor mynta ka sngi.
Shillong: Ka kong Pynshisha S.
Marbaniang, ka lok jong u bah Renikton Lyngdoh Tongkhar, Minister I/c PHE jong ka Sorkar Meghalaya, MLA ka Mawkyrwat Constituency ka la khlad noh ha step jong ka 4 tarik u Jylliew 2021, ha ka iing sah jongki ha Itshyrwat, Mawpat.
Ka kong Pynshisha S.
Marbaniang  45 snem ka rta  ka la khlad noh na kane ka pyrthei na ka daw jong ka jing ban jur ka  jingshitom.
Ka jing leh burom ba khadduh ia ka met, kan long lashai ka  sngi ka 5 tarik u jylliew  2021 ha u lum jingtep ha Mawlai Mawroh  jong ka   Balang Church of God Mawlai  Motsyiar.
Jylliew: Myn hynnin ka sngi ka Ram Krishna Mission Sohra Ashram daka jingiadonlang jong u Secretary Maharaj, Babu Manbha Lyngdoh, lem bad ki nongtrei jong ka Ashram ki la wan haka wat kaba lai ban sam iaki jingiarap synei daki marbam bad ki mask iaki longiing baduk ha ka shnong Kyndongtuber West Jaintia Hills District.
Kum ka dak ka jingsngewnguh iaka Mission, naka liang ka Shnong Kyndongtuber lyngba u Secretary Shnong Ma Dasumar Shylla ula ai ka jingkyrkhu kyrdoh ia ka Mission bad iaki nongtrei jong ka Ashram naka bynta ka jingai jingiarap synei jongki iaki longiing baduk hakane ka shnong la lai sien kynthih daki marbam bad ki jainphong kum ka jingiarap haka por ba dang don ka khlam COVID-19 naduh u snem 2020.
Kane ka jingwan ai jingiarap jong ka Mission naka por shaka por ka long shisha ka jingkyrshan iaki longiing ba duk khamtam iaki khunswet kiba donkam shisha iaka jingiarap kum ha kane ka por.
Nongpoh: Ka FKJGP ha Ri Bhoi, hynnin ka sngi ki la pyllait paidbah ia ki marbam kaba ki la thmu ban sam sha kito ki longiing baduk eh kiba don ha ki shnong bapher bapher ha Ri Bhoi.
Ia kitei ki marbam, ki FKJGP ki la sam sha ki nongialam jong ki Circle bapher bapher kiba don ha Bhoi, khnang ba kitei ki Circle kin ioh ban iarap pat ia kito ki longiing kiba duk shisha bad khamtam eh ha kaba kum kane ka por ba shah lynshop ha ka khlam Covid-19.
La sam ia kitei ki marbam da u Bah Lumlang Mawnai, Senior Vice President, ka FKJGP ha Bhoi, ha kaba u la aiti sha ki nongialam jong 9 tylli Circle jong ka East Ri Bhoi jong kane ka seng khnang ban pynpoi pat sha kito ki longiing kiba shem jingeh jingjynjar ha kaban pyndap ïa ka bam ka dih ha iing ha sem.
Haba sam ïa kitei ki marbam myn hynnin ka sngi ha Umsning, la sakhi da ka jinglang u Bah Shanlang Diengdoh, General Secretary ka FKJGP, Sengkmie, u samla Gabriel Sunn, President ka Umsning Circle bad kynthup kiwei kiwei ki nongïalam na ka Disrtict bad na ki circle.
Kiba la donlang ha katei ka sngi, ki kynthup ia u Bah Shanlang Diengdoh, General Secretary ka FKJGP lem bad shibun ngut kiwei pat ki nongialam ka FKJGP ha Ri Bhoi.
Shillong:U Myntri rangbah ka jylla u Conrad K Sangma,u la ong ba kan long kaba noh shiliang, lada khlem ka jingtohkit kaba pura, yn weng noh ia u MLA ka 15 Tura constituency u Thomas A Sangma kum u Chief Advisor jong u Chief Minister.
Haba iakren bad ki lad pathai khubor u Myntri rangbah u la ong ba ka long kaba ym ia ryngkat ban shu shim ia kano kano ka rai khlem da tip ia ka jingshisha.
“Ngim lah ban shu rai shiliang ia baroh ki briew ki ba donbynta hangne hynrei tang ka jingtohkit ka ba pura ka ba lah ban wanrah ia ka jingshisha".
U la ong ruh ba ynda la ioh ia ka kaiphot jong ka jingtohkit, yn sa lah ban shim ia kano kano ka rai halor kane ka bynta, hynrei mynta kumne kumne na ka liang ka NPP kan ym lah ban shu shim ia kano kano ka rai ai ba ia ka jingtohkit kin pyndep bad ngin sa shim ia karai ka ba donlam halor kane.
Halor ka jingujor ejahar ia u MLA ka 15 Tura Constituency jong ka NPP u Thomas A.
Sangma, u myntri rangbah u la ong “Ka dei ka kam shimet, ha kaba ngam sngewdei ba ngi kum ka sorkar ngin kren eiei halor kane ha ka ba ka dei ka kam shimet jong u.
"“Hynrei kum ka sorkar ka dei ban pynthikna ba ka ain kan sa leh ia ka ba donkam.
Ngin pynthikna ba kan don ka jingtohkit, kaba khuid bad ngi kyrmen ba ka jingshisha kan paw shabar" u la bynrap.
U myntri rangbah, u la ong ba na ka liang jong ka sorkar ka pynthikna ba kane ka jingtohkit ka dei ban long khlem da don kano kano ka jingpynthut ne kano kano ka jingshah pynbor ha kano kano ka bynta.
Shillong:U Joint Director of Health Services (SS), Civil Hospital, Shillong, u pyntip, ba uwei u brew, uba kyrteng U Deka Bora (35) na Umshyrpi, Shillong, ula shah sumar na ka jingpang khlam covid ha Civil Hospital, Shillong ha ka 02.
05.
2021 bad ula iap noh ha ka 31.
05.
2021.
U Joint Director of Health Services (SS), Civil Hospital, Shillong, u pyntip ruh ba U Bah Ribarson Kharbihkhiew (27), uba na Nong mynsong, Shillong, u la shah sumar na ka jingpang COVID-19 Unit 2 ha Civil Hospital, Shillong, ha ka 25.
05.
2021 bad ula khlad noh ha ka 1tarik Jylliew 2021.
Kiba ha iing, la bthah, ba kin leit shimti ia kitei ki met iap mar mar bad lada kim leit, yn aiti sha ka Shillong Municipal Board.
Shillong:U bah KP Pangniang, President ka seng HSPDP, ula thoh myn hynnin ka sngi, sha U Conrad K Sangma, myntri rangbah ka Jylla, halor ka jing iap tram jong u dieng kwai sha kiba bun bah ki shnong jong ka West Khasi hills, kiba don sha khappud bad ka Assam bad katei ka la pyn julor ia ki lak tylli ki dieng kwai ha ki shnong Tynghor, Domjarain, Nongthymmai, Nongrisan, Nunmati(Mawram),Upper Rangsa, Mikadop,Myndo, Nongmawlein, Upper Kizang, Nongkyndang, Nongrathaw, Nongdiengkain, Baspani, Kamriangsi, Chisem para nalor kiwei pat ki shnong.
La iathuh, ba katei ka jing iap tram, ka dei na ka jing kylla stem ki sla kwai bad nangta sa ka jing iap tram ki dieng kwai ruh.
Katei ka la ktah jubor bha ha katei ka thain, ha kaba ki nongrep, ki la duh ia ka kamai jongki, kaba shongdor da ki klur tyngka bad la dawa na u myntri rangbah, ba un peit bad iarap kyrkieh ia katei ka jingeh, kaba ktah jur ia ki nongrep, ha kine ki sngi.
Shillong:Ka jylla, ka la sdang ban sakhi biang ia ka jingduna jong ki briew kiba ioh ia ka jingpang Covid-19, ha kine ki khyndiat sngi hadien ba kane ka khlam la wan ban lynshop biang ha ka sien kaba ar.
Kumta na ka liang jong ka Sorkar Jylla ka la long kaba la pynkhreh lada kane ka khlam kan wan lynshop biang pat sa ha ka sien kaba lai.
Haba kren sha ki lad pathai khubor, u Bah A L Hek u ba dei u Myntri jong ka tnad ka koit ka khiah u la ong ba ha ka 3 tarik u Jylliew 2021, na ka liang ka jong u bad ki ophisar jong ka tnad ka koit ka khiah, ki la dep ban shong ia ka jingialang ban thir sani bha halor kane ka mat kaba lah ban ktah pat sa ia ki khyllung khynnah lada ka wan ban jia.
Shuh shuh une u Myntri u la ong ba ym dei ban kheiñ sting lane ban ap haduh da la poi kata ka por, da la wan kata ka khlam, hynrei dei ban long lypa kiba la pyn khreh na ka bynta ka jiingshngaiñ bad ban lah ruh ban phikir na ka bynta ki khynnah kiba dang hapoh ka 18 snem ka rta khamtan lei lei ia kito ki khynnah ki bym pat shym lah ai satia ia ka dawai injek tika ban iada na kane ka jingpang.
Nongpoh:Ha ka kyrwoh kaba la phah da u Bah Bipul Thangkhiew, President ba rangbah ka RBYF, ia kaba la soi la sain da kiwei pat ki nongialam seng kiba kynthup ia ka KSU, FKJGP bad HNYF, ki la pynpaw ia ka jingpyrshah kaba jur halor ka rai jong ka Sorkar MDA ban ai wai ia ka Umtru Power Station kaba don ha Byrnihat, kaba dei ruh ka jaka pynmih bording ym duna iaka 80 MW.
Katei ka kyrwoh, ka la kdew ruh da kaba ong b aka Umtru Power Station, ka la dei ka Power Station kaba dang shu pynheh dangshen bad kaba long kawei na ki Power Station kaba bun tylli ki wah kiba iarap ban pyntreikam ia katei ka Station, lyngba ka Dam kaba la shna ha ka Shnong Narbong, Byrnihat bad kaba long ruh kum kawei na ka dam kaba slem tam ban duna um, namar ki Wah naduh ka Umiam kaba la tuid lyngba ka Power Station Stage I, Stage II, Stage III bad Stage IV ka poi ha katei ka Dam ha Narbong ym tang ka Wah Umiam, hynrei ka Wah Umtrei, Ka Wah Umran, Wah Umpih sa kiba bun tylli ki Wah rit.
La kynnoh ruh, ba katei ka jingaiwai noh sha ki Company ka long kawei na ki jingthmu jong no re jongno ban pyniohnong ia ki riew shimet.
Kumta na ka liang ka RBYF ha ryngkat ka jingiakren lang bad ka KSU, FKJGP bad ka HNYF, ka pynpaw iaka jingpyrshah kaba jur bad kan ym ailad ia ki Company shimet, ban wantrei kam ha kane ka jaka lada ka sorkar ka iaid beit halor ka rai ka jong ki katkum Notice Inviting Tender Dated 06th.
May 2021.
Utei u nongialam ba rangbah ka RBYF, u la pynpaw ba ka Seng ka ai jingiaroh ia ki MLA jong ka Jaintia, watla ki la don bun ngut ha ka Sorkar MDA, pynban ki la shlan ban mih ban pynpaw ia ka jinglong pyrshah bad kumta ka RBYF ka khmih ruh ba ki MLA na Ri Bhoi ruh kin shim lang kum katei ka nuksa ba bha, khnang ban bha ka lawei ki khun ki kti hapoh ka Distrik.
Ka seng, ka kyntu ia u Myntri Rangbah badon burom ba lada phim lah ban pyrkhat thymmai phin sngewbha ban hiar shuki noh na ka jingialam ia ka Sorkar Jylla bad aiti ha kiba lah ban ialam namar ngi iohi iaki jingma kiba ap ia ka jingpynlong Privatization, kaba la sdang shwa iaki 56 tylli ki Sub Station 33/11 KV bad mynta sa ia ki artylli ki Power Station kiba kham thymmai.
Shillong: Kiba ioh pang corona mynta ka sngi, ki long 552 ngut bad kitei ki kynthup ia ka East Khasi hills, kaba don 246ngut.
Kiba jem na ka jingpang, ki long 594 ngut bad kiba iap ki long 9ngut, ha kaba 4ngut ki dei na East Khasi hills, uwei na South West Garo hills, 2ngut na West Garo hills, 2ngut na West Jaintia hills.
Baroh kiba don ha ka jingpang, ki long 6,352 ngut bad kiba iap ki long 625 ngut.
Na ki 552 ngut kiba ioh pang mynta ka sngi, ki kynthup ia 20ngut ha East Garo hills, 11ngut ha East Jaintia hills, 246 ngut ha East Khasi hills bad kitei ki kynthup ia 5ngut ha Jaiaw, 5 ngut ha Laitkor, 5ngut ha Laban, 5ngut ha Laitumkhrah, 8ngut ha Lapalang, 12ngut ha Madanryting, 6ngut ha Mawdiangdiang, 30ngut ha Mawlai, 8ngut ha Mawpat, 7ngut ha Nongrim, 14ngut ha Nongmynsong, 21ngut ha Nongthymmai, 7ngut ha Nongtyngur.
Ha Ribhoi, ki don 29ngut bad kitei ki kynthup ia 6ngut ha Nongtluh, 5ngut ha Umsning, 4ngut ha Pahamlapong bad kiwei kiwei.
Ka South West Khasi hills, ka don 22ngut bad kitei ki kynthup ia 5ngut ha Pandaba bad 12ngut ha Ranikor.
Ha West Jaintia hills, ki don 59ngut bad kitei ki kynthup ia 8ngut ha Iawmusiang, 6ngut ha Moopyllaitsyiar, 10ngut ha Panaliar, 5ngut ha Phramer bad ha West Khasi hills, ki don 15ngut.
Shillong:Kiba iap covid myn hynnin ka sngi, ki kynthup ia U Sunrise Rechill (33), na Nongmynsong, nangta U Nobin Suba (58), na Mawlai Mawiong, nangta Ka Sabitri Lohan (47), na Dakopgre, nangta U Samuel R Marak (82), na Katuligre, U Ma Dapmon Passah (74), na Ummulong, U Sailot Marak (51) na Wahingdoh, U Satya Bhadra (52) na Laitumkhrah, U Mijen R Marak (48), na Chibragre, ka kong Shngain Suting (65), na Ummulong.
Nongpoh:Myn hynnin ka sngi, u Dr.
Mukul Sangma, U Nongialam ka liang pyrshah hapoh ka sorkar jylla, ha ryngkat ka jingdon kiwei pat ki MLA na ka Congress, u la leit ban jurip ia ka Maternity & Child Hospital, Umran Niangbyrnai bad ka Civil Hospital Nongpoh, kiba ka sorkar jylla ka la pynbna ba kin long kum kita ki jaka sumar ia kiba pang Covid-19.
Lyngba katei ka jingleit jurip, u Dr Mukul Sangma, u la pynpaw ba um hun satia halor ka jingpynkhreh ka sorkar jylla ban pynkylla jaka sumar ia kiba pang Covid-19 ha kitei ki ar-tylli ki jaka, namar kat haduh mynta ym pat iohi satia ia kita ki dak ki shin, kiba la sorkar ka lah ban pynjanai halor ka jingpynkylla jaka sumar pang Covid-19 ha kitei ki jaka bad uba la kynnoh ruh kane ka sorkar MDA ka la shu shukor ia ki paidbah, khlem da trei kumba ka la dep ban kular.
Utei u nongialam ha ka liang pyrshah, u la ong ruh ba kim pat shanniah haduh katno kane ka sorkar ka la pynkhreh lypa ban iakhun ia ka khlam Covid-19, namar kumba ka long mynta ha ka First wave bad ka Second wave, la lap ba ka sorkar kam pat lah ban pynbiang ki jingdonkam ba hakhmat, ha kaba u la ong ruh ba kan jia aiu lada wan lynshop sa kata ka Third wave kaba la pynbna lypa.
Kiba la synranlang ha katei ka sngi, ki kynthup ia u Bah Himalaya Shangpliang, u Zenith Sangma, u Bah Maral Born Syiem, u Bah George B.
Lyngdoh, kiba dei ki MLA, nangta u Bah Charles Marngar bad u Bah Balajied Rani, kiba dei ki MDC Congress.
Katba na ki briew ka koit ka khiah la sakhi da ka jingdon u Director ka Health Services (MI), Dr.
Aaman War, ka Kong RM Kurbah, DC Ri Bhoi lem bad kiwei.
Shillong: Hadien ba ka Sorkar jong ka Meghalaya Democratic Alliance(MDA) hapoh ka jingialam jong ka seng National People’s Party(NPP) ka la rai ban ai wai noh ia ka Myntdu Leshka Hydro Electric Project sha ki kompani shimet ne sha kata ka tnad ba pyniaid da ka Sorkar na shabar ka jylla ban pyniaid ia ka jingsam bording ha baroh kawei ka Jaiñtia Hills, kumta ban pyrshah ia katei ka rai da kawei ka sur baroh lang ki nongmihkhmat napoh Ri Lum Jaiñtia ki la pyrshah ia kane ka jingthmu jong ka Sorkar.
Ki 7 ngut ki nongmihkhmat napoh Jaiñtia Hills ki la shong ia ka jingialang hapoh Secretariat ban iakren sani bha halor kane kiba kynthup ia u Bah Lahkmen Rymbui, u Bah Kyrmen Shylla, u Bah Coming One Ymbon, u Bah Sniawbhalang Dhar, u Bah Wailadmiki Shylla, u Bah Nujorki Sungoh bad u Bah Shitlang Pale.
Haba kren sha ki pathai khubor, u Bah Lahkmen Rymbui u ba dei ruh u Myntri hapoh ka Sorkar jylla u la ong ba baroh ki 7 ngut ki nongmihkhmat napoh Ri Lum Jaiñtia bad kynthup lem ia u, da kawei ka sur ki pyrshah jur ia kane ka rai ban ai wai sha ki kompani shimet ne ki Myntdu Leshka Hydro Electric Project ban pyniaid ia ka jingsam bording kaba kynthup ruh ia ka maintenance hapoh ka Ri Lum Jaiñtia.
Shuh shuh u Bah Lahkmen Rymbui u la ong, “Ngi kyrshan na ka bynta ban pynbha ia ka rukom treikam ka MeECL ban pynduna ia ka jingduh nong, hynrei ym dei ban aiti sha ki company shimet ne ki bor ba na shabar.
Ngi la rai ban iakynduh ia u Myntri Rangbah Conrad K Sangma ban tuklar ia kane na ka bynta ka jingmyntoi u paidbah ka rilum Jaintia".
NEW DELHI: Ka Kerala, ka ioh ban bat ia ka kyrdan kaba ha jrong duh, ha ka rukom pyniaid kam ia ki kam pynroi, katba ka Bihar, ka ioh ia ka kyrdan kaba sniew tam, katba kum ka jing lap jong ka  Niti Aayog, haba lum jingkhein, na bynta u snem  2020-21.
Katei ka jinglum jingkhein jong ka Niti Ayog, ka dei kaba la tip, kum ka  Index for Sustainable Development Goals (SDGs), kaba peit bha ia ka rukom trei kam ki jylla bad ki jylla rit, ha ka roi ka par, ha ka ioh ka kot, ka jing sumar mariang bad ki kam imlang sahlang.
Ka Kerala, ka ioh ia ka kyrdan kaba nyngkong eh, da kaba ka ioh 75 marks, nangta ka  Himachal Pradesh bad ka Tamil Nadu, ki wan ha kyrdan kaba ar, da kaba ki ioh mar 74 marks.
Ki jylla, kiba sniew tam ka jingtrei kam, kiba hap ha kajuh ka kyrdan, ki long ka Bihar, Jharkhand bad ka Assam bad la pynmih paidbah ia katei ka jingshem jong ka Niti Ayog, da U Rajiv Kumar, Vice Chairman ka  Niti Aayog.
Ki jylla kiba wan shakhmat eh, ha ka kyrdan ba san ki kynthup ia ka Kerala, Himachal Pradesh, Tamil Nadu, Andhra Pradesh, Goa, Karnataka, Uttarakhand, Sikkim, Maharashtra.
Ki jylla kiba wan ha ka kyrdan ba san, sha trai duh ha ka jingtrei kam, ki long ka Chattisgarh, Nagaland, Odisha, Arunachal Pradesh, Meghalaya, Rajasthan, Uttar Pradesh, Assam, Jharkhand, Bihar.
Jylla jong ngi jur palat ka bamsap[…] Bha tam ka Kerala; ka Meghalaya ka ia ryngkat kyrdan bad ka Bihar, ha ki kam pynroi […].
Shillong: Wat la ka jingthwet ia u trai jong kawei ka par dewiong, kaba don ha Umpleng East Jaiñtia Hills District ka dang iaid shakhmat naduh ka sngi ba la ioh ia ka khubor kata ha ka sngi u Blei jong ka 30 tarik u Jymmang 2021; mynta ka sngi ka 3 tarik u Jylliew 2021 u trai jong katei ka par u la wan aiti hi noh ialade hakhmat ki pulit.
Katkum ki tyllong khubor kiba la ioh lum la iathuh ba ka kyrteng jong une u trai katei ka par dewiong kadei u Shiningstar Dkhar bad uba dei ruh na ka shnong Sutnga katba ia u Sordar pat u ba dang phet rieh haduh mynta ym pat shym lah ioh kem satia ia u bad ka tnad pulit ka dang pynlong ka jingthwet ban ioh kem ia une u briew ruh kumjuh.
Haba kren sha ki lad pathai khubor, u Myntri ki kam pohiing ka Ri, u Bah Lahkmen Rymbui u la iathuh ba marsyn ioh ia kane ka khubor mar mar ki pulit ki la leit ban hiar sha katei ka jaka bad na ka liang jong u Deputy Commissioner u la thung da ka kynhun tohkit ban tih kham bniah halor kane ka jingjia.
Na ka liang ki myntri ka sorkar jylla, kata u Bah Lahkmen Rymbui bad u Bah Kyrmen Shylla ruh ki la leit ban hiar dalade sha katei ka jaka bad ha ka jingleit hiar ka jong ki ki la lap ba na ka liang jong ka Natural Disaster Response Force ryngkat bad ka kynhun Fire and Emergency Services ki la pyrshang katba lah katba iai ban thaw ki lad ki lynti ban ioh noh ia ki metiap jong kitei ki san ngut ki nongbylla tih dewiong na katei ka thliew kaba don ha East Jaiñtia Hills District.
Ia uno uno ne kano kano ka briew ha ka pyrthei la kha ryngkat bad ka jinglaitluid.
Ha kine ki sngi ba mynta ka la don ka jingklumar jingmut bad jingartatien jong ki ba bun ki paidbah ha kaba iadei bad ka jingai tika covid-19 ne covid vaccine.
La don ruh ki jingpyntieng na ki katto katne ba lada kim ai ia ki tika kin sa duh lut ia ki jingmyntoi baroh.
Ha kum kane ka por ki la don ruh shibun ki khubor hamsaia kiba la saphriang shaphang jong une u tika, don kiba lait bad lehse don ruh kiba dei.
Ha kaba iadei bad kane ka jingai tika covid-19, nga sngew ban ong ba ka sorkar ne kino kino ki kynhun ne ‘riew shimet kim donhok ban pynbor iano iano ban ai ia une u tika, hynrei ngin ieh beit ha ka rai shimet shimet jong uno uno ne kano kano ka briew ban shim ia ka tika.
Nga da ban jur khamtam ia ka sorkar ioh lehse kan pynmih hadien habud ia ka hukum ba baroh ki nongshong shnong kin hap ban shim ia une u tika bad lada kim shim kin ngat ha ka jingpynsajia ne kin duh noh ia baroh ki jingmyntoi ba kidei ban ioh.
Lada ka sorkar ka pynbor ia ki paidbah ban shim ia une u tika, kamut ma ka, ka la pynkheiñ ia ka hok longbriew manbriew namar baroh ki briew ki don la ka hok ban jied bad rai ia la ka jong ka jingim.
,Address:- Wahkaliar, SohraPhone Number:- 6009594917.
Shillong: U myntri rangbah ka jylla u Conrad K Sangma, u la ong ba un sa bishar bniah, halor ka jingai jingmut jong ka liang pyrshah, ban thung da ka kynhun tohkit halor ka kam tih dewiong beain ha ka jylla, hynrei na ka liang jong ka sorkar jylla ka long kaba shai ba kan ym ai lad ia kino kino ki kam beain ba kin trei kam ha ka jylla.
Haba iakren bad ki lad pathai khubor, u Myntri rangbah, u la ong, ba na ka liang jong ka sorkar jylla kan ym ialad ban don ka jingpyntrei beain ha ka ka jylla, ha kaba yn hap ban sngewthuh ba wat la ka don ka ain ban khanglad ia ki kam beain, hynrei ki bun ki kam beain ki ba jia.
“Wat la ka don ka ain ban khang lad, ia ki briew ban leh ia ki kam beain, kum ha kaba iadei bad ka jingpyniap briew, hynrei ka jingshah pyniap ka jia, hynrei ka jingdon jong ka ain ka long ban pyn shitom ia ki briew kiba pynkhein ia ka ain" u la ong.
U Sangma, u la ong ruh “Kum ka kaiphot kaba la ioh, ka long ba na kylleng sawdong kane ka krem la ithuh ba ka dei ka jaka tih dewiong, kaba khlem pyntrei shuh la bun snem, hynrei kaei ka daw ba ki la leit ha katei ka jaka ruh ngim pat tip, hynrei ngi la shu antad ba lah ban long ba ki la thmu ban sdang biang ia ka jingtih dewiongbeain".
Ha kaba iadei bad ka jingleit iarap ia ki briew kiba dang sah kut ha kane ka krem u Myntri rangbah, u la ong “Ban leit iarap ia ki briew, ka long kaba donkam tam ha ka ba ngin pynthikna ban iada ia ki nongshong shnong ha ka ba ngin leh ia kaei ka ba ngi lah ban iarap ia ki.
"U Myntri rangbah u la pynpaw ruh ba ka jinglong ka suinbeng ka wan rah ia ka jingeh shibun ban leit iarap ia ki, na ka daw ba hap u slap bad la kyrmen ruh ba ynda la rang u slap yn ioh ban leit iarap ia ki ne ki ba sahkut ha kane ka krem.
“Ngi la pan ia ka jingiarap na ka NDRF, kaba la poi ha kane ka jaka bad nga la kyrpad ia u myntri kam pohing ba un leit jurip hi da lade ha kaba u la dep ban wan jurip"u la bynrap.
U la ong ruh ba ka NDRF kan sa phah ia ka kaiphot, namar ba ka la poi sha katei ka jaka ban pynthikna ban pyllait im ia ki baroh.
Kynhun tohkit shi tohkit lajan lut sa u dewiong.
Hyderabad: Ha kane ka por ia iap corona, kaba la i shyrkhei sat, ka la don ka jing ia thang ia tep antad ia la kiba ieid ba thoin bad ha kane ka jingjia, kawei ka briew, ka dei kaba la shah thang, hynrei, ha ka sngi kaba bud, ka wan phai pat sha la iing.
Ka jingjia, ka long ba ha ka 15tarik Jymmang 2021, U Muthyala Gaddayya, ula leit tep ia ka met jong ka tnga jongu, da ka jing sngewsih kthang bad ka daw, ka long namar ba ka la iap noh, na ka daw jong ka jingpang covid ha  Vijayawada hospital ha Andhra Pradesh.
Hadien ar taiew, kata ha ka 1tarik Jylliew, la pynlong ia ka jing ialang sngewlem ruh, na bynta jongka, hynrei, ka la pyn kyndit, ba ha ka sngi kaba bud, katei ka lok, ka la wan phai sha la iing na ka jingiap.
Katei ka dei ka jingjia, ha ka shnong Christianpet jong ka Jaggaiyapet mandal, ha  Krishna district jong ka Andhra Pradesh.
La iathuh ba katei ka lok, kaba 70 snem ka rta, ka leit shah sumar ha ka hospital sorkar ha  Vijayawada, na ka jingpang covid, ha ka 12tarik Jymmang bad u lok jongka, u ju leit peit ia ka lok lajong.
Ha ka 15tarik Jymmang, um shym la lap shuh ia ka bad haba u kylli ia ki nos, ki iathuh ba ka lok jongu, ka la iap.
La leit ialam ia u, sha ka jaka buh met iap bad la ai ia u, ia ka met kaba la song skhem bha, ba un leit leh burom khadduh ia ka tnga lajong.
Hadien kata, sa ha ka 23tarik Jymmang, ula ioh khubor, ba u khun jongu ruh, uba 35 snem ka rta, U  Muthyala Ramesh, ula iap na kajuh ka jingpang, ha  Khammam district hospital bad la pynlong ia ka jingleh burom ia ka Girijamma bad ia U Ramesh, ha kajuh ka sngi, ka 1tarik Jylliew.
Hynrei, ha ka 2tarik Jyliew, ka la pyn kyndit ia u Muthyala, haba ka tnga jongu, ka la wan poi ngung sha iing.
La iathuh ba ka Girijamma, ka la sngew sih kthang ia ka jingleh bein jongu tnga jongka, namar ba um ju leit peit shuh ia ka bad ba um leit shaw ruh, ia ka na hospital, haba ka la jem na katei ka jingpang.
La iathuh, ba ka leit poi sha la iing ruh, namar ba ka hospital, ka ai bai kali ia ka 4hajar tyngka.
Ka la dei ka jing kyndit bad lehse, ka jingkmen ia ka ing, hynrei u lok jongka, ula babe, ba um shym la ioh satia ban peit ia ka dur jong ka met iap, hynrei, ula shu shimti ban leit tep, da kaba kam, kum ka tnga la jong.
Shillong: Ka seng Khasi students Union bad ka Federation of Khasi Jaintia and Garo Peoples kiba napoh ka thain war Jaintia, ki la pynpaw ia ka jingbym sngew iahap ia ka jingthmu jong ka Meecl ban pyndait ia u smart metre hapoh ka Amlarem sub division baroh kawei.
Kine ki sengbhalang ki la ai ruh ka jingthoh sha u executive engineer jong ka MeECL hapoh ka west jaintia hills district ban ai jingmut ban pynsangeh shuwa mardor ia kane ka jingthmu pyndait smart metre hapoh ka thain.
Ka nongrim ba kine ki ar seng ki la pynpaw ka long ba la dei ban ai shuwa ka jingpynsngewthuh shuwa kaba shai sha ki paitbah la une u smart metre ulong uba ai jingmyntoi ne u bym ai jingmyntoi ym ban shu pyndait beit kumto ha kaba ki paitbah kim ioh jingshai.
Ha kum kane ka por kaba kadei ruh ka por ba jur une u khniangjingpang ka long kaba ma lada jia ba wan ki briew jong ka company shapoh ka thain khamtam ban rung sha ki ing briew bad sa kwei ruh ka dei ban don ka jingpyntip kaba shai sha ki bor shnong shuwa ba kane ka company kan wan pyndait ia une u smart metre khnang ba kin ioh ban pyrkhat sani bha halor kane ka jingthmu jong ka MeECL, ong ka  kyrwoh kaba laphah da u bah Laitphar Syngkrem, President ka KSU – War Jaintia bad u bah Reachingson Kongwang, General Secretar ka FKJGP – War Jaintia.
KOLKATA: Ha kine ki sngi, jong ka jing ia beh kam beh jam bad nangta, sa ka jing kyrkieh jong ka sorkar ban phah injek ia ki paidbah, kumta ka sorkar West Bengal, ka don da kawei ka buit kaba kham bha bad kata ka long ban injek briew noh sha iew.
Ka Kolkata Municipal Corporation (KMC), ka la buh khnang ia kawei ka bos, ban leit sha ki iew ki hat ha ka sor bah Kolkata, ban injek dawai covid ia ki nongdie jhur, ki nongshong madan, ki nongdie dohkha bad kiwei ki bym don por ban leit sha ki jaka injek, namar ba ki hap leit beh kam ialade.
Ka sorkar West Bengal, ka la buh kyrpang, da ka bus, kaba tip top bad kaba don bad ka lyer pyngngad ia kiba rung ha katei ka bos, ha kaba la iarap ia ka KMC, da U Firhad Hakim, myntri ka tnat pyniaid kali, ka sorkar West Bengal.
“Kine ki nongiew nonghat, kim don por ban leit sha ki jaka injek, ba la buh da ka sorkar bad ban iehnoh ia la ki jong ki kam jongki, kumta ngi ai noh ia ka lad ba kin leit injek, ha ki jaka trei kam jongki, lane ha khmat dukan jongki" ong U Hakim, haba iakren bad ki kotkhubor, ha kaba plie ia katei ka prokram ha Posta Bazaar, kaba dei ka iew die jhur, kaba heh tam ha Kolkata.
La iathuh, ba ia kitei ki bos, yn nang pynbun shuh shuh nangne shakhmat, katba kum ka jingdonkam jong ki briew.
U Amitabh Bachchan bad ka Jaya Bachchan, ki rakhe mynta ka sngi, ia ka lyngkhuh ba 48 snem, ba ki la ia poi kha bad ia shong ia sah ryngkat, da ka jingieid kaba dap miar na baroh arliang.
U Big B, u pyni sha kito kiba ieid ba thoin ia u, ia ka dur iathoh jong kitei ki arngut, ha kaba u thoh   “June 3 , 1973".
Ban shu pyn kynmaw, ba ha u snem 1990, ha ka jing iakren bad ka  Simi Garewal, U Amitabh Bachchan bad ka Jaya, ki iathuh khana, shaphang ka jing ia kynduh jongki, ha ka sien nyngkong.
Ka Jaya, ka la ong “Ngam shym poi pyrkhat, ba ngan ia poi kha bad une u briew, tangba nga don ka jingsyier mynsiem ialade".
Katei ka jubab, ka la pyn kyndit ia U Amitabh, ha kaba u ong “Phi tieng shisha haduh katta mo? Phim ju iathuh, kane ka dei ka sien nyngkong, ba phi phla, ia ka jingsngew jongphi".
Ka Jaya, ka ong biang “U dei tang une, na shibun kiwei pat, uba ju mlien ban phah kam ia nga, ban phah ba ngan leh ia kiei kiei, hynrei ngam ju kyrngah satia bad nga shait leh ia kaba u phah ban pynhun mynsiem ia u".
Ka Jaya, ka ong “Ha ka sien nyngkong, ba nga ia kynduh, nga don ka jingsngew tieng halade, namar ba nga sngewthuh, ba ka ap ka jingma ia nga shadien.
Hynrei, nga kwah ban pyndem ialade ha u",U Amitabh Bachchan bad ka Jaya, ki iathuh ruh ha katei ka jingiakren, ba ki sdang ia juh iajan, ha ka por ba ki ak ia ka phlim  Guddi.
Shillong:Ka Hynniewtrep Integrated Territorial Organisation(HITO), ka la phah mynta ka sngi, ia ka dorkhas sha U Conrad K Sangma, myntri rangbah ka Jylla, ban ujor pyrshah halor ka jingthmu jong ka sorkar Assam, ban shna ia ka University ha Lum Siatmuid, kaba don ha Khanduli, West Jaintia hills.
La iathuh, da katei ka seng, ba ha ka 31tarik Jymmang 2021, ki nongialam ka sorkar Assam, lyngba ka jing ialam jong U Chief Executive Member jong ka Karbi Anglong Autonomous Council, U Tuliram Ronghang, ha ryngkat kiwe pat ki dkhot, ki la leit jurip ia ka Lum Siatmuid, Khanduli, West Jaintia hills, da ka jingthmu ban shna University, ha katei ka jaka khlem da pyntip eiei ia ka sorkar Meghalaya.
La iathuh ba katei ka dei ka jaka, kaba heh haduh 3 kilometre bad la ong, ba katei ka dei ka jingtuh pyllein pyllein ia ka jaka, na u pud uba dei hok, hapdeng ki ar jylla.
La dawa na ka sorkar Jylla, ba kan ujor pyrshah, halor katei ka jingjia sha ka sorkar Assam, kumba kane ka sorkar, ka la kren tyngeh ha shwa ka elekshon, ba kan durut tyngeh ban iakren ia u pud u sam bad ka Assam, ong ka kyrwoh na U Ma Wanbun Diamon Dkhar, Secretary jong katei ka seng bad U bah Diamond Dhar, Assistant Secretary in charge Jaintia hills jong katei ka seng.
Sngewtynnat ba i Bah Ardent Basaiawmoit i dang kynmaw ia ka ing rim lajong ka UDP, hynrei ka UDP kaba don mynta tang 7 ngut ki MLA ha ka ing Dorbar kaba 60 ngut, katno ka lah ban iada, haba ki MLA jong ka ruh kim tip ei-ei, namar ym pat wanrah ruh ia kane ka kam hakhmat ka Cabinet ba iadon lang.
Balei i Bah Ardent im nion beit shuwa ia ka NPP kaba khlieh ia ka Sorkar ha kaba u James Sangma u dei u Minister ki kam bording, Power?Ka jingkylli i Bah Ardent balei ka UDP kam lah ban iada ia ka jingdie lilam ia ka MeECL sha ka Company, ka pynkynmaw ia u Suri u Aesop uba kynroi ia i khun blang iba dih um sharum jong ka wahduid ba dih ma u na neng, hana ba balei i khun blang i pynjngut ia ka um ba dih ma u?Niuma kam pher ka bynta i Bah Ardent, hynrei kaba ngi dei ban ia tip ka long, ba ngi ha ka UDP ngi la dep shong pyrkhat ha kine khyndiat sngi ynda la paw ha ki khubor bad social media, halor katei ka kam bad ngi la thung ka Committee kaban leit ia kren bad ban pan ia ki kot ki sla baroh kiba ia dei bad kane ka mat na ka Sorkar.
Kat kaba ngi lah ban ioh jingtip na ki khubor, imat ki nongialam Sorkar kynthup ia u Chief Minister ki la iakren, iapyrkhat bad la ia noh mynsiem ruh ban aiwai noh sha ka Company (RECPDCL) ban pyniaid ia ki kam ki jam kane ka tnat bording, khamtam ia ki bynta kiba hab hapoh ka Shillong bad Jowai bad sor bad shabar sor, ban peit ia ki kam ai bording sha ki shnong ki thaw, ban lum ia ki khajna bording, ban pyniaid ruh ia kane ka tnat bording (department) kaban dei ia kine artylli ki thain, kynthup ia ki nongtrei Sorkar bad tip sa kiei-kiei?Na ka liang jong ngi, ngi ia buddien bad ngi la nang pynpaw ruh ha ki kot khubor halor kane ka kam, namar ki paidbah ruh ki la sngewkhia bha halor kane ka bynta.
Ka tnat bording (Power) ka dei kawei na ki tnat kaba pynmih bun ka tyngka (revenue), lada nang ban trei khuid jingmut da ka Sorkar ban peit ia ki kam, kane ka tnat ka lah wat ban kyrshan hi dalade ialade ruh.
Kabym lah ban sngewthuh ka long kumno ka Sorkar kam lah ban pyniaid ia kane ka tnat, kat haduh ban aiwai 25 snem sha ka Company, kata ruh ban iasoi da kata ka jingiateh Franchise, kaba ai jingmut da uta u Chairman, uba long ruh u MD ka tnat Power, u Arun Kumar Khembhavi.
Ka jingiateh Franchise ka dei kata ka rukom iateh kaba aibor ia ki Company wai ban don ki hok, wat ban ai wai kylla sa sha kiwei pat ki nongwai barit (Sub-lease), nalor ba ka lah ban leh ruh katba mon ban pyniaid khlem jingpynwit na ka nongai wai, na ka bynta ban poi sha ka jingthmu ba iateh.
Ha ka Franchise hi, ki nongwai ki kham ioh ia ki hok bajynsur kyrpang (rights and privileges), kiba bunsien ki buh ia ka Sorkar ha ka jingeh ban tuklar bad bunsien hi ki bor Sorkar ki buh jingeh kylla ialade, namar ki rukom pyniaid ka Sorkar ki ju kylla na ka por sha ka por katkum ki jinglong ki kam, ki rukom pyrkhat bathymmai kiba ju mih lyngba ki jingkylla ka por bad kumta ter-ter.
Kita baroh ki rukom kylla bathymmai, kin ym poi katba kwah ka Sorkar hadien ba la iasoi ia kane ka jingiateh Franchise.
Ki nongtrei Sorkar ruh kin poi jingeh, namar kin hap ban bud ia ki rule ne ki ain ka Company, ym shuh ia ki kyndon Sorkar.
Ngi ngin ialeh ban pynbor ia ka Sorkar ba kan ym iasoi ia kane ka jingiateh, lada ka sngap ia ngi kiba tang shitroh.
Ynda haba la mih kum kine ki jingeh, sa phai sha ngi ki shitroh, koit ngin leh la ka bynta, ngin sa iapeit kan poi shaei.
Kyrmen ki Seng Bhalang bad ki paidbah kin iadon ryngkat.
Ka udp kam nud bn mushlia IA ka npp namar ka ioh dih lang ia ka umngap bad Ka dud, Bad 2023 Nga kyrmen bad tikna ba ka udp kan jop sa tang 2 seat eh NE ka lah ban shah khylliap lama noh.
Ngi la dep ban pule ia ki 1290 sngi katkum u Daniel 12:11.
Mynta ngin ia peit ia kata ka por jong ki 1335 sngi.
U Daniel U ong – suk uta uba iai ap, bad uba kot haduh shihajar lai spah lai phew san sngi (1335 sngi) Daniel 12:12.
Kaba mut ba ki 1290 sngi ki long ki por ka jingsynshar u Ksuid bad u soitan.
Daniel 12:11.
Mynta pat kan wan ka 1335 sngi.
Kamut haba khein lang 1290 sngi+45 sngi = 1335 sngi.
Daniel 12:12.
Kine ki 1335 sngi ki don ia ka 45 sngi kein.
Hapoh kine ki 45 sngi ki don ki kam ba u Blei un pyndep shwa ban rung sha ka 1000 snem.
Kat kum ka ktien u Blei (bible) ba hadien ba la kut ki 1290 sngi, U Jisu un tei pat ia u Lum seion.
Isaiah 2:2.
Kadaw ka long ba u la pra ha ka thma Armageddon, bad yntei ia ka Temple halor u lum seion.
Sekharaiah 6:13.
Bad kan long ka por ka jingpynkhreh ban lum ia ki Israel sha lum seion ia uba la tei pat Jeremaiah 31:10-12.
Ha kajuh ka por yn lum ia ki Jentil sha u lum Seion.
Mikah 7:10-17/ Isaiah 66:18 ka ong kumne: namar nga tip ia ki kam jong ki bad ia ka jingmut jong ki.
Ka por ka wan ba ngan lum lang ia ki jaidbynriew bad ia ki thylliej baroh, kin wan bad kin iohi ia ka BUROM JONGNGA.
Isaiah 66:18.
Mynta, haba u Jisu u la dep lum ia ki Jaidbynriew sha u Lum Seion, yn sdang pat sa ka jingpynsleh ia u Jisu Khrist ba un ioh synshar sa ma u pat.
Daniel 9:24.
U Jisu u wallam noh ia ka hok bymjukut….
bad ban pynsleh ia u Bakhuid tam eh.
(Jisu Khrist).
Ka jingpynsleh ka long naka bynta ba u Jisu un synshar 1000 snem kein ha kane ka pyrthei…… la ai ha u ka jingsynshar bad ka burom, bad ka hima, ba ki kynja bynriew baroh bad ki ktien kin shakri ia u (Jisu).
Ka jingsynshar jong u Ka long ka jingsynshar bymjukut kaban ymduhnoh, ka hima jong u kaban ymduh noh.
Daniel 7:14.
Un synshar halor ka ing u Jakob ha la ka rta.
Ka hima jong u ka ban ym kut shuh.
Loukas 1:33.
Kumta ki 1335 sngi.
Daniel 12:22 ki long ki por ba pynkhreh bad ban pynsleh ba u Jisu, un synshar 1000 snem hangne ha pyrthei bad shaduh bymjukut shuh.
Mynta ngi sngewthuhshai kdar, ba la da ia ka Temple kaba Lai yn pynieng pat (to be set up) ha Jerusalem, kata ka por kaba kum kane kan ymdon shuh.
Namar u Soitan ruh un synshar don bor ia ka pyrthei ha ki 1290 sngi.
Bad hadien kane kan wan noh ka jingsynshar u Trai Jisu 1000snem bad shaduh bymjukut.
Ki Nongpule baieit lada phi iohsngew iaka ktien u Blei, sngewbha wat buhteng iala ka jingim bakordor.
Phai sha u Blei, namar shibun ki jingiathuhlypa ka ktien u Blei ki la jia nangiaijia ban pyndep ia kiei kiei ba lathoh ha ka.
“ka bneng bad ka khyndew kin leit noh, hynrei ki ktien  jong nga kin ym leit noh satia.
Mathaios 24:35.
Ngin sa pule pat ia ka 1000 snem aiu ka ktien u Blei ka don ban iathuh.
Amen.
NEW DELHI: Ka Suprme Court, hynnin ka sngi, ka la sangeh tyngeh ia ka sorkar India, halor ka jing ai injek jongka, ia u paidlang ka Ri bad hynnin ka sngi, ka kashari, ka la pan jingshai, na ka sorkar India, halor ka mang pisa, kaba la mang ha ka dorbar Parliament, kaba dang shu dep, kaba haduh T.
35,000klur.
Ka court, ka la ther tyngeh, ha kaba ka dawa jingshai ia katei ka pisa kaba T.
35hajar klur bad ha kano ka dur, ba la pynlut ia katei ka pisa bad balei, ba ym lah ban ai injek ei ia ki nongshong shnong, kiba hapdeng ka 18 haduh ka 44 snem ka rta, ong ka hukum jong ka kashari ba la shim bishar, da U Justice DY Chandrachud, U L Nageswara Rao bad U Ravindra Bhatt.
Ka kashari, ka ong shuh shuh ba ka jingmut jong ka liberalisation vaccine policy, ka thew, na ka bynta ban mih ka jing ia khlieh dor, ha kaba pynbiang ia ki dawai injek iada corona, hynrei mynta, lyngba ka jingdon tang ki ar tylli ki kompeni, ka mih ka jing iakren ia ka dor bad ka jingdon jong ki dawai, ha kaba la dep pynbeit lut nadong shadong bad ka sorkar.
Ka Supreme Court, ka la pan jingshai na ka sorkar India, ba kan hap ban jubab halor kitei ki mat, kiba la kdew, da kitei ki lai ngut ki nong bishar bad ba kan batai shuh ruh, halor ka jing pyniaid jongka, ia ka kam ban pyniaid shakhmat ia ka injek jing iada corona ia u paidlang ka Ri.
Shillong: Myn hynnin ka sngi balang kata ka 2 tarik u Jylliew 2021, u Myntri Rangbah jong ka jylla, u Conrad K Sangma u la leit ban jngoh hi dalade ia ka Tura Civil Hospital bad u la leit ban rung ruh hapoh ka ward ba la buh ia kiba la ioh ia ka jingpang Covid-19.
U Myntri Rangbah u la pynlut por kumba 15 minit haduh 20 minit eiei hapoh katei ka ward bad u la ioh ban iakynduh ruh ia ki nongpang kiba la thiah pang ha katei ka jaka sumar.
Na ka liang une u Myntri u la kular ruh ba ka Sorkar kan pynbiang lut ia ki jingdonkam baroh na ka bynta ki jingsumar bad u Conrad u la ai ruh ka jingiaroh ia baroh ki nos bad ki doktor kiba la trei borbah ban iakhun pyrshah ia kane ka khlam ha kane ka por da kaba u la ong ruh ba kam long satia kaba suk ban shu phong sah ia ki PPE baroh 24 kynta.
Shuh shuh une u Myntri u la ong ruh ba khnang ban nym pynkhia than ia ka kam jong ki doktor, ki nos bad ki nongtrei jong ka koit ka khiah kumta u la kyrpad ia ki paidbah ka jylla ba ki dei ban bud thik pa thik ia ki kyndon pyrkhing ba la bthah da ka Sorkar namar ka dang lah kaba phikir dalade ialade bad ban lait ruh na kaba pynsaphriang ia kane ka jingpang.
Shillong: U Dr A War, DHS (MI) jong ka sorkar jylla, hynnin ka sngi, ula ther tyngeh, ia kito kiba kren pyrshah ia ki doktor ka jylla, ha kaba ki la kynnoh ruh, ba u corona, u dei uba thok.
“Ngi lah ong, ba dei ban bud ia ki kyndon, hynrei ngi iohi, ba ki don kiba ong ba une u corona, u dei uba shu thok bad uba shu thaw mangi, lada dei kaba shu thok, ngin leh aiu, ban shu ia shong kai" ong shuh shuh U DHS.
“Nga kyrpad ia baroh, ban nym pynmih ia ki jingkren kiba bakla, khlem da pyn thikna bad lada ngi don ia kino kino ki jingdkoh, kumta, ngim dei satia ban buhrieh" ula ong shuh shuh.
Ha ka jingiakren bad ki kotkhubor, hynnin ka sngi, U DHS, ula iathuh ruh shaphang ka kong Manisha Turnia, kaba la khlad noh ha ka 30tarik Jymmang 2021, ka dei kaba don ha ka jingtrei miet ha Ganesh Das Hospital, ha ka 18,19 bad 20tarik Jymmang 2021, ong U Dr A War, DHS (MI), ka sorkar Jylla.
Hadien ka jing trei miet, ka ioh shuti bad ka dei ban sdang trei kam biang, ha ka 23tarik Jymmang, hynrei ha katei ka sngi, ka pyntip, ba kam da khlain bad kumta, ha ka por janmiet, ka la wan sah noh sha hospital, ban shah sumar kham bha ialade.
Ka tang shu mar ia poi, la test da ka RAT, ha kaba ka pyni, ba kam don jingpang covid satia, hynrei ha kajuh ka por, la test da ka RT PCR bad la pyni, ba ka don ia ka jingpang covid, hynrei ka khlad noh ha ka jingshah sumar, ha ka janmiet jong ka 30tarik Jymmang 2021.
La iathuh, ba ha katei ka jaka ba ka trei kam, ym don mano mano ruh, ba ioh positive bad katei ka pyni, ba ka lah ban iabit jingpang, na shabar jong ka hospital, lane na iew na hat.
U Dr War, u iathuh ba kiba ha iing, kim shym la ujor satia, halor ka jing iadei bad ka jing bym ioh shuti jongka, ha kaba la iathuh ba kam shym la pan shuti ruh, da ka jingthoh, na ka bynta ban shim shuti bad u Dr War, u ong “Lehse, ka iohi, ba kiwei pat ki paralok jongka, ki ia bunkam ha kine ki sngi".
U Dr War, u ong ruh ba kiba ha iing, ki sngewsih palat, ba ia kane ka jingjia, la pynmih ha ki social media, kaba la wan rah ia ka jingkhia mynsiem bad la ong shuh, ba kam don ka jing kynnoh ba ka hospital, ka leh bein, lane ba ka matron kam sngap ia ka jingkren jong katei ka nos, ka dei kaba bakla.
U DHS, u sngewkhia ruh, ba ka jingbatai jong ki briew, ki bym tip eiei halor ka jingtrei kam jong ki hospital, da kaba ki kren pyn budnam ia ki bad kane ka dei kaba sngewsih shi katdei, ula ong shuh shuh.
Un leh aiu shuh bn batai haba LA dep iap.
Shillong: Kumba ju long man la ka sngi ka jylla Meghalaya ka hap ban iai mad ia ka jingiam kthang bad ka jingsngewsih kaba jur bha namar ka jingkhlad noh jong ki briew kiba ioh ia ka jingpang Covid-19 ha kaba dang shen ruh ka jylla ka la hap ban duh noh ia arngut ki nos kiba long ki shipai iakhun kiba hakhmat tam pyshah ia kane ka khlam bad mynta ka sngi ruh ka 2 tarik u Jylliew 2021, ka jylla ka la hap ban mad ia ka jingiap briew kaba sngew shyrkhei bha ha ka por ba la wanrah ia ka met jong u Bah Winstar Kharkongor ha ka phyllaw iing ka jong u kaba don ha Mawpat u ba la khlad noh na ka daw ka jingiabit jong u ia ka khlam Covid-19.
U Bah Winstar Kharkongor u dei uwei na ki nongniah kali jong ka tnad ka koit ka khiah ka Directorate of Health Services(DHS) bad  u la ioh ia kane ka jingpang la kumba shitaiew eiei ha kaba la sumar ia u hapoh Nazareth Hospital Shillong bad hynnin ka miet ka 1 tarik u Jylliew u la khlad noh na kane ka sla pyrthei.
La pyndep noh ia ka met jong u Bah Winstar Kharkongor mynta ka sngi ka 2 tarik u Jylliew ha u Lum jingtep jong ka Balang Katholik hadien ba la leit ban rah shwa khadduh sha iing ka lok, ki khun bad ki bahaiing hasem jong u khnang ba kin ioh ban ai khublei khadduh khadwai ia u.
Shillong: U nongialam jong ka liang pyrshah, u Dr Mukul Sangma, mynta ka sngi u la dawa na ka sorkar jylla bad kumjuh na ka sorkar pdeng ban pynlong ia ka jingai tika kaba iohei lane ka universal vaccination ia baroh ki nongshong shnong, kynthup ia ki khyllung khynnah ban ia da ia ki, na ka sien kaba lai jong ka jingpang Covid -19.
Haba iakren bad ki lad pathai khubor, na ka liang jong u Dr Sangma, u la kyntu ia ka sorkar pdeng bad kumjuh ka sorkar jylla ban pynlong ia ka jingai tika paidbah, kaba ai ei ia baroh ki nongshong shnong ha ka jylla ka ban kynthup lang ia ki khyllung khynnah ban iada na ka khlam covid-19.
U Sangma, u la ong ba ban pyntrei kam ia ki lad jingiada ka dei kawei na ki lad ki lynti ki ba ngi lah ban iada na ka khlam, kumta ka donkam ban ioh ia ka  vaccination ha ka por ba biang.
“Ngin dang ia kren bad ngin ban jur ia ka sorkar ban pynurlong ia kane namar ba ngi sngew ba kane ka dei kaba donkam ban pynurlong" u la ong.
U nongialam ka liang pyrshah u la pynpaw ruh ba kat kum ka jinglong jingman ha ki snem ba ladep, kiba ka wan lynshop ka khlam, ia ki briew, la lah ban mutdur ba kane ka khlam Covid -19 ruh kan sa wan lynshop sa ka sien kaba lai.
U Sangma, ula ong ruh ba ka ba donkam ia ka sorkar mynta ka long ban long ki ba la pynkhreh ban ia da na ka jingwan lynshop jong ka kylla kaba lai.
Ka jingpynkhreh ban iada lada ka  kan wan ka kylla, kaba lai, ka dei ban long ka ba khlain ban iada na ka jingwan lynshop  ia ki briew na ka third wave jong kane ka jingpang   COVID-19″u la ong.
U Sangma, u la ong “Kum ba long mynta ka jingpynkhreh ka dang shu long ka ba dang shu sdang ha kaba kim pat dep, hynrei kane ka jingpynkhreh ban iada na ka thirdwave ka dei ban long ka ba khlain bor namar ba kane ka third wave kan ktah ia ki khyllung khynnah bad kane ka long kat kum ka jingtip ba la ioh na kiwei ki ri ki ba la shah ktah ha ka thirdwave".
Shillong: Kiba khlad hynnin ka sngi, na ka khlam covid,  ki kynthup ia u Lambok Shadap na Rtiang, U Mantu Das na Oakland Bivar Road, U Rilan Dkhar na Jowai, Ka Jariel lato na Umshyngiar West Jaintia, u Wanjop Phawa na Wahiajer Ummulong, u Kamal Muchahari na Polo, u Weltonsing Khar myndai na Umbir, u Mon Kumar Suna na Jingkieng Nongthymmai, u Deepak Das Chou dhury na Rilbong, u Benhail Jerome Shullai na Dongshaneng Umpling, u Hunlang Challam na Lumiongkjam West jaintia, ka Champa Malik na Pahamsyiem, u Butto Money Khongkhlad na Riatsamthiah, ka Orsila Swer na Khliehriat Pohshnong, ka Rity War na Iawmusiang, u Guru Das Saha na Hallidayganj Salsella, u Florence Kharkongor na Ladthalaboh, u Rickborn Mylliemngap na Langkyrdem, ka Jelinina Pariat na Mawprem, ka Merila Biam na Mawlai Nongpdeng, ka Trissimon Swer na Jaiaw, u Prasad Ch Sinha na Brahmin Para.
Shillong:Kiba ioh pang covid myn hynnin ka sngi, ki don 532ngut.
Kiba jem, ki don 711ngut.
Ka East Khasi hills, ka don 201 ngut bad kiba iap, ki don 24ngut, ha kaba ha East Khasi hills, ki don 13ngut, ha East Jaintia hills 2ngut, West Jaintia hills 6ngut, West Garo hills 2ngut, Ribhoi District iwei.
Baroh kiba dang don ha ka jingpang, ki long 6,403 ngut ha ka jylla haduh mynta.
Napdeng kine kiba ioh cases thymmai myn hynnin ka sngi ha kaba na East Garo Hills ki don kumba 7 ngut na Kusikol A Cluster.
Kiba na East Khasi Hills ki kynthup na Lumbatngen kumba 6 ngut, Lummawie 9 ngut, Mawkohmon 8 ngut, 26 na Mawlai, 5 ngut na Mawphlang, 12 ngut na Nongmynsong, 8 na Nongspung, 17 na Nongthymmai, 7 na Smit.
Kiba ioh bun na North Garo Hills ki kynthup 7 ngut na Mendi.
6 ngut Konagittim bad 6 na Rongara South Garo.
Na Ri Bhoi District pat 5 ngut na Lumdaitkhla, 12 na Umsning.
Na South West Garo, 8 ngut na Damalgre, 47 na Songma.
Na South West Khasi 6 ngut na Kolomboit.
West Garo 6 ngut na Sampalgre, 23 kiba ioh result na Screening.
West Jaintia 8 kiba ioh tang na ka screening.
West Khasi Hills 6 ngut na Mawiong Pyndengjrei, 6 na Mawkawah, 8 na Mawlarshong.
Shillong:Ka Khasi Students’ Union (KSU) Wahkaliar Unit ha ka 1 tarik u Jylliew 2021, ka la pynher da ka shithi lyngba ka email sha u myntri ka tnat ka koit ka khiah ka sorkar jylla, u bah A.
L Hek ban pynsngew ia ki jingduna kiba iadei bad ka Mawsahew PHC.
Ha kane ka shithi la bsuh ia shibun ki jingdawa kiba donkam ban pyn biang kyrkieh ha kane ka PHC khamtam ha kum kane ka por ba wan lynshop ka khlam jingpang covid-19.
Ia ka Mawsahew PHC la pyniaid da ka Karuna Trust bad kane ka PHC kumba long mynta ka don ia shibun ki jingduna ban ai jingshakri ia ki paidbah kiba leit shah sumar ha kane ka PHC bad kane ka buh jingeh shibun ia ki paidbah.
“Ka seng kam lah ban shu sngap bad shong kli kti haba ka iohsngew bad iohi ia ki jingud jingnam jong ki paidbah kiba leit shah sumar ha kane ka PHC bad lada  na ka liang jong ka tnat ka koit ka khiah jong ka sorkar jylla ka kwah ban lap ia ki jingshisha ka lah ban hiar hi ban tohkit na ki paidbah bad jurip hi ia kane ka PHC" la ong u samla Carmel F Malngiang, president KSU Wahkaliar Unit.
Shuh shuh u la ong ba na ka liang jong ka seng  na ka por sha ka por ki la leit pynsngew ia ki jingduna jong kane ka PHC sha ki bor bahalor bad kumjuh sha u nongmihkhmat jong ka thaiñ hynrei ym shym don ba sngap bad suidñiew ia ki jingdawa jong ka seng kiba long ka sur jong u paidbah ba mad jingeh.
Na ka liang jong ka seng ka da kyrpad jur na u myntri ka tnat ka koit ka khiah jong ka jylla ba kum u myntri uba don shisha ka jingkitkhlieh na ka bynta ki nongshongshnong jong ka jylla ba  un shimkhia ha kaba iadei bad kane ka kam khnang ban wanrah ia ka suk ka sain bad ka bha ka miat jong ki paidbah kiba mad jingeh.
Ka kyrwoh ba shai na ka seng ka long ba lada kino kino kiba leh mynthi bad pyrshah ia ki jingdawa jong ka seng kiba long ka sur jong u paidbah ba mad jingeh, kita kin hap shim ia ka jingbahkhlieh lada jia kano kano kaba sngewsih ia ki paidbah, ong ka kyrwoh na u Publicity Secretary ka seng, u samla Synshar Malngiang.
Shillong: U nongialam ka liang pyrshah, u Dr Mukul Sangma, myn hynnin ka sngi, u la leit ban jurip ia ki jaka sumar ia ki nongpang Covid ki ba don ha ka nongbah Shillong, ha kaba myn shi sngi,  u la wan ban jurip ia ki jaka sumar Covid ki ba don ha Jaintia Hills.
Haba iakren bad ki lad pathai khubor u Dr Sangma u la iathuh ba ka jingwan jurip jong ki, ka long ba kaei ba ka sorkar ka la dep ban leh bad kaei ba la sorkar ka dang don kam ban leh ha la ba iadei bad ka  jingsumar ia ki nongpang covid ha ka jylla.
U la ong ba mynta ka sngi, ki la wan jurip ia ki jaka sumar Covid ha nongbah Shillong bad hynnin ka sngi, ki la wan jurip ia ki jaka sumar ha ki thain Jaintia bad lashai ka sngi yn sa leit jurip ia ki jaka sumar kiba don ha ki thain Ri Bhoi District.
Halor ka jingbun kiba khlad na kane ka jingpang u Dr Mukul u la ong ba man ka sngi, la iohi ba bun na ki briew ki duh ia la ka jingim ba kordor ha kane ka jingpang bad kaba donkam mynta ka long ban sngewthuh ba balei kumne ka jia khnang ba yn lah ban iada na ka jingiap bun briew.
“Shibun na ki jingkhlad kiba jia ka dei tang mar sien wan buh ia ki nongpang ha ki jaka sumar, lane ynda ki la phah sumar shisngi lane haduh saw sngi bad kane ka paw ba ki wanrah ia ki nongpang, tang haduh ba kin da la shitom jur ha kaba ki nongsumar ruh kim lah shuh ban iarap ia ki nongpang"u la ong.
Ula ong ruh ba ka jingduna ki institutional Quarantine center, ki jingduna ki Corona Care  Center bad ka jingphah shong hi, ha la ki ing ki sem kaba la suba ba dei ka dawbah ba kane ka jingpang ka ioh ban pursted ha ka jylla.
“U nongpang bad kiba ha ing ha sem u lah ban ym ioh ia ka jinghikai kaba paka ban sumar ia lade ha ki ing ki sem kumba long ha ki hospital"u la bynrap.
U nongialam ka liang pyrshah hadien ka jingwan jurip, u la ong ruh ba ki dang bun ki jingdonkam ban pynkhlain ia ki jaka sumar bad ha ka jingjurip ki la lap ruh ba bun na ki ,ki dang don hapdeng ka jingshna.
U la iathuh ruh ba ka sorkar ka dang donkam ban pynsngewthuh bad hikai ia ki briew ha ki thain nongkyndong ban shim khia ha ka ba iadei ban sumar ia kane ka jingpang.
U la iathuh ruh ba ha ki 2 tylli ki District u la dep ia kren ia ki Deputy Commissioner, ban pynkhlain ia ka jingai jinghikai bad ban pynsngewthuh ia ki nongshong shnong halor ka jingma jong kane ka jingpang.
Shillong:U Director of Health Services, u Dr Aman War myn hynnin ka sngi ka 2 tarik u Jylliew 2021 u la pyntip ba ki don 852ngut ki nongtrei ka koit ka khiah, kiba la ioh pang covid.
Nangta ula iathuh ba naduh u bnai Kyllalyngkot 2020 haduh u bnai Nohprah 2020 ki don kumba 441 ngut ki nongtrei jong ka koit ka khiah kiba la shah ktah ha ka khlam Covid-19 bad 2 ngut pat ki dei kiba la khlad noh bad naduh u bnai Kyllalyngkot 2021 haduh ka 31 tarik jong u bnai Jymmang 2021 pat ki don haduh 411 ngut ki nongtrei jong ka tnad ka koit ka khiah kiba la shah ktah ha kane ka khlam bad kiba la khlad ki don haduh 9 ngut ha kaba napdeng kitei ki 411 ngut ki nongtrei kiba pang, 261 ki la ioh  ia ka jingkoit jingkhiah  bad 141 ngut ki dang don hapdeng kane ka jingpang.
Haba kylli halor ka jingkhlad noh jong kawei ka nos kaba trei hapoh Ganesh Das Hospital hadien ba ka la ioh ia ka jingpang Covid-19, ka Kong Manisha Turnia, u Dr Aman War u la iathuh ba katkum ka jingiathuh napoh ka Ganesh Das Hospital ka long ba ka Kong Manisha ka dei ka nos kaba trei hok bha ha ka kam jong ka, ka long ka bym ju don ktien, kaba trei shitom bha kaba buh shwa ia ki nongpang hakhmat jong kiei kiei baroh.
Ka la sdang ia ka kam nos ha u snem 2012 bad ka la ju trei ruh hapoh Mairang Civil Hospital bad ka la shah phah noh sha Ganesh Das Hospital ha u snem 2015.
Ka Kong Manisha ka la  trei hapoh ka kamra jong kiba ioh Covid-19 mynshem snem hynrei ha u bnai Nohprah ka la pyntip ba ka la armet kumta ka la weng noh ia ka ba kan trei hapoh katei ka kamra bad la phah ia ka ba kan trei beit ha kaba iadei bad kiwei kiwei ki jingshitom bad kaba dei ruh ha ka kamra ki kynthei.
Nongpoh: Ha ka sngi kaba u Bah Sos thenes Sohtun, MLA Jirang lem bad kiwei, ki la leit ban plie paidbah ia ka jaka ban sumar ia kiba pang COVID-19 (Carona Care Centre) kaba la buh hapoh ka skul Don Bosco HSS kaba don ha ka shnong Harlibagan, Byrnihat, utei u MLA u la ong ba u la trei shitom ban pynurlong ia katei jaka ban sumar ia kiba pang COVID-19, ha kaba u la sei wat na ka tulop bad ki jingdon jingem lajong, khnang ban urlong katei ka jaka sumar COVID-19.
Haba kren halor katei ka jingplie paidbah ia katei ka CCC ha Byrnihat, u Bah Sosthenes Sohtun, u la ong ba u don jingthmu ban buh haduh 40 tylli ki jaka thiah na bynta kiba pang COVID-19 ha Jirang Constituency, kata 20 jingthiah ha Byrnihat bad 20 tylli ha ki thain Patharkhmah, khnang ban kan iarap ia kito kiba la ioh ia ka jingpang COVID-19.
Kiba la donlang ha katei ka sngi, kaba la plie ia katei ka Carona Care Centre ki kynthup naduh ka Kong RM Kurbah, DC Ri Bhoi, u Bah Victor Rani, MDC Jirang, u Dr.
M Mawrie, DMHO Ri Bhoi, u Bah Raynonald Kharkamni, Vice-Chairman ka Meghalaya State Planning Board, ki nongpeit ha katei ka skul lem bad ki rangbah shnong ka thain Byrnihat hi baroh kawei.
U Imran Khan, myntri rangbahduh ka Pakistan, ha ki khyndiat sngi ba ladep, ula ai jingmut ia ki kynthei, ba kin da tap bha ia ka met la jong, ban nym pyni kwah ia ki shynrang.
U Imran, u kren ia kitei ki kyntien, na ka daw jong ka jing jyllei ki kam bat tnga jubor ha kine ki sngi, ha kaba U Khan, u ai daw, ba ka jing jyllei kine ki kam bat tnga jubor, ka dei na ka jingriam pyni dohmet than ki kynthei bad kaba pynsmiej ia ki shynrang lane ha ka ktien Muslim, kaba ong  “fahashi".
“Ka jingthmu jong ka purdah lane ka jingtap ia ka dur ka dar ki kynthei, ka dei ban khanglad, na ka jing i kwah brai jong ki shynrang, namar ba kiba bun kim lah shan satia ban ialeh pyrshah ia kata" ula ong.
Halor kitei ki jingkren, ka Jemina Goldsmith, ka tnga nyngkong U Khan, ban jubab ia ka jingkren U Khan, ka sot na ka Quran, ha kaba ka ong  “Ong ia ki riewngeit blei, ba kin nym peit pyllew ia la ki khan jongki bad ba kin da thap bha, ia ki jinglong shynrang jongki" Quran 24:31.
Ka bor ka shong ha u shynrang" ong ka Jemina.
Ka  Goldsmith, ka ia shong bad U Imran, naduh u snem 1995 haduh u snem 2004 bad ka ong shuh shuh “U Imran, u dei ban tap da ki jain ia la ki khmat, ym dei ban phah tap jain ia ka kynthei".
Ka Reham Khan, kaba ia shong bad U Imran, tang shiphew bnai, ha u snem 2015, ka la kynthoh lyngkot, da kaba ong  “Ka bha ba un nym kren satia, namar kan long ka jing myntoi ia kiba bun".
U Imran, ha ka jingkren ha ka prokram telebisho, ula nion tyngeh ia ki kam thadlad jong ki phlim bollywood bad nangta, ula ong shuh shuh ba haba la pyni thadlad ia la ka met ka phad, ki ju mih ar tylli ki jingjot bad kitei ki long, ba ka nang jur ka jing shah bat bor ki kynthei bad nangta, ba ka jur sa ka jing ia phet tnga.
Ka khlam corona, ka la nang kiew ha India bad ha ki 24 kynta ba ladep, ki don  1,26,789 ngut kiba ioh pang thymmai bad katei ka dei ka jing ioh pang kaba jubor bha, na kaba la jia baroh shi katta.
Ka  Maharashtra, ka don  59,907 ngut kiba pang, ka Chhattisgarh, ka kiew sha ka 10 hajar ngut, ka  Karnataka bad ka Uttar Pradesh, ki la kiew sha ka 6hajar ngut.
Kiba iap, ki long 685 ngut ha ki 24 kynta ba ladep.
Kiba ioh pang corona baroh ki long  1,29,28,574, ha kaba 8,43,473 ki dang don ia ka jingpang haduh mynta bad  1,18,51,393 ngut ki la jem na ka jingpang.
Shillong: Kiba ioh corona mynta ka sngi, ki long 25 ngut bad kitei ki kynthup ia 20ngut na East Khasi Hills District, iwei na Ribhoi, 2ngut na East Jaintia Hills, 1ngut na West Jaintia hills bad iwei na West Khasi Hills.
Nangta i don sa iwei iba iap na East Khasi hills.
Ha East Khasi Hills, ki kynthup ia 6ngut kiba wan phai na shabar jylla, 5ngut kiba leh screening,  3ngut ki high risk, 3 ngut ki ILI, 3 ngut ki shipai.
Ha Ribhoi iwei iba wan phai na shabar jylla, ha East Jaintia Hills, iwei i high risk bad iwei iba wan phai na shabar jylla, West Jaintia hills bad West Khasi hills mar iwei kiba leh screening.
U WILL.
I.
AM, u pynmih ia ka mask tap khmut, kaba kham pher ha kine ki sngi, tangba ka shongdor $299 (£216).
Katei ka jing tap khmat, la tip kum ka Xupermask bad katei ka iada na ka jing sawa na shabar, nangta ki don ki kynja pangkha ban pyn pyngngad nangta sa ki thliew lyer, kiba long ban ring bad pynhiar mynsiem.
Katei ka jing tap khmut, ka dei kaba la thaw da utei u nongrwai ryngkat bad u nongthaw uba tbit, U Jose Fernandez, uba na ka kompeni Honeywell, uba la shna ruh ia ka riam jong U Elon Musk, kaba un phong, un da leit sha ka haw haw.
Ka bateri, ka trei kam hynniew kynta bad ka don ruh ia ki jingtem bad lah ban pyndonkam ha kaba iakren phone.
U Will.
I.
Am, uba 46 snem ka rta, u ong ba u kwah ban thap ia ka mark, kaba iahap, katba kum kane ka juk, khamtam, ban iada na ka khlam, kaba la nang iai bteng ha satlak ka pyrthei.
Ka Xupermark, kan mih iew, haduh ka 8tarik iaiong bad yn lah ban thied, da kaba thoh sha ka website jong ka kompeni.
Shillong: Ka Kong Ampareen Lyngdoh, ka Chairperson jong ka Meghalaya Legislative Assembly Committee on Women Empowerment, ka la iathuh ba katkum ka jing ioh lum ia ka kaiphot ba la ai da ki pulit bad ki bor pyniaid district ia kaba ki la ai ha ka jingialang jong ka Meghalaya Legislative Assembly Committee on Women Empowerment (MLACWE) kaba la long mynta ka sngi, ki don haduh 53 tylli ki POCSO cases kiba la register ha East Jaintia Hills District.
Ka kong Lyngdoh ka la iathuh ba u Superintendent jong ka EJH, u la iathuh ba ki pulit ki la shim khia halor ki jingjia shah batbor ki jingshah pyniap ha ka ba ki pulit ki la lah ban ioh ia ki sabut sakhi kiba biang ban chargesheet ia kine ki nongleh kam sniew.
Ka la iathuh ruh ba ki POSCO cases ha EJH ki don haduh 53 tylli, ha ka ba 28 ban pynngat ha ki kyndon jong ki kam bymman (charge sheet), 20 kiba la dep ban bishar  bad kiba dang ap ia ka kaiphot ki don haduh 9 tylli, ki don ruh 8 tylli ki cases ki ba shah pyniap kine ki kynthup ia ki 6 tylli ki dei ki jingjia shah pyniap ki longkmie bad 2 ki dei ka jingshah pyniap jong ki khynnah rit.
Ha kaba ia dei bad ka West Jaintia Hills, ki pulit ki la iathuh ba ki la don ia ki sabut sakhi ki ba biang ban chargesheet ia u briew ba suba ban pyniap ia ka khynnah ha highwat ha kine ki sngi ba la dep.
Ka kong Ampareen ka la iathuh ba ka long ka ba sngewkhia, halor ka ka jingarmet dang khynnah ha ka ba naduh u bnai  Lber kat haduh mynta  don haduh 500 ngut ki samla lud kiba la armet ha West Jaintia Hills District.
“Kane ka jingkiew jong ki thei lud (Teenager) kiba armet ka long ka dak jong ka jingkhuslai ym tang ia ka  West Jaintia Hills hynrei ia ka jylla baroh kawei", ong ka Kong Ampareen Lyngdoh.
Hynrei ka jingeh jong ki pulit, ka long ban lap ne ithuh ia ki briew kiba donkti ha kitei ki kam rahbor, batbor bad pyniap ia ki kynthei khynnah bad sa kawei ruh ka jingeh ka long ka jingduna ha ka jingtreikam jong ka tnad Social Welfare ha kitei ki district ban ai ki jingiarap ia ki kynthei kiba ngat ha ki jingshah thombor la ka long ha iing ha sem ne ha ki jaka trei bad kumta ter ter.
Ka la ong ruh ba kaba donkam ban ai ki jingiasyllok kiba bha tam na ka bynta ka jong ki ban nym ktah ia ka jingmut jingpyrkhat jong ki bad ba kin lah ban wanphai biang sha ka jingim kum ka jong kiwei.
Ka Kong Lyngdoh ka iathuh, ba na ka liang jong ka committee kan leit ban jurip bad peit bniah ia ki jingshah thombor jong ki kynthei khynnah ha ki lai tylli ki district kata ha East Khasi Hills, East Jaintia Hills bad West Jaintia Hills ha ka 21, 22 bad 23 tarik mynta u bnai khnang ban lap ia ki jingshisha baroh.
Na ka liang ka chairperson ka la iathuh ba kan  sa ia kynduh biang hadien 2 bnai, ha kaba  la bthah ia ki bor pyniaid district, ia ka tnad social welfare bad ia ka tnad pulit ban thaw ki lad ki lynti ban iada ia ka jingshah thombor jong ki kynthei bad ban wad ruh ki lad ki lynti ban khanglad ia kiba kum kitei ki jait kam kiba la ktah ia ka jylla bad ia ka imlang ka sahlang.
Nongpoh: Ki heh nongialam jong saw tylli ki seng ha ka jylla, kiba kynthup ia ka KSU, FKJGP, HNYF bad RBYF, hynnin ka sngi ki la hiar sha Byrnihat da kaba pynlong ruh ia ka jingialang bad ki Nongialam shnong na kiba bun phew tylli ki shnong kiba don ha katei ka thain khappud, kata ka long ban pan jingkyrshan na ki halor ka jingdawa na ka sorkar ban pyntreikam noh ia ka Inner Line Permit (ILP) bad ruh ban dawa pynskhem bad ban pyntreikam noh ia ka Meghalaya Residents Safety & Security Act (MRSSA).
Ha katei ka jingialang, la iohi ba la jan baroh ki nongialam shnong na ki shnong bapher bapher kiba don na Byrnihat ter ter shaduh Umtyrnga, ki la iamih ryntih, na ka bynta ban leit sngap ia ka jingpynshai da kitei ki heh nongialam jong ki 4 seng.
Ki nongpynshai sha kitei ki nongialam shnong katei ka thain, ki kynthup ia u Samla Lambokstarwell Marngar, President ba rangbah ka KSU, u Bah Willbert Rani, President ka FKJGP, u Bah Sadon Blah, President ka HNYF, u Bah Bipul Thangkhiew, President ka RBYF lem bad kiwei.
Haba pynshai bad pan jingkyrshan na kitei ki nongialam shnong, ha ka sur jong baroh ki nongkren na kitei ki saw seng, ki la kren shai ba ka jingdawa jong ki ban pyntreikam noh ia ka ILP ha ka jylla, kam dei tang ka jingmyntoi ia ki nongialam seng, hynrei ka jingmyntoi kan long ia baroh ki paidbah ha ka jylla, namar ba lada pyntrei ia ka ILP kan pyrkhing ia ka jingioh wan rung beain ki mynder ri sha ka jylla Meghalaya.
Ha ka jingkren kitei ki nongialam seng, ki la pynrem jur halor ka jingmynthi ka sorkar jylla bad khamtam eh ia ka sorkar pdeng, kiba la pynlong kamkai ia ka jingdawa da ki kynhun seng bad ki paidbah ha ka jylla.
Ha kajuh ruh ka por, ki la pynpaw ia ka jingsngew lyngoh halor ka jingbym burom ka sorkar pdeng ia ka Resolution kaba la soi da ki 60 ngut ki nongmihkhmat ka jylla, na ka bynta ban pyntreikam noh ia ka ILP ha ka jylla.
Ki la kynthah jur ia ka sorkar pdeng, kaba la shu pynshat shrieh ia ki nongialam seng da kaba shu pynbiej kai da kumne kumtai halor ka ILP.
Kumta dei halor katei ka nongrim ka la pynsat eh ia ki nongialam jong kitei ki saw seng, khnang ba ka ILP kan pyntrei hapoh ka jylla, ka la pynlong ia kitei ki seng ba kin lum ia ki nongialam shnong, khnang ba ki nongialam shnong kin ai ia ka jingkyrshan halor ka jingdawa ban pyntreikam ia ka ILP hapoh ka jylla.
Lyngba katei ka sngi, na kaei kaba la iohi, ka long ba baroh kitei ki nongialam shnong, kiba la wan iashimbynta ha katei ka jingialang, ki la ai shisha ia katei ka jingkyrshan kaba pura ia kitei ki saw seng, halor ka jingdawa ban pyntreikam noh ia ka ILP ha Meghalaya.
Nongpoh: Hynnin ka sngi, ka la don ka jingiakynduhlang ba shisien shisnem hapdeng ki longkmie jong ka Hima Khat-ar Lyngdoh Elaka Nongpoh Sirdarship hapoh ka lama ka Hima Khad-ar Lyngdoh Weaving Handloom, ha kaba ia katei ka jingiakynduhlang ka jong ki la pynlong ha madan ialehkai ka shnong Mawiong ha Ri Bhoi.
Kiba la donlang ha katei ka sngi, ki kynthup ia u Bah Mayral Born Syiem, MLA Nongpoh kum u kongsan, Bah Balajied Ranee MDC Nongpoh, Kong VA Hynniewta EAC ka Ri-Bhoi, u Paiem Wanphrang Syiem Sirdar ka Elaka Nongpoh, ki longsan mansan ka Raid bad ki nongialam katei ka seng jong ki longkmie.
Na kaei kaba la pynpaw da kitei ki Longkmie, ki la ong ba ka nongrim kaba la pynlong ia ki ba kin iai pynlong ia kaba kum katei ka jingiakynduhlang kaba shisien shisnem, ka long ban ia pyninam ia ki tiar tynrai u mynbarim, ia kaba la shna da ki briew kiba don ha katei ka kynhun.
Ki tiar kaba la shna da ki briew na katei ka kynhun, ki long naduh ka duitara, ka bom, ki ksing ki nakra, ki tiar put tiar tem bad nalorkata, ki la pyninam ruh ia ki jain tynrai kaba la shna da kitei ki briew.
Haba iadei bad katei ka jingiakynduhlang da katei ka kynhun kiba pynneh pynsah ia ki tiar tynrai, u Bah Mayral Born Syiem, u la ai ka jingiaroh kaba khraw eh ia ki, namar ki la pyni shisha ia kata jingthmu ban pynneh pynsah ia kaei kaba la buh da u barim bajah.
Nongpoh: Ka la don kawei ka jingjia pluhiing, hynnin ka step ha ka por 9 baje ei ei ha shnong Umtyrnga, Ri-Bhoi bad ha katei ka jingpluh katei ka iing, ka la pynjulor hi khait ia baroh ki jingdon jingem hapoh katei ka iing, kaba kynthup ia ka pisa, ka Ksiar ka ksah lem bad kiwei ki jingdon jingem.
Katei ka iing kaba la shah kemding kynsan hynnin ka step, ka dei ka iing jong ka Kong Aibha Tangsang bad u Bah Wansi Khongjoh, ha kaba ka daw kaba la pynlong ia katei ka iing ba kan pluh, ka dei namar ba la don ka jingthut ha ka bording hapoh katei ka iing kaba la kem ding kynsan, da kaba sdang na kawei ka bynta bad ka sa pur ha baroh ki bynta ha katei ka iing.
Ha katei ka jingjia ba sngewsih ia katei ka Longiing, ka la shu don tang ka jingjulor ia baroh ki jingdon jingem, hynrei donbok pat ba ym shym la don pat kiba la mynsaw na katei ka jingjia.
Shillong:Ka Deputy Commissioner, East Khasi Hills, ka la pyntip paidbah mynta ka sngi, ba ia ki mask, dei ban deng lynter beit ha ki jaka iew bad kiba khlem deng mask, kin shah dain kuna.
Dei ban ia jngai ruh iwei ia iwei pat bad dei ban sait khah khah, ia la ki jong ki kti, da ka sabon bad ka um lane pyndonkam da ki sanitizer.
Ym dei ruh ban ia bun briew ha ki dukan.
Na ka jingbun ki nongpang, la bthah namarkata ia ki paidbah ba kin bud ia ki kyndon ba la buh.
U Shahid Kapoor, un sa ioh lad ban ia ak phlim lang bad ka Kareena Kapoor, ha ki sngi ban sa wan.
Kham mynshwa ruh U Shahid, ula kren shai, ba u da khmiih lynti eh, ba un ioh lad sa shisien, ban ia ak phlim lang bad ka Kareena.
“Nga da kwah eh ban ia trei lang bad ka sa shisien.
Kum u aktor, lada nga dei ban ia leh ieid bad ka masi, ne ka shynreh, kan sa lei, haba u nong thaw phlim, u kwah ba ngan leh kumta bad ba ka dei ka kamram jongnga".
Ka Kareena, ka la ia iaid kham mynshwa bad U Shahid Kapoor, hynrei, ki la ia khlad noh ha u snem 2006 bad ka Kareena, ka la ia poi kha bad U Saif Ali Khan ha u snem 2012, katba U Shahid bad ka Meera Rajput, ha u snem 2015.
Shillong: U Prof L S Gassah, haba kren ha ka jingialang ba la pynlong da ka seng HSPDP, ban ia mir jingmut halor ka Sixth Schedule, u la ong ba ka Sixth Schedule ka neh kumjuh, hynrei kiba pynsniew dur dei kiba pyntrei ia ka.
Haba kren kum u nongai jingpynshai ha kane ka jingialang, u la kynthoh ba bun na ki MDC kim tip ia ka Sixth Schedule, haba kim tip kumno kin pyniaid ia ka, dei na kane ka daw ba sa mih ka jingdawa ba ym don kam shuh ia ka Sixth Schedule, namar ka jingleh jong ki katto katne kiba ioh ban bat ia ka bor.
U Prof Gassah, u la ong ba ka jingwad jingtip bad jingshai jong ki briew ha kaba ia dei bad ka Sixth Schedule ka long wat na shiliang duriaw, na America, Japan bad ki nong Ladak ha dien ba kila ioh ia ka Union Territory.
Ban tip ia ka bor bad ka iktiar jong ka Sixth Schedule, dei ban pule ia ka bad kum juh ia ka jingiathir hapoh ka dorbar bah jong ka Ri India jong u snem 1949 jong ka tarik 5, 6 bad 7 tarik u Nailur ba kumno la iakren bad la pynrung hapoh ka Riti Synshar jong ka Ri India ha ka artikel 244 (2) bad 275(1).
La ong ba ka Sixth Schuedule, ka la don ka jing pynkup bor bor hapoh ka Riti Synshar jong ka Ri India bad ha Meghalaya la plie paidbah ia ki ar tylli ki District Council ka dei ha ka 27tarik Jylliew 1954 kaba dei jong ka UKJHADC bad GHADC katba ia ka JHADC la plie ha u snem 1967.
Haba ia dei bad ka jingkwah ban pynkylla ia ka Sixth Schedule, ka la dei naduh u snem 1954 ha kaba u Captain WA Sangma u long u CEM ba nyngkong ka GHADC ha u snem 1954 bad ka jingkwah ka wan biang ha u snem 1988, ha ka por jong ka INC bad haduh mynta ka dang sah bad ka Para 12 (A) ka dang sah haduh mynta ha Meghalaya.
Kiwei kiba la kren ki long u bah Samlin Malngiang MLA, bah Reniktone L Tongkhar myntri sorkar, bah M N Mukhin EM jong ka KHADC bad baroh kine ki nongkren ki la kren shai ba la khot ia ka jingialang ban ia shai halor ka bor bad ka iktiar jong Sixth schedule ban ia jaidbynriew.
Ia ka jingialang la pyniad da u president ka seng u bah KP Pangniang.
Ha kane ka sngi palat spah ngut, ki nongkyrshan ka party na kylleng ki lum khasi ki la wan ban ia shim bynta ha kane ka jingialang jong ka party ha kaba ia dei bad ka Sixth Schedule.
Ka long kaba shisha kumba kren i Prof.
Gassah.
Ki MDC ki dei ban tip bniah bha ia ki ADC rule, khnang ba kin sngewthuh ba ka don la ka jong ka bor ban iada ka jaidbynriew rit paid ka jong ngi, ym ban long tang ki nonglum spah ha ka kyrteng jong ka District Council.
Shillong:  Hynnin ka sngi, ki don san ngut kiba ioh pang covid ha ka jylla bad kitei ki kynthup ia ar ngut ki doktor jong ka  North Eastern Indira Gandhi Regional Institute of Health and Medical Sciences (NEIGRIHMS).
Haduh mynta, ki don 108 ngut kiba dang don ha ka jingpang covid ha ka jylla.
Shillong:Ka khubor, mynta ka sngi, ba la pynmih da U Arunkumar Kembhavi, Chairman cum Managing Director jong ka MeECL, la pyntip ba ka jingdon bor ding jong ka MePGCL, ka la hiar sha trai duh ha kine ki sngi, ha kaba ka jingmih bor ding, ka long tang 35 haduh 40 MW.
Na ka daw jong ka jing duna palat ka um, la lah ban pynmih bor ding 87.
54 MW.
La iathuh shuh shuh, ba ha ka por 7baje mynstep jong ka 6tarik Iaiong, ka jing pynmih bor ding, ka la poi sha ka 188.
59MW, kaba la buh jingma shi katdei ia katei ka tnat bor ding bad ka daw, ka dei na ka jingkhang jong ka OTPC Palatana, naduh ka 7tarik Iaiong shaduh ka 14tarik Iaiong.
La shai ka sngi, ka jingduna bor ding, kan poi sha ka 3.
35MU, nalor kaba la ju pyndonkam man ka sngi, kaba long 6.
1MU.
Hynrei na ka daw jong ka elekshon ha Garo Hills bad na ka jingdon ki eksamin bapher, la iathuh ba la thied bor ding, ha ka dor kaba rem bad lashai ka sngi, kan nym don ka jing pynlip ding satia, ong ka khubor.
Shillong: Kat kum ka jinglum jingtip jong ka Meghalaya Legislative Assembly Committee on Women Empowerment,ka jingdon jong ki briew kiba ioh ia ka HIV bad AIDS ha ka jylla ka la kynjoh sha ka 5000 ngut.
Haba iakren bad ki lad pathai khubor ka chairperson jong ka MLACWE ka Dr Ampareen Lyngdoh ka la iathuh ba kine ki 5000 ngut ki briew ba don ka jingpang HIV/AIDS ki kham bun ha East Khasi Hills District, ia kane la iathuh hadien ba la wai ka jingialang jong katei ka Committee kaba la long mynta ka sngi ha MLA Hostel Shillong.
Ka Dr  Ampareen ka la ong ba ka long kaei kaei kaba sngewpang met ban shem ba ki don haduh 5000 ngut ki briew kiba la ioh ia ka jingpang HIV bad AIDS bad na kitei ki 5000  ngut, ki 200  ngut ki dei ki kynthei kiba don ha ka kam die met.
Ka Dr Ampareen ka la iathuh ba kine ki 200 ngut ki dei ki ba wan ban register ia lade bad ym lah ban tip ba  kin dang bun, namar ki don ki thei dei met ki bym kwah ban leh ia ki test.
“Sa kawei ka jingeh ruh ka long ba ka jylla kam don la ka jong ka Testing Laboratory ha kaba ia baroh ki test la hap ban phah shaduh Kolkata ne Guahati bad kane ka la pynslem ban ioh ia ki kaiphot ba donkam"ka la bynrap.
Ka la ong “Ngi la bthah ruh ia ka tnad social welfare bad kumjuh ia ka tnad pulit jong ka jylla ban thaw ki lad ki lynti ha kaba ki briew kiba iaid da ki kam khaii met kin lah ban iehnoh ia katei ka jaitkam bad kin wan phai biang sha ka imlang sahlang kaba bha bad ban lait na kitei ki jait kam ba isaitmet".
Ka la ong shuh shuh “Ngim kwah ban kren bein ne pynrem ia kine ki briew hynrei dei ban wad ki lad ki lynti kiba lah ban iarap ia ki namar kane ka jaitkam kam dei kaba beit ba biang na ka bynta jong ki, ki bun ki kynthei kiba la ngat ha katei ka kam khaii met ka daw ka lah ban long na ka jingshah ieh marwei ne ka jingwan na ki longing ba duk ba kyrduh hynrei kane ka kam pat ka long kaba kum ka imlang ka sahlang kam lah ban pdiang".
Na ka liang jong u Bah HM Shangpliang uwei na ki dkhot katei ka committee, u la ong ba kawei na ki jingeh ha kaba iarap ia ki kynthei kiba la ngat ha ki kam khaii met ka dei namar ka jingbym don jong ka jaka sumar ia ki, kiba long kum ki jaka ban ai ka jingiasyllok, ka jingiarap ban lait na ka dih ka bam bad ban ai ka jingsumar ia ki.
U la iathuh ruh ba  mynta ki don tang 2 tylli ki shelter home ha ka jylla, kawei ha Shillong bad kawei ha Nongstoin bad kine ki iing ruh ki dei lang bad kynthei bad shynrang, ha kaba  ka wanrah ka jingeh khamtam ia ki kynthei kiba dei ban ioh ka jaka kaba kyrpang na ka bynta jong ki.
Ngi kwah jing tip sha phang u HIV aids ha ba don ngi leh kum nu.
Shillong:Ka Coordination Committee of Registered MeECL (Employees) Associations and Unions (CCORMAU), ka la thoh sha U Conrad Sangma, myntri rangbah ka Jylla, ha kaba la iathuh halor ka rai jong ki nongtrei ka tnat MeECL bad ha ka jing ialang, ki la iakren halor ki jing bamsap bapher, kiba don ha ka tnat MeECL bad kitei kum ka jingtuh ding ilektrik, ka jingleit jngoh jong U CMD sha Byrnihat, ka jing pyntrei kam ia u smart meter, Saubhagya Scheme, ka jingsiew bai thang ding kaba shisien siew, ka jing pynduna bor ding ia ki karkhana na ka daw jong ka khlam covid bad kiwei kiwei, kaba la pynmih ia ka jing sngew kulmar jingmut hapdeng ki nongtrei katei ka tnat.
La ong shuh shuh, ba ka jing iehnoh kam jong ka kong L Kharkongngor, Independent Director MeECL, ka pyni ia ka jing bym iaid beit, ka jingtrei kam jong ka Board of Directors jong ka MeECL bad nangta ka jing buh dor ia ki jaka jong ka MeECL, kaba long ruh pyrshah ia ka ain jongka Meghalaya Land Transfer act 1971.
Ka kynhun ki nongtrei, ka dawa namarkata ban thaw da ka jingtohkit, kaba laitluid halor ki jyrwit ba bun jait ha katei ka tnat MeECL.
La dawa shuh ban pyllait noh ia une u myntri bor ding, ba mynta, ba kan khuid ka jingtohkit bad ban thung ia ka Chairman Cum Managing Director jong ka MeECL, da u briew, uba don ha ka kyrdan Additional Chief Secretary.
La dawa namarkata, ba ia kitei ki mat, ban pyndep ha shwa ka 26tarik Iaiong 2021 bad lada ka sorkar, kam lah ban shim ia ki rai halor kitei ki mat, kumta ki nongtrei ka MeECL, kin sdang da ki jing iakhih jongki ban pynbor ia ka sorkar, ba kan pyn trei kam ia kitei ki mat haneng.
Ka thei bhabriew jong ka Sri Lanka, ka la mad ia ka jingshah pynjah burom kaba khraw shi katdei bad ka la mih nalor rynsan, da ka jingiam pait dohnud dohnam, hadien ba la knieh noh ia ka pan sngiat na khlieh jongka.
Ka De Silva, ka la shah pyn phong ia ka pan sngiat jingjop ha khlieh jongka, hynrei tang khyndiat minit, ka la wan ka  Caroline Jurie, kaba dei ka nongjop ha u snem 2019, ha kaba ka la knieh noh jyndat ia katei ka pan sngiat, da kaba kynnoh ba ka De Silva, ka dei kaba la ia phet tnga bad kumta, kam don hok shuh ban ioh ia katei ka khusnam.
Ka Jurie, ka kren ha katei ka rynsan, da kaba ong “Ka don ka ain, ba phi lah ban long kiba la don tnga ruh kam pher, tangba phim dei pat ban long kiba la ia phet tnga.
Kumta nga la shim ia ka rai ban ai ia ka nam lahduh, ha kaba don ha ka kyrdan ba ar".
Ka De Silva, ka la iam pait dohnud halor rynsan bad phet shabar ka rynsan, da ka jingjah burom, haba ka Jurie, ka la shim ia ka pan sngiat na khlieh jongka bad pynkup ha kaba wan ba ar.
Ki nong pyniaid kham hadien, ki pynshai ba ka De Silva, kam dei satia, kaba la ia phet tnga bad ki la pan map mar mar na ka.
Ka  National director jong ka Mrs Sri Lanka World, ka Chandimal Jayasinghe, ka iathuh ba katei ka pan sngiat, kan leit biang sha ka De Silva.
Ka De Silva, ka pynshai, ba mynta ka shu ia shong khlad bad u tnga jongka, tangba kam shym pat la ia pyllait sanshyieng satia.
Ka De Silva, ka kam, ba mynta, ka don ka jingmong ha ka khlieh jongka bad ka dang don ha ka jingshah sumar bad kan sa iaid sha ka ain, halor katei ka jingleh niewbein jongka.
U Biplab Deb, myntri rangbah ka Tripura, ula ioh ia ka khlam corona bad ia katei la pynthikna hi da U Deb, mynta ka sngi.
Ha ka jingthoh jongu ha ka twitter, U Deb, u ong  “Nga la ioh ia ka jingpang khlam covid 19 bad nga la shong kyrpang ialade ha iing, katba kum ka jing ai jingmut ki doktor.
Nga kyrpad ia baroh, ban bud ia ki kyndon jong ka koit ka khiah bad ban sumar bha ialade".
Ka jingkhih win bad ka jinglong jingman ha ka Sorkar MDA ka la sdang paw pyrthei bha mynta ha ba iadei bad ki seng saiñ pyrthei ba iasnoh kti lang bad ka MDA kum ka BJP bad UDP.
Ha ki khyndiat sngi ba la leit, la bun ki jingdawa bad jingbyrngem na ki dkhot ka UDP ban pynhiar shuki noh ia u James Sangma, u Myntri ka Tnad Bording.
La ong ba ia kane ka jingdawa la wan na katto katne ngut ki dkhot ka Seng UDP, hynrei ka jingshisha ka long ba ka dei ka Seng hi baroh kawei ka ba la thrang eh bad khmih lynti ban shimti da lade ia katei ka shuki.
Ka ba sngew lyngngoh ka long ba kine ki myntri ki kyntait ia kata markhmat, bad ki pyndonkam ruh da u Jemino Mawthoh u ba dei u MLA ba la shah rem, ban put turoi ia kane ka jingdawa jong ki.
Kane ka jingleh ka UDP pyrshah ia u James Sangma kam dei kaba thymmai, hynrei ka la sdang naduh ba u bat kum u myntri ka Tnad Kam Pohiing.
Haba ngi peit bha ia ka jingleh ka UDP, kane ka dei ym ban pyntroiñ ia u James hynrei ban pynkhyllem syndon ia ka NPP khnang ba ka UDP kan ioh synshar hi tang marwei ha Meghalaya hadien ka jinghiar ka Congress.
Lada ngi puson bad bishar bha ia ka jingtreikam jong u Lahkmen Rymbui (UDP) hadien ba la knieh noh ia ka shuki u James Sangma kum u Myntri Kam Pohiing, ngi shem ba ki jingkynrei ki jingsniew ki la nang jur pynban ki ba wan ha ki ba bun rukom kum ki kam sniew pyrshah ia ki kynthei bad khynnah, ka jingkynrei ki nongdih bad nongdie drok, ka jingshah pyniap beain ki trai ri trai muluk ha Ichamati bad ha Golflinks bad kumta ter ter.
Ki kam khaii beain dewiong ruh ki iaid shaid shaid khlem jingpyrkhing, lehse ki la nang kham jur shuh shuh.
Haba ngi phai pat sha ka Tnad Education ba la bat hi da u Bah Rymbui, ngi iohi ba bun ki jingeh jong ki nonghikai SSA bad RMSA, ki khynnah skul ha sor ne nongkyndong, ki jingpynslem ia ki baibam ki khynnah pule bad ki scam ba iadei bad ki jingshna ki Eklavya Residential Schools.
(lehse yn ym lah pynkut lada pyni lut ia ki jingduna baroh!)Ka jingkylli kaba mih mynta ka long ba balei uta u shabuk ka UDP u thew beit tang sha u James ka NPP ym sha u Rymbui ka UDP haba baroh arngut ki don ha kajuh ka Sorkar? Hato ym dei kata ka jingleh khun iohmon ne khun laitlan jong ka Seng UDP, kat kaba ka dawa ka dei ban ioh lut? Hato ka UDP kan kbum lada la pynurlong sa ia kane jingdawa jong ka? Lane kan dang peit kliaw ban ioh klun lut baroh? Hato ka UDP ka don pynban ka jingiasuhbuit bad ka liang pyrshah mo?.
Don namarkata u jaid kba uba ki khot u kba aus lane ahu uba ki shu bet beit ha ka pynthor; bad uba ar pat u aus ne ahu uba ki sara.
Ia utei uba nyngkong ki ju thung ha Assam ha u bnai February, March bad April.
Une u jaid kba um da donkam um eh shibun.
ki ju ot ia u ha Assam ha u bnai June, July.
Ia u kba aus ne ahu uba ki da sara, ki ju thung ha ki jaka sara (nursery) ha u bnai April lane ha ka taiew kaba nyngkong u May bad ki sa thung pat ha pynthor haduh 20-30 sngi, bad ki sa ot pat ha u bnai August.
Don pat u jaid kba uba ki khot u kba sall lane u kba sali uba ki ju sara ha u bnai June-July bad ki thung pat ha pynthor ha u bnai July-August, bad ki ot pat ha u bnai November-December.
Uwei pat u jaid kba uba ki khot u kba asra ki ju thung ha ki jaka ha kiba ka um ka kham jylliew.
Ki ju bet ia u symbai ha u bnai April-May ha ki jaka ki ban sa tyllep ka um hadien.
Ka um hadien-habud ka lah ban jylliew haduh kumba saw ne san phut.
Ia une u kba ki ot ha u bnai November-December.
Uwei pat u jaid kba uba lah ban shem ha ka jylla Assam bad ha Bengal ruh u long u kba aman.
Une u long uto u kba uba ki thung ha ki jaka kiba ka um slap ka lah ban tap ia ka pynthor haduh kumba 10 haduh 15 phut ha ka jingjylliew.
Ia une u kba ruh ki ju thung naduh u bnai March haduh ba kut u May, bad ki ot pat haduh u bnai December-January.
Uwei pat u jaid kba uba ki ju thung ha Assam u long uba ki khot u kba boro.
Ia une u kba ki sara ha u bnai November bad ki sa thung pat ha ki bir ha u bnai December-January, ki sa ot pat ha u bnai April-May.
Ki Rukom Thung Kba, Ki Jingpang Bad Ki Khniang KbaHa ki bynta jong ka Ri Khasi-Jaintia kiba khap ri dkhar lehse lah ban thung ia kitei ki jaid kba baroh ha la ki jaka-jaka katkum ka jinglong jong ki jaid kba ne ka jaka bad katkum ka jingbun jong ka um.
Hynrei kiba kham bun na ki kba ha ri Khasi-Jaintia ki long lehse tang ar jaid (kata ar tylli ki group, kumba ong ha ka ktien Phareng).
Kine ki long u kba lum bad u kba pynthor.
Ia u kba lum ki ju bet ha ki ranab jong ki lum ynda ki la shyrti ia ki khlaw.
Uba ar pat u jaid kba uba ki ju kham thung ha ri Khasi-Jaintia u long u kba pynthor uba ki ju bet ha ki hali kiba la ju shna bunsien kum ki kyrdon lyngkha ha ki ranab jong ki lum, lane kham bunsien ha ki ranab jong ki them kiba long hapdeng ar tylli ki lum.
Kane ruh ka long ka rukom thung kba ha ki lum jong ki paramarjan jong ngi kiNaga.
Haba thung ha ki ranab lum ia u kba ki shu thung kumto ha ka khyndew kaba sngem da ka tasam kumba shi inshi shiteng ne ar inshi hapoh khyndew.
Hynrei haba thung ha ki hali lah ban leh kawei na kine ki ar rukom: (1) da kaba shu bet beit ha ka hali, bad (2) da kaba thung na ki sara.
Lada shu bet beit ha ki hali, kaba bha eh ka long ban da pynspeh (sprout) ia u kba.
Khnang ban pynspeh ia u kba, ki ju buh ia u ha ki byrni bad ki sa pynngam ha ka um kumba 12 haduh 24 kynta.
Hadien kata ki sa sei ia u na ka um bad ki sa jar noh ia ka.
Ynda ka um ka la mih lut, ia kane ka byrni kaba ki buh ha ka jaka kaba dum, bad haba dei-badei ki tap da u kynja skum (straw, bad ki sa ban khia daei daei.
Hadien kumba 24 kynta u kba uba ha kane ka byrni u sdang ban speh (germinate).
Ka jingkloi ban speh ka shong ha ka jingshit ne ka jingbun ka um.
Lada ki speh (sprout) ki jrong eh, kane ka lah ban pyn mynsaw ia u; namar ki speh ki lah ban khein ha ka por thung.
Ia une u symbai ki sa bet (broadcast) halor ka ktieh kaba jem ha kaba don ka um kaba tap ia ka kumba shi inshi ha ka jingjylliew.
Kane ka um ka iarap ia u symbai ba un ym ngam eh ha ka ktieh.
Ynda la dep ka jiingthung ki sa jar pynrngat (drain) noh ia ka um na lyngkha.
Hadien kata ki sa sden um biang ha ka hali hadien kumba shi sngi ne ynda u symbai u la sdang ban suh thied ha ka khyndew.
Ha kane ka por dei ban da peit bha ba kan ym bun eh ne duna eh ka um.
Ynda u kba u la jrong katto katne, ka um ka dei ban iai-sah ha ka hali.
kane ka iarap ban pyniap ia ki niut ki nier ha ka hali.
Ka rukom thung kba na ki sara pat ka long ka rukom kaba kim da leh eh ha ka ri Khasi-Jaintia, hynrei kane ka long ka rukom kaba ki la shem ha kylleng ka pyrthei ba ka long kaba kham bha, la ka lah ban long ka bym da myntoi eh ha ki jaka ha kiba ka dor bainong jong ki nongbylla ka long kaba heh.
Balei u kba uba thung na ki sara u kham bha ban ia u kba uba shu bet beit ha ki hali, ka long ka jingkylli kaba ki riewstad ruh kim pat lah ban ai jubab kaba biang.
Don kiba tharai ba kaba phut ia u kba na ki norseri ha ka por ban pynkynriah ia ki sha ki hali ka long kumba ngor ia ki thied bad kumta lehse ka pynkhlain ia u jingthung.
Don pat kiba ngeit ba ka jingbha jong u kba uba thung na ki sara ka long namar ba u kba uba thung ha kane ka rukom u ioh kham kylluid ka jaka ban ia u kba uba shu bet beit ha ka hali; kumta u ioh kham bun ka jingbam bad kham bun ka jingshai naduh ba buh ia u ha ka hali.
Lada thung kumta na i sara dei ban da thung ia u kba ha ki norseri.
Kine ki norseri ki lah ban long ar rukom: (1) ka norseri kaba shu sngem (moist seed-bed) bad (2) ka norseri kaba ktieh (wet seed-bed).
Ha ka norseri kaba shu sngem ki shu pynsngem ia ka khyndew da kaba ai um (irrigate) teng-teng.
Da kaba leh kumne ki sara ki lah ban sah kham slem ha ki norseri.
Ha ki norseri kiba ktieh, kata kiba don kyrhai ka um, ki sara ki kham san kloi, bad dei ban thung ia ki ha ka por kaba biang, lymda kumta ka por ka lah ban dier noh.
Ki ngeit ruh ba ki sara ha ki norseri kiba shu sngem ki long kiba kham khlain ban ialeh pyrshah ia ki jingshitom ban ia ki sara na ki norseri kiba ktieh.
Lada thung na ki sara, u symbai ruh um da leit eh shibun.
Lada kumba 30 ser u kba u leit ha ka shi ekar haba shu bet beit ha ki hali; da ki sara pat, kan donkam tang kumba 20 ser ne.
Bad namar ba na ka shi ekar u kba ha ka norseri ki lah ban thung kumba 15 ekar ha ki hali, kumta yn donkam kumba 7 mon u symbai ha a shi ekar ka norseri.
Lane lah ban khein kumne : lada shi ekar ka hali ka donkam tang shiteng mon u symbai na ka bynta ki sara, kumta ka norseri ha kaba ngin thung shiteng mon u kba kan long tang kumba 1/15 ekar, kata kumba 2304 skwer phut (Sq.
ft).
Ki don  115,736 ngut kiba ioh pang thymmai mynta ka sngi ha India bad katei ka dei ka jing ioh pang kaba bun tam ha ka shisngi haduh mynta.
Ki don 55 hajar ngut kiba ioh pang corona thymmai ha Maharashtra, katba ka  Chhattisgarh, ka long 9,921 ngut bad ka Karnataka, Uttar Pradesh bad  Delhi, ki ioh mar 5 hajar ngut kiba pang corona.
Baroh ki la don  1,28,01,785 ngut kiba ioh pang covid ha India bad kitei ki kynthup ia  8,43,473 kiba dang don ha ka jingpang haduh mynta.
Ki don 630 ngut kiba iap mynta ka sngi bad baroh kiba iap, ki la poi sha ka 1,66,177 ngut.
Shillong:Ka jingthut jong ka mobile cell one sha ka thain Sohra, Pynursla, Dawki, ka long kaba la jubor ha kine ki sngi bad katei ka la pyn bitar shla ia ki nong buh mobile sha kane ka thain, kiba da ki hajar ngut, ki la shah ktah shi katdei.
Halor katei ka jingeh, kaba ki paidbah ki ia kynduh, ula iakren bad arngut ki ophisar jong ka BSNL bad kitei ki iathuh ba kawei na ki daw, ka dei na ka jingbym thikna, ka bor ding sha katei ka thain bad nangta, sa kawei pat ka dei na ka jingsniew ki Cable.
La iathuh shuh shuh ba ka jingtuh bad ot ia ki Cable, ka jubor bha, sha ka thain Pynursla Dawki bad la iathuh ba dang ha ki khyndiat sngi ba ladep, la ot noh ia ki Cable, hajan Petrol Pump Pynursla, kumba 50 metre eiei bad katei ka la pynthut ia ki nongbuh mobile sha ka thain hi baroh kawei.
Ym tang katta, la iathuh shuh shuh, ba ki don ruh ki jaka ba shah pyndkut ki cable, na ka jingtih pynheh ia ka surok na Shillong sha Dawki bad katei ka dei sa kawei pat ka daw, kaba pynsniew shi katdei ia ki mobile sha ka thain.
Nalorkata, ki don ruh bun ki jaka buh ia ki tnum mobile ha ka thain, ki bym don tang ki generator bad la shu shaniah, ha ka jingwan jong ka ding ilektrik bad tang shu la duh ding, kumta kitei ki tnum, kim trei kam shuh satia.
Mynta ka thain Sohra ruh, ka don jingthut shibun, namar ka jing thep ia ki nar um, kaba dang iaid ha kine ki sngi bad la iathuh ba kitei ki nar um, la shu thep, khlem da iakren pynbeit bad ki bor jong ka BSNL.
Ha kawei pat ka liang, ka don ka khubor ba bha, sha katei ka thain bad kata ka long ba ka BSNL, ka la pynpoi ia ka internet sha Sohra, lyngba ka FTTH, kaba dei ka lain kaba dang thymmai bad kaba kham biang shibun, katba ha Dawki bad ha Pynursla, kin pyn treikam shen, da ka Air Fibre, ha kaba yn buh da ki antennae, ha ki jaka bapher bad ba kitei kin sa pyniaid ia ka internet sha kitei ki jaka.
Kaba la ujor, da ki briew jong ka BSNL, ka dei halor ka jing ot dusmon bad ka jingtuh ia ki cable, kaba iai jia na ka por sha ka por bad katei ka buh jingeh shibun ban maramot bad bujli, man ka por ia ka lain pyniaid ia ki cable.
Shillong:U Producer uba dei ruh ha ka juh ka por u Director jong ka phlim 9-Lad u Bah Commander Shangpliang u la siew kumba T.
1 lak ia ka actress, ka Wanri Pyngrope kaba la ak ia ka phlim 9-Lad kaba dei ka phlim khasi kaba la iaid iew bha bad kaba dang bteng ban pyni haduh mynta ha Bijou bda ha Anjalee Cinema.
Lah ban kdew hangne ba ka samla Wanri Pyngrope ka la ioh rah ruh ia ka nam best actress na ka Prag Cine Award lyngba ka ka phlim 9-Lad ha ka jingialang sam award kaba la long ha u bnai Rymphang mynta u snem.
Haba iakren bad u bah Commander Shangpliang u la iathuh ba, ka jingsiew jongu shilak ia ka samla Wanri pyngrope ka long kum ka dak ban pyrto ia ka jinglah jongi ban ak bha ia ka bynta jong ka actress kaba dei ka bynta kaba la khring ia kiba bun ki paidbah nongpeitkai.
U bah Commander Shangpliang uba dei ruh u President jong ka seng ki nongshna film ka Meghalaya Film Makers Association (MefilMA) u la pynpaw ia ka jingkyrmen ba ka karkhana shna phlim ha ka jylla kan sa nangkiew nangne shakhmat.
Shuh shuh u bah Commander Shangpliang u la pyntip ba ka jingpyni ia ka phlim 9-Lad ha Bijou Cinema kan dang iai bteng bad yn pyni khatduh ha ka 15 tarik Iaiong bad ka por kan dei kumjuh kata ha ka por 11 baje mynstep, 1 baje nohphai sngi, 3 baje janmiet, 5 baje janmiet bad ha ka por 7 baje janmiet.
bad ha Glleria Anjalee Cinema ka long tang ar show kata ha ka por 3 baje janmiet bad ha ka por 5:30 baje janmiet.
U la iathuh ba ki briew haduh mynta ki dang bteng ban wan, hynrei u la ong ba ka jingpyni kan dei tad haduh ka 15 tarik bad u la kyrpad ia ki paidbah ki bym pat iohi ba kin wan noh ha lane shuwa ka 15 tarik.
U la iathuh ruh ba lada ki don kino kino ki seng kiba pynlong fete bad kiba kwah ban pyni ia ka phlim 9-Lad ha ki shnong jongki ki lah ban phone ha u number 8837287374 lane 9366232274 khnang ba yn lah ban iapynbeit kham bniah.
Shillong:Ki nongtrei jong ka 108 kiba don hapoh jong ka Meghalaya EMRI Workers, Union, ka la pynpaw ia ka jingbitar ban iohi ba u myntri ka tnad ka koit ka khiah jong ka jylla u bah Alexander L Hek u la pynbna ba ka sorkar, ka la pynjlan ia ka jingiasoi ka trei kam jong ka Company GVK ban pyniaid ia ka 108 ha ka jylla Meghalaya.
Haba ia kren bad ki lad pathai khubor mynta ka sngi, u bah Joseph Pyngrope, u nongai ktien ka seng MEMRIWU u la ong ba ka nongrim kaba ki ieng ka long ba ka sorkar ka dei ban shimti ban pyniaid ia ka 108 ha ka jylla, lada ka dei ban thaw da ka kynja Society ruh kam pher.
U la ong ruh ba ka seng kan sa leit ban ia kynduh ia u myntri ka tnad ka koit ka khiah ban pan ka jingpyn shai halor kane ka jingmih khubor ba ka sorkar ka la pynjlan ia ka jingtrei kam jong ka GVK, ha ka jylla wat ha dien ba la kut ka jingiateh kular.
U bah Joseph, u la ong ruh ba ka GVP kam shym la don lut ha baroh kawei ka Ri India, ki don kiwei ruh ki kompeni ba pyniaid ia kine ki 108 ha kiwei ki jylla bad ki don ki jylla kiba ka sorkar jylla ka pyniaid, kan eh aiu ka jylla Meghalaya ruh ban pyniaid ia ka 108 kum ka seng ka kwah ba ka sorkar kan pynbha.
Kum ban shu pynkynmaw ba ka jingiakhih pyrshah ia ka GVK, ka long naduh ki snem 2018 bad haduh u snem 2019 bad ka jingsangeh ia khih ka long halor ka jingia mynjur ban pyntrei kam ia ki jingiateh kular ia kaba khlem pynurlong haduh mynta ia kaei kaba ka seng ka la dawa.
Nongpoh:U Samla Ferdynald K.
Kharkamni, Presidenr ka KSU, North Khasi Hill District Unit, u la pynpaw ka jingsngewkhia kaba jur eh, hadien ba ka seng ka la ioh jingtip ba ki don shibun tylli ki skul ha Ri Bhoi, kiba ym don nonghikai bad halor katei ka jingbym don Nonghikai, utei u heh nongialam ka KSU ha Ri Bhoi, u la pynpaw ba ka seng ka dawa na ka sorkar ba ka dei ban thungkam noh mardor ia kito ki nonghikai, kiba dei ban hikai ha kito ki skul kiba ym don Nonghikai.
Utei u nongialam ka KSU ha Ri Bhoi, u la ong ba ka seng ka la ioh jingtip ba ki don bun ki skul sorkar ha Ri Bhoi, kiba kynthup naduh ha ki kyrdan Lower Primary bad Upper Primary, kim don ia kita ki Nonghikai kiba la thung da ka sorkar, ha kaba ka seng ka sngew ba na katei ka jingbym don nonghikai, kan sa wanrah ia ka jingduhnong kaba khraw ia kito ki khynnah skul kiba leit ban wad jingstad na kiba kum kitei ki skul.
Haba batai shai halor katei ka jingbym don Nonghikai ha ki skul sorkar, u Samla Ferdynald K.
Kharkamni, u la ong ba ka seng lyngba ka Education Cell, ka la ioh jingtip ba ki don ki skul sorkar ha Ri Bhoi, kiba ka don tang ka skul khlem ki Nonghikai, kumta lyngba katei ka jinglap ka seng, ka la pynsngewlyngoh shikatdei eh ia ka seng, da kaba buh jingkylli ruh ia ka sorkar, ba kumno ki buh ia ki skul khlem ki Nonghikai.
Halor katei ka nongrim, ka KSU ka la byrthen ba kan iai buddien bad ha kajuh ka por ka dawa na ka Deputy Commissioner ka Ri Bhoi, ba kan thung da ka Magisterial enquiry khnang ban ioh jingtip kaei ka daw kaba la pynlong ia ka sorkar ba kan nym lah ban thung Nonghikai ha kiba bun tylli ki skul sorkar ha Ri Bhoi District.
Namarkata, ka seng kan dang iai lum jingtip bad ha kajuh ruh ka por ka dawa na ka sorkar jylla ba ka dei ban thung Nonghikai noh ha kiba kum kitei ki skul bym don Nonghikai, namar lada don tang ki skul khlem ki Nonghikai bad khamtam eh ha ki skul Nongkyndong, kan wanrah ia ka jingduhnong kaba khraw ia kito ki khynnah skul, kiba ki kmie ki kpa ki phah ha kiba kum kitei ki skul kiba ym dong Nonghikai, u la bynrap.
Shillong:U Samla Wallam K Nongsiej, Vice President ka KSU Delhi ha ka lympung jingïalang “KYNTIEW ÏA LA KI JONG" campaign kaba la pynlong da ka KSU Jaïaw Circle hapoh Mawkhar Dorbar Hall, u la ther tyngeh ïa ki polisi ai kam ka sorkar jylla ba kumno ka sorkar jylla kaba rim bad kaba mynta, ka pyrshang ban beh ïa ki samla wad kam wad jam na kane ka Jylla shabar bad ka pdiang sngewbha pat ïa kiba nabar ban wan trei sha kane ka Jylla.
Shuh shuh ha ka jingkren jong u, u la pynshai ba ki company kiba ka sorkar jylla, ka ïasoi ban ai jinghikai ïa ki skill training bun ki dei ki company kiba na shabar ka jylla bad ynda ki Samla kiba la pyndep ïa ki jingshah hikai ha kine ki company hapoh ka jylla, ki company ki ai beit ïa ka kam ïa ki samla sha kiwei pat ki jylla bad kane ka jingpynlut jong ka sorkar ha ki company ba na shabar ka pynduhnong shibun eh ïa ka jylla hi baroh kawei lada ki Samla ba la shah pyntbit ïalade ki leit trei noh sha kiwei pat ki jylla bad u la ong ruh ba kaba sngewsih eh ka long ba ka sorkar jylla kam ju buddien shuh pat ïa kiba ïoh placement shabar na kitei ki company la ki ïoh hok ïa ka kam katkum ka jingpyndep shah hikai ne training ka jong ki, ki shah phah jubor pat sha kiwei ki kam ki bym ïahap bad ka jingkular kam lane ki kam ki bymtei ïa ka imlang ka sahlang.
Ula bynrap ruh ba ki company ki dei ban ai jinghikai, katkum ka jingdonkam hapoh ka jylla ha shwa ba kin ïasoi bad ka sorkar khnang ba ka nang kyntiew ha ki kam ki jam bad kumjuh ruh ïa ka ïoh ka kot ne economy jong ka jylla baroh kawei, la ong u Samla Wallam K Nongsiej.
Ha katei ka sngi lah ïoh jingkren ruh na U MDC ka Jaïaw Constituency, Bah Paul Lyngdoh uba long u kongsan bad kumjuh ruh na U Asst.
Secy ka Synjuk Ki Nongsynshar Shnong Ka Bri U Hynñiewtrep, U Bah J.
L Khongshei uba long U Symbud Kongsan ha katei ka Lympung bad na u Organising Secretary ka KSU Sengkmie uba dei ruh u President ka KSU Jaiaw Circle, U Samla Ostarnic Marbañiang.
Nongpoh:Ki heh nong ialam ka FKJGP Sengkmie bad na Ri Bhoi, myn hynnin ka sngi ki la hiar sha ka shnong Umlur kaba don ha Ri Bhoi Sepngi, kata ka long ban leit iarap ia kawei ka longiing kaba don ha katei ka shnong, kaba la mad ia ka jingjia kaba sngewsih, namar da ha kine ki sngi ba la dep, katei ka iing ka la shah kem ding bad baroh ki jingdon jingem ha katei ka iing, ki la shah bamduh ha ka ding.
Katei ka jingjia ka la jia mynha ka 25 tarik u Lber, ha kaba ka daw kaba la pynlong ia katei ka iing jong ka Kong Triphina Wanniang bad u Bah Pynshailang Lyngkhoi, ba kan pluh ka dei namar ba la don ka kam thangkhlaw bad na katei ka jingthang khlaw beain da ki briew, ka la pynlong ba ka ding kan pur sha katei ka jaka ba don katei ka iing bad kaba la pynlong syndon ia katei ka iing ba kan kem ding bad ingkhong hi khait.
Ki heh nongialam ka FKJGP Sengkmie bad Ri Bhoi kiba la leit ban noh synniang sha katei ka shnong ki kynthup ia u Bah Eldie N.
Lyngdoh, Vice-President ka FKJGP Sengkmie, u Bah Lui Star Lyngdoh, President ka FKJGP Ri Bhoi lem bad kiwei pat.
Haba leit ban noh synniang sha katei ka longiing ki FKJGP ki la lah ban iarap da shibun ki tiar iing tiar sem, khnang ba katei ka longiing kaba la ngat ia katei ka apot, kin ioh ban pyndonkam.
Haba iadei bad katei ka jingleit nohsynniang sha katei ka longiing, Bah Eldie Newton Lyngdoh, u la ong ba ka daw kaba la pynlong ia ka seng ban leit ban ai jingiarap sha katei ka longiing, ka long kum shibynta ban iarap ia katei ka longiing kaba la kynduh ia kaba kum katei ka apot, namar baroh ki jingdon jingem ki la shah bamduh ha ka iing.
U la kyntu ruh ia ki bor sorkar bad kumjuh ruh ki nongmihkhmat ba kin phai khmat lem sha katei ka longing da kaba iarap lyngba ki jingiarap na ka sorkar, namar ka jingbam duh ka ding ka la long ka jingduh kaba khraw bad lada ka sorkar ka kloi ban iarap ka long ka jingkyrkhu ia katei ka longing.
Shillong: Ka Khasi Jaiñtia Deficit School Teachers Association(KJDSTA) ryngkat bad ka Garo Hills Deficit School Teachers and Employee Association ki la rai ban sangeh shwa shipor ia ka jingiakhih ba ar ka jong ki ha ka jylla hadien ba ki la pyndep ban pynlong ia ka jingiakhih ka jong ki ha ka Phase 1.
Haba kren sha ki lad pathai khubor mynta ka sngi ka 6 tarik u Iaiong 2021, ka Kong Susan Syiem kaba dei ka Chairperson jong ka Khasi Jaiñtia Deficit School Teachers Association(KJDSTA) ka la ong ba ka daw jong kane ka jingshim rai ka jong ki ban sangeh shwa shipor ia ka jingiakhih ka jong ki ka long halor ka jingnang kiew eh jong ka saphriang jong u khniang jingpang Covid 19 ha ka jylla bad ha kiwei kiwei ki jylla kiba marjan bad ka la ong ruh ba wat la na ka liang ka jong ki, ki dang sangeh shwa mynta shipor ia ka jingiakhih ka jong ki hynrei kin nym sangeh pat ban nang iai phah shithi sha u Myntri Rangbahduh jong ka Ri bad sha ka Human Rights ban pynpaw ia ka jingeh kaba ki mad kum ki nonghikai kiba hap hapoh ka deficit.
Ka Kong Susan Syiem ka la ong, “Na ka liang jong ngi ki Teachers Association jong ka Khasi Jaiñtia bad Garo Hills Joint Action Committee ngi kwah ban pynkynmaw ba shisien ngi la wan ong sha ki paidbah, sha ki press ba ngi la long ready ia ka second phase hynrei haduh mynta ruh ngim pat pyntreikam bad ngi la ong ruh ia ki para nonghikai ba ia kane ka second phase ngin sa implement lada ngi la sngew donkam bad ngin sa ai por ia ki nonghikai jong ngi 24 kynta ba ngin pyntreikam ia kato.
Nga khlem ong hadien 24 kynta ngin pyntreikam beit ia ka second phase agitation, te ia mynta nga kyrpad biang ia ki para nonghikai kiba don ha ka association ba sngewbha ban sngewthuh ia ka jinglong jingman kaba long mynta, kane ka jingpanh ka la nang kiew shibun ha ka jylla bad ha kiwei kiwei ki jylla lei ka la nang kiew shuh shuh, te kum ki nonghikai kiba long kitkhlieh, ngim kwah ban ai shuh shuh ka jingkit kaba khia bad ka jingjynjar kaba kham bun ia ki paidbah bad ia ki khynnah skul da kaba ngi iaid shakhmat ia ka jingiakhih, ia mynta ngim dei ba ngi ong ngin iehnoh shwa hynrei ki don kiwei kiwei ki lad ba ngin iakhih te mynta ngi dang pynkhreh ia kawei ka shithi ba ngin phah sha u Prime Minister nangta ngin pynkhreh ia ki shithi ba ngin phah sha ka Human Rights National Level bad ka State Level ruh ban pyntip ia ki ia ka jingjynjar ka jong ngi.
Kine ki dei kiwei kiwei ki lad jingiakhih ba jar jar ym ki jingiakhih baheh baheh bad ngin peit pat ba lano u Chief Minister un khot ia ngi bad ngin nang iai ap ia kata bad ngin nang iai kyrmen ba un khot iakren".
Ka Katrina Kaif, ka samla bhabriew jong ka bollywood, ka pyntip mynta ka sngi, ba ka la ioh ia ka pang khlam covid 19 bad mynta, ka dang shong khop ha la iing.
Ka Katrina, ka iathuh ia katei ka khubor, ha ka peij jongka ha ka  Instagram.
Ka jing ioh pang corona, ka Katrina, ka dei hadien shi sngi, ba u samla jongka, U  Vicky Kaushal,  ula iathuh paidbah, ba ula ioh ia katei ka jingpang khlam coronavirus.
Shillong:Ka MeECL, ka pynbna, ba kan don ka jing pynlip ding, naduh ka shiteng synnia jong ka 7tarik Iaiong 2021.
Ha Garo Hills bad Shillong, naduh ka shiteng synnia, haduh ka por 6 baje mynstep.
Ha Jaintia Hills bad ha ki karkhana Lumshnong, naduh ka por 6 baje haduh 9baje mynstep, ha ki kharkhana Lumshnong bad ha Khasi Hills, naduh ka por 11 baje haduh 2 baje nohsngi, ha karkhana Lumshnong bad ha Garo Hills, naduh ka por 1 baje haduh 3 baje nohsngi bad nangta ha Byrnihat & ki karkhana Lumshnong bad ha Shillong, naduh ka por 3 baje haduh 5 baje nohsngi bad nangta ha ki karkhana ha Byrnihat, naduh ka por 5 baje haduh 12 baje shiteng synnia.
Ka khubor na ka MeECL, ka iathuh ba ka don ka jing bym trei kam kawei ka tnat bor ding OTPC na Agartala bad nangta, sa ka jing sam duna ding ka NEEPCO bad nangta ka jingduna um ha ki jaka sam bor ding, ka MePGCL, kumta kan don ka jing duna bor ding kaba 2.
1 million Unit, na bynta ka 7tarik Iaiong 2021 bad haduh mynta, la pynbiang kumba 0.
8MU na shabar ka jylla.
Nangta, na ka elekson sha ki jylla bapher ka India bad nangta ba ka dei ruh ka por lyiur bad ka bai ding, mynta ka poi sh aka T.
6 shi unit bad kumta, la hap ban pyntrei kam ia ka jing pynlip ding ha ka jylla bad la ong ba kane kam dei satia, na ka jing duh ding, na ka power grid, hynrei, ka dei na ka jing duna um.
Shillong:Kiba bun na kiba die kwai dong ha ki jaka bapher bapher ki la pynpaw ïa ka jingbynñiaw hadien ba ha kine ki sngi bad bnai ki la shem ïa ka jingkiew dor palat liam jong u tympew bad u kwai tylli.
Haba ïakren bad u nongthoh khubor kiba bun na kitei kiba die kwai dong ki bym kwah ïathuh kyrteng, ki la ong ba lada ka dor jong kitei ki marrep ki iai bteng ban kiew kin hap ban sangeh noh ka die ‘waidong’ namar kim lah shuh ban pynmih, mynshwa ki shait ai haduh 5 kyntien ha ka dor T.
10 hynrei mynta wat 4 kyntien ruh kim lah shuh ban pynmih.
“Haduh mynta ka sngi ka dor jong u tympew ka la poi haduh T.
300 shibiah bad shitap ka la poi T.
1200 kumta ka la ktah shibun ïa ka jingdie ‘waidong’ jong ngi bad lada ïai long kumne ngin hap sangeh noh ka die kwai dong bad ka dor u kwai ka la poi haduh T.
2400 haduh T.
2600 shi kani bad uba duna dor ruh la poi T.
1800 shi kani kaba mut kumba 400 tylli bad lada phiah ruh un mih tang 3 haduh 5 kyntien kumta ka la eh bha ïa ngi ban pynmih dor trai," ong katto katne ki nongdie waidong haba kren bad u nongthoh khubor.
Ha kawei ka liang pat, haba ïakren bad ki nongkhaïi kwai-tympew ki la ïathuh ba ka jingrem dor u tympew kan iai bteng haduh u bnai Jymmang namar mynta ba lah jan duh artat u ‘la ïaw’ bad bym pat ïoh ‘la’ lung bad kumjuh ruh namar ka jingduna ka jingpoi u tympew bad u kwai na thaiñ War kumta kiew dor kine ki marrep.
“Kumba long mynta u marrep na thaiñ War um poi thikna shuh sha Shillong bun ki la leit khaiï hi sha Synteng, Pynursla, bad don ruh kiba wan thied na Bangladesh bad kiwei ki jaka bad jylla namar ki nongkhaïi ki ïoh pisa beit ha jaka die kumta bun ym poi hok shuh sha Shillong," ïathuh katto katne ki nongkhaïi ha u nongthoh khubor.
Ki la ïathuh ruh ba mynta u ‘la’ ïaw’ u lah lut artat bad u ‘la lung’ pat um pat mih.
“Naduh une u Ïaiong haduh u Jymmang kadei ka por bad aïom barem dor tam u tympew bad na thaiñ Bhoi ruh ym poi mar shuh mynta ba bun la leit sha Assam bad namar ki nongrep kim ïoh mar, kin hap die rem bad kumjuh ruh bym poi shuh ki marrep sha Ïewduh kumta kan sa rem ka dor tympew bad kwai," ki la bynrap.
Ki la ïathuh ruh ba mynshwa u kwai bad tympew na ki thaiñ Syntung, Mawlat, Nohron, bad kiwei ki jaka ki wan die beit sha Shillong, hynrei mynta kam long shuh kumta.
“Ka jingkiew dor u tympew ka don da ka por bad aïom hynrei u kwai pat u rem dor naduh basdang haduh mynta ym pat hiar dor bad kaba pher ka long ba mynta u snem rem dor lang baroh ar ki marrep," ki la ïathuh da kaba bynrap ba mynta u kwai u wan poi na Tura, Ratacherra, Silchar bad na Dawki pat u poi khyndiat bad u kwai na thaiñ Bhoi un dang poi ha ki bnai ba 6 bad 7 ne bnai Jylliew bad Naitung bad u kwai u rem bha tang mynta u snem.
Ki jingma iaka jingkoit jingkhiah,ki lynti ba lah ban iarap bad ki jingbam ba kongsan ban pynduna ia ka jingkhia ka met.
Baroh ngi kwah ia ka jingkoit jingkhiah jong ka met bad bun na ngi ngi shim ba ka jingsngaid ba malu mala ka kyntiew ia ka jinglong koit ka met ka phad, hynrei ka jingsngaid palat ka kyntiew arshah ia ka jingma ban ngat ha ki ba bun ki jingpang jingshitom kiba kynthuplang naduh ka jingsngaid palat, ka jingkiew kynsan ka blood pressure, ka jingpang shini (diabetes),ka blood sugar bad kiwei kiwei de.
Ka jingsngaid palat ka dei na ka daw ka jinglang jong ka khleiñ jaka met.
Kane ka wan jia haba ka jingrung ka calorie ha ka met ka la tam ban ia ka jingthang ki calorie hapoh ka met.
Phi lah ban sakhi ba ka jingsngaid palat ki briew ka kham jyllei ha ki ri ba kiew ka ioh ka kot ban ia ki ri ba duna ka jingioh.
Ban pynbiang ia ka jingkhia bad ban pynduna ka jingsngaid palat katkum ka rta ka long ka ba donkam shibun.
Ban pynduna ia ka jingsngaid palat bad ka jingkhia ka met, phi donkam ka jingiaishah bad ka jing pynkylla iaka rukom im ki ba lah ban iarap ia phi ban pynhiar ia ka jingkhia ka met, kine ki kynthup naduh ka jingduna ban bam ki jingbamkai, ki jingdih ba thiang bad ki jingbam kiba bun ka khlein ha ki.
KATTO KATNE KI LYNTI KIBA LAH BAN PYNDUNA IAKA JINGKHIA.
Katto katne ki jingbam kiba lah ban ialeh pyrshah ia ka jingsngaid palat bad iarap pynduna ia ka jingkhia.
1.
Ka umsohjew bad ka um jong u sying:—- Kine baroh ar ki dei kiba lah ban ai jing myntoi halor ka jing pynhiar ka jingkhia.
Khlehlang ka umsohjew bad umsying bad dih ia ki hadien ba lah dep bam step kan iarap shibun hapdeng kito kiba jur ka jingsngaid, namar ki antioxidants bad ka vitamin C kiba don ha u sohjew ki lah ban iarap pynum bun ka khlieñ hapoh ka met.
Ka Mamata Banerjee, myntri rangbah ka West Bengal, ka la ther tyngeh ia ka Election Commission, ba ka hap ban pynlong elekshon, haduh phra sien ha katei ka jylla bad ka Mamata, ka maham, ba kan nym shah da lei lei ban pyn sangeh ia ka elekshon, kaba dang sah ha katei ka jylla, halor ka nongrim jong ka jingnang kiew ka khlam covid 19.
Ka Banerjee, ka kynnoh, ba ka dei ka BJP, kaba la pyn mynsaw ia shiliang ka kjat jongka, hynrei, ka la kren shai, ba kan jop ia kane ka elekshon ha Bengal, tang, da kaba pyn donkam tang shiliang ka kjat, hynrei, kan sa leit pat sha ka politiks ha Delhi, da kaba pyndonkam da ar tylli ki kjat.
Lah ban pyn kynmaw, ba ka Mamata, ka la mynsaw ia shiliang ka kjat jongka, ha ka 10tarik Lber 2021, ha ka jingleit jongka sha  Nandigram ha Purba Medinipur district.
“Ki pynlong elekshon, tang shi sngi ha ki ar tylli ki jylla, hynrei ha West Bengal, haduh phra sien kynthih.
Ki don jingthmu ban pynsangeh ia ka elekshon, halor ka jingai daw ia ka khlam covid, hynrei ngan nym ailad ba kin leh kumta.
Ka elekshon, ka dei ban dep lut khoit ha Bengal" ong ka  Banerjee, ha ka jingialang paidbah ha Chinsurah jong ka  Hooghly district.
Ka ong shuh shuh “Ka BJP, ka pyn mynsaw ia ka kjat jongnga, ban khanglad ia nga ban iaid kanbas elekshon; hynrei kim tip, ba nga la jop ia ka Bengal, da kaba pyndonkam tang shiliang ka kjat bad nangta, ngan sa leit da ki ar tylli ki kjat ban jop ia ka Delhi, ha ki sngi, ki ban sa wan".
Ka Mamata, ka kynthoh ruh ba kiba bun bah ki shipai, ki la iap ha Chhattisarh, hynrei U Narendra Modi myntri rangbahduh bad U Amit Shah, myntri kam poh iing, ki dang bunkam ban pynmih ia ka jing ia pyn ia pait jaitbynriew ha Bengal bad ka ong shuh shuh “Ngan nym shah ia ki khar Gujarat, ba kin synshar ia ka Bengal, namar ba ka Bengal, ka dei ban synshar hi da ki Bengali, ym dei ki Gujarati".
Ki don shibun ki rukom pynkhreh, ban ioh bam bang ha ka rakhe Easter, ba dang shu dep, hynrei, u don uwei pat u rangbah, u pynleit jingmut, ban shet ia ka doh syiar ban bam easter, da ka buit kaba kham pher bad kaba long ruh ka jingai jing myntoi ia ka saian.
U Louis Weisz, uwei na ki nong ialehkai YouTube, uba la paw bha, ula pyndonkam ia ka jingstad, kaba shu thab, ia ka doh syiar, haduh ba kan da ih bad long ban bam.
Ka shimpor ar bnai ia U Weisz, ban pyntrei kam ia katei ka  buit thymmai jongu bad ban pyni ruh ba ka doh syiar, ka lah ban ih, tang da kaba shu thab.
Nangta, u pyndonkam hi da katei kajuh ka buit, ban shet ia ka doh masi ruh bad u lap ba ka ih bha bad ka bang ruh ban  bam.
U Weisz, u hap ban thab kham eh, ia ka doh, ba ka jingshit kan mih na ka kti jongu, ha ka por ba u thab ia ka doh, khlem da pynpra pat ia ka doh  bad ba kan long hi, kaba biang ban bam bang.
Ha ka ktien jong ka physics, ka pyni ba ka jingthap lane ka  kinetic energy sha ka heat energy.
La iathuh ba U Weisz, u hap ban thab, haduh 1,35,000 sien, kaba bteng haduh phra kynta, ba  kan ih ka doh syiar bad katei ka rukom thab jongu, ka iaid da ka bor jong ka ding kaba long  7,500 Watt jong ka kynta jong ka ding bad katei ka long kham khlain ar shah, ia ka jingshet kaba pynmih na ka dpei, ban shet jingshet.
Ka la don ka jingtuid khyndew hynnin ka sngi ha Indonesia, ha kaba 113ngut ki briew, ki la shah tep im, ha katei ka jingjia, ong ka khubor.
Katei ka jingtuid khyndew, kaba jubor bha, ka la tap ia ka shnong  Ile Ape Timur baroh kawei, kaba don ha ka dewlynnong Lembata, jong ka jylla East Nusa Tenggara.
La iathuh ba ka jingtuid ka khyndew ktieh lem bad ka jinghap slap, kaba jur, ka la pynthut shi katdei, ban wad ia kitei kiba iap.
Nongpoh:Ym lah ban len ba ka jingpynioh ka sorkar jylla ia ka surok ba T.
84 klur na Baridua sha Umsen, ka la long shisha ka jingkyrkhu kaba khraw ia ki paidbah kiba sah ha kito ki shnong khappud kiba don ha katei ka thain, pynban hapdeng ba uba bun ne ki briew nabar u iohi ba katei ka surok ka pynmyntoi ia ki paidbah, hynrei ki paidbah na katei ka thain, ki ong ba katei ka surok ka la pynmyntoi shikatdei eh ia kito ki heh saipan na Guahati, kiba long ruh ki trai la jan baroh ki par maw kiba don ha katei ka thain, kata naduh Baridua, Killing sha Umtyrnga ter ter.
Halor katei ka surok, da shisha ki paidbah kiba dei na ki longiing baduk, ki la kmen shikatdei eh ba ka sorkar ka la phaikhmat sha katei ka thain, da kaba pynioh syndon ia katei ka surok, kaba la pynmyntoi lut ia baroh ki paidbah kiba sah ha ki shnong kiba don ha katei ka thain, pynban ha kaba kum katei ka por ba baroh ki paidbah ki kmen, la mih pat ka sur jingkren na ki katto katne ki riew paidbah bad kiba iohi jngai ia katei ka thain, kiba la ong syndon ba katei ka surok kam da pynmyntoi eh ia ki paidbah, hynrei ka jingmyntoi ka leit sha kito trai Quarry maw bad kito ki trai kali kit maw.
Ban pynshisha halor katei ka jingkren da ki riew paidbah, la iohi ia ka jingshisha ba ha shilynter katei ka surok, ba kito ki jaka ki ban leit sha ki Par maw kiba don ha katei ka thain, la iohi ba katei ka surok kam lah i shan slem, namar kiba kum kitei ki bynta ka jinglong jingman ka surok, i kumba kan sa jot noh hi shen bad kaba la i ba kam lah ap haduh ban da plie paidbah ia katei ka surok, kaba dei ruh kawei na ki surok ba donkam tam ia kito ki paid ba sah ha khappud ka Meghalaya bad Assam.
La mih ruh ka jingkren na ki riew paidbah, kiba la pynpaw da kaba ong “Lada ka sorkar ka pyrkhat shisha na bynta ki paid babun kiba shong ba sah ha katei ka thain khappud, ki dei ban buh ka kynja jingmaham sha baroh kito ki trai Par Maw kiba don ha katei ka thain ba ki dei ban shim ia ka jingkitkhlieh ban pynbha ia kito ki bynta ban rung sha ki par maw, namar lada ka long kumba ka long mynta, katei ka surok kam neh slem satia bad bad kan ym ai jingmyntoi ia ki paidbah kiba shong ba sah ha katei ka thain.
Shillong: Ki nongialam shnong jong ka shnong Daistong, East Jaintia Hills, lyngba u waheh shnong bad secretary shnong, ki la pynpaw ka jing sngewnguh kaba khraw ia U MDC, Sutnga Nongkhlieh Constituency), U Ma Richard singh Lyngdoh, uba la ai iarap, da 10 tylli ki Solar Street light.
La iathuh shuh shuh ba U MDC, ula pynioh ruh ia ka Community hall bad pynbha ia ka madan ialehkai football ki khun Samla ka Shnong, la pynkut u Secretary shnong Daistong, U Ma Vestperson Sutnga.
Haflong:5 ngut ki nong pyniaid thep vote, ki la shah weng kam bad ka daw ka long ba ha ka shnong, kaba don 90ngut ki nongthep vote, hynrei, ki la pynmih pynban 171 vote bad katei ka dei ha Haflong,kaba hap ha ka Dima Hasao Constituency, jong ka Assam.
La iathuh ba ki nongthep vote ha ka skul Lower Primary ha Khatliyar jong ka Umrongso, ka don tang 90 vote, hynrei, la iathuh ba ki la ailad, ia kiba na kawei pat ka skul lane ka Muldham Lower Primary School, ba kin leit thep vote ha Khatliyar LP School bad kumta ki nongthep vote, ki kiew sha ka 171 ngut.
La iathuh ba ka Election Commission, ka la weng kam shipor ia U Seikhosiem Lhangum (Sector Officer), U Prahlad Ch Roy (Presiding Officer), U Parameswar Charangsa (1st Polling Officer), ka Swaraj Kanti Das (2nd Polling Officer), bad U Lalzamlo Thiek (3rd Polling Officer).
Ka jingthep vote ha Haflong, ka la long ha ka 1tarik Iaiong 2021.
Nongpoh:Ka kynhun ki seng longkmie ha ryngkat ka jing iatreilang bad ki nong ialam shnong Lum nongrim, Umsning, mynta, ka janmiet ki la iamih paidbah ban thang mombati, kaba long kum ka dak ban pynpaw ia ka jing sngewlem halor ka jingshah pyniap dusmon ia kawei ka longkmie kaba dei na katei ka shnong.
La thang mombati ha katei ka janmiet, ka long ban pynpaw ia ka jingsngewlem halor ka jingkhlad kaba kyndit kyndit ka (L) Kong Wanphisha Rumnong, kaba la khlad hadien ba ka la shah pyniap ha la u jong u lok bad uba la leit bret ia ka ha kawei ka jaka ba kham longkhlaw kaba don haruh surok Mawlai By-Pass, hajan ka Wah Mawlai Umshing.
Lah ruh ban kdew hangne, ba katei ka Longkmie kaba la shah pyniap ha u lok, ka la jah na iing naduh ka 13 tarik u Lber, kata ba ka la ong ha kiba haiing ba kan leit sha Shillong ban leit shim dawai lem bad kawei ka paralok jong ka.
Hynrei naduh katei hi ka sngi katei ka Longkmie kam shym la wanphai iing satia, tad haduh ban da lap ia ka metiap jong ka da ki pulit ha ka 19 tarik u Lber na katei ka jaka kaba don ha surok Mawlai By-Pass.
Na ka jingkren kiba ha iing, ki seng Longkmie lem bad ki nongialam shnong, ki la pynrem jur halor katei ka jingjia.
Halor katei ka jingjia ba shah pyniap katei ka Longkmie na katei ka shnong, kitei kiba la ai jingkren ki la ong ba kin shanniah ha ki bor ka Ain ba kin ai ka jingpynshitom ia utei u runar uba la shim ia ka jingim ba kordor jong katei ka Longkmie.
Shillong: Ka Meghalaya Legislative Assembly for Women Empowerment, ha ka 7 tarik u iaiong 2021 kan sa khot hajir ia ki Superintendent of Police, ki Deputy Commissioner bad ia ka chairperson jong ka Women Commission ban pan jubab halor ki jingjia shah thombor jong ki kynthei ha baroh kawei ka jylla.
Haba iakren badna la liang jong ka Dr Ampareen Lyngdoh, ka ba long ka dkhot jong kane ka committee, ka la iathuh ba ka Meghalaya Legislative Assembly for Women Empowerment ha ka 7 tarik mynta u bnai ka la khot hajir ia ki, superintendent of Police, ki Deputy Commissioner bad ia ka Chairperson jong ka Woman Commission ban iathir halor kane ka bynta.
Ka Dr Ampareen ka la ong ba ka jylla mynta ka la long ka bym don shuh ka jingshong suk shong shngain ha ka ba ki runar ki leh beijot, ki pyniap bad thad ia ka long ryngieng jong ki riew kynthei.
“Ka don ka jingshah ban bein ia ka longrynieng jong ki riewkynthei ha kylleng ka jylla ha kaba kawei ka jingjia hadien kawei ka jingjia leh beijot, shah pyniap dusmon ia ki riew kynthei kaba la i shyrkhei bad pynrit mynsiem ha ka jylla" ka la bynrap.
Ka la ong ruh ba ka don ka jinghiar arsut jong ka shongsuk shongsain, ha baroh kawei ka jylla ha kaba baroh ngi don hapdeng ka shong syier, ka imlang ka sahlang, ka la dap da ka kam sniew ha baroh kawei ka jylla.
Ka jing ia thuh khana shaphang ka skei bad ka matah….
mano ba sted …mano ba suki….
bad mano ba jop?…Matah ka ba sted hynrei ka rem ha ka jing  mareh thong.
Balei?Jubb:Namar ka jing sarong ,hanga mei,kyried bad ka jing i bein ia ki wei ka ne ka la pynlong iaka ba kanrem.
Ka mattah ka ba suki hyntrei ka la jop.
balei?Jubab: Namar ka long kaba sngewrit, kaba minot bad trei shitom khlem thaid ,khlem randien haduh ba ka da jop thiaw ia ka thong.
Ka jing sneng hangne ka mih“ym don ba stad ymdon ba biej ,khlem ka jing trei shitom ka long lrh noh ei,".
87 tylli ki sniang, ki la iap ha ka shnong Lumsen, kaba don ha Lunglei District, kaba hap ha khappud jong ka jylla bad ka Bangladesh.
Ka don ka jing suba, ba katei ka jingiap, ka dei na ka jingpang  African Swine Fever (ASF).
Katei ka jingiap jong kitei ki sniang, ka shongdor T.
40lak ha ka pisa,ong ka tnat ri jingri jong ka sorkar Mizoram.
Ka Mizoram, ka la shah ktah jur ha ka khlam ha ki snem ba ladep ruh, ha kaba, ki sniang, ki la ioh ia ka jingpang  Porcine Reproductive and Respiratory Syndrome (PRRS), ha ki snem  2013, 2016, 2018 bad 2020 bad ki la don da ki hajar tylli ki sniang, kiba iap bad kaba shongdor T.
10.
62 klur ka jingduh jong ki nongri jingri.
Jowai:Ia kawei ka metiap jong ka longkmie la lap na kawei ka jaka kaba la tip kum ka Chahtngit kaba ha Jowai harud u surok Jowai – Shillong bad katei ka met ka la long shiteng lyngkhuid namar ka patlun jean kaba ka phong kamdon shuh ha met jong ka.
Ka tyllong khubor ka la iathuh ba katei ka longkmie kadei kaba la tip kum ka Juh Bhoi, 22 lane 23 snem na ka shnong Mukroh, WJH bad kaba dang ri ia la i khyllung ba dang kumba 8 bnai ei ei.
La iathuh ruh ba katei ka longkmie ka la wan sha Jowai dang kumba ar taiew eiei.
“Mynshwa ka ju shong ju sah sha Jowai, hynrei ka la leit phai noh sha shnong, namar ka lock down bad ka la wan poi biang sha Jowai dang kumba ar taiew eiei mynta", la iathuh ka tyllong khubor kaba iajan na katei ka shnong.
Kaba pynlyng ngoh shi katdei eh halor kane ka jingjia ka long ba ka la don ruh ka kali Maruti Swift kaba hap ha katei ka jaka ia kaba la dep ban tan noh mar mar hi dang step phyrngap bad kane ka paw shai lyngba kawei ka speaker kaba don hajan ka metiap jong katei ka briew.
La ong ruh ba utei u trai katei ka kali, u khlem pyntip pulit satia, haba tan ia katei ka kali jong u na katei ka jaka bad ka la pynsuba jur ba lah ban dei ba katei ka briew kadei kaba shong hi ha katei ka kali.
Katei ka kali dei kaba na thain Jowai na jan kawei ka dong hajan Chilliangraij Jowai bad u uba niah ia katei ka kali uba la tip kyrteng kum u Rynsan Pde uba dang don ka jingiajan bad u MLA barim la bat noh da ki pulit.
Halor kane ka jingjia na ka liang ki pulit ki dang pynlong ia ka jingtohkit bniah ban lap ia ki jingshisha.
Shillong:U Bah TW Chyne, CEM jong ka Khasi District Council, u ba long ruh u MDC ka Sohra Constituency, u la ong ba ynda u Myntri rangbah ka jylla u Conrad K sangma un wan phai na Garo Hills, un sa leit ban bud dien halor ka jingdawa district jong ka Sohra.
Haba iakren bad u Rupang u bah Titostarwell Chyne, u iathuh ba na ka liang jong u ,ha ryngkat MLA ka Shella constituency u bah Balajied Synrem, u MDC ka Shella Constituency u bah Teinwell Dkhar kin sa leit ia kynduh ia u Myntri rangbah, yn da u la wan na Garo Hills ban iakren halor ka jingdawa district jong ka Sohra.
U la ong “Ngi sngewkmen shikatdei eh ba u Myntri rangbah u la pynbna district ia ka Mairang bad ngi khmih lynti ba shen un sa pynbna lang noh ia ka Sohra".
U Bah Chyne, u la ong ba kin buddien biang ia ka ne ka kam bad ha ka jingshisha ki la dep kynduh teng ia u Myntri rangbah, ha kaba u la kular ruh ba un sa pynbna lang ha kajuh ka por na mar ki donkam ban pynbna Sub division, Block bad district ia ki katto katne ki jaka.
U la ong ruh ba ban ioh district ka Sohra, ka dei kaba la pynbeit naduh ba dang im u Dr Donkupar Roy bad la kyrmen u Myntri rangbah, un burom ia kane, namar ba ka dei ka jingphohsniew jong u Dr Donkupar Roy.
Shillong: Ha ka final jong ka Meghalaya Cricket Association’s Inter District U-19 Girls Cricket Tournament, ka West Khasi Hills District Cricket Association ka la jop da 28 run pyrshah ia ka Tura District Cricket Association ba la ialeh ha Nongstoin mynnin ka sngi.
Hadien ba la jop ia ka toss ka WKH ka la jied ban tied shuwa bad la lam khmat ia kane ka kynhun da 51 run na ka Dubleen D Nengnong ban kynjoh sha ka 136/3 ha ki 20 over.
Na ki lai ngut ki wicket ba la hap ar ngut la shim da ka Sanchisa Sangma 2/28 bad iwei pat la shim da ka Awesa G Momin 1/22.
Ha ka jingpynphai ka Sanchisa ka la long kawei na ki player ban synniang bun run na ka bynta ka Tura ha kaba kane ka kynhun ka la lah ban kynjoh sha ka 108/2.
Ka Sanchisa kaba la lah ban tied 86 ka la dei ka sien kaba lai ba kan lah ban kynjoh palat ia ka half century bad da kane ka la ioh ban khur ia ka nam Player of the Tournament.
Da ka rukom kawang biang pa biang jong ka WKH ka la lah ban teh lakam ia ka rukom kamai jong ka Tura kaba hapoh ka run rate kaba ki donkam.
Kiwei pat kiba la ioh ban khur ia ki khusnam ki kynthup ia ka Nengnong kum ka Player of the match na WKH, ka Highest wicket Taker da khyndai ngut kata ka Emisakani Warjri kaba na WKH, na East Khasi Hills kaba la ioh ia ka Best wicketkeeper ka dei ka Monica Lyngdoh bad ia ka nam Most Promising Player la ioh da ka Fenny Nongrum na WKH.
Nalor kane ka Sanchisa kaba la ioh ia ka Player of the Tournament ka dei ruh kawei kaba la lah ban kamai run bun da 256 bad kumjuh ruh kaba la ioh ban pynkhyllem 4 ngut ki wicket ha kane ka tournament.
U kongsan uba la wan ban sakhi ha kane ka sngi pynkut ia kane ka Tournament u dei u MLA ka Nongstoin u Shri Macmillan Byrsat.
Kiwei pat ki kynrem ki lyndan kiba la don lang ha kane ka sngi ki kynthup ia u Vice President ka MCA u Dipul Ryntathiang, u Secretary ka MCA u Gideon Kharkongor, u Joint Secretary ka MCA u Chiang D Shira bad u Treasurer ka MCA u Drubajyoti Thakuria.
Shillong: Ka jingialehkai phutbol ba la tip kum ka IIIrd Mawutieng Invitation Football Tournament 2021, ba la pyniaid da ka Mawutieng Sports and Cultural Club ha madan Thohlyndit, Sohryngkham myn sngi saitjain ka long ba ha ka jingialehkai ba nyngkong ka kynhun ialehkai Youngstar FC (Pommura), ka la pynliem da 2-0 kol ia ka King XI (Smit).
Ha ka jingialehkai ba-ar ka kynhun ialehkai Sohryngkham Youngstar ka la pynliem da 2-0 kol ia ka Mawkasiang SC.
Na ka liang ka synjuk ka pyntip ba kan don biang ka jingialehkai pre-quarter ha ka 10tarik Iaiong, 2021 (sngi saitjain).
Ha kane ka sngi kan don ka jingialehkai hapdeng ka Mawpat Circle-II pyrshah ia ka Dream Clippers (Shillong) ha ka por 12.
30 PM bad ka ka jingialehkai ka ba-ar hapdeng ka Khlur Ka Ri (Shillong) pyrshah ia ka Jaroit SC ha ka por 2.
30 PM.
Ka synjuk ka khot ka wer ia baroh ki riew ieit phutbol ban ia wan ban sakhi da la ki jong ki khmat ia kine ki jingialehkai.
Ka bai rung na ka bynta ki nongpeitkai ka long tang 30 tyngka marwei.
Nongpoh: Haba sdang ka Lympung ialehkai Phutbol ba T.
1 lak kaba la pynlong da ka Byrnihat Sports Association (BSA) ha madan Byrnihat, ka Lama Jyrngam Football Club, ka la ioh ban khur ia ka namjop kaba nyng kong jongka, kata hadien ba ki la lah ban pynliem kput pyrshah ia ka Rangsakona Football Club.
Ha katei ka lympung ialehkai kaba la pynlong da ka BSA, ki la don 32 tylli ki kynhun ialehkai na ki jaka bapher bapher bad ki don ruh shibun tylli ki kynhun ialehkai ba la paw bha jong ka jylla Assam.
Kiba la donlang ha kaba sdang katei ka Phutbol, la sakhi da ka jingdon u Bah Sosthenes Sohtun, President ka BSA, uba dei ruh u MLA Jirang, nangta u Bah Victor Rani, MDC Jirang, u Bah Iaineh Wahlang, Secretary ka BSA lem bad shibun ki riew rangbah ka thain Byrnihat.
Ha katei ka sngi, la ioh ia ka jingkren na u Bah Sosthenes Sohtun, uba la ong ba ka jingdon kiba kum kitei ki Phutbol ba heh, kan iarap ia ki khun samla ka thain ba kin kiew ha ki kam ialehkai Phutbol, namar kin ioh ia ka lad ban aireng bad kito ki rangialehkai ba la paw na Meghalaya bad Assam ruh kumjuh.
Lyngba kiba kum kitei ki lympung ialehkai, kan kyntiew eh ia ka sap ki khynnah Khasi bad khamtam ia kito ki bym pat iohlad ban aireng bad kito ki rangialehkai ba ka bna ka nam ka kyrteng, namarkata u la kyntu ia ki rangialehkai ba ki dei ban shim kabu ban pynpaw shisha ia kata ka sap ialehkai, khnang ba kan nangkyntiew ia ka sap ka phong jong ki.
Shillong: Ka West Khasi Hills kan iakynduh phainal bad ka Tura ha ka jngiaknieh ia ka nam lahduh jong ka Tournament Meghalaya Cricket Association U-19 Girls Cricket, hadien ba kine ki kynhun ki la lah ban iaid lyngba ka semi final ba la ialeh ha Nongstoin mynnin ka sngi.
Ka WKH kaba iakhun pyrshah ia ka Ri Bhoi ka la jop da 30 run, katba ka Tura ka la jop da 6 wicket pyrshah ia ka South Garo Hills.
Ha ka kylla step ka WKH kaba la jop ia ka toss ka la jied ban tied shuwa, hynrei da ka jingkawang bol bha jong ka Ri Bhoi la kham pynduna ia ka rukom kamai jong ka WKH da 116/9 na ki 20 over.
Ka Dubleen D Nengnong ka la kamai bun da 33 na ki 55 bol hynrei nalor jong ka, kaba la leh bha ruh ka dei ka Rupabaiakmenlang L Mawlong kaba la lah ban ioh 27 tang na ki 21 bol.
Watla ka Nengnong ka la lah ban neh slem, hynrei ka dei pat ka Mawlong kaba pynneh ia ka jindon bol ka WKH da ka jingbam duna bol jong ka bad namar kane ka la shah pynkham ia ka nam player of the match.
Ka Dolina Marten ka pynphai ia ki point kiba biang na ka bynta ka Ri Bhoi da kaba ioh 3/30 katba ka Ankita Sharma ka ioh 2/8.
Ha ka kylla miet pat da ka jingkawang bol ba shyrkhei jong ka Emisakani Warjri kaba la ioh 3/18 bad ka SIstilin Ryntathiang 2/8 ki la lah ban pynkut ia ka jingtied jong ka Ri Bhoi tang da 86/7 ha ki 20 over.
Ha ka jingshisha ka Barisha Wahlang 29 bad ka Bimla Thakur 19 ki la dei ka jingkyrmen ia ka Ri Bhoi hynrei ha kaba kut kim shym la lah ban thom ia ka jingjop sha la ka kynhun.
Ha kawei pat ka jinglehkai la iohi ba ka SGH ka la shah pynkut 101 tang ha ki 18.
3 over hadien ba kane ka kynhun ka la jop ia ka toss ban tied shuwa.
Ka Mary Jylnn R Marak ka ioh tied 28 bad ka Janika R Marak ka ioh 20 hynrei ka Kierrda G Momin kaba i kumba ka don jingshitom ha ka rukom kawang bol jong ka, hynrei ka ioh pat 4/11, katba ka Grimchi Ch Sangma ka ioh 2/30.
Ka Sanchisa M Sangma kaba la lah ban ioh century ha ka jinglehkai kaba la dep jong ka Tura match, hynrei mynta ka ioh tang shiteng na ka century kata 66 na ki 60 bol, tangba ka jingjop ka long ia ka bad ia ka kynhun jong ka da ka jingduh noh tang 4 wicket na ki 18.
5 over.
Nalor ka jingioh half century bad ka jingioh wicket ka Sanchisa ka la ioh ia ka nam player of the match.
Nongpoh: Ka kynhun ialehkai ki heprit na ka Shillong Cricket Association (SCA), ki la ioh ban khur ia ka namlahduh ha ka U-14 Inter District Cricket Tournament, kaba la pynlong da ka Meghalaya Cricket Association ha madan ialehkai Cricket ka RBDCA kaba don ha Pahamsning, kata hadien ba ki la lah ban pynliem noh pyrshah ia ki Heprit na North Garo Hills District Cricket Association da 60 runs.
Ha kaba pynkut noh ia katei ka lympung ialehkai Cricket ki khynnah hapoh 14 snem, la sakhi da ka jingdon u Bah Sosthenes Sohtun, Adviser ka RBDCA bad uba dei ruh u MLA Jirang kum u Kongsan, ha ryngkat ka jingdon kiwei de ki heh ba deipeit ia ka kam ialehkai cricket ha ka jylla, kiba kynthup ia u Naba Bhatrachajee Convenor BCCI Task Force , u Bah Dipul Ryntathiang Vice President ka MCA , u Dhruva Thakuria Treasurer MCA, u Bah Petermac Donald Sawian Vice-President ka SCA, u Bah Rayonald Kharkamni President RBDCA lem kiwei ki nongkitkam ha Cricket na baroh ki District kiba don ha ka jylla.
Khyndiat haba phai sha katei ka jingiakhun phainal, ki khynnah na ka NGHDCA, ki la jop ia ka Toss, hynrei ki la ailad ia ki SCA ba kin tied nyngkong, kumta haba tied ki khynnah ka SCA, ki la lah ban tied haduh 121 runs da kaba 5 Wicket ha ki 20 overs.
Haba beh ia katei ka thong kaba la buh da ki khynnah SCA, ki khynnah ka NGHDCA, ki la lah ban tied tang 61 runs, da kaba hap baroh ki Wicket tang ha ki 17 overs.
Haba phai sha ki khusnam shimet, ia ka nam Best Batsman, la ioh da u Dakchakra R Marak na ka NGHDCA, Best Bowler da u Gaurav Jyoti Thakuria SCA, Best wicket keeper da u Tengrang D Marak na ka NGHDCA, Youngest Player ka la leit sha u Amit kr Rai EKH, Most Promising Player la ioh da u Adrian Rymbai RBDCA bad ia ka nam Man of the Match la ioh da u Ashish Kr Lohar na ka SCA.
Guwahati: Ka jingkren U Himanta Biswa Sarma, myntri ka koit ka khiah ka Assam, ka la pyn bitar ia kiba bun, namar ba U Sarma, ula ong ba ym dei shuh ban dang deng mask ha Assam, ha kine ki sngi.
Ka jingkren U Himanta, ka la pynmih ia ka jingkren pyrshah, da ki riew paidbah lem bad ki riew sain pyrthei ruh kumjuh.
Haba kren ha kawei ka lad pathai khubor, U Sarma, ula ong “Ha Assam, ym don covid shuh.
Mynta, ngi la pynim biang ia ka ioh ka kot jong ka jylla.
Lada ngi deng mask, kumno ki beaty parlour kin ioh kamai? Ngan sa ong, lano kan donkam ban deng mask, lada dang donkam".
Ka Priyanka Chaturvedi, na ka seng Shiv Sena, haba kynthoh ka ong “Mynta ka don ka jylla, kaba nyngkong eh ha ka Ri lane ha ka pyrthei hi baroh kawei, ka bym don shuh ia ka jingpang khlam covid, ha kaba u myntri jong ka koit ka khiah ka jylla, ula pynbna, ba ym don jingpang covid shuh.
Ngi dei ban ia kmen ia kynhoi bad ban dawa ia ka WHO, ruh ba kan pdiang ia katei ka jingtyrwa jong u myntri".
Shillong:Ki don 16 ngut kiba ioh pang covid thymmai ha ka jylla bad kitei ki kynthup ia 11ngut na East Khasi hills, ha kaba 7ngut ki dei ki riew paidbah.
Ha Ribhoi District, ki don 3ngut ki riew paidbah bad ha West Garo Hills, ki don 2ngut.
Kiba jem ki long 2ngut, na Ribhoi District.
Baroh kiba don jingpang, ki la kiew sha ka 102 ngut, ha kaba 69ngut, ki dei ha East Khasi Hills, 1 ha West Khasi Hills, 7ngut ha Ribhoi District, 25 ngut ha West Garo Hills.
Baroh kiba la jem ki long 13,870ngut bad kiba iap, ki long 150ngut.
Kiba ioh pang ha East Khasi hills, ki long 4ngut ki shipai, 3ngut kiba wan phai na shabar, 2 ngut ki high risk contact, iwei ILI bad iwei ba leh screening.
Ha Ribhoi, ki kynthup ia iwei ILI, iwei ba wan phai na shabar, iwei ba leh screening.
Ha West Garo Hills, ki dei arngut ki shipai.
Ha ka 2tarik Iaiong, ki don 2 hajar ngut ki pulit, kiba na  Sukma bad  Bijapur, kiba leit sha ka khlaw Tarrem ha Bijapur district bad ka jingthmu ka long ban leit hiar thma ia ka ktem ki ehrang Maoist ha katei ka jaka.
Mynta ka sngi, la lap ia 17ngut ki pulit, kiba la shah pyniap ha ki Maoist ha Bijapur, jong ka jylla Chhattisgarh bad baroh kiba iap, ki la poi sha ka 22ngut, ha ka jing ia khyrwit hynnin ka sngi, ong ka khubor.
La iathuh ba 5ngut, ki pulit ki iap ha ka jing ialeh, uwei uba la jah rngai.
Kitei ki pulit, ki kynthup ia kiba na ka  Central Reserve Police Force (CRPF), nangta ka CoBRA (Commando Battalion for Resolute Action), District Reserve Guard (DRG) bad ka Special Task Force (STF), ha kaba kitei ki leit khynra ia ki ehrang Maoist ha Tarrem, Usoor bad ha Pamed (Bijapur), ha Minpa bad ha Narsapuram (ha Sukma).
Ka jingleit khynra, ka thew eh ban ioh pyniap beit ia u heh duh jong ki ehrang Maoist, U Hidma.
La iathuh ba U Hidma, u don dalade hi, ha katei ka jaka bad u dei ruh, uba lam khmat ban ia khyrwit bad kitei ki pulit, hynnin ka sngi.
La iathuh ba kitei ki pulit, ki shah kerkut, ha ka lynti iaid jongki bad hangta ki shah siat naphang ha kitei ki ehrang.
Ngi na liang ki waheh Shnong kiba don hapoh ka Raij Nongjngi hadien ba ngi iohi ia ka jingmih ka khubor ha Rupang haka 31-03-2021 haba iadei bad ka jingshahpyniap jong u wei U rangbah ba kyrteng U Moris lamin haka Shnong Takhniang, ka pynsngew phylla bad pynlyngngoh ia ngi kum ki nong ialam Shnong namar katkum ki khubor bala mih une u rangbah ba shah pyniap u dei na ka shnong Nongjngi khliehriat ha ka jing shisha u dei na ka shnong Moriap, Elaka Mynso bad ba shong kha ha khliehriat bad ha ba mih ka khubor ki dei ban shai bha namar lada kim shai ka pynkulmar bad ka pynthoh bria ia ki nong shong shnong ka jong ngi bad haba iadei bad ka jingsuba ba ki runar ba pyniap ia uta U Rangbah ki dei na Nongjngi, ngi kum ki nong ialam jong ki shnong ngim shai ha kano ka shnong ba don kita ki runar, namar haka Raij Nongjngi ngi don la ki jong ki jong ki Dorbar Shnong.
Te kumta ngi kyrpad ia ki nongthoh bad nongai khubor kim dei ban pynthoh bria ia ki shnong ka jong ngi haba thoh bad ai khubor dei ban shai bha ki khubor khnang ban ia shai.
Kum ka jingpynshai hangne ka Nongjngi ka dei ka Elaka bad ka Raij Nongjngi bad ka Headquarter jong ka Elaka Nongjngi.
Hapoh ka Raij Nongjngi ngi don la ka jong ka jong ka Dorbar Shnong bad kita ki dei: 1.
Lumlyngdoh Nongjngi 2.
Khliehshnong Nongjngi 3.
