Kaba kren tohmet ia kiba wan donkam ia phi ruh ka dei ka bamsap.
To kynmaw ba phin hap ai jingkheiñ ia kine baroh ha ka akher ka sngi, ynda phin leit phai noh na kane ka pyrthei.
k) Kum ki nongbishar – ia ka iieng bishar la thung ban ai ia ka hok ha kito kiba dei hok ban ioh ia ka; hynrei bun na kine ki riew shem pap, ki ud barabor ba kim ju ioh ia ka bishar hok ha ka por ba biang; don ruh ki bym ju ioh satia ia ka hok wat haduh ka sngi ka jingiap.
Imat ka dei kumba don kiba kynnoh ba ki nongbishar ki iasuh buit lang bad ki nongsaid aiñ (pleaders) ban pynslem ia ka mukotduma (case), khnang ba kin ioh kamai pisa kham bun.
Na kata ka daw, bun ki mukotduma ki shu sah kut ha ki file, haduh ban da iap shiliang shiliang ne haduh ba kin da iathait hi ki nongialeh.
Kawei ka longkmie ka la wad jingiarap na iiengbishar ban pynioh biang ia ka nongkynti ba la shah knieh be-aiñ; hynrei wat hadien 23 snem kam pat ioh jingiarap satia na ka iieng bishar.
Ïa ki dulir orginal ruh la bat sah da u plidar jong ka bad u shu kjit pisa na katei ka ‘riewshempap la kum u thliem bym ju kdang snam.
Ban da dei sha ri sepngi, katei ka mukotdum kam shim por satia wat tang shi taiew ruh.
Nangta ha u Risaw 2011, uwei u nongkyndong shem pap, u la leit pan jingiarap na iieng bishar jong ka district council; hynrei haduh mynta ka nongbishar ka khlem leh ei ei.
[yn dang bteng].
“Phi ong ia kaba dei mei" ong ka hynmen.
“Shano un poi une haba kumne" ong u menkpa.
“Wat khein troin ho" ong u Rangsan.
“Nga u briew uba iakren bad ka bat mobai ha kti ngam i sngewbha" ong ka kmie.
“Nga te ngam ju lait na ka shahtim man ka sngi" kren diaw u Rangsan.
“Kam i don burom shuh hi phi.
Haba kren ruh khlem da peit shu peit beit na kato ka mobai.
Ngam i lah shah" bynrap biang ka kmie.
“To lah biang lah biang iakren noh sha kawei ka phang.
Ieh un sngewthuh hi" ong u Kynsai ha ka sur kaba jem.
“Shu buh i Kong im ioh ia kato ka kam.
Phin pyrkhat da kumno pat mei?" kylli kwah tip u Kynsai.
“Kato te la sngewthuh i Pa jong phi iba la kren shngain ba ka Banri kan ioh beit ia kato ka kam" ong ka kmie.
“To ngin kyrmen beit" ai mynsiem u Kynsai.
“Ioh beit i Kong nga sngew thikna" ong u Rangsan.
“Me tip naei?" bniah ka kmie.
“Phi tip la ngam iakren iakhana ruh hynrei nga don ki shkor ban sngap" ong u Rangsan.
“Ai ba kan long kumta" ong ka kmie bad ka wiat samrkhie ia u khun khadduh.
“Banri, khie leit pyntiewsha noh khun" bthah ka kmie.
“Dei kein, nga tang shu dep dihsha ngan leit donkam shiphang" ong u kpa.
Shi sngi ar sngi um lap ba sngewthuh kane ka la poi khuk.
Shwa ban bamja la duwai da u Kpa.
Katba ki dang iabam hynrei ka iaid ruh ka jingiakren.
Ki don ki tymmen kiba ong ba ha ka por ba bamja ym ju dei ban kren ba phet lut ki soh khawja hynrei kane imat kam da don ka sabut kaba biang ban long kumta hynrei tang ka jingpyntieng ba kan long ka dak ka jingburom ha ka por ba bamja.
“Ki syiar local te ki pher mo“ ong u menkpa.
“Shibun hi kein" mynjur ka menkmie kaba dang kham ha kti ban tian.
“Imat kam dap kato ka jaka ha khiew" ong ka Banri.
“Khad biang mei te lada bang shisha" ong u Kynsai bad u jliah ia la ka sla kti.
“Bam beit kat kaba dap haba ia bam lang ha kajuh ka por ruh" ong ka kmie bad ka dang shrut ia ka lbong syiar.
“Ha ka rem ha ka bang em" ong u Rangsan.
“Ngan thied biang phi da la ioh bai bylla" ong u Rangsan bad u pan ja sa khyndiat watla u la dep bam ar pliang ruh.
“I Hep pat i la leit" ong ka Banri“To sa leh aiu bam tang ma ngi ruh kein sa thied biang pat ynda u la wan" ong u Rangsan bad ieng ban leit thet noh.
“Lashai ka dang dap hi ban tah ja" ong ka kmie bad ka tap noh ia u khiew ja khliew jhur.
Shillong: Ki lad khubor, ki iathuh ba na ki 11ngut kiba ha iing jong u nongpang Covid-19, ba nyngkong, la dep test biang, kynthup ia kito ki phra ngut kiba don jingpang lane kiba long positive; hynrei la lap ba kitei mynta kim don jingpang shuh, lane ki la long negative.
Katei ka result, ka dei kaba ioh mynta ka sngi, ong ki lad khubor sorkar.
Ka sorkar Jylla, lyngba U bah AL Hek, myntri ka koit ka khiah, hynnin ka sngi, ka la pynthikna ba kitei ki phra ngut, ki dang phah test biang bad u myntri u pynthikna, ba ia ka result kaba pura shaphang ka jinglong ka met jongki, yn tip thikna mynta ka sngi.
Haduh mynta ka sorkar Jylla, kam pat ai ka jingtip kaba shai, halor ka jinglong jong ka jingsumar ia kitei ki phra ngut, la ki jem pura ne em.
Shillong: U symbud myntri rangbah ka jylla, u bah Prestone Tynsong u la ong ba lada ka test ka ba ar, ka ban leh hadien ka 24 kynta, ia ki 8 ngut, na ki 11 ngut ki ba ioh pang Covid-19 ha ka jylla ki long negative ka mut ba ki 8 ngut ki la ioh jingkoit na ka jing pang covid-19 ha ka jylla.
Haba iakren bad ki lad pathai khubor u bah Prestone u la iathuh ba hadien ka jingtest ka ba la dep leh mynta ka sngi ia ki 8 ngut ki ba la ioh ia ka jingpang covid-19 ha ka jylla, la lap ba ka test ka long negative.
Mynta kan sah sa kawei ka test ka ba kin hap ban leh hadien ka 24 kynta bad lada ka test jong ki ka long negative, kan long ka khubor ka ba sngew tynnad ha kaba 8 ngut na ki ba ioh pang Covid -19 ha ka jylla ki la lait na u khniang jing pang Covid-19.
Na ka liang ka sorkar kan sa pyntikna ia kane ka khubor la kine ki 8 ngut kiba ioh pang Covid-19 ki la koit ne em, hadien ka 24 kynta.
Ia ka test kaba nyngkong  la leh mynta ka sngi ha kaba 8 ngut kiba ioh  ia ka jingpang Covid-19 hadien ka jing shah sumar  ka ba 14 sngi ka test jong kine ki 8 ngut ka la long negative u la ong.
Katba ki 3 ngut pat ki ba dang shah sumar ha Shillong Civil Hosoital yn sa shim pat ia ka test jong ki ynda ki la dep ka quarantine kata hadien ka 14 sngi jong ka jing shah sumar.
U la iathuh ruh ba haduh mynta ka sngi kiba ladep ban test ki long 1399 ngut , kiba long negative ki long 1288, ki ba positive ki long 11 ngut uwei u ba la khlad bad ki result ki ba dang ap ki long 97 tylli.
U la iathuh ruh ba ki PPEs haduh mynta, ka jylla ka la ioh ban pdiang  1,90026   tylli, 3ply mask 5,10,000tylli, M95 Mask1,16,826 tylli, ki Rapid testing kids 5000tylli, u la iathuh ruh ba ka jylla kam duna ia ki kids  ban leh ia ka PCR test.
U bah Tynsong u la iathuh ruh ba ka jing pang Covid-19 ka dei ka jingpang kaba lah ban pynkoit, hynrei kaba hap ban phikir bha, na ka jing pursted jong kane ka jing pang Covid -19.
Jowai: Mynta ka sngi ha ka por 3:30pm, sa kawei ka khynnah samla kaba la tip kyrteng kum ka Synran Khonglah, 16 snem ka rta ka la khlad noh ha NEIGRIMS Hospital na ka daw ba ka la shitom jur na ka jingbam tit khlaw ha ka shnong Lamin.
Kane ka samla kadei ka para jong u Katdidilia Khonglah uba la khlad noh ha kine ki sngi ba ladep na kajuh ka daw ba bam ia u tit khlaw.
Ia kane ka samla lud la wan kit ia ka mynhynin ka sngi na Jowai sha NEIGRIMS ha ryngkat ar ngut kiwei pat kiba kynthup ia u Armstrong Khonglah bad Lapynshai Khonglah.
Uwei pat u khynnah 7 snem, u Dimah Gashnga u dang don hapoh ICU ha Woodland Hospital.
Ka jingjia bieij tit kala jia ha kane ka sngi Palei ba la dep hadien ba lai tylli ki longing ha ka shnong Lamin, Amlarem Sub-Division, West Jaintia Hills ki la bam ia u tit khlaw.
2 ngut ki la khlad ha ka sngi Palei bad sngi Thohdieng bad mynta ka sngi pat sa katei ka samla lud.
Ha ki khyndiat bnai ba ladep, ba ka jubor bha ka jingpang coronavirus ha China, la iathuh bad ki nongialam ba ha khmat duh jong ka seng Communist party, ki la ia phet rieh lut baroh baroh sha kawei ka dulan bah, kaba don sha kynjang ka nongbah Beijing bad kaba la pahara bha da ki shipai ki swar jong ka China.
Katei ka dulan kaba kynsai tam jong ka China, ka dei kaba la tip kum ka   Jade Spring Hill, ong ka kotkhubor Ming Pao, kaba la pynmih na Hongkong.
Ka Jade Spring Hill, ka don shatei sepngi jong ka  Beijing, ka dei ka dulan bah, kaba ka don ruh ka  Central Military Commission, kaba ki paidbah, kim ju ioh satia ban leit rung bad ha katei ka jaka, u sah U Xi Jinping, President jong ka China lem bad shibun kiwei ki heh jong ka seng Community party.
Kitei ki nongialam, la iathuh ba ki la mih noh na  Zhongnanhai, kaba dei ka ophis kaba heh duh jong ka China, kaba ia ryngkat bad ka  White House.
Ka Zhongnanhai, ka dei ka jaka sah kaba heh duh jong ki nongialam jong ka seng  Communist, kaba dei ka seng kaba synshar ia ka China.
Ka Jade Spring Hill bad sa ka  Zhongnanhai, ki dei ki jaka sah kiba kongsan bha jong ki nong ialam ba heh duh ka China.
U Boris Johnson, myntri rangbahduh ka England, u dang shu mih shen ha ki khyndiat sngi ba ladep, na hospital, ha kaba ula ioh ia ka jingpang kaba jur na ka coronavirus, hynrei mynta ka sngi, ula ioh ia ka khubor ba bha bad kata ka long ba ka kurim jongu, ka  Carrie Symonds, ka la ioh khun shynrang.
La iathuh ba U Johnson, u don lang ha syndah jong ka kurim jongu, kaba dang 32 snem ka rta, ha ka por ba ka leit kha khyllung.
Ka Carrie, ka dang ioh ia utei u khun nyngkong jongka, katba U Boris, u dei u khun ba hynriew jongu.
Kitei ki ia poi kha ha ka jingleit kai sha ka dew lynnong Caribbean, ha ka snem thymmai bad katei ka dei hadien ba U Johnson, ula ia pyllait sanshyieng bad ka tnga barim jongu, ka  Marina Wheeler.
Haduh mynta, ym pat tip satia ia ka kyrteng jong utei u khun shynrang jong U Boris Johnson, tangba la iathuh ba ka Symonds bad u khun shynrang, ki don ha ka met kaba koit ba khiah.
Ym shym la iathuh ruh ia ka hospital, kaba ka leit kha khyllung, wat la ka dei ka St Thomas, kaba don hajan jong ka Downing Street, kaba dei ka jaka sah jongki.
Shillong: U slap ula ther tyngeh biang ha Sohra, hynnin ka sngi, ha kaba ka jinghap slap, ka poi sha ka 47.
4mm, hynnin ka sngi, kaba sdang  naduh ka por 8.
30 mynstep haduh ka por 8.
30 mynmiet.
Ha katei ka juh ka por ka Shillong, ka ioh slap tang 1.
7mm, katba Umiam, ka ioh 11.
0mm.
Mynta ka sngi, ka Shillong, ka ioh slap 5.
8mm, katba ka Sohra kam don slap bad ka Umiam, ka ioh 4.
2mm.
Lashai ka sngi, kan don ka jingkhie eriong, ha kaba ka jingstet kan long kumba 30 haduh 40 Km ha ka shi kynta bad kan don ruh ka jingtied pyrthat bad leilieh ha ki bynta jong ka Jylla.
U Narendra Modi, myntri rangbahduh ka Ri, ula thoh ha ka tweet jongu, ha kaba u phah ia ka jingsngew lem jongu, halor ka jingkhlad noh jong U Irfan Khan, uwei na ki khlur ba pawnam jong ka bollywood.
Nalor U Modi, U Amitabh Bachchan, u phah ia ka khubor sngewlem jongu sha U Khan, uba la khlad mynta ka sngi, ha ka rta kaba 53 snem.
U Khan, ula ioh pang, naduh u snem 2018, ha kaba la iathuh ba u ioh ia ka   neuroendocrine tumour.
La tep noh mynta ka sngi ia U Khan, ha Versova ha ka jingdon kiba ha iing ha sem ba iajan eh jongu.
Ha ka jing pynmih khubor na ka iing jong U Khan, ki la soti ia ki kyntien, kiba utei u aktor, ula ju kren bad kita ki long  “Nga shaniah, hynrei nga la pyndem noh ialade (I trust, I have surrendered").
Kitei ki kyntien, la iathuh ba U Khan, ula thoh bad ula kren, hadien ba u ioh ia katei ka jingpang, ha u snem 2018.
U Irrfan, ula sdang ha ka kam ak phlim bollywood, ha ka phlim Bombay ha u snem 1988 bad ula ak ha shibun ki phlim, ba kynthup ia ki phlim hollywood kum ka  Jurassic World bad ka Slumdog Millionaire.
Khliehriat: Ka Seng Southern Border Youth Welfare Association (SBYWA), Elaka Rymbai & Lakadong, East Jaintia Hills District, ha ka kyrwoh khubor kaba pyllait mynta ka sngi lyngba u Samla S.
Shadap, President ka seng ka la kyntu ia u ma Shit Pale MLA Sutnga -Saipung Constituency ban iarap pynpoi kloi ia ki lad jingiarap sha ki shnong khappud kynthup Hingaria, Huroi, Leijri, Leilong, Borsara, Kwator, Borkhat bad kiwei de ki shnong khappud kiba dang hap hapoh ka constituency jong u namar kitei ki shnong ki la donkam iarap bha ha kum kane ki por pakhang shnong.
Ha kajuh ka por ka seng ka pynpaw ia ka jingsngewnguh bad ai khublei kyrpang ia u Kyrmen Shylla MLA, uba la iarap da u khaw sha ki shnong bapher bapher jong ka thaiñ khappud kynthup naduh ka shnong Lakadong Ummat, Ladlakadong, Lakadong Umlatdoh, Umlyngsha, Bataw, Pynurkba, Iapmala bad kiwei de ki shnong hapoh ka constituency Khliehriat.
U ma shit u dag pyllang ia ka jinglut jingsep jog u sngap seh ma shit balei la jan kut sa ka luckdown ba ar haduh mynta ym pa ioh sngew ki ba ioh iarap hapoh consitwensy.
Ka jingiai bteng ka pakhang shnong, ka buh jingma ia ka pyrthei ha ki khyndiat bnai ban sa wan  bad katei ka long ba ki 47 million ngut ki kynthei, kiba duk kin sa ioh bun khun bad ka daw, ka long namar ba kam don satia ka jing iada jongki bad la antad, ba ka jing armet, kan don ha hynniew million ngut ki kynthei ha ki khyndiat bnai ki ban sa wan, ogn ka kaiphod jong ka  UN Population Fund (UNFPA).
“Katei ka jingkhein, kan ktah jur ia ki kynthei bad ia ki khynnah kynthei ruh, ha kaba kan don ka jing armet kaba jur shibun ha ki bnai ki ban sa wan, na ka daw jong u covid 19" ong ka Natalia Kanem, Executive Director jong ka UNFPA.
La iathuh shuh shuh ba ha ka pyrthei baroh kawei, ki don 450 million ngut ki kynthei bad sa 114 ngut kiba long pdeng ka ioh ka kot jongki, kiba pyndonkam da ki lad jingiada ban ar met.
Ym leilei namar kin mih pli ha jaka kito kiba iap ??.
Ka jingpang Covid-19 ha India, ka la kiew sha ka  31,000 ngut bad kiba iap, ki la poi sha ka  1,007 ngut.
Ka jingkhein kaba thikna, ka iathuh ba kiba ioh pang, ki long  31,332ngut bad kiba dang shah sumar, ki long 22,629 bad sa  7,695 kiba la jem.
Ha kylleng pyrthei, ka jingdon kiba ioh pang ka poi sha ka 3 million ngut bad sa kiba iap, ki la poi sha ka 2lak ngut.
Ki pulit CRP, ki iathuh ba ki don 47 ngut ki pulit CRP, kiba ioh pang coronavirus ba kynthup ia uwei uba la iap noh hynnin ka sngi, uba don 55 snem ka rta bad uba la khlad ha Safdarjung Hospital.
Ki don mynta shi hajar ngut kiwei pat kiba la dei ban ia shong jngai, hadien katei ka jingjia bad kitei ki dei na ka 31st battalion, kaba don ha  east Delhi jong ka Mayur Vihar.
Ha China, ki don sa 22ngut kiba dang ioh pang thymmai na ka coronavirus bad katei ka kiew na ka 6ngut kaba la jia myn shisngi.
Baroh kiba ioh pang ha katei ka ri, ki long 82,858 ngut ka khubor.
Bun ki briew ki sngewtynnad ban pyrshang shet ia bunjait ki jingbam haba ki lait por,hynrei ki duh noh ia kane ka lad naka daw ka jingbunkam haka jingim.
Hynrei ha kum kine ki por ka lad ka plie bad phi lah ban shet iaki jingbam kiba phi kwah lem bad kiba haiing hasem jongphi baroh.
Ban shetlang kumne phin iohpor ruh ban pynkhlain iaka jingiadei jongphi shi iing shi sem bad kane kan khring iaphi ban kwah pyllut shuh shuh kham bun ka por bad ki.
Lada slem phi la ap lano phin ioh shuti ne lait por ban pynkhuid bad pynbeit ryntih iaka iing ka sem bad iaki kamra baroh, tip ba kane kadei ka por kaba biang ba phin trei ne sumar iaka iing.
Ban iatreilang shi iing shisem kan nang pynsmat pynsting iaphi baroh bad kan nang ai mynsiem ia ki bahaiing ban nang trei shitrhem ban pynkhuid lang iaka iing bad ki rud ki kiar sawdong.
Buh ryntih biang iaki tiar ki tar, ki shuki bad kiwei kiwei ha ka rukom kaba dei.
Ban pynkhuid lang iaka kam iing kam sem kadei ka kam kaba sngewtynnad tam haba don ka jingiatreilang bad kane kan kyntiew arshah iaka jingsngewjan shi iing shi sem baroh.
Baroh ngi don la kajong ka jingiohi ne ka jingshem bad ka jingsngewthuh jaka jingim bad kane ka jia lang ia baroh.
Hapdeng kane ka jingpakhang shnong na ka khlam Covid-19, phi lah ban pyndonkam ha kum kane ka por ban khyllie ne ban iasamlang iaki jingkren ne iakhana sha kiba haiing ha sem halor ki mat bapher bapher kiba phi ju shem ne iohi haka jingiaid lynti jongka jingim jongphi ban iasam iaki jingkwah jongphi ban tip bniah shuh shuh iakiei kiei kiba thymmai haka jingim.
Iakren ia khana bad kiba ha iing kan iarap iaphi ba phin sngewthuh iwei ia iwei pat.
Lada phi lah ban leh kumta, kane kan kyntiew iaka jingnangieid bad burom shuh shuh iwei ia iwei pat.
Hapdeng ka jingpakhang shnong na ka jingsaphriang ka khlam Covid-19, phi ioh lad ban pyllut por ialade.
Ailad ialade ban shong marwei bad pyrkhat bniah shaphang ki jingthmu jongphi naka bynta ka lawei jongphi, ka jingkoit jingkhiah jong phi bad shaphang ki kam ki jam lem bad kiwei kiwei ki jingdonkam haki por ban wan.
Ha ka jingshisha phi donkam ban pyrkhat man la ka por halor kiei kiei ki ban sa wan hynrei naka daw ka jingbunkam phim iohlad.
Namar kata kane kan dei ka por kaba biang ba phin pyrkhat sani bha naka bynta ka jingim ban sa wan ka jongphi bad ka iing ka sem hi baroh.
Ka jing pakhang shnong naka daw ka coronavirus ka pynjaituh iaphi.
Hynrei phi lah ban ioh jingkmen biang da kaba wad bad iajan biang bad ki paralok kiba phi la jngai slem naka daw ka jingbunkam shimet.
Da kaba wad iaki ymtang ba ka jingkmen iaphi hynrei kan pynsngewtynnad eh iaki ba phi dang kynmaw bad wad iaki.
Pyrshang pyntreikam iaka kti jongphi da kaba dro dur, airong, shondur ia kiei kiei, thoh jingthoh ne thoh jingrwai bad kiwei kiwei de.
Ban jied kano kano na kine kan pynpyngngad iaka jingmut jingpyrkhat jongphi ha kajuh ka por kan iarap shisha ban pynlut iaka por naka bynta ka jingmyntoi halade.
Ha kaba khatduh, phi sngewthuh shai bad tip kumno ban pyllut iaka por haba don ka jingpakhang shnong bad ruh haba ioh shuti.
Da kaba bud iakine ki nuksa khlem pep kan iarap kyntiew iaka jingkoit jingkhiah jongka met bad ka mynsiem, phin ioh iaki jingmut jingpyrkhat kiba dap daka jingbha suda bad ka jingieid kaba lah ban pynjan bad kiba haiing hasem ne bad kiba ieid ba thoiñ.
Haba ki don kiba kum kine ki jingjia, ka ju poi kynmaw ka sur kynud jong uwei u nongrwai Khasi, ha kaba u ong “Ban shu ong te ka suk, ban tei pat kaba eh" bad katei ka lam byrdei bad kane ka jingjia kaba mynta, ha kaba imat, kumba ki heh ki hain, ki lam iahap ban nang pynjlan shi pynjlan ia ka pakhang shnong, wat ynda haba kan kut ha ka 3tarik Jymmang ruh.
Ki nongsynshar, ki dei ki riew heh khlieh, heh jabieng bad dei na kata ka daw, ba ki sa long nong synshar, katba ki riew paidbah, lah ban ong, ba ki bun, kiba don da ki khlieh plastik bad ki pla pei bad dei na kata ka daw, ba ki kwah noh, da ka ruk rak bad ka mukmak.
Ka jingong jong u myntri rangbah ka jylla, ba kita ki jaka rong saw, ki dei ban dang iai bteng, ban shong iing ne hap ha ki kyndon jong ka pakhang shnong, ka don hi, la ka jong ka phang, katba ka dei ruh ban pyn iapher, ia kiwei pat ki jaka kiba long rong lieh, rong jyrngam, rong stem lane kino kino ki rong kiba ka sorkar, ka kwah ban dro ha ki sngi ki ban sa wan.
Kum ka jingsdang, ka la dei ban ailad ia ki iew shnong, ki iew dong, ba kin iaid ia la ki jong ki kam bad ba ki nongrep, ki nong bylla, kin ia die ia thied ia la ki jong ki mar bad nangta ba kin ioh ban ia leit sha ka trei ktah, sha ki bri ki bsah, ki lyngkha ki risai jongki bad ka sorkar Jylla, ka dei ban sei jubor ia ki kam shna surok, ki kam shispah sngi bad ban thied mar mar ia ki tiar trei kti bad ki mar kiba ki pynmih ha kine ki sngi, na ka bynta ba kin ioh pisa ban thep pla.
Ka jingwan jong ki briew sha kito ki jaka rong saw, kum ha Shillong, ka long ba ki kwah thied khaw, thied jur, leit shim dawai, leit  skul lane kiwei pat ki jingdonkam; hynrei lada kiba bun ki jingdonkam, ki la don ha ki thain lane ha ki shnong, kumta, kin duna bha kiba kwah ban shu wan kai sha sor, hynrei kin ia beh ha la ki jong ki jong ki thain jongki hi bad ban lait na ka jing wan tur sor jong ki paidbah, kitei ki jingdonkam haneng, ki dei ban poi sha ki nongbah jong ki District lane ki Civi Sub Division bad kumta ter ter.
Katba ka jia, ngi la dep kren kham mynshwa, ba ka jingbuh pisa ha Bank, ha kine ki sngi, ka dei ka bym ler kam tam, namar ba ki Bank, ki don ha ki jaka iew suda bad u paidbah, um lait por ban leit ieng lain da ki phew kynta, na ka bynta ka shi hajar, ar hajar bad kumta ki skhim ba sbun jong ka sorkar, ki dei ban leit noh mar kti sha ki paidbah ha kine ki sngi, kiba eh bad kiba khim.
Shillong: Ka ophis treikam ka Deputy Commissioner (DC) East Khasi Hills District (EKH) mynta ka sngi ka la pynbna ba ki dukan die Umphniang sharak, ki dei ban plie haka 1 bad 2 tarik u bnai jymmang 2020 naduh 9 baje mynstep haduh 4 baje janmiet katkum bala btah ki bor district.
Ki dukan Umphniang lane ki S.
K Oil kiba la ithuh da ka sorkar ki lah ban plie, bad la kyntu ruh bad ki paidbah naduh ki trai dukan ki dei ban burom ia ki kyndon ka tnat ka koit ka khiah, naka bynta ban khanglad ia ka jing pur ka jing pang ‘corona virus’.
Ka National Aeronautics and Space Administration (NASA), ka pynthikna, ba u asteroid, uba ka jingheh jongu, kan long kumba 2.
5mer, un iaid na syndah jong ka pyrthei mynta ka sngi, tangba un nym ia lymbub satia bad ka pyrthei.
Ka NASA, ka ong ba  utei u asteroid, uba la tip kum u  2020 HS7 (4-6 meters in diameter), u dei uba rit bad lada jia ba un ia lymbub bad ka pyrthei ruh, un shu pharia hi ha ka haw haw.
La iathuh ba utei u asteroid, u iaid ha ka jingstet kaba 20hajar mer ha ka shi kynta.
Ngam ngeit re ki nongiathuh lupa lamler suda.
Ki doktor ka Germany, ki la ia mih ban iaid lyngkhuit bad pyni paidbah ia ki dur lyngkhuid jongki ha ki social media, ha kaba ki khot  “Blanke Bedenken", lane ka jing sngew diaw da ka jing iaid lyngkhuid.
Ka daw kaba pynlong ba kin ia iaid lyngkhuit ka long namar ba ki jingiada ia ki, kim biang satia, lada dei ki jingsop khmat lane ki sopti bad ki shim ba katei ka jingduna jong ki tiar iada, ka buh jingma ia ki, na ka jingpang coronavirus.
Ki doktor, ki iathuh ba ki ioh ia katei ka buit na uwei u doktor uba na France, U  Alain Colombie, uba la shondur lyngkhuit ialade ha u bnai ba ladep, kum ka jingsngewkhia ia ka jingduna ki tiar iada ia ki doktor ha France.
Ka Angella Merkel, Chancellor jong ka Germany, ka don jingthmu ban bei pisa ia kito kiba lah ban shna ia kitei ki tiar iada ha la ka jong ka Ri, ban ia kaba thied na shabar.
Ha ka Lah sngi U Blei, ka liengsuin jong katei ka ri, ka wan kit haduh  10 million tylli, ktei ki jingsop khmat na China lem bad ki sopti iada PPE.
Ngi kum ka Seng Samla Shnong Sahsniang-A (Sahsniang-A Youth Welfare Organisation), ngi dap da ka jingsngew lyngngoh haba ngi iohi ia ka khubor ba la pynmih ha ka 27/04/2020 ha u Rupang lyngba u Thomas Passah (Spoke Person) ka HBDRF halor ka jingkynthoh ia ka shnong Sahsniang ba kam shah ia ka shnong Mowjem ban leit thied marbam lyngba ka shnong jong ngi.
Halor kane ngi pyrshah jur ia kane ka jingkynthoh jong u kumba la paw ha u Rupang, namar ngi kum ka Seng Samla ngi la ia shim bynta kum ki Volunteers ha ka ban ap pahara ia ka jingrung jingmih jong ki briew lyngba ka shnong jong ngi ka Sahsniang-A.
Halor kane, ngi kwah ban pynshai ba kam shym la don ka jingkhanglad ia ki nongshong shnong jong ka Mowjem ban leit kit marbam mardih lyngba ka shnong jong ngi.
Kumta ngi dawa ia ka jingpynshai paidbah na u nongai ia kane ka khubor, namar kane ka ktah ia ka burom ka shnong jong ngi.
Khublei shibunUba burom ia phi.
U Zoramthanga, myntri rangbah ka Mizoram, ula sah ka le marwei, hynnin ka sngi, ha ka jingiakren ki myntri rangbah bad U Narendra Modi, myntri rangbahduh ka Ri bad ka daw, ka long namar ba um sngewthuh hindi satia, tang shi kyntien ruh.
Ynda la dei ka por ba un kren, ula sah kale ialade, namar ba baroh ki iakren da ka hindu bad U Zoramthanga, u ong “Baroh ki iakren lut da ka hindu bad manga, ngam sngewthuh satia, tang shi kyntien ruh ia ka ktien hindi".
La sngewthuh ha ka jingiakren hynnin ka sngi, ki don bun ki myntri rangbah, kiba sngew kutlad, namar ba la shah ba kin kren tang shisien.
Ym tang katta, kiba bun ki myntri rangbah, kim sngew iahap, ban shu iai bteng ka jingiakren video, kaba la long mynta la saw sien kynthih, namar ba ki kwah ban ioh jingiarap pisa mardor na ka sorkar India, na ka bynta ban iakhun pyrshah ia ka khlam coronavirus.
La dei ban iakren da ka ktien ba iasngewthuh Lang baroh.
Lane ladei bandon ba kylla ktien na ka bynta jong u bum sngewthuh.
Paralok, balei ngam ong, “Ko para bangeit", kumba ong kiwei namar nga artatien ioh ka jingngeit jong phi kam iadei bad ka jingngeit jong nga.
Wat ia katei ba nga ong, “Kham bha ban kyllut ban ia kaba iohsngew", lehse don bun kiba sngew pyrshah.
Ym leilei lada don kiba pyrshah ruh.
Ka long shisha ka jingduhnong ia u briew uba kyllut namar um iohsngew aiu ba ki briew ki ia kren.
Hynrei ha kawei pat ka liang ka long ka jingkyrkhu ia u briew uba kyllut.
To ngin ia peit ia ka jingpynshisha kumne:La don uwei u khynnah skul uba la leit kylli jingkylli ia la u nonghikai uba la tymmen bad uba la shongthait.
Uta u khynnah u la ong, “Ko nonghikai, ngan leh kumno ba ngan long u nongjop?" Uta u nonghikai u la ong ia u khynnah, “Ko khun, shuwa ba ngan iathuh ia phi, phin leh kumno ba phin long u nongjop, to khie leit shwa sha lum jingtep.
Ynda phi la poi ha lum jingtep, kaba nyngkong ba phi dei ban leh ka long ba phin iaroh ia kiba iap baroh, sa sngap bha kin ong kumno ia phi.
Ynda la dep ia kata sdang sa ban kren beiñ ia kito baroh kiba don ha jingtep.
Ap shiphang kin pynphai ktien kumno.
Ynda la dep ia kita baroh sa wan iathuh ia nga.
"Uta u khynnah u la leit bran sha lum jingtep.
Ynda la poi ha lum jingtep u la sdang shuwa ban iaroh.
U la tba bad syrpai ia ka diengphna banyngkong bad u la ong kumne,"Ani bah, phi te ha ka por ba phi dangim phi long u briew uba bha, uba hok, uba khuid.
" U la ap shiphang ban ioh ia ka jubab hynrei uta uba iap u khlem kren wat shi kyntien ruh.
U leit sa ha uba ar, uba lai ter ter haduh ban da dep lut hynrei ym don wat uwei ruh uba kren.
Nangta u la sdang sa ban kren beiñ.
U leit kynjat da ka kjat ia ka diengphna banyngkong, u da ong, “Balei me thiah hangne, khun ka bieit.
Ha ka por ba me dang im ym dei ba me tuh, thok, klim, pyniap briew? To ai me ka jubab, hato mem long shisha kumta?" Hynrei uta uba iap u khlem pynphai wat tang shi kyntien ruh.
Nangta u la leit sa ha uba ar, uba lai bad ter ter haduh uba khatduh.
Hynrei ym don wat uwei ruh uba la pynphai ktien.
Hadien ba u la dep leh ia kita baroh, u khynnah u la leit iakynduh biang ia u nonghikai tymmen.
U la ong, “Sir, nga la leh katkum ka jingbthah jong phi.
Nga la leit sha lum jingtep, nga la iaroh ia baroh ki riewiap hynrei ym don ba kren, nga la kren beiñ ia ki baroh hynrei ym don wat tang uwei ruh uba la pynphai ktien.
"Uta u nonghikai da ka jingphuh samrkhie u la ong, “Khun, mynta ngan jubab noh ia kato ka jingkylli jong phi ba kumno phin leh khnang ban long nongjop.
Kaba kongsan eh, khnang ba phin ioh ia ka jingjop phi dei ban long uba kyllut.
Kito kiba iap ha lum jingtep balei kim ia ai nia bad phi, namar ki long kiba la kyllut.
Haba phi iaroh ia ki kim sngew sarong, haba phi kren bein ruh kim sngewrem.
Kumta khun lada phi kwah ban long nongjop, kynmaw ba haba ki briew ki iaroh ia phi phi wat khyllew, wat sngew sarong.
Lada ki briew ki kren beiñ ruh phi wat sngewsih, wat sngewrem bad wat kynran dien.
Sdang naduh mynta ba phin long uba kyllut.
Wat sngap ia kiba iaroh bad wat sngap ia kiba kren beiñ ne kynthoh sniew.
Lada phi lah ban leh kumta, thikna U Blei un sa iarap ia phi bad phin long u nongjop.
"Ka jinghikai jong u nonghikai tymmen ia u khynnah to ai ba kan long ka jinghikai ia kane ka juk kwah burom, ka juk bam jakhluit bad ka juk sngewrem- lada dei ia ki khynnah, ki samla bad ki tymmen.
Shah ia nga ba ngan ai nuksa tang ia ki arngut ki khynnah skul jong nga ha Mawthengkut kiba nga la ioh hikai ha ki snem 1982 haduh 86.
Uwei u dei u khynnah uba stad, uba la ioh jingiaroh shibun na ki briew.
Uta u khynnah namar ba u pynsngap ia ka jingiaroh jong ki briew, u la sngew sarong.
Ka jingsarong jong u ka la ialam ia u sha patta kyiad.
Sa uwei pat u dei u khynnah u bym da stad kum ki para khynnah.
Ki briew ki la kren beiñ ia u.
Hynrei uta u khynnah um patiaw ia ka jingkren beiñ kiwei.
Thop u minot ia ki kot man ka sngi.
Uta u khynnah mynta u la ioh ia ka kyrdan PhD.
Kane ka long ka jinghikai ia baroh, la ki nongialehkai phutbol, ki nongrwai, ki nongiathuhkhana ha jingiaseng…lada ki kwah shisha ban long nongjop, kim dei ban sngap ia kiba iaroh bad ia kiba kren beiñ.
Namar kita kiba iaroh da leilei kim lah ban iarap ia ngi, bad kita kiba kren beiñ ruh kim lah ban pynduhnong ia ngi.
Haba ngi leh ia kano kano ka kam ngi dei ban ïeng rangbah jwaiñ khlem kyrtiang sha kamon ne kadiang.
Ïa nga ruh haba nga pynlut por ia ka lockdown ha kaba thoh article, don kiba iaroh bad don ruh kiba kren beiñ bad kynthoh sniew.
Don leilei kiba long kum uto u ksew ba thiah ha u skum kba.
Ïalade um bam hynrei ynda iohi ia u masi ba u bam skum kba u byrngem.
Phi kiba iaroh to iaroh, phi kiba kren beiñ to minot ha ka jingkren beiñ.
Nga te ngam iohnong bad ngam duhnong eiei.
Ngam sngewphylla, namar wat ia u Conrad Sangma bad ia u Modi ruh don bun kiba kren beiñ.
Wat ia U Jisu ruh kham bun kiba kren beiñ ban ia kiba iaroh.
Kaba donkam eh ka long- ban long uba kyllut, lada ki iaroh ne ki beiñ.
Sa mih ki jingiapait ha ki longïing longsem, ki shnong ki thaw, haduh ka jingiapyniap ki lah ban don bun ki daw.
Tangba kawei na kita, dei namar ba ngim pat lah ban long kiba kyllut.
Ki don ki paralok jong ngi kiba kylla long kum uto u myrsiang uba la leit ban pynshoi pynshad ia u khla bad u sniang haduh ba baroh arngut ki la iap ha ka jingialeh.
Nga sngewtynnad ia ka jingong jong ki riewstad, “A blind wife and a deaf husband make a happy home.
".
New Delhi: Ka jingdon kiba ioh pang coronavirus ha India, ka la poi sha ka 31,000 ngut bad kiba iap, ki la poi sha ka 1,005ngut.
Ki jingkhein ba la ai da ka sorkar India, ki pyni ba kiba iap, ki long 937 ngut bad kiba ioh pang, ki don  29,974 ngut haduh mynta ka sngi hat majai bad kiba iap mynta ka sngi, ki long 51 ngut bad kiba ioh pang thymmai, ki long 1,594 ngut.
Kiba dang shah sumar mynta ki long 22,010 ngut bad sa 7,026 ngut kiba la jem bad la shim ba ki don  23.
44% kiba la jem na katei ka jingpang.
Shillong: U Chief secretary jong ka jylla Meghalaya u M S Rao mynta ka sngi u la pynmih ia ka jingpynbna ha ka ba iadei bad ka jingai tulop jong u bnai Iaiong ban siew ha u bnai Jymmang bad ia u bnai Jymmang, yn siew ha u bnai Jylliew ba ia ka tulop jong u Myntri rangbah,u symbud myntri rangbah bad  ki minister jong ka jylla ki IAS, IPS bad IFS ophisar bad ia kito kiba wan trei sha kane ka jylla shipor kiba dei ha katei ka kyrdan ia ka tulop jong ki ruh yn bat 50% na ka bynta  ar bnai.
Ha kane ka jingpynbna jong u Chief secretary mynta ka sngi, u la iathuh ba kane ka jingbat ia ka tulop ka long namar ka don kane jingpang COVID-19 kaba la wan khlem poi pyrkhat bad ka jingpakhang shnong kaba la ktah ia ka ioh ka kot ha ka Ri bad kum juh ha ka jylla hi baroh kawei.
La iathuh ruh ba namar ka jinglong jingman ka la don kam ban phikir ia ka jingpynlut pynsep khang ban kunai na ka bynta ban pynbiang ha kane ka jingialeh pyrshah ia kane ka jingpang COVID-19.
Haba ia dei bad ki nongtrei kiba hap hapoh ka kyrdan group A, Group bad Group C ia ka tulop jong ki yn bat 35% kane kan long ha baroh ki tnad jong ka sorkar jylla.
Laiathuh ruh ba kane ka jingbat ia ka  tulop kan ym ktah ia ka tnad ka koit ka khiah bad ia ka tnad pulit, Home Guard bad Civil Defence kiba dei ha ka kyrdan group C.
Kane ka jingbat ia ka tulop 35% kiba don ha ka group A, Group B bad group C kan treikam ruh ia ki  ophis bad ki nonghikai skul ki ba ioh ia ka jingiarap na ka sorkar lait noh ki nongtrei jong ki Municipal kiba hap ha kane ka kyrdan Group C.
Kan ym don ruh ka jingbat ia ka tulop jong kito kiba trei ha ka kyrdan Group D bad kum juh ia kiba ioh pension.
Shillong: Ki pulit ka Nongmensong mynta ka sngi kila kem noh ia 11 ngut ki nong shong shnong Umkdait Nongmensong kiba la ia shim bynta ban rah plakad ban dawa marbam na u MLA ka thain u Bah A.
L Hek u badei ruh u myntri ka tnat ka koit ka khiah ka jylla.
Haba kren bad uwei na kiba shah kem u bym shym kwah ban pynpaw kyrteng, u la iathuh ba ki pulit ka thanat Nongmensong ki la kem ia ki halor ka nongrim ba ki la pynkhein ia ka ‘Lockdown’ ha ka por ba ki la mih paidbah ban dawa marbam na u bah A.
L Hek uba dei ruh u MLA jong ki ha ka 26 tarik iaiong 2020.
U rangbah u la iathuh ruh ba na ki 11 ngut ba shah kem ki don 4 ngut ki long kmie bad 7 ki rangbah kiba la pyllait noh hadien bala dep ban ia kren hapoh thanat.
“La don ba phone ia ngi baroh 11 ngut naka bynta ban phah wan shapoh Thanat bad hadien ba ngi leit ki pulit ki la ong ba ki la pynkhein ia ka ‘Lockdown’ namar kata ia ki baroh ka shah khot hajir hapoh thanat" u la ong.
Une u rangbah u la iathuh ruh ba ha ka sngi ba ki rah plakad ban dawa marbam na u MLA, ki la thmu ban ia shim bynta tang 5 ngut, “Hynrei lehse bun ki nong shong shnong Umkdait kim lah shah shuh ia ka jing duh marbam, ka la pynlong ia ki ban mih bun ngut ban pyni ia ka jing thngan jong ki ha khmat u MLA da ki plakad" u la bynrap.
Une u rangbah u la iathuh ruh ba mar ia poi hapoh thanat, ki pulit kila ong ia kiba ba la don ka ejahar pyrshah ia ki ba ia shim bynta ban rah plakad dawa marbam na u MLA.
U nongiathuhlypa (prophet) Isaiah u la iathuhlypa naduh ki hajar ki snem ha ba ym pat kha ia u Jisu shakane ka pyrthei bad u la thoh ruh ia kne ka kitab u Isaiah da ka bor u Mynsiem bakhuid na u Blei ha ka 8th century (eight century B.
C).
Bad kata ka long da kaba u pynbna u ong- “U ei ba langeit ia ka jingpynbna jong ngi?.
U ong shuh shuh ba uta u ban sa wan- “u long ba la ibein la kyntait da ki briew: U briew ki jingsngewsih, u ba tip ia ka khuslai……….
la pynmong ia u namar ki ryngkang jong ngi, la pynlwet ia u namar ki jingle bymhok jong ngi, ka jingshitom ka jingsuk jong ngi ka long halor jong u, bad da ki jingjngem snam jong u la pynkhiah iangi.
Te u Trai ula buh halor jong u ia ka jingbym hok jong ngi baroh".
Isaiah 53:1-6.
Hadien bun bun ki snem, ka jingiathuhlypa u Isaiah kala Urlong haba la kha ia u Jisu sha kane ka pyrthei n aka jait bynriew Jiw ka Mary theisotti, la kyrteng ia u u Jisu naba un pynim ia ki briew na ki pop jong ki.
Mathaios 1:21.
Ka jingwan u Jisu sha ka pyrthei kalong ban pyndep ia ka jingthmu u Blei u kpa ba na bymjukut kata ka long ban shah haduh ka jingiap halor diengphna (Cross).
Kumba la ong da u Isaiah, ba daka jingjngem snam jong u la pynkhiah iangi na ki pop baroh bad na ki jingpang jingkhrew.
Ka jingshah iap halor diengphna, ka jingphlei ka snam, ka long ka kuna ba u Blei u la dep siew ei iaki briew baroh.
U la long u lang knia batang shisien.
Bad ka jingknia ainguh ia u Khrist ka pyndam noh ia ki pop.
La pyllait ia u briew na ki kti u soitan da kador ka snam kaba phylla u Jisu Khrist u Khun u Blei.
“U khrist ruh haba la knia ainguh tang shisien ai u, ia kaban bahnoh ia ka pop kiba bun un mih paw hakaba arsien khlem bah pop shuh.
Hebru 9:28.
U Jisu ula wan ban shah halor diengphna,da kaba u la pyndam noh ia kata kabaa nyngkong (kaba knia da ki mrad) khnang ba un ioh pynnneh ia kaba ar.
Hebru 10:9                       Kumta ha ka por ba u Jisu u la kiew halor diengphna bad hashwa ba un iap u la ong- “La pyndep Ioanis 19:30.
Ki shipai ki lashim ia u sum, uwei na kita ki shipai Roman u la sum ia ka krung u Jisu, te kumne kumne ruh u lamih ka snam bad ka um.
Ioanis 19:31-34.
Ka snam u Jisu ka lamih nalor diengphna halor Lum Kalbari.
Kane ka snam ka tuid ka kyrsoi kala phlei haduh kjat ka diengphna ha khyndew.
Bad da ka jingmihsnam jong u, ka ktien u Blei ka iathuh ba ladep siew spah ia u briew ha pyrthei baroh kawei.
Ka snam u jisu ka long ka snam kaba phylla kaba donbor.
U ksuid u soitan u sheptieng bad shyrkhei iaka snam u khun u Blei.
Ympat slem uwei u stad saian (scientist) u Don Whyatt ha ka jingwad (Research) jong u ia ka khyndew ha trai ka diengphna u shem ba ka khyndew ka long sawbthuh (dark substance) ha u lum Kalbari.
Bad u shem ruh ba kadon ka dak jingkad na ka jingkhih jumai kumba la thoh ha ka Bible.
Kaei ba une u riewstad u leh ? U la shim ia kata ka khyndew na lum kalbari bad rah sha ka jaka test (laboratory) ha Israel.
72 kynta kila tap ia ka haka saline solution bad sa peit ha ka microscope baheh.
Aiu ki iohi? Ki iohi ki cell ba ia khlad (dividing cells) bad ki ang lyngngoh – ki ong kane ka snam ka dang im.
Kim sngew lah ngeit.
Ki larah shawei pat ban test, ki shem ba kadei ka snam briew ki ong kadon 24 chromosome, hynrei ka snam briew kadon 46 chromosome.
Ka jongno kane ka snam? U Don whyatt u ong – ka snam u Messiah.
Ka snam u Jisu ka long kyrpang bad ka dang im haduh mynta.
Kane ka pyni ba u long uba phylla, u Khun u Blei.
Ka snam u Jisu kaba phylla kaba donbor halor ki ksuid bad u soitan halor ki jingpang halor ki virus’s bad halor u corona virus ruh, dei tang ha ka snam u Jisu kadon ka bor ban pynkhiah ban pyllait ia ka pyrthei naki problems baroh.
Ka ktien u Blei ka kren shai ka ong- “ki la jop noh ma ki ia u (Soitan) namar kata ka snam u khunlangbrot, bad namar kata ka ktien ka jingphla jong ki.
Jingpynpaw 12:11.
Ka jingjop iaka pop bad ia ki jingpang kalong tang da kaba u briew u duwai u khot kyrpad haka snam u khun langbrot u Blei u Jisu Khrist u Trai.
Ka daw ka long ba u  soitan u shyrkhei ban peit  bad kynmaw iaka snam u Jisu, ka snam ba phylla kaba donbor ruh naduh mynta bad sha kiba bymjukut, ka iaituid ka dangim, Amen!.
Haduh mynta, ngim pat tip shai ia ka jinglong jingman jong U Kim Jong-un, u nongialam ka  North Korea, hynrei la iathuh ba U Kim, u ju leit jingleit hi marwei lane bad kiba iajan eh bad u, ha ka rel, kaba don da ki tiar ialeh kiba khlain bor bad kaba iaid ha ka jingstet kaba 37 mer ha ka shi kynta.
Katei ka rel, ha ka taiew ba ladep, ka sangeh ha Wonsan bad ki satellite ka US, ki sdang kyrkieh ban wad jingtip ia ka jinglong jingman jong U Kim, ban pynthikna, la u dang im ne u lah iap bad ki don ruh kiba pynthikna ba U Kim, ula iap, namar ba um shym mih pyrthei satia, ha ka 15tarik Iaiong, kaba dei ka sngi kha jong u paieid jongu, U  Kim Il-sung.
Mynta ka jingbud dien ia katei ka rel, ka dang iaid stet bha, lyngba ka buit jingstad jong ka Washington bad ka Seoul jong ka South Korea.
Ha katei ka rel, kaba don 20 tylli ki kamra kiba pher, la iathuh ba ki don shibun ki kamra kiba dei ban peit telebishon, ka kam ka dih kaba pahuh, ka jaka shong jingialang pyrkhat kam bad ka kyiad kaba byllai sat katba kwah bad nangta ki don sa ki nongbud kiba da ki kynthei suda kiba bhabriew sat.
U Kim, ula don tnga bad u iashong bad kawei ka nongrwai kaba ih ryndang bha jong katei ka Ri, kaba kyrteng ka Ri Sol-ju ha u snem 2009 bad katei ka duna rta, da hynriew snem ia ka rta jongu.
Hynrei la iathuh ba mynta la khyndiat snem, ula iaid da ka rukom im jong u kpa jongu bad kata ka long ban ia thiah bad shibun ki kynthei bad ha ka por ba u sngew donkam.
Kham mynshwa U Kim, ula sangeh noh na katei ka jingiaid kynthei, hadien ba ula shong ha ka shuki jong u kpa jongu ha u snem 2012, hynrei hadien lai snem, ba ula khlad u kpa jongu, la iathuh ba ula sdang biang ia katei ka kam pynbieit kynthei.
Naduh u snem 2015, U Kim, u da phah wad khnang ia ki kynthei kiba jrong rynieng, kiba bhabriew shi katdei bad ia kitei yn da eksamin shwa da ki doktor, ba ki long kiba sott bad bad lada U Kim, ula pdiang bad i hun ia ka met ka phad jongki, yn siew ia ki ha ka dor £1,400, kaba dei ka pisa kaba la heh bha ha  North Korea bad hadien kata, kin rung ha ka kynhun, kaba la tip kyrteng ‘Gippeumjo’ bad la ju pyntip ia ki kmie ki kpa, ba kitei ki thei samla bhabriew, ki don ha ka kamram ban trei na bynta ka ri bad ia u nongialam jongka, lane kaba ki ong  ‘government mission’.
Ki myntri jong ka sorkar North Korea, haba ki leit ban ia kynduh ia U Kim, ha ka kamra jongu, ki hap ban pyndem ngon ia la ka jong ka khlieh, kat haduh ba kin nym iohi shuh ia ka khmat jong u nongialam jongki bad hangta kin sa pynbeit suki ia la ka met.
Ioh ba u hiding na u corona????.
Ka jingpang coronavirus, ka la rung  mynta sa ha ka secreteriat jong ka  Maharashtra, ka Mantralaya bad ka sorkar Jylla, ka la rai ban khang ar sngi kynthih ia katei ka secreteriat, hadien ba la lap ba ki don saw ngut ki nongtrei jongka, kiba ioh ia ka jingpang coronavirus.
La kynriah mar mar ia kitei ki nongtrei sha ka hospital sorkar.
U Sitaram Kunte,  Additional Chief Secretary (Services), General Administration, u iathuh ba ia ka  Mantralaya, yn khang ha ka 29 bad 30tarik Iaiong, na ka bynta ban pynkhuid bha.
Guwahati: U Atul Bora,  myntri kam rep ka sorkar Assam, u iathuh mynta ka sngi, ba ki doktor ki suba ba ki don bun bah ki sniang, kiba ioh jingpang khieshoh lane ka  African Swine Fever.
Ula ong shuh shuh, ba ka don ka jingsuba kaba jur, ba katei ka khieshoh, ka dei kaba wan poi na China lane na Tibet.
Haba kren sha ki kotkhubor, U Bora, u iathuh ba katei ka khieshoh, ka dei kaba la jia ha Africa ha u snem 1921, nangta u iathuh ba katei ka khieshoh, ka la jia ha China, nangta ka pur sha Arunachal.
Hadien ka jingiap jong ki sniang, la bret shapoh um bad katei ka la pynioh jingpang iabit sha Assam.
U Bora,  u iathuh ba ka jingpang khieshoh jong ki sniang, ka la jur bha ha China ha kine ki sngi.
Shillong: Ka Khasi Students’ Union (KSU ) Narpuh Circle mynta ka sngi, ka la ia kynduh ia u Bah R.
Rymbai O/C ka Lumshnong Police Station ha kaba la buh ia ka jingujor, pyrshah ia ka jingpynjaboh bad ka jingkylla rong ka wah Lukha,  kaba la jia naduh ka 23 tarik mynta u bnai bad ka jingiap pathar ki dohkha da ki hajar tylli bad rit bad khraw, haduh ba la buh ia katei ka jingujor la iohi ba ki jaboh ki dangtuid sah ha katei ka wah khlem sangeh.
Ha katei ka jingiakynduh la ialam da u Bah KS Suchiang President ha ka jingiadonlang u bah Phanuel Tongper Vice President, bah Sanatomba Bamon General Secretary ha ryngkat ka jingsynran lang ki dkhot.
Lah ban pynkynmaw ba ka jingkylla rongblue ka wah lukha bad ka jingiap ki dohkha ha katei ka wah ka la jia nyngkong ha u snem 2007 bnai Rymphang  bad naduh katei ka por ka jingkylla rong katei ka wah bad ka jingiap dohkha ka dangiai bteng haduh mynta.
Dei halor kane ka nongrim ka seng ka leit ban buh da ka jingujor ba ki bor ka aiñ kin shimkhia ban bud dien ban lap ia ka jingshisha.
Ia katei ka jingujor la leit ai kopi ruh sha u Deputy Commissioner EJH bad sha u Superintendent of Police EJH.
Shillong:Ka Khasi Student Union Shillong Mihngi Circle, ka pynpaw ia ka jingsngewsih halor ka jingjia ba la jia ha ka 26 tarik u Ïaiong 2020 hapoh ka shnong Umkdait, Nongmensong ha kaba ki paid nongshong shnong kane ka dong ki la mih sha khmat ban dawa jingiarap lyngba ki placards bad ki jingud jingnam.
La ong shuh ba ia kito ki paid nongshong shnong ka Umkdait kiba mih sha khmat, la kem bad thep case ia ki kaba long kaei kaei ka sngewsih shikatdei.
Sa shisien biang ka seng ka sngewdei ba ha kum kane ka por kan ym bha iano iano ruh ban pyni bor lada dei ki paidbah, lane ki nongmih khmat lane ka sorkar, hynrei dei ban wad ki lad ki lynti ki ban wanrah ia ka shongsuk shnong shngain bad ki jingiasngewthuh jingmut jong baroh ki kynhun.
Halor kitei ki jingjia baroh, ka KSU Shillong Mihngi Circle ka kyntu ia ka sorkar ba kan kiar ban kem ia kitei ki samla bad ki longkmie bad ia kiba la kem dei ban pyllait noh.
Bad la ai jingmut ba ka sorkar ka dei ban long ksiang ban pyniasuk ia baroh ki kynhun ban lait na ka huri hura.
Shuh shuh ka seng ka sngewdei ruh ban ai jingmut ia ka sorkar ba ka dei ban pynbiang ki jingdonkam kito ki paidbah ka Umkdait kumba la leh ha kiwei ki jaka, ong ka kyrwoh na U Bah Sonstar Nongkhlaw u President KSU Shillong Mihngi Circle.
Shillong: Ka Khasi Students’ Union, South West Khasi Hills District lyngba ki shnat treikam bapher bapher jongka, ki la iaibteng ban iai noh synniang sha ki longing na ka daw ka jingdon ki jongka pakhang shnong.
Na ka liang jongka KSU Warsan Lyngdoh Circle bad ka KSU Nongummer Unit, ka la ioh ban iarap da u khaw sha ki 38 Tylli ki longing jongka shnong Nongummer, ka shnong kaba don kham ha kyndong jongka South West Khasi Hills District.
Nangta, na ka liang jongka KSU South West Khasi Hills District, ka KSU Umdohlun Circle bad ka KSU Photumiap Area Unit ki la leit ban hiar ruh ban leit iarap sha ki 25 tylli ki longing jongka shnong Photumiap, Langpa bad New Phanwer.
Shuh ka seng ka la ioh ban iarap ruh ia kawei ka longiing ba ngat ha ka jingpluh ding hapoh kane ka thain ha ka jingiadon lang jong u samla Aiciless Lyngdoh, Executive Member jongka KSU South West Khasi Hills District, u samla Daman Syrman, Organising Secretary KSU Umdohlun Circle, ki dkhot ka KSU Umdohlun Circle bad kiwei kiwei.
Dang ha kane ka taiew ba lahdep ka KSU ka la ioh ban leit noh synniang da u khaw sha ki longing ka shnong Pyndengumjarain 26 ing, shnong Marshan 15 ing bad shaki ki 8 Tylli ki longing haka shnong Domiasiat, South West Khasi Hills DistrictShuh shuh na ka liang jongka seng ka kyntu ruh iaki bor sorkar ban pynkloi ka jingai jingiarap sha kito baroh ki briew ba bylla, ki nongtrei NREGS bad kiwei kiwei kumba ka sorkar ka la kular ban ai jingiarap.
Ka KSU ka kwah ban pynsngew sha ki bor ba dei peit ba ka long kaba donkam ia ka sorkar ba kan pyllait noh kloi ia ka song jingiarap ha kane ka por ba dang don ka pakhang shnong, namar dei ha kane ka por ba ki paitbah ki mad ia ki jingjynjar na ka daw ka jingbymdon ka bylla ka sngi kaba biang.
Ha kajuh ka por ka KSU South West Khasi Hills District ka kyntu ruh ia ki wholesalers bad dealers ba pynpoi khaw ha ki shnong ki shnong na bynta u khaw AAY, PHH bad NFSA ba kim dei ban ot kilogram ia u khaw ba dei ban sam sha ki paitbah, khnang ba jan kham long jingmyntoi iaki paitbah ba dei ban ioh khaw rashon.
Guwahati: Sa arngut ki briew, kiba ioh jingpang coronavirus ha Assam bad mynta baroh kiba ioh jingpang, ki la poi sha ka 37ngut ha ka Jylla.
U Himanta Biswa Sarma, myntri ka koit ka khiah ka Assam, u iathuh ba kawei ka khynnah samla, kaba 16 snem ka rta, kaba na  Salmara Bongaingaon bad katei ka dei kaba don jingiadei hi bad kito kiba leit sha ka jinglehniam  Markaz.
Nangta u don shuh sa uwei uba na Goalpara, uba ioh ia katei ka jingpang bad utei ruh u don jingiadei hi bad ka lehniam Markaz.
Haduh mynta, ki don 37ngut kiba ioh ia katei ka jingpang bad 19 ngut kiba la jem noh na ka jingpang bad uwei uba iap.
U Paul haba u sneng kyntu ia ki briew ha ka shnong Kolosai u ong, To iaineh skhem ha ka jingduwai da kaba ap sharai ha kata ka jingainguh, bad u ong ruh: To duwai lem na ka bynta jong ngi ba U Blei un plie ha ngi ia kata ka jingkhang.
(Kol 4:2) nangta ia ki briew ha Thessoloni pat u ong ba ki dei ban pynshlur ia kiba tlot mynsiem, bad to sneng ban kyntu kynpham lem ia kiba tlot (Thes 5:14) kumta ngi sngewthuh ba ka jingduwai bad ka jingia kyntu kynpham lem na bynta ki para mynsiem ka long kaba donkam haduh katta katta, la ka long ha ka jingduwai ne ha ka ktien pyntngen ba ngi ia pyni lem ia kiei kiei baroh kiba bha.
Ka jingduwai kam dei tang u khristan u ba pyndonkam ia ka, hynrei baroh kiba ngeit bad shaniah ha U Blei ba im hi ki pyndonkam ia ka jingduwai kum ka jingiasyllok hapdeng jong ki bad U Blei.
Kumta nga kyrpad bad pynkynmaw lem ha phi baroh ba phin kynmaw kyrpang lem ha ki jingduwai jong phi ha la U Blei ba phi nheit ia kine ki mat harum:-Ki mat jingduwai:-To ngin long ia kita kiba ia prat lem ha ka juh ka jingmut jingpyrkhat, da ka jingiashim bynta lem jong ngi baroh ha ki jingduwai kan pynlong ba U Blei un sngew ia ki jingud jingkyrpad jong ngi, bad un isynei lem ia ngi ha kum kane ka por ba shyrkhei.
“Lada ki briew jong nga ki ba la khot da ka kyrteng jong nga, kin pynrit ialade bad kin duwai, kin wad ia ka khmat jong nga, kin phai na ki lynti, bymman jong ki: kumta te ngan sngew na bneng, ngan map ia ki pop jong ki, ngan pynkhiah ia ka Ri jong ki" 2 (Khronikl 7:14) Lada ki briew kin duwai – U Trai un shim noh ia ki jingpang jingkhraw baroh, un ym buh ia kita ki jingpang ha ngi ia kawei ruh na kita ki jingpang kiba sniew jong ka Ri Egypt ne jong kano kano ka Ri, hynrei un buh halor kita kiba shun ia ngi.
(Deuteronomi 7:15).
Ki don 660ngut ki nongtrei jong ka tnat ka koit ka khiah, ba kynthup ia 295 ngut ki doktor, kiba ioh ia ka jingpang coronavirus ha ka Ri Bangladesh, ong ka  Bangladesh Medical Association (BMA).
Nalor kitei ki doktor, ki don sa 116ngut ki nos, 249 ngut ki nongtrei ka koit ka khiah, ong U  General Ehteshamul Huq Choudhury, General Secretary ka BMA.
Kiba iap na ka coronavirus ki la poi sha ka 152 ngut ha katei ka ri, haduh hynnin ka sngi bad kiba ioh pang, ki long 5,913ngut, ha kaba ula don ruh u doktor, uba la iap.
U Choudhury, u kren sngewkhia jur, ia katei ka jingbun ki nongtrei ka koit ka khiah, kiba ioh pang, namar ba kan lah ban kan nang jur ka jing saphred jong ka jingpang sha ki riew paidbah, lada ki doktor kim lah ban ai jingsumar thikna ia ki paidbah.
Ka doktor, kaba tbit bha jong ka hospital ha  Manhattan, ka la pyniap noh ialade, da kaba sdien phasi ha ka Sngi U Blei bad ka dei ruh, kaba la pynkoit ia bun bah ki nongpang kiba ioh jingpang coronavirus.
Ka Dr Lorna M Breen, ka dei ka medical director jong ka emergency department ha ka NewYork-Presbyterian Allen Hospital bad ka la iap ha  Charlottesville, Virginia, ha kaba ka sah bad ka iing ka sem jongka, la iathuh u kpa jongka.
La iathuh da u kpa jong ka Breen, U Dr Philip C Breen, ba ha ka jingiakren bad u, katei ka doktor, ka batai shaphang ka jing itriem jong ka jingpang coronavirus, ha kaba ka la trei jubor ia ki nongpang ha katei ka hospital.
“Ka la pyrshang tyngeh ban pyndep hok ia la ka jong ka kam, hynrei ka kam, ka la shim noh ia ka jingim jongka" ong U Dr Philip C Breen.
U Philip Breen, u iathuh ba ka khun jongu, ka la ioh ia ka jingpang  coronavirus, hynrei, ka la leit biang sha la ka jong ka kam, hadien ba ka shong shuti tang shi taiew tam.
Ka hospital, kam pat ailad ba kan leit trei bad ki la phah biang ia ka sha iing bad kumta la ialam noh, da kiba ha iing jongka sha  Charlottesville.
Ka Lorna Breen, 49, kam don kano kano ka jingthut jong ka met jongka, ong u kpa jongka, hynrei ha ka por ba ki iakren khadduh, u sngewthuh ba ka don ka jing kulmar jingmut bad ka iathuh ia u, shaphang ka jing iap naphang jong ki briew ha ka hospital ba ka trei, wat ha ka por ba ki dang shu hiar na ki ambulance.
lano kein ngin ioh iaka to ka pisa 1000tyngka ngi nongbylla te la iap thngan shisha ngi shu ioh makna tang u khaw u dai ruh ngin shet kumno kein khlem umphniang haba Tang ban thied barit baria ruh ngim don pisa kum mangi u nong bylla sngi.
Ka jingpang Covid-19, ka la nang kiew shuh shuh ha India, ha kaba la imat, kumba kan poi sha ka 30hajar ngut kiba ioh pang.
Haduh mynta, ki don 29,435ngut kiba ioh pang bad kiba iap, ki la poi sha ka 934 ngut bad ki don 21,632 ngut kiba dang shah sumar bad 6,868 kiba la jem.
Ki don 190ngut kiba dang shu ioh pang thymmai ha Delhi bad kiba ioh pang ha katei ka jylla rit, ki la poi sha ka 3,108 ngut.
La iathuh ba U Private Secretary jong U District Magistrate ka Delhi, U Rahul Singh, ula ioh pang coronavirus bad katei ka la pynlong ia U Singh, ba un hap leit shong marwei ialade.
Kiba ioh pang  Covid-19, ha Andhra Pradesh, ki la poi mynta sha ka  1,183 ngut bad sa  1,004 ha Telangana.
Kiba ioh pang ha West Bengal, ki la poi sha ka  697, 546 ha Jammu and Kashmir, 512 ha Karnataka, 481 ha Kerala, 345 ha Bihar bad 313 ha Punjab.
Kiba iap ha Maharashtra, ki la poi sha ka 934 ngut bad ka jingiap haduh mynta, ka bun eh ha katei ka Jylla, nangta ka bud sa ka Gujarat da 162, ka  Madhya Pradesh da 110, Delhi da 54, Rajasthan da 46 bad Andhra Pradesh bad Uttar Pradesh mar 31 ngut.
Shillong:Ka sorkar Meghalaya myn hynnin ka miet kala buh ki kyndon ia ki paidbah ba poi shapoh ka Bethany hospital Shillong bad Nongpoh hadien lane haka 25 tarik bad 30 tarik u lber 2020.
Ka sorkar ka la bthah ruh ia baroh ki paidbah kiba poi shapoh Bethany hospital hadien ne ha ka 6 tarik iaiong 2020 ba kin dei ban ‘Quarantine’ hala ki ing haduh 4 tatik jymmang 2020.
Baroh ki paidbah kiba poi hapoh ka hospital Bethany hadien ne ha ka 6 tarik iaiong 2020 kiba la dep ruh ia ka ‘Quarantine’ kidei ban phong jing iada syntur lane ki’mask’, sait bha ia ki kti bad kidei ban kiar shwa na kiwei pat lada don ha ing ne ha ki jing trei.
Nalor kine, lada don kiba don ki dak ki shin ka jing pang’corona virus’ kidei ban phone ha u nomber 108 lane kidei ban leit phah eksamin haki jaka ai jing sumar.
Jowai:Ar ngut ki briew ki la duh ei ia la ka jingim katba 16 ngut ki dang don ha jing shah sumar na ka daw ba ki la kem pang hadien ba ki la bam ia u tit khlaw.
Kane ka la jia ha ki lai tylli ki longing ha ka Shnong Lamin kaba hapoh ha Amlarem Sub-Division, West Jaintia Hills District.
La iathuh ba ia kitei ki tit khlaw la kheit da u Morison ha ka sngi Balang bad ynda u la dep bam ha ka por miet ha ka sngi Palei pat u la kem pang bad la hap ban kit sha Hospital nangta pat bud sa kiba haiing jong u baroh kiba la bam ia u tit.
Katba uwei pat u nongshong shnong u Kadilia Khonglah u la leit kheit ha ka sngi Palei bad kem pang pat ha ka sngi Thohdieng.
Baroh kitei ki ar ngut kiba leit kheit ia u tit ki la khlad noh.
U Morison (41 snem) u la khlad ha Ialong Civil Hospital katba u Khonglah (26 snem) pat ha lynti ha ka por ba kit ia u sha Shillong na NOngtalang CHC.
Na ka iing u ma Dhar ki la don haduh 7 ngut ki la ba kem pang kynthup ia u kynum jong u, u ma Hermon Gashnga.
Ki khun jong u ma Gashnga ruh ki la kem pang bad kumjuh ki khun jong u Khonglah ruh.
Ia kine baroh kiba shitom la pynkit ia ki sha ki jaka ai jingsumar sha Jowai bad ha Nongtalang.
Mynta ka sngi Nyngkong, U Rangbah Shnong u ma Golden Gashnga u la iathuh ba 6 ngut na ki la koit noh bad la phah mih noh na Hospital, 8 ngut pat la pyn kynriah noh sha Civil Hospital Ialong, katba u wei u khynnah ba dang 7 snem u ba dei na ka ing u ma Morison Dhar la pyn kynriah noh sha Woodland Hospital Shillong namar ka jingshitom jur.
Ia ka met jong u ma Dhar la tep noh mynta ka sngi Nyngkong ha u lum jingtep shnong katba ka jing pyndep ia ka met u Khonglah kan long lashai ka sngi Ba ar.
Nongpoh:Haba shimkhia halor ka jingdonkam ki paidbah kiba sah ha kiba bun tylli ki shnong ha Ri Bhoi Sepngi, kiba la iakynduh jingeh halor ka jingbym biang ki kali kit Nongpoh ha katei ka thain, u Bah Sosthenes Sohtun, MLA ka Jirang, u la kyntu ia u Myntri Rangbah ka Sorkar jylla ba u dei ban phah lem ia kawei ka Ambulance ka ban ai jingshakri ia ki paidbah jong ka thain Ri Bhoi Sepngi.
La sngewthuh ba ka nongrim kaba la pynlong ia utei u Nongmihkhmat ka Jirang, ba un dawa Ambulance ban buh sha katei ka thain, ka dei hadien ba u la tip ba ka jylla ka la ioh ia shibun tylli ki kali kit nongpang ha kane ka kynti kaba mynta, kumta halor katei ka jingioh Ambulance ka jylla, la lap ba ka Ri Bhoi Sepngi, ka dei kawei na ki thain kaba donkam bha ban don ia kawei ka kali kit nongpang kaba biang, khnang ba kan lah ban ai ia ka jingshakri kaba paka ia ki paidbah kiba sah ha katei ka thain.
Lah ruh ban kdew hangne, ba ka thain Ri Bhoi Sepngi, ka la dei kawei na ki thain kaba la don shibun tylli ki shnong bad ka jingbun ki paidbah ruh ka la nangkiew katba nangmih ki sngi, kumta wat halor katei ka jingbun ki paidbah, hynrei haba phai sha ki jaka sumat ka dang don tang kawei ka jaka sumar kaba kham biang kata ka dei ka Patharkhmar CHC bad katei ka jaka sumar kam da lah ban ai ia ka jingshakri kaba biang, namar haba la don kino kino ki jingshitom kiba kham eh, la rah sha kiwei pat ki jaka sumar, la ka long ha Nongpoh, Shillong ne sha Guahati.
Amlarem: Uwei na ki riew shimet uba tip kyrteng kum u William Sungoh uba na ka shnong Shangpung uba shong basah ha ka shnong Amlarem, u la  iarap da u khaw uba don kumba 50 quintal eiei bad sam sha kito kiba shem shitom bym ioh bylla ne leit trei shuh ha kum kane ka por ba ka sorkar ka buh lockdown.
Te na ka liang ka HYC War Jaintia Circle, ka pynpaw ka jingiaroh ia kum kine ki briew kiba kloi ban iarap lem ia kiwei ha kum kane ka por ba wan ka jingeh.
Ha kane ka sngi sam khaw la iadon lang ruh U sport Secretary ka seng HYC War Jaintia Circle U Samla Bonanza Shylla bad U Post Secretary ka seng U Samla Dilast Shylla bad kumjuh ruh U secretary ka Shnong Amlarem U Samla Dibor Talang bad ki VDP ka Shnong Amlarem kiba la trei shitom ban pynbeit ia u line kat kum ka ain Sorkar ban bud ia ka social distance.
Praiseworthy.
Khliehriat: Ka Dorbar shnong Umlyngsha, Elaka Lakadong, East Jaiñtia Hills District, ka la pynpaw ia ka jingsngewnguh ia kiba nongmihkhmat jong ka thain ia u Ma Kyrmen Shylla MLA Khliehriat, bad kumjuh ia u Dr.
Sankey Shangpung,MDC Bataw Lakadong Constituency, kiba sngew ia ka eh ka shon jong u paidbah ka shnong ha kum kine ka por khangshnong, na ka bynta ban ialeh pyrshah ia u Covid 19 haba kine ki nongmihkhmat ki la iarap da u khaw ia ka shnong.
Ia kane ka jingiarap la pdiang sngewbha da ka Dorbar shnong haba ka la pynpaw Ia ka jingsngewnguh bad burom Ia kine ki arngut ki nongmihkhmat haba na ka liang ka shnong ka la kitbok ia ki baroh arngut ba kin ioh ia ka met kaba koit kaba khiah khnang ba kin dang lah ban ai ka jingshakri ia ki paidbah ka thaiñ ha baroh ki liang, ong ka  kyrwoh lyngba u M.
Syrto, Waheh Chnong Umlyngsha.
Shillong: U Bah GK Iangrai Assistant Inspector jong ki pulit (A) jong ka jylla Meghalaya, u la pyntip ba ki pulit jong ka Laitumkhrah Police Station ki la register mukotduma pyrshah ia ka kong Phoebi Dale Smith Nongrum, kaba 31 snem ka rta kaba dei na ka shnong Pohkseh, halor ka jingniah thurmur ia ka kali kaba don ia u number ML-02-0416 ha ka miet jong ka 25 tarik u iaiong 2020.
Ki pulit jong ka Laitumkhrah ki la register mukotduma pyrshah ia katei ka samla bad ka mukotduma number ka long 70(04)2020, hapoh ka kyndon IPC bad hapoh jong ka MV Act.
La iathuh ba ka kong  Nongrum, ka dei ka khun jong U Bah O Passi, Deputy Inspector General of Police (Security) bad la ioh bat da ki volunteer jong ka shnong Malki, ba katei ka samla, kabs pyniaid thurmur bha ia ka kali jongka, ha ka miet jong ka 25tarik mynta u bnai, ha kaba ka la tynrah ruh ia kawei pat ka kali.
La ialam ia katei ka samla sha ka thanat pulit ha Laitumkhrah, hynrei la iohi, ha ka video, ba ka kren khor bad byrngem ia ki pulit, kiba don ha katei ka jaka ha katei ka miet.
Haba kylli na u symbud myntri Rangbah, ha kaba ia dei bad kane ka jingjia na ka liang u Bah Prestone Tynsong u la ong ba ka ain kan sa leh ia kaba don kam halor kane ka phang.
Na ka liang u bah Prestone u la kyntu ruh ia baroh ba kim dei ban pyndon kam bakla ia ki pass kiba la ai da ki tnat sorkar ia  ki kali sorkar lane ki kali jong ki riew shimet.
Nongpoh:Katto katne sngi hadien ka jingleit jurip ia ki jaka sumar bad ruh ia ki jaka lum paidbah ha Ri Bhoi Sepngi bad lap ba kitei ki jaka sumar paidbah bad ruh ki jaka lum paidbah ha katei ka thain, ka donkam ban synreit um dawai, myn hynnin ka sngi u MLA ka Jirang konsti tuensi, u la la phah synreit da ka dawai disinfectant ha baroh ki jaka sumar bad ki jaka ba ialum paidbah kiba don ha katei ka thain Ri Bhoi Sepngi.
Ia katei ka kam ban synreit um dawai ha ki jaka sumar bad jaka ialum paidbah, la sdang na Warmamsaw PHC, nangta sha Patharkhmah CHC, Patharkhmah Police Putpost, ha shnong Patharkhmah, ha Iew New Jirang bad kumjuh ruh ha ka ophis u C&RD Block Jirang, kiba lah ruh ban ong ba ki dei ki jaka kiba ialum paidbah ha Ri Bhoi Sepngi.
Kiba la synranlang ha katei ka jingleit synreit um dawai sha kitei ki jaka, nalor u Bah Sosthenes Sohtun MLA, la sakhi ruh da ka jingdonn u Bah Victor Rani, MDC lem bad kiwei kiwei ki riew rangbah jong katei ka thain.
Halor katei ka jingleit ban synreit um dawai sha kitei ki jaka, u Bah Sosthenes Sohtun, u la ong ba ka nongrim hi kaba la pynlong ia u ba un shimkhia ha ka ban phah synreit um dawai, ka dei hadien ba u la iohi ba ka Ri Bhoi Sepngi, ka dei kawei na ki jaka kaba iajan eh bad ka Assam bad kaba donkam kyrkieh ban leh ia katei ka kam synreit um dawai ha ki jaka sumar paidbah bad ruh ha ki jaka ba mlien ka jingialum paidbah.
Ha kawei pat ka liang, na ka liang utei MLA ka Jirang, u la ai ka jingKhublei kaba kyrpang ia baroh ki Seng Samla, Seng Longkmie bad ki Rangbah napoh Patharkhmah bad Warmawsaw, namar ka jingiamih ryntieh ban pynlong ia ka jingpynkhuid ia kitei ki ar tylli ki hospital hashwa ban pynkhuid da kaba synreit um dawai, kaba lah ruh ban ong ba ka dei kawei na ki lad ban iakhun pyrshah ia u COVID-19.
Nongpoh: Ha ka sngi kaba u Samla Lester Nong bet, General Secretary ka KSU Umsning Circle, u la shah khot hajir hakhmat ki Pulit ka Umsning Police Outpost, ki nongialam ka KSU, North Khasi Hills District, ha ryngkat ki nongkitkam na ki Circle bad Unit bapher bapher, ki la leit ban synran ia u ha ka por ba u leit sha katei ka thanad kaba don ha Umsning.
Ki nongialam ka KSU, kiba la leit ban synran ia utei uba la shah khot hajir, ki kynthup ia u Samla Ferdynald K Kharkamni kum u President, Bah Lambok Rymbai, Secretary lem bad kiwei pat ki heh nongialam ka KSU ha Ri Bhoi.
Hadien ba la mih na katei ka thanad, u Samla Ferdynald Kharkamni, u la ong ba ka seng ka sngewkhia eh halor katei ka jingshah khot hajir u dkhot ka Seng, namar kum ka seng ha kaba kum kane ka por ka iatreilang bad ka sorkar, na ka bynta ban khanglad ia ka jingsaphriang u khning jingpang COVID-19.
“Kum ka seng ngi sngewsih ban iohi ba ki dkhot kiba trei shitrhem na bynta ban peit ia ka rung ka mih ki briew kiba nabar, hynrei ki shah khot hajir pynban ha ki Pulit" ong u Samla Ferdynald Kharkamni.
Namarkata, haba iadei bad katei ka jingshah khot hajir u dkhot ka seng, na ka liang ka seng ka pynmih syndon da ka sur kaba tyngeh pyrshah ia ka sorkar jylla bad khamtam ia ki bor pulit, ba nangne shakhmat kin nym treh shuh ban iatreilang, na ka bynta ban wanrah ia ka shongsuk shongshngain hapoh ka jylla hi baroh kawei.
Watla ki dkhot ka seng, ki shah khot hajir ha ki pulit tang namar ba ki trei bha na bynta ka jaidbynriew, namarkata ka seng kan trei noh ia ka jong ka lynti bad kata ka long ba kan nangpynjur ia ki kam khynra ia ki bar jylla bad khamtam ia kito kiba wan na kiwei ki jaka, kumta lada jia ei ei ka jingbahkhlieh kan leit sha ka sorkar, byrthen tyngeh utei u nongialam ka KSU ha Ri Bhoi.
Kum ban shu kdew hangne, ba ka nongrim kaba la pynlong ia utei u nongialam ka KSU Umsning circle ba un shah khot hajir hakhmat ki Pulit, ka dei halor ka nongrim ba ki la bat ia kawei ka bus Traveller kaba la kit kumba 16 ngut ki bar jylla, kiba la wan na UP bad kiba thmu ban leit sha Silchar.
Halor katei ka jingjia bad katkum ka jingiathuh da ki nongialam ka KSU, la ong ba ki dkhot ka KSU, ki la lap ba katei ka bus ka la pynieng hapoh kawei ka petrol pump kaba don ha Umran ha ka por 11 baje ei ei mynmiet bad ha katei ka por ba la lap da ki dkhot ka KSU, kitei ki bar jylla kiba shong ha katei ka Bus, ki la mih shabar bad don ruh napdeng jong ki, kiba la iaid sharum shaneng bad kiba la mut ban thiah ha katei ka jaka.
Shillong:Ki nong shnong ka Umsyiem, Kong wang, Dawki, Umkrem, Yiarbamon, ki la ujor halor ka jingsniew ka mobile airtel sha katei ka shain, kaba la long mynta la shi taiew tam.
Ym tang ba ka thut ka network, hynrei la iathuh ba ka internet lei kam trei kam satia.
Katei ka la buh jingeh,khamtam ia kito ki samla pule, kiba khmih lynti ban ioh pule kot, lyngba ki klas online ha kine ki sngi, ong shuh ka khubor.
Nongpoh: Ka jingangnud kaba la slem bah da ki paidbah kiba sah ha ki Marmain ha Ri Bhoi bad kumjuh ruh da u MLA ka Nongpoh, ban don noh kawei ka ktem pulit na Meghalaya, ka la wan ban urlong bad kata ka long ba myn hynnin, la plie paidbah noh ia ka ktem Pulit kaba pura jong ka Meghalaya kaba la tei hapoh ka shnong Khulia, ka shnong kaba don ha syndah eh bad ka Assam kata lyngba ka Sunapur.
Lah ruh ban kdew hangne, ba dangshen la buh ia kawei ka ktem Pulit hapoh katei ka thain bad kata ka long tang na ka bynta ban iada na u khing jingpang Corona Virus ne ban khang ia ka rung ka mih ki briew ha katei ka thain, hynrei ha katei ka por ym pat lah ban pynbna ba ka la dei ka ktem Pulit ka ban sa don shirta ha katei ka thain, hynrei dei tad haduh mynta ka sngi, la pynbna syndon ba katei ktem pulit kan san eh sah ha katei ka thain, kata la ka long ka Anti Dacoity Camp ne ka Border Police outpost, khnang ba kan lah ban ai jingshakri ia ki paidbah ha katei ka thain, kaba dei ruh ka thain kaba la kham jngai na ki Police Station, la ka long ha Byrnihat ne sha Nongpoh.
Haba plie bad pynbna syndon ia katei ka ktem pulit ba kan neh shirta ha katei ka thain, la sakhi da ka jingdon u Bah Mayrald Born Syiem, MLA ka Nongpoh, u Bah Balajied Ranee, MDC ka Nongpoh, u Bah C.
Syrti, Superintendent ka Ri Bhoi lem bad kiwei de ki riew rangbah jong katei ka thain.
Tang ha ka sngi kaba la pynbna ba ka ktem pulit na Meghalaya kan sa don shirta ha katei ka thain, ki la don haduh 1 pyrton ki pulit ki la leit sha katei ka jaka bad ki ban sa peit sa khmieh ia ka shongsuk shongshngain ki paidbah jong katei ka thain khappud.
Haba kren ha katei ka sngi, u Bah Mayral Born Syiem, u la pynpaw ka jingsngewkmen bad ai ka jingiaroh iaka tnad pulit hapoh ka jingialam u SP, kiba la shimkhia ban phah pulit ha kum kane ka por ba bun ki paidbah ki pynkhein ia ki kyndon, da kaba rung tuh bad khaii tuh iaki mar bad ka jylla Assam kaba long ka jingma kaba khraw halor ka jingsaphriang u khniang jingpang corona virus bad ruh ban iada na ki kam sniew ha katei ka thain.
Nalor u MLA bad MDC ka Nongpoh, hynrei wat ki nongialam Raid, ki nongialam shnong lem bad kiwei, ki la pynpaw lem ia ka jingsngewkmen, hadien ba la urlong katei ka ktem Pulit ha katei ka thain, namar lyngba katei ka ktem pulit kan sa long ka jingmyntoi kaba khraw ia ki paidbah ha katei ka thain bad kaba la pynsuk ia ki, namar kim donkam shuh ban leit ujor sha Byrnihat ne sha Nongpoh haba don kino kino ki kam runar.
Shillong:Ka Southern Border Youth Welfare Association (SBYWA),Elaka Rymbai & Lakadong, East Jaintia Hills District hapoh ka jingialam khmat u Samla Namphrangmi L Talang General Secretary ka Seng, ryngkat ki dkhot kum u Samla S.
Biam bad u Samla W.
Syrti ki la leit ban iakynduh ia u Executive Engineer, Meghalaya Power Distribution Corporation Limited, Khliehriat Distribution Divison, ban dawa bujli ia ki nar ilektrik, kiba don ha shnong Natbor, kiba la bam sarang haba kine ki labuh ha ka jingma ia ki nongshong shnong ha kano kano ka por khamtam ha kane ka por lyiur kaba jur u slap bad ka lyer.
Nalorkata ka Seng ka  la dawa ruh ban bujli ia uwei u post light ha ka shnong Umlyngsha, uba jan kdut artad haba ki nongshong shnong ki la don ha ka jingsyier khamtam kito ki longing kiba don ha jan utei u post light.
Kumta ka Association hadien ka jingioh ujor na ki nongialam shnong, ka la leit ialynduh markhmat bad u EE, MePDCL da kaba ai ruh da ka jingthoh ha ka 04tarik une u bnai Jylliew 2020.
Nangta ha ka jingiakren bad u EE, MePDCL u la kular ha khmat ka Association ban iakren bad ki bor ba halor khnang ban ioh bujli kham kloi ia kitei ki nar ilektrik, ha kitei ki shnong bad ha ka juh ka por ka Association ka la paw ruh ia ka jingsngewdiaw halor ka jingkheiñsting jong ka tnad bording ban bujli ia ki nar ilektrik, ha ki shnong khamtam hadien ba ka shnong Natbor ka la dep ai da ka jingthoh ruh naduh ka 04tarik u bnai Jylliew 2018, la ong u Samla Talang.
Shillong:Ka Federation of Khasi Jaintia and Garo People (FKJGP) Riwar Mihngi Circle bad ka Khasi Students’s Union (KSU) South Central East Circle, Pynursla ki la dawa na ka Sorkar ba ka dei ban peit bniah biang halor ka rai ban plie noh ka khaïi pateng (export-import) ha ki jaka khappud bad ka Ri Bangladesh khamtam ha ka thaiñ Dawki bad Tamabil.
Kine ki ar seng ki la pynpaw ba kane ka rai ka Sorkar ban plie ia ka kam khaïi pateng bar ri bad ki Ri ba marjan kum ka Ri Bangladesh kan ym ai jingmyntoi ia uba bun balang pynban kan long ka jingma ia ki nongshong shnong na ka jingkiew ka jingpang COVID-19 ha Ri Bangladesh ha ki jaka ba don marjan bad ki jaka khappud ka India-Bangladesh kum ha Dawki bad Tamabil.
“Na kane kam khaïi pateng shabar Ri kan pynmyntoi tang ia ki katto katne ki heh spah bad kan long ka jingma pat ia ki nongshong shnong ha ka thaiñ lada jia ba ka jingpang kan ioh ban wan lyngba ki nongkhaii kiba rung ba mih sha ka Ri Bangladesh.
Kan myntoi aiu ban khang ia ka leit ka wan na kawei ka Jylla sha kawei haba plie rynghang pat ia ka kad khaïi bad ka Ri Bangladesh kaba la don mynta jan kot 60000 kiba ïoh pang COVID-19", la ong u Bah Orenjune Khongnoh, President ka FKJGP Riwar Mihngi Circle.
Da kaba pynpaw ba ki bor pahara Home Guard ruh ki pahara 6-7 km na khappud, u la ong, “Kam don jingmut ban buh ia ki, haba kim pahara ha khappud.
Ngi iohi ba ha ka Jylla la khang ki iew ki hat hynrei ka Sorkar ka pyrkhat ban plie jingkhang ia ka jingpang COVID-19 na Bangladesh da kaba shah ia ka khaii pateng shabar Ri.
Ngi pyrshah jur ia kane bad ngi sngew ba shwa ban plie ia ka khaii pateng shabar Ri la dei ban plie shwa ia ki iew ki hat ha ka Jylla ban im ki rit ki ria bad ki paidbah".
U Bah Ksanborlang  Thabah, General Secretary ka KSU South Central East Circle, Pynursla, da kaba pynpaw ba ka Seng hi ka pyrshah ia ka rai ka sorkar Jylla ban wanrah nongbylla ba tbit na shabar Jylla, u la ong, “Mynta ka Sorkar ka mut ban ailad ia ka khaii pateng shabar Ri bad kane hi ka long ka jingma ia ka ki paidbah ha ki jaka khappud".
Da kaba kyrshan ia ka jingdawa u Bah HM Shangpliang, MLA ka Mawsynram, u la ong, “Ngi sngew dei ban buh ia ka Medical Team ha ki jaka khappud.
Ngi dawa na ka Sorkar ban buh ia ki Medical Team ban shim khia ia ka jingpang COVID-19 ha ki jaka khappud".
Ki nongialam na kine ki ar Seng ki kyntu jur ia ki nongialam shnong, ki seng samla  bad baroh kiba ia don bynta naduh ka Synjuk ki nongkhaii bar Ri ban ai ka jingiatreilang ha ka jingiakhun pyrshah ia ka COVID-19.
Haba kylli, kine ki nongialam ki la ong ba kin sa ia pynbeit ban phah jingthoh bad ia kynduh ia ki bor Sorkar ban khang shwa ia ka khaii export-import.
Shillong: Myn hynnin ka sngi, ki puit, kiba da ki hajar tylli, ki la leit syrtap ha kawei ka lyngkha rep, kaba don ha Nongthymmai, kaba don hajan Tynghor, ha West Khasi Hills.
Haba iakren bad U Bah Johny Lyngkhoi, uba na katei ka shnong, u iathuh ba katei ka jingmih jong kitei ki puit, ka dei kaba ki leit lap, dang mynta ka sngi bad u la iathuh ba kitei ki puit, ki la bam lut ia ki sla kait, ki bam ruh ia ki synsar bad kumjuh ruh ia u traw sop iing.
U bah Johny, u iathuh ba kitei ki puit, ki dei kiba dang shu pait na pylleng bad ki dei ruh kiba dang thngan bha, ha kaba ki bam lut kat kaba ioh.
Ka jingbam jong kitei ka la pynjulor shibun ia u synsar bad ia ka kait, kaba ki thung ha katei ka lyngkha, la ong shuh U Bah Johny, haba iakren bad U Rupang.
Shillong:Ka Hynniew trep Youth Council (HYC) lyng baka ka Education Cell mynhynnin ka sngi, ha ka jing ialam da u Secretary u samla Enlang Sawian, ki la leit ban ia kynduh ia u myntri ka tnat pule puthi u Ma Lakmen Rymbui, na ka bynta ban dawa na ka sorkar ban tuklar ia ka jing phah siew bai skul.
Naka liang u samla Enlang Sawian, u la iathuh baka seng ka la ioh ki jur ujor na bun ki kmie ki kap ki khynnah skul ba bun ki skul khamtam na ka thain Laitumkhrah, ha kaba ki la pyntip sha ki kmie ki kpa ba ki dei ban siew noh iaka bai skul ki khun.
“Kum ha kane ka por, ngi tip bun ki khynnah pule kiba wan naki long ing ba duk ki shem jing jynjar bha ban siew bai skul namar ka jing bym ioh kamai ki kmie kpa bad kane ka jing phah siew bai skul kam iahap satia" la bynrap u samla Enlang Sawian.
Na ka liang u samla Enlang Sawian u la ong ruh ba ka sorkar Meghalaya lyngba ka tnat pule puthi kadei ban shim khia na ka bynta ban iarap iaki samla pule na ki long ing ba duk ban nym pat shah iaki skul ban phah siew bai skul.
Haba dei bad ka jing kular u myntri ka tnat pule puthi, naka liang u samla Enlang, u la ong ba u myntri ka tnat pule puthi, u la kular ha ki ban lum ka jing ialang iaka tnat pule naka bynta ban iaphylliew jing mut halor ka mat dawa ka HYC Education Cell.
Shillong:U Myntri ba dei peit ia ki tnad ka koit ka khiah, u bah Alexander L Hek myn hynnin ka sngi, u la iathuh ba hapdeng shitaiew ka sorkar jylla kan sa plie noh sa ia kawei ka jaka test ia ka jingpang Covid-19 ha Pasteur Institute kaba don ha Lawmali.
Haba ia kren bad ki lad pathai khubor u la iathuh ba ynda la plie ia kane ka Pasture  Institute ha ka ba lah ban test ia ka khlam Covid-19 ka ba ban test haduh 800 ngut  shisngi.
U bah Hek u la iathuh ba ka jylla mynta ka dang don tang 2 tylli ki jingtest,  kawei ka long ha NEIGRIMHS Hospital bad kawei ha Tura kaba long 550 tylli shisngi,ha kaba ha NEIGRIMHS ka lah ban test mynta ka long  400 tylli shisngi bad ha Tura ka lah ban test 150 tylli shisngi, hynrei yn da la dep ha Pasture institute kan lah ban test 400 tylli,ha kaba ha ka jylla kan lah ban test 950 tylli shisngi.
Ha kaba iadei bad ka jingpang covid-19 u bah Hek u la iathuh ba haduh mynta ka sngi ki sample kiba ladep ban phah test ki long 9820 tylli, kiba long negative ki long 9555 tylli, kiba long positive ki long 33 ngut, iwei la khlad,13 la ioh ia ka jing koit ba pura bad 19 ki ba long positive bad ki result kiba dang ap ki long 232 ngut.
Shillong:Ki nongrep kiba wan na kylleng ban kit jhur, ban  die lang ha Anjalee parking lot myn hynnin mynstep, ki la shu sah ha ka umdum, namar ka ynda ki la  poi ha Anjalee petrol pump, ym shym la shah ba kin rung sha Anjalee parking lot.
Kane ka jingbym shah ban rung ia ki nongrep sha Anjalee parking lot ka la buh ia ki nongrep ha ka lyng ngoh,ha kaba ki kali kiba wan kit jhur na kylleng, kum na ki thain Smit, Shiliang um Diengiei, Ri Bhoi District bad na ki thain Mylliem ki la hap ban pynieng ia ki kali ha jan Rhino bad pyrshah Arunachal Bhavan.
La iathuh ba bun na ki nongrep ki la pynpaw ba kane ka jingleh na ki bor sorkar ka buh ia ki ha ka jingeh namar kane ka jingpynkynriah jaka ne na kino ma ki daw, ka la pyndik khamtam ia ki nongrep ki ba wanrah ia u jhur u ba dei u mar pyut.
Ha kine ki sngi ka jingpyniaid iew die lang ia u jhur ka long ha Anjalee parking lot, ba wat ki kali ba wan kit jhur na Assam ruh ki wan ha katei ka jaka, hynrei mynta ka sngi ka la pyn lyngngoh ia ki nongrep kalong ba ym shem la shah ban rung sha Anjalee Parking lot wat haduh ka por 8.
20 baje mynstep.
Bun na ki nongrep ki la iathuh ba ki la mih na la shnong dang  dum ban poi sha kane ka jaka kumba juh long man ka sngi, hynrei mynta ka sngi ki la hap ban ia die ia ki jhur ha Rhino namar bym shah ban rung sha Anjalee parking lot.
Na ka liang ki nongrep ki la iathuh ruh, ba ka sorkar ka la rai ban pynlong ia ka Iew Mawlong parking lot kum ka jaka dielang ia u jhur, ha ka mala ka ba nyngkong bad hapoh;  hynrei hangne ruh kam shem la long kumba la rai da ka sorkar mynta ka sngi.
Naduh ba la seng ia ka, haduh mynta, nga iohi ba ka seng ka kham tuklar (involved) ha ki kam saiñ pyrthei ban ia ka bha ka miat jong ki khynnah skul.
Kumta nga tharai ka la dei ka por ban jer noh da ka kyrteng thymmai kum ka Khasi Welfare Union ne ka Hynñiew Trep Welfare Union, khnang ban eh rngiew bad lait na ka jingshah kynthoh ba bun jait.
LYNNONG-VIKA JYLLA MUSLIM BANYNGKONG HA N.
E.
Ha Assam, ki khar Bangladesh ki la kylla ki heh paid ha ki 9 tylli ki district, kata ha Dhubri, Goalpara, Barpeta, Hailakandi, Bongaigaon, Morigaon, Nagaon, Karimganj bad Cachar.
Ka jingbunbriew jong ngi (Hynñiew Trep) mynta, ka long tang 1 million ngut, katba ka jingbun briew jong ka Bangladesh ka long160 million ngut.
Ha u snem 2001 ki don 130.
03 million ngut.
Katkum ka jingkheiñ jong ka World Bank ka jingbunbriew ha Bangladesh kan sa poi sha ka 180 million ngut ha u snem 2025 bad 208 million ngut ha u snem 2050.
Ka jingheh jong ka ri Bangladesh ka long tang 56,977 Square Mile.
Ka jingbun briew ha North East ha u snem 2011 ka long 44.
98 million ngut, kynthup ia ki khar Bangladesh kiba shu wan rung tuh.
Ka jingheh jong ka, ka long 98, 653.
27 Sq.
Mile (2,55,511 Sq.
Km).
Ki saiantis ki ong ba na ka daw jong ka jingshit jong ka mariang (global warming), ka um duriaw kan sa kiew bad ka Bangladesh kan sa ngam hapoh um hadien katto katne snem.
Nga tharai ha kata ka por, ngin sa iohi ia ka rud duriaw (beach) ha Shella.
Dei na kane ka daw ki nong Bangladesh ki tur iap shane sha North East, khamtam ha Assam bad Meghalaya, namarba ka ri jong ki, ka la khapngiah than; 881 ngut ki shong ha ka shi square kilo metre.
Ha kata ka por, lada jia ba khie ka thma hapdeng u Khasi bad u khar Bangladesh, wat la u khasi un rah da ka suloi automatic kaba lah ban siat shi hajar kuli shisien siat, u khar Bangladesh um donkam ban rah suloi; hynrei un shu iatied tang mar shisien tied da ka slipar jri, u khasi u la duh jait tang ha ka shi sngi!Kawei ka tlong khubor ka ong ba ha India ki don kumba 15 million ngut ki khar Bangladesh bad 2.
2 million ngut ki khar Nepali.
Kawei pat ka tlong ka ong ba ka jingwan rung jong ki khar Bangladesh sha North East ka la sdang naduh u snem 1906 ha ka por ba la seng ia ka All India Muslim League (AIML) ha Dhaka.
U Nawab Salim Ullah Khan u nongialam ba paw khmat bha jong ki Muslim bad uba long uwei na ki nongseng ia katei ka seng, u la pynshlur ia ki Muslim na East Bengal (mynta Bangladesh) ban buhai shnong ha Assam bad sah duh hangne (ha kato ka por ia ka North East baroh kawei la tip kum ka Assam).
Hadien ka election jong u snem 1937, u Gopinath Bordoloi u la long u khlieh jong ka sorkar synrop (coalition Government) ba la lam khmat da ka seng Congress bad u la pyrshang ban pynsangeh ia ka jingwantuid ki poiwir Muslim.
Hynrei ha u snem 1939, ka Congress High Command ka la pynbor ia u ba un ieh noh kam (resign), kum ka dak ka jingpyrshah ia ka buit pyniaid thma (War Policy) jong ka sorkar Phareng.
Kane ka rai jong ka party ka la plie lad plie lynti pynban ia kawei pat ka sorkar synrop ha Assam ba la khlieh da u Sir Abdullah jong ka AIML.
Naduh u snem 1939 haduh u snem 1941, ka sorkar Assam hapoh ka jingialam utei u Abdullah ka la ai ei shi lak bigha ka khyndew jong ka ri thor Assam sha ki poiwir na Bangladesh.
(shi bigha = shi acre duna khyndiat).
Ki nongialam jong ka seng Congress na Assam kum u Bishnuram Medhi bad kiwei ki la pyrshah ia katei ka jingleh jong u; hynrei um sngap satia ia ki bad u la ai daw ba donkam ban wanrah bun bha ki khar Muslim Bangladesh sha Assam khnang ba kin rep kham bun ki mar bam ha ka jylla.
Katei ka tlong khubor ka ong ruh ba katkum ka khana samari jong u snem 1991, ka jingroi briew jong ki Muslim ha India ka long 4.
02 million ngut lane 65.
47 ngut na ka shispah (65.
47%) na ka jingbunbriew jong u snem 1971.
Ha Assam ka jingbunbriew ka kiew da 77.
42 na ka shi spah.
Ka jingroibriew jong ki nong Bangladesh ha Assam ka long kumne: Dhubri (70.
42%), Goalpara (50.
18%), Barpeta (56.
07%), Hailakandi (55.
18%), Bongaigaon (32.
49%), Morigaon (45.
31%), Nagaon (47.
19%), Karimganj (49.
17%) bad Cachar (34.
49%).
Ka kot khubor News Blaze, November 14, 2009 pat ka ong kumne:“Ka sorkar India ka kubur ba kumba 3000 haduh 5000 ngut ki nong Bangladesh ki rung be-aiñ sha India man ka sngi.
Don kumba 2.
50 million ngut ki nongbuhai shnong ha ki jylla shatei mihngi jong ka India bad na kine kumba 2 million ngut ki shong ki sah ha Assam, ha district Dhubri, Goalpara, Bongaigaon, Barpeta, Kamrup, Nagaon, Morigaon, Darrang, Sonitpur, Hailakandi bad Karimganj.
Ki Muslim na Bangladesh ki kwah ban phet shnong noh na ri jong ki sha India, khnang ban lait na ka jingduk jingkyrduh, ka jingiap thngan, ki jingpang ba har rukom, ki jingshah lynshop ha ki bor mariang (kum ka jingshlei um, ka jingtuid ka khyndew, u slap, ka ‘erlangthari bad ka jingtwa khyndew bad kiwei kiwei de), ka jingkhapngiah bad ka jingkynrum kynram ha ki kam saiñ pyrthei ha la ri la jong, ha Bangladesh.
Shillong: U myntri ka koit ka khiah, u bah AL Hek, haba ia kren bad ki lad pathai khubor, u la kyntu ia ki nongshong shnong ka jylla baroh ba ki dei ban bud pyrkhing ia ki kyndon kiba la pynmih da ka tnad ka koit ka khiah bad kawei na ki kyndon ka long ban pyndonkam ia ki Mask haba ki mih shabar bad la da ki lap ba ki briew kin pynkhein ia kane ka kyndon kin shah pynshitom kat kum ka kyndon jong ka Pandemic Act.
U bah Hek, u la ong ruh ba lada ki nongpeit ia ki quarantine Centre ha kylleng  ka jylla, ki ujor ia ka jing pynkhein ia ki  kyndon jong ka jingleh quarantine ia ki briew kiba dang don hapdeng ka jingleh Quarantine  kin sa shah pynshitom kat kum ka kyndon ain.
Na ka liang u myntri ka tnad ka koit ka khiah, u la kyntu jur ia ki paidbah ba ki dei ban bud pyrkhing ia ki kyndon ka jong ka tnad ka koit ka khiah.
Ka Sorkar lyngba ka tnad ka koit ka khiah ka dei ban sam shwa ia ki mask sha ki long iing ba duk, hadien kata sa pyntrei kam iaka ain lada kim deng mask,bad hakaba iadei bad kiba sah quarantine ruh ka sorkar ka dei ban pynbiang ia ki jingdonkam jongki khamtam iaka bam,.
Shillong: Ka seng Federation of Khasi Jaiñtia & Garo People (FKJGP) kala pynpaw ia ka jingkyndit ban ioh jingtip ba ki ar tylli ki Autonomous District Council (ADC) ka Ri-lum Khasi bad Jaiñtia, kila thung Finance Adviser da u Bar Jylla.
“Ngi kyndit ban tip ba ka KHADC bad ka JHADC kila thung Finance Adviser (Nongaibuit ba iadei bad ka pla tyngka) da u bar Jylla" ong u Bah Eldie Newton Lyngdoh, Vice President ka FKJGP.
Une u Bar Jylla ba bat ia kane ka kyrdan ha KHADC bad JHADC u dei uba la tip kyrteng u Tony Dey (Gaurav).
“Ngi kwah ban tip ba une u Bar Jylla ula pyndep ia ka kyrdan aiu ha ka jingpule ban ioh bat ia kat kane ka kyrdan.
Balei ki paid trai ri kim don shuh lane ym don ba lah ban bat ia kane ka kam" ong une u Nongialam ka FKJGPHaba pynpaw ia ka jingduh jingkyrmen ba ki MDC kim kot bor ban sngewthuh ia ka jingmut jong ka Sixth Schedule, ula ong “ Ki District Council ki dei ki stieh iada jong ka Jaidbynriew.
Ka jingtreikam jong ki District Council ka shong eh ha ka pla tyngka hynrei ia ka pla tyngka la pyniaid da u bar Jylla.
Shaei shuh kin long ki stieh iada".
Une u Nongialam ka FKJGP ula dawa ia ka KHADC bad ka JHADC ba kin weng mardor ia une u bar jylla na ka kam bad ong ba lada ki donkam ban thung ia u Nongaibuit, ki dei ban jied da u trai ri uba don bad ka kyrdan.
Haba pynpaw ba kiei kiei baroh ki ju sdang nala iing khamtam ba ki ADC ki dei kiba ka Jaidbynriew ka phaikhmat kum ka Nongiada ia ka hok jong ki paid riewlum, une u Nongialam ka FKJGP ula ong “ Ka nuksa aiu ba ka KHADC bad ka JHADC ka mut ban pyni ia u paid ka Bri U Hynniewtrep".
“Ka Seng ka kwah ban tip ruh da ka bor jong no bala thung ia u Tony Dey kum u Adviser sha kine ki artylli ki District Council.
Hato la thungkam ia u da ka Sorkar (DCA) ne la shu leh hi da kine ki artylli ki Council" and mano ba ai bor ia u ban pyndonkam da ka Emblem jong u khla, buh jingkylli, U bah Eldie N Lyngdoh, Vice President, FKJGP Central Body.
Shillong:Ka VDP Siatbakon hapoh ka jingialam U Bah Larmin Thabah kum u Vice President VDP Siatbakon kala leit ban pynkhuid ia ka Wahdiengrot ha ka 1tarik Jylliew 2020.
Kane ka jingleit ban pynkhuid ia katei ka wah kadei hadien ka jingud jong ki paitbah ia ka jingjaboh namar ka jingbret pathar ia ki bilor bad ki plastic da ki kali kiba ju rung sha katei ka jaka.
Kumta ban wanrah ia ka jingkhuid jong katei ka Wah kaba ki paitbah ki ju pyndonkam ban sum ban sait bad ban dih na ka liang ka Dorbar Shnong Siatbakon ka la mana ia ki kali bad ia kino kino ki briew ba kin pynjakhlia ia katei ka wah bad la mana ruh iaki kali ba nabar Shnong ba kim bit shuh ban rung sha katei ka jaka khlem Da ioh jingbit na U Rangbah Shnong.
Kiba ioh pang corona ha Maharashtra, ki la poi sha ka 80,000 ngut, hadien ba ki don sa 2,436 ngut kiba ioh pang ha ki 24 kynta ba ladep bad kiba iap ki don 139 ngut.
Kiba don jingpang ha Maharashtra, ki la poi mynta sha ka  80,229 bad baroh kiba iap, ki la poi sha ka  2,849.
Ha Tamil Nadu, ki don 1,438 ngut kiba ioh pang ha ki 24 kynta ba ladep bad baroh kiba ioh pang, ki la poi sha ka 28,694 bad kiba iap ki la poi sha ka 232 ngut, da ka jingiap jong ki 12 ngut ha ki 24 kynta ba ladep.
Kiba iap tang ha Chennai, ki long 1,116ngut bad ka dei ka sngi, kaba bun tam, kiba ioh pang covid ha katei ka nongbah bad baroh kiba ioh pang ha Chennai, ki la poi sha ka  19,809 ngut.
Ha Assam, lyngba ka jinglap ia ki nongpang covid 19 ha  ki jaka jong ka Indrapur hilltop, kaba don ha  Guwahati jong ka Kamrup District, kumta ka sorkar Assam, ka la khang sbak ia ka Central Jail ha Guwahati bad ki jaka ba marjan.
Dang ha kine ki khyndiat sngi ba la dep ka la mih ha kawei ka kot khubor phareng ia ka jingthad uwei u rangbah khasi uba la heh kyrdan ia uwei pat u rangbah khasi.
Da kane ka jingthoh nga kyntu bad ai jingmut ia ki riewnang riewstad jong ka Bri u Hynñiew Trep, kiba la stad bha ban thoh phareng (high meaning) ba ka jingthad ia ka jingbakla ne jingduna para khasi ha ki kot khubor phareng ka long kumba thad bad die tad dor ia ka jinglong jong ka jaitbynriew la jong ha khmat ki phareng bad baroh ki non- khasi kylleng ka pyrthei.
Nga kyntu ruh ia kito ki smat ban post ha ka facebook ba lada ki kwah ban kdew ia ka jingduna para khasi, kin thoh da ka ktien khasi.
Ngi ka jaitbynriew khasi watla don kiba la pule jngai (high qualified) pynban ngi dang don shibun ki jingduna bad jingbakla ha ki jingthoh.
Kane ka mih na ka jinglong hot temper.
Kumta ka jingthad ia la ki para doh para snam ha ki kot khubor phareng ne kot khubor hindi kam long kaba bha.
Kiwei ki jait bynriew kin rkhie beiñ ia uba thoh bad ia uba shah thoh.
Lada dei ba thoh ban pynpaw nam ia ka jaitbynriew te ka biang, hynrei kano kano ka jingiakynthoh sniew te kam long kaba bha.
Ngi ju ong ba ka ïing ba donburom ka dei kata ka ïing kaba u kpa um thad ia ka jingbakla ka kmie bad ka kmie ruh kam ju thad ia ka jinglong duna u kpa ha khmat ki briew.
Ha kano kano ka ïing ka shait don ka jingiamai bad ia nia hapdeng u kpa bad ka kmie namar ki jingbakla bad jingduna hapdeng jong ki.
Te lada ki leit iathuhkhana ha kiwei ia kita ki jingbakla, ki briew kin kynnoh ba baroh arngut ki dei kiba bieit.
Para khasi ruh ngim lah ban len ba ka ju don ka jingbakla bad jingduna naduh kiba dang rit kyrdan haduh kiba la heh kyrdan.
Tangba to phi para khasi ngin ialeh ban iada ia ka burom ban ym thad ha u nongwei nongar lyngba ki kot khubor phareng ne ban thad ha ka facebook da ka ktien phareng.
Lada phi kwah ban kynthoh iano iano ka bha ban thoh beit da ka ktien khasi.
Para khasi ruh balei kmtaHooid kein! kata ka dei palat.
Ngi dei ban long kiba iar jingmut jingpyrkhat bad jynsur ka mynsiem da Kaba niew ba kiwei ki kham bha ban ia lade.
Nga da sngew mynjur palat ia Kaba Ka jingpyni.
Namar para ma ngi, ngin kynthoh pyrshah is kiwei daka Ktien nongwei.
U dkhar u kling u ioh rkhie beiñ.
Kam dei hi ruh ban kynthoh ne beiñ ia ki jingbakla, namar ngi dei ki briew ki ba dang bun sa tang ki jingbakla.
Ka jingthoh kaba da don jingmut bad sngewiahap bha.
Shillong: Ka sorkar Meghalaya, ha ka jing ia pynbeit bad ki nongialam niam, mynta ka sngi, ka la rai ban sdang noh ia ka jingplie ki jaka leh niam bapher, naduh ka 14tarik Jylliew 2020.
U Conrad K Sangma, myntri rangbah ka Jylla, u thoh ha ka twitter jongu, ba ia ki kyndon ban ia suk ia shngain, yn hap ban bud pyrkhing hi.
Ka sorkar India, ka la pynbna ban plie ia ki jaka lehniam, naduh ka 8tarik Jylliew 2020, tangba ka la buh ia ki kyndon bapher, na ka bynta kito ki ban leit sha kitei ki jaka lehniam.
Ka sorkar India, hynnin ka sngi, ka la pynmih ia ki kyndon bapher, na ka bynta ban plie noh ia ki dukan heh, ki jaka mane blei, ki hotel, ki restaurant bad kiwei ki jaka bam, ki ban plie naduh ka 8tarik Jylliew 2020, tangba ia kitei yn plie shwa tang ha ki jaka ba kam don ka jingpang khlam corona.
Ha ka jing pynmih hukum, ka sorkar India, ka la bthah ba kito kiba leit sha ki jaka lehniam, kin dei ban sait shwa ia ki kjat bad ki kti jongki, da ka sabon, ha shwa ba kin rung shapoh ki jaka lehniam.
Ym shah ruh ban ia duwai lang, da kaba shong ia tyngkhap iwei ia iwei bad ki nongleh niam, ki dei ban leit rah la ki jong ki shylliah, na ka bynta ban duwai.
La khang ruh ban ktah ia ki dur blei lane ia ki kot ba khuid.
Ka jingbthah ka ong “Ym dei ban don kano kano ka jingai sngewbha lane ka jing synreit um khuid, ha kitei ki jaka lehniam".
La bthah shuh ban shu pyntem ia ki jingrwai niam bad ym dei ban ia rwai kwaiar lane ban ia rwai lang.
Ym pat shah ruh ban don ka jing ia lum lymbung bad la bthah ia ki bor pyniaid ha kitei ki jaka lehniam, ba kin pynbeit ia ka rung ka mih jong ki kynhun niam jongki.
La batai shuh shuh, ba ha ki jaka rung jong ki dukan heh, yn hap hap da pyndonkam shwa da u thermal screening bad ym bit ban shah, ia kito ki bym don jing sop shyntur ba kin rung sha kitei ki dukan heh, ha kaba ki dei ban deng khlem law satia ha kitei ki jaka.
Kito kiba la palat 65 snem ka rta, kiba ar met bad ki khynnah kiba hapoh 10 snem ka rta, ki dei ban shong ha iing, lait noh, tang haba don ki kam kiba kyrkieh eh.
La bthah, ban ia jngai haduh 6 phut, na iwei sha iwei pat, ban tap ia la ka shyntur, ban sait kti khah khah, haduh 60 sekhon, ban pyndonkam da da ka jing sait kti, ba la khleh da ka kyiad, kumba 20 sekhon eiei.
Yn shah tang ia kito ki bym don dak jingpang, ba kin rung sha kitei ki dukan heh.
Nongpoh:Ha ka jingiaid lynti kaba 28 snem ka Ri Bhoi, naduh ba ka la ioh kum ka District kaba pura kata ha ka 04 tarik u Jylliew jong u snem 1992, ki la don ki nongmihkhmat paidbah ha Ri Bhoi, kata kiba kynthup ia u Bah Sosthenes Sohtun, MLA ka Jirang, u Bah Mayraldborn Syiem, MLA ka Nongpoh, u Bah Dasakhiatbha Lamare, MLA ka Mawhati bad u Bah Charles Marngar, MDC ka Mawhati, ki la phah ia ka khubor ban ai ia ka jingkhublei kaba kyrpang ia baroh ki paidbah kiba sah ha Ri Bhoi.
Na ka jingkren sha ki lad pathaikhubor, kitei ki MLA bad u MDC, nalor ka khubor ban ai khublei sha baroh ki paidbah kiba don hapoh ka District, hynrei bun kiba la ai ka jingkhublei kaba kyrpang ia u Dr.
D.
D Lapang, uba la dei uwei na kiba la pynioh ia ka Ri Bhoi District, nangta ia baroh ki para MLA, ki MDC ha Ri Bhoi, nalor kata u la ai ka jingkhublei kaba kyrpang ia ki Bor pyniaid District ka Ri Bhoi, naduh ia ka DC, SP lem bad baroh ki heh ophisar na ki tnat treikam bapher bapher.
Nongpoh: Ki Pulit ka Ri Bhoi, myn hynnin ka sngi ha ka por 1: 30 ei ei mynsngi, ki la ioh ban bat ia artylli ki Bus Night Super ha kawei ka jaka talasi kaba don ha Lumdiengan, Ri Bhoi District.
La iathuh ba kitei ki Bus Night Super, kiba don ia u number AS-01-GC-3886 bad kawei pat kaba don ia u number AS-19-C- 0074, ki dei kiba wan na ki thain Silchar, da ka jingthmu ban hiar sha Guahati, hynrei haba la poi ha katei ka jaka ki la shah bat noh ha ki Pulit, kata hadien ba ki Pulit ki la ioh ia ka jingtip kaba janai halor ka jingkit ka jong ki ia kitei ki mar kiba la khien beain.
Haba la ioh ban bat ia kitei ki Kwai Supari, kiba la don kumba 100 song ei ei, ki Pulit ki la pan ia ki kot ki sla, halor ka jingkit jong ki ia kitei ki mar, hynrei haba ki nongniah ia kitei ki kali kim lah ban pyni, ka la pynlong ia ki Pulit ba kin kem bad bat noh ia ki.
Hadien ba la iohkem ia kitei ki mar na kitei ki artylli ki Bus Night Super, ki Pulit ki la pynngat ia ki ha ki kyndon ka ain, ia kawei na kiwei ki Bus la bat noh da ki Pulit, katba ia kawei pat la pyllait noh ba kan leit pynhap shwa ia ki briew kiba shong ha katei ka Bus, hadien ba la lap ba ka dei kaba kit ia ki khynnah kiba sah ha kiwei ki jaka.
Nongpoh:U Samla Lester Nongbet, President ka KSU Umsning Circle, u la shah khot ban pynshai sha ki Pulit ka Umsning Police Outpost.
La khot ia utei u Nongialam ban pynshai sha ki Pulit ka Umsning Police outpost, ka dei katkum ki case kiba u la shah pynngat ha shibun ki case ha Nongpoh Police Station, case no.
69(06)2020 U/S 188/177/182/203 IPC.
Haba pyrshang ban wad jingtip na u Bah C.
Syrti, Superintendent of Police ka Ri Bhoi, la ong ba ka nongrim kaba ki Pulit ki khot ia utei u Nongialam ka KSU ban pynshai sha ki Pulit, ka dei halor ka jingjia kaba dang shu jia shen ha Shnong Umran, kata hadien ba ki Nongialam bad ki dkhot ka KSU Umsning circle, ki la lap ia ki 16 ngut ki Khar Muslim bad kiba la beh ia kitei ki briew nabar jylla kiba dang ieng ha kawei ka Petrol Pump kaba don ha Umran.
U la ong ruh, ba ki Pulit ki la pan jingpynshai na u, ka dei halor ba ha kitei ki kynta ba ki dkhot ka KSU ki lap ia kitei ki briew, ki dei ki kynta kiba dang hap hapoh ka jingpynjari ia ka Curfew.
Ki police ki kwah ki kwah ban leh checking tang maki balei pat ki wei ki kynhun khamtam ki sengtreimon sngewbha ki dng kwah ban pynshitom ialade,ki briew ka ain kila dei ban tohkit bniah ioh ka don eiei sha lyndet.
Ka jingdon kiba ioh pang ha India, ha ki 24 kynta ba ladep, ka long 9,851 ngut bad kiba iap, ki long 273 ngut.
Kiba ioh pang mynta ha ka Ri, ki long 2,26,770 bad kiba la jem, ki long   1,09,462 bad kiba iap ki long  6,348ngut.
Ka India, ka hap mynta ha ka thup jong ki hynniew tylli ki Ri, kiba jur tam ha ka jing shah lynshop ha ka khlam corona virus ba kynthup ia ka  US, Brazil, Russia, UK, Spain bad ka  Italy.
Ka khlam corona, ka la kiew stet shibun ha ka nongbah Delhi.
Ha ka 19tarik Jymmang 2020, ki don tang  10,554ngut kiba ioh pang, hynrei ha ka 5tarik Jylliew 2020, ki la poi sha ka  25,000 ngut kiba ioh pang lane kaba long antad, kumba 1,198ngut kiba ioh pang, hapdeng ka 28tarik Jymmang, haduh ka 3tarik Jylliew 2020, lait noh tang ha ka 1tarik Jylliew 2020, ha kaba ki don  1,000 ngut kiba ioh pang ha ka shi sngi.
Ha ka 3tarik Jylliew, ki don 1,513 ngut kiba ioh pang bad kaba dei ruh ka sngi, kaba bun tam kiba ioh pang covid ha ki ar bnai, ba katei ka jingpang, ka la trei ha Delhi.
Ka jingpang ha Delhi, la iohi, ba ka la nang kiew shuh shuh sha jrong bad ha ka 2tarik Jylliew, ka kiew haduh 6.
26 percent, kaba palat ia ka jingkhein kaba long ha ka Ri hi baroh kawei.
Ha kine ki sngi, la iohi ruh ba ki don bun bah kiba ioh ia katei ka khlam, kynthup naduh ka tnat bar ri jong ka sorkar India, ka tnat iada ri, ka ophis jong U Lat bad sa shibun kiwei de ki tnat sorkar, kiba la shah ktah jur, na ka jing ioh pang kiba bun.
Shillong: Ka Khasi Students Union Jaintia Hills District Unit myn hynne ka sngi ka la phah da ka jingthoh sha u Deputy Commisioner ka West Jaintia Hills da kaba ai ia ka jingthoh lyngba u Block Development Officer ka Laskein CRD Block u ma B.
Langbang halor ka jingeh kaba ki paid nongrep kiba shong sha ki thaiñ khappud bad ka Jylla Assam ki ia kynduh.
Haka shithi kaba la phah sha u DC iakaba la soi kyrteng da U Samla Nangaibormi Sutnga, Publicity Secy KSU JHD bad Samla Balawan Suchiang Office Secy KSU JHD la ong ba kiba bun ki nongrep kiba dei ki paidbah nongshong shnong ha ki thain khappud kum sha ki thaiñ Khanduli bad kumjuh ruh ha ki Thaiñ Iooksi ki mad iaka jingeh kaba khraw naduh ba la pyntreikam iaka jingkhangdam ha baroh kawei ka Ri India nakadaw ba kim iohlad ban leit sha ki jaka rep jaka riang kiba don sha ki bynta jong ka Assam.
La ong ruh ba kumba long mynta bun ki nongrep ha ki thain khappud ka West Jaintia Hills, kim ioh lad shuh ban leit rep ha ki jaka rep jong ki kiba don iaki jaka rep ha ki jaka ba ia kajia bad ki jaka bym ia khajia ruh kiba hap sha Assam namar ka jingshah khang lad ha ki briew jong ka Assam da kaba ki shim kabu ia ka khlam Covid19.
Shuh katkum katei ka jingthoh kaba la phah daka seng la ong ba ka Seng kala ioh jingtip kaba tikna na ki trai ba ri jingri kum ki Masi, ki blang na ka Shnong Iooksi kiba shait bsa ia ki jingri sha shiliang Ka Wah Kupli haduh mynta kim iohlad shuh ban leit wad ia ki jingri lajong namar ka jingdon kane ka Lockdown.
Kumba long mynta ki jingri ki shu shang laitlan kumto khlem da don ki nongsharai bad ymtip ruh la ki lah iap ne ki dangim.
Halor kane ka jingeh ki paid nongrep naka liang ka Seng ka la kyrpad jur ia u DC ka West Jaintia ban shimkhia kloi kloi halor kane ka kam khnang ba ki paid Nongrep ba pli kin nym mad iaki jingeh bad jingjynjar, ong ka  kyrwoh ba la phah da u Samla Nangaibormi Sutnga Publicity Secy ka KSU Jaintia Hills District Unit.
Shillong: Ka Federation of Khasi Jaintia and Garo People (FKJGP) Mawkhar Circle mynta ka sngi ka la kyntu ia baroh ki kontraktor lane ki trai ïing kiba tei ïing ba kin sngewbha ai kam ia ki para doh para snam kum ha kine ki por ba ka jylla ka iakhun ia u khniang ‘corona virus’.
Ka FKJGP ka pynpaw ba bun bah ki nongbylla trai ri naduh ba khangdam ia ka ri bad ka jylla ki la duh kam duh jam bad namar kane ka FKJGP Mawkhar circle ka kyrpad ia ki kontraktor bad ki trai ïing kiba tei ïing ba kin ia kit khlieh lem ban ai kam ia kum kine ki briew ba kin ioh kamai biang sa shisien.
Ha ka sngi balang, ka FKJGP ka la leit jurip ia bun tylli ki jaka trei ba don hapoh ka Mawkhar circle bad ngi iohi ba bun ki nongtrei kidei ki bar jylla.
Ha ka jing lap jong ka seng la shem ba don ki ïing kiba don ha ki jaka ba hap ha ki bynta jong ka Mawkhar circle ki dang buh ia ki nontrei bym dei ki trai jylla bad la kyntu ruh ia ki trai ïing kiba shna ïing ba lada ka kam ba ki trai jylla kim lah ban trei bad haba ki wanrah da kiwei pat ki bar jylla kin sngewbha ban da pyntip shuwa sha ki shong bad ban iatreilang bad ki dorbar shnong khnang ban lait na kino kino ki jjngjia ba sngewsih ki ban ktah na ka jing saphriang une u khniang jingpang.
Ka seng ka kyntu ia baroh ban sangeh shuwa ka jingwanrah nongbylla da kiwei pat kiba na kiwei ki jylla.
Shillong: U Bah Metbah Lyngdoh, MLA ka Mairang konstitwensi uba long ruh u Lamphang ka ïingdorbar thawaiñ ka Jylla, ha ryngkat bad ki ophisar ka tnat PWD (Roads), u la hiar arsien kynthih sha ka konstitwensi kaba u mihkhmat ban leit jurip ïa ki jaka kiba dang thmu ban sdang ïa ka jingshna surok.
Kine ki projek shna surok kiba u MLA ka Mairang u la leit jurip ha ka jingdonlang ruh ki nongïalam shnong ki kynthup ïa ka Nongkhla, Umdingkhied bad ka Umpdem, Sohdedeit kaba u la jurip ha ka sngi Baar bad ïa ka Nongrangha Pyrda, Nonglyput, Nongmynsain bad kiwei kiwei pat u la jurip hynne ka sngi.
Haba kren sha ki lad pathai khubor hadien ka jingwan jurip ïa kitei ki jaka, u bah Metbah u la ong, ka surok kadei kawei na ki kam pynroi kaba u la angnud naduh ka sngi kaba u la shah jied kum u nongmihkhmat sha ka ïingdorbar thawaiñ.
U MLA ka Mairang u la ong, ka jingshna ïa ki surok kadei ka mat treikam kaba hakhmat eh bad ka jingangnud ba baroh ki shnong hapoh ka Mairang kin dei kiba la ïoh pdiang ïa ka surok rong namar ki paidbah ki donkam kum ha ka shitom shipa, ka khaïi ka pateng bad ha ka kamai kajih.
“Hooid, kam long kaba suk ba yn pyndep lut ïa baroh hynrei hapoh kine ki lai ngan pyrshang ban buddien ba ki kam kidei ban ïaid shakhmat khlem ka jingsah teng," ong u bah Metbah.
Na ka liang u bah Metbah u la pyntip ruh ba ki ophisar ka tnat PWD ki la pyntip sha u ba kiba bun ki projek, yn pyndep hapoh u bnai Nailur.
U la ong ruh, ba u thrang h ba ki kontraktor kin trei hok ïa ka kam bad ym ban pynlong ïa a jingkhang shnong halor ka jingdon ka lkhlam COVID-19 ba kan long ka daw ïa ki jingsuki ki kam.
Ha kawei ka liang, haba ïoh ban ïakren bad ki nongïalam shnong jong kitei ki shnong haneng, kiba bun ki la pynsngew ba kane ka thaiñ kadei kaba la shah iehnoh beiñ da ki phew snem khlem ka jingdon ki surok.
Ki la ong pat ba ïa mynta, ki paidbah kidei ban ai ka jingïaroh ïa ka jingtrei shitom u MLA ban wanrah ïa ki skhim bad ki projek na ka bynta ka jingmyntoi jongki.
Hadien ynda ladep ban shna ïa kine ki surok, kan kyntiew shisha ïa ïoh ka kot ki paidbah bad ruh kan pynsuk haba ki pang ki shitom bad ka ïap ka im.
Ngi la iohi, ha ki bnai ba ladep, ia ka jing kordit, ka iaid ka ieng, ka leit ka wan, ka bam ka sa jong ki nongbylla, kiba don shabar na la iing, hynrei haduh mynta, ngim pat kren sa ka jing sohsat jong ki nong bylla ha la iing, kiba hap ban leit ap pisa da ki phew kynta hapoh Bank.
Lada phin iaid ha kine ki sngi, sha ki nongbah, lane ki nongrit, ba ki don ki Bank, phin iohi ia u lain uba jrong ter ly ter bad don uba jrong kumba shiteng kilometre eiei bad kitei kiba pli, ki dei ki nongbylla shi spah sngi, ki tymmen kiba don account ha ka Bank, ban wad ia la ka jong ka pisa kaba T.
500 ba la thep ka sorkar India.
Kitei ki la trei jubor thop shi thop shi thop ha la shnong, ki la sei la ka syep la syar bad don ruh kiba la sei la ka snam (ha ka kum puh kum dain bakla), hynrei nalor ka thait ka jrem, sa ka wan wad pisa, kaba hap ban ap lain da ki phew kynta.
Ah ka kordit sat.
Don bun ruh kiba iathuh, ba ha kine ki sngi, ki Bank, ki duna pisa bad uba dei ban ioh T.
5 hajar ka bai nong, u ioh noh tang shiteng bad ngi tip shai ha kine ki sngi, ba ka pisa shi hajar lane ar hajar, ka shu her kum ka sla dieng, namar ba tang ka bai kali, kaba ju shongdor mynshwa shispah, mynta ka la poi T.
400 bad mar ia mih na Bank, ka pisa ka la lut ploin.
Ka jing shaniah ia ki Bank, ka long kaba palat liam (wat la ki don ki Bank kiba la bam shngiam ia ka spah jong ka Ri), ha kaba imat, ka  bha ba ki pisa kin don ha ki Bank, ban ia kaba ka leit sha kti jong kito kiba dei hok ban ioh.
Hynrei kam pher, lada ka long kumta ruh, lada ki Bank, ki don bun kum ha sor Shillong, hynrei lait na ka nongbah, ngin iohi, ba tang mar ia mih na Shillong, ym don satia, wat tang kawei ruh ka syrngiew jong ka Bank, lane lah ban ong, ba ki kham bun pynban da ki PHC ban ia ki Bank, lane ba ka kham suk, ban leit wad doktor, ia kaba leit wad ia la ka jong ka umsyep.
La shu pynbor ia ki paidbah, ban pyndonkam ia kata ka siew ka tda digital, haba ki Bank ruh kiba duna, ka internet ruh, ka bun kaba sniew ia kaba bha bad ka network lei yn nai iakren bad kine ki jingleh, ki la buh ia u paidlang ka Ri Khasi Jaintia (khamtam ia ki tymmen ki kro lane kita ki senior citizen) ha ka kordit, namar ha ka duk, ki hap mih na la shnong, ban leit ap pisa, kumba thap ei hapoh Bank.
Sa 127 ngut ki don kiba ioh pang khlam coronavirus, hynnin ka sngi ha Assam bad baroh kiba ioh pang, ki la poi sha ka 2,115 ngut ha Assam.
Na kitei ki kynthup ia 38 ngut na Dhubri bad 4 ngut Darrang, 85 ngut ki dei na kiwei pat ki District, ong  Himanta Biswa Sarma, myntri ka koit ka khiah ka sorkar Assam, hynnin ka miet.
La iathuh shuh ba ki don sa 21 ngut na Barpeta District, 21 ngut na Tinsukia bad 14 ngut na  Dima Hasao.
Ha Manipur, ki don sa 16ngut kiba ioh covid 19 ha ki 24 kynta ba ladep bad baroh kiba ioh pang, ki la poi sha ka 124ngut.
Baroh kiba dang don katei ka jingpang ha katei ka jylla, ki long 86 ngut bad sa 38 ngut kiba la jem.
Na kitei ki 16 ngut, la iathuh ba ki don 13 ngut, ba kynthup ia 7ngut ki shynrang  bad 6ngut ki kynthei, kiba shah sumar ha  VRDL jong ka  Jawaharlal Nehru Institute of Medical Sciences hynnin ka miet.
Kitei ki 13 ngut, ki dei na  Bishnupur, Chandel, Churachandpur, Kangpokpi, Tamenglong bad Tengnoupal district.
Ka Tripura, ka don 25 ngut kiba ioh pang hynnin ka sngi bad baroh kiba ioh pang, ki la poi baroh sha ka 647 ngut, ong U Biplab Kumar Deb, myntri rangbah ka Jylla.
Naduh ki por barim slem slem mynshuwa, ka wah Niles ka dei ka wah kaba ai jingim ia ka Dewbah Ri Shyiap IJIPT da kaba ka bsa ka pjiah ia ki briew kiba im bad shong sawdong hajan jong ka.
Kumjuh ruh ruh ki wah ha baroh sawdong kane ka Pyrthei jong ngi ki dei kiba ai jingim bad ruh ki shi bynta jong ka Civilization (Nuksa Wah Ganga , Wah Indus).
Ka Um ka dei kawei kaba donkam tam ha ka jingim bad kaba dei ruh kaba ai jingim ia kiba bun kiba don jingim ha kane ka Pyrthei ka ba ngi im.
La iathuh ba 75 % jong ka sla Pyrthei jong ngi la tap da ka Um.
Kumjuh ruh la tip ba ka met jong ngi ki briew ruh ka don 60 % ka um ha ka met jong ngi.
Bad la ju donkam ruh ban iai pyndap ia ka um ha ka met ka jong ngi ban pyniaid beit pyniaid ryntih na ka bynta ka jingtreikam ryntih ka bor met jong ngi (Physiological functioning of the body).
Ka um ruh ka dei kawei kaba donkam tam ha ka kam rep kam riang bad ban pynmih ia kiba bun ki mar rep ne ki jingthung jingtep ki ban bsa ia ngi ki briew, kiba long shibynta ki JINGDONKAM jong ngi U briew ha sla Pyrthei baroh kawei.
Wat lada shisha ka Um ka don bun bah ha kane ka Pyrthei bad ba ka dei ruh kaba kyrshan ha ka jingim jong ngi ki briew, hynrei ka dei kawei na ki jingai sngewbha ka mariang (Resource) kaba ym ia katjuh ha ka jingioh ne kaba ym ia long ryntih ha ka jingioh, namar ka long kaba ym mar iaryngkat (Unevenly) kat kum ka jinglong ka IMLANG SAHLANG (Socially) bad ka Jinglong ka jaka puta (Geographically) la ioh ia ka.
Ki Briew kiba im ha ki Ri kiba Riewspah (Developed World) ki lah ban ioh ia ka um ha ki Ïing ki sem jong ki katba ki mon ha kaba uwei uwei u briew ha Ïing u lah ban pyndonkam 200-300 litres shi sngi ruh hynrei ha kiba bun ki bynta jong ki ri ha ka Dewbah Africa bad ha Asia ka jingpyndonkam ia ka um ka long duna ia ka 5 Litres ha kaba ki Longkmie ki hap ban leit tong ban iaid kjat haduh da ki phew kilometres ban ioh ban tong ia ka um khyndiat kata ruh ka um kaba ym long bha ban dih (unsafe).
Wat tang ha i jylli i barit (Small geographical area), ka um ka long ka daw jong ka jingiabym ia katjuh ha ka jingsiew jingtda (source of economic inequality) ha kaba kiba duk ki siew kham bun shah ban ia kiba riewspah.
Kum ka nuksa, ha ki jaka sorbah, kiba duk kiba raitoi ha ki jaka ba ki sah ha slum kim lah ban ioh ia ka umbam umdih kaba ka municipal ka ai ha kita ki rukom buh dor subsidized (Slum dwellers do not have acces to highly subsidized municipal drinking water) katba kita kiba ioh ba kot ki ioh palat ia kaba ki kwah.
Kane KA UM NA BYNTA KA JINGIM ka la pyniap shibun ki briew man la ka snem namar Ka um kaba ki dih bad pyndonkam kam long kaba bha ban pyndonkam bad ban dih (Unsafe Water), Bad kane ka jingiap na kane ka um kaba ym bha ban dih ka kham pyniap shibun ban ia nujor bad ki jingiap ha ki jingialeh khynthup ia ka thma.
La iathuh ba tang 1 % ka um ha ka Pyrthei ki long ban dih bad 1/5th jong ka Population ha ka Pyrthei kim lah ban ioh bha ia ka ka umbam umdih kaba biang, haoid wat lada ki don kiba ioh ia ki um hynrei ki ioh ka um kaba ym bha ban dih bad hapdeng ka jingkyrduh um.
Kam pher ngi dei kiei, haei ngi im ne kaei ngi leh, ka jingeh jong ka Jingkyrduh ia ka Umbam umdih ka ktah ia baroh iwei pa iwei bad ka Jingpeit bha ia ka Um (Water Management) ka la long ka Daw bah jong ka jingia tyrko bad ia kren ha ka imlang sahlang, ha ka ioh ka kot bad ha ka synshar khadar ruh (Water Management has become a major issue of social, economic and political debate).
Ka United Nation ka la pynbna (Declared) ba ka snem 2005-2015 kum “WATER FOR LIFE" ne “Ka Um ka Jingim" da ka jingthmu ban ioh ban kren iatai ia thir ia ki kam kiba iadei bad ka Um (Water related issue).
-1-Kham bun ka jingeh ha ka jingioh ia ka um ka dei hi ka jingleh lade jong ngi ki khun bynriew na ka rukom im kaba leh sahuh bad pynlut phut ia ka um bad pynduh ruh wat ia ki lum ki wah ki khlaw ki btap.
Kane ka um ka jingim ka kham jynjar ha ki jaka sor bad ha ka kam rep kam riang ha kaba ka um kaba don hapoh khyndew ka lah duna shaba palat pud kaba pyni ia ka dak kaba i shyrkhei (Ground Water has been declining at an alarming rate).
Ban pynmih kumba 1 kilo u kba ka um la kumno kumno donkam kumba 3500 litre, 1 kilo ka doh donkam kumba 15000 litre ka um bad shipela u kophi kumba 140 litre ka um donkam.
Haba la palat ka jingpyndonkam ia ki um hapoh khyndew (Ground water) ha kaba pyndonkam ha ka rep ka riang (Irrigated cultural fields) ym tang ba ka pynduna noh ia ka um kaba don hapoh khyndew hynrei ka ktah ruh ia ka khyndew ha ka jingspeh ia ka jaka rep jaka riang (increase the salinity of the soil making it inapt for arable agriculture).
Ka tynrai jong ka jingkyrduh um kam ktah tang ia ka jingdonkam ha ka jingioh ia ka umbam umdih bad ha kiwei ki jingdonkam jong ngi hynrei ka ktah ruh wat ia ka Climate Change kaba kham bun dei na ka jingleh hi jong u khun bynriew ha ka jingpyndonkam ia ki spah jingdon jingem jong ka mariang (Natural Resources).
Kumta ban iada ia ka umbam umdih bad ban pynneh ia ki tyllong umbam tyllong umdih, baroh ngi dei ban sngewthuh ban tip bad nang ban pyndonkam ia ki jingdon jingem jong ka mariang (natural resources).
Wat la ka jingkyrduh um ka ktah lut ia baroh ha ka imlang sahlang, hynrei ka kham ktah jur eh ia kiba duk kiba kyrduh kiba duna ka ioh ka kot (Poor & Marginalised section of the society).
Kane ka long ruh ka jingeh kaba ngi hap pyrkhat khamtam ia ngi kum ki bangeit bad ki khristan, namar ka Bible ka hikai ia ngi ban iarap bad lehbha ia kiba shah iehbeiñ ia kiba duk ba kyrduh kiba shitom bad ia ki rangli juki (Deuteronomy 15:11; Salm 82:4; Ki Kam 20:35; Jakob 1:27).
Ka jingiakhun ban weng noh ia kane ka jingkyrduh um kam dei eh tang ban weng shi syndon ia kane ka jingktah hynrei ban wad ki lad ki lynti ki ban ia iaid ryngkat hapdeng kine ki jingeh.
Ka Bible ka iathuh ba U Blei u pyndonkam ia U Joseph ban iada ia ka jingktah jong ka Khlam ha kato ka por ym ba u ialeh pyrshah ia ka khlam marmet.
Nangta ka Bible kam shym pyni ba ia U Joseph la ai jinghikai ban weng ia ka khlam ha kato ka por lane ban long tang u Nongiarap batai ia ki jingphohsniew jong U Pharo hynrei ka jingshisha hi ka dei ka jingplan lypa ka jong U Blei ban PYNPAW ia KA BUROM JONG U BLEI lyngba KA KTIEN ba u kren bad KI KAM ba u leh ha kato ka por.
Kumjuh kum ki KHRISTAN ia ngi ruh la khot ban long ki SORDAR ki NONGSUMAR ia KI JINGTHAW KI JINGPYNLONG jong U BLEI.
Baroh kiba don jingim ha ka Pyrthei ki donkam ia kane KA UM jong ka jingim ha kane ka Pyrthei kaba lah ban lut noh ne jah noh hynrei ia ngi ki Khristan, U Trai Jisu Khrist u don ban ai ia ngi ia kane KA UM KA JINGIM KABA BYMJUKUT.
Ngi kynmaw ba U Trai Jisu u la pynlut ia ka shibynta ka jingim jong u ha ka ministry jong U da kaba u khot bad u tyrwa ia kane “KA UM KA JINGIM" jong ka JINGKYRMEN, ka JINGAIEI, ka JINGSUK, ka JINGPYNKOIT bad ka JINGAIMYNSIEM ha ka jingim jong ki.
Wat haduh mynta ruh, U dang iai khot ia baroh kiba THAIT bad ba SLIANG ban wan sha U bad kiba ngeit ha U ba u long “KA UM KA JINGIM" kaba ai ia ka jingim bymjukut (Ioannis 4:1-26; 7:37-39).
Kumba ngi la pdiang ia kane ka Jingshisha ba U Trai Jisu Khrist kum U Trai bad U Nongpynim jong ngi, kane ka UM KA JINGIM kan ioh ban tuid bad iai dap kyrhai ha ngi.
Kane ka JINGKYRDUH ia ka Um kaba la jia ha kane ka pyrthei ka pynkynmaw ia ngi shaphang KA JINGKYRDUH ia KA UM KABA IM jong U BLEI ha ka jingim jong ngi.
Bunsien ngi ju kyntait bad ngim pdiang ban dih ia kane ka Um ka Jingim ka jong U Blei bad bunsien ngi ju dih ia ki um jong ka pyrthei ki bym shym ai jinghun bad jingjah sliang.
Ka dor jong ka Um shi klat ka don la ka jong ka jong ka dor bad ka jingiohi ha kiba bun ki briew.
Ha u briew uba iohi ia kiei kiei kiba bha suda, Ka um shi klat ka lah ban dei ka um ka bym dap bha.
Ha U briew uba tharai sniew, u iohi ka um kaba dap tang shiteng klat, ha u ba ieid ia ka Mariang u iohi ba ka don shiteng bad ka long jaboh ruh, hynrei ha U Khristan ka um shi klat ka long ka um ka jingim kaba lah ban pynjah sliang ia kino kino kiba wad bad thrang da shisha ia ka naduh ka dohnud.
BAD HA KANE KA POR NGA SHIM IA KA KABU BAN AI KHUBLEI ENVIRONMENT SUNDAY IA PHI BAROH KI PARALOK BAD KI PARABANGEIT BAD TO NGIN LONG KI SORDAR BAD KI NONGSUMAR (STEWARD) KI BABHA BAD BASHISHA IA KANE KA MEI MARIANG SAWDONG SAWKUN KABA U BLEI U LA AI HA NGI.
TO U BLEI UN KYRKHU IA NGI BAROH.
Jowai: U MDC ka liang pyrshah ha JHADC u ma Awhoi Andrew Shullai u MDC ka Congress u la kynthoh jur ia ka sorkar ka ba ialam da NPP bad u Conrad Sangma kum u Chief Minister bad u Thombor Shiwat kum u CEM ka JHADC namar ba kine ki heh sorkar kim lah ban siew tulop ia ki nongtrei jong ka District Council la phra bnai mynta.
“Nga dap da ka jinglyngngoh ba khraw ba ka EC hapoh ka jingialam u ma Thom bad ka sorkar hapoh ka jingialam u Conrad Sangma kam lah satia ban siew ia ka tulop jong ki nongtrei.
I mat kane ka sorkar ka kwah ban pynduh pyndam noh ia ki District Council wat lada la pynkupbor da ka riti synshar ka ri ba kin ieng rasong ban iada ia ka hok ka kynti ki rit paid bad ki riewlum", la ong u ma Shullai.
Ka JHADC kum ba long mynta ka don hapdeng ka jingeh ba khraw bah namar ba kam don pisa shuh ban siew tulop ia ki nongtrei jong ka.
Ki nongtrei jong ka hapoh ka lama jong ka JHADC Staff Employee Association ki la hap ban shim ia ka rai ban pynlong da ka indefinite strike ka ba dang iaid haduh mynta ka sngi.
“U ma Andrew Shullai u la ong imat ba ka ne ka sorkar jong u Conrad Sangma u kwah shisha ban pynduh pyndam ia ka District Council.
Ka bhah jong ka JHADC ka ba ka dei ban ioh la shu pynjah rngai ia ka.
Balei?," la buh jing kylli u tei u nong ialam ka liang pyrshah.
Ha kine ki khyndiat sngi na ka liang u EM In charge ia ka Taxation Department u ma Wining Garland Sungoh u la lum jingialang ia ki heh jong ki karkhana dewbilat ban kyrpad ia ki ba kin siew noh ia ka professional tax khnang ba kan long ka jing iarap ia ka Council hynrei ki nongtrei ka Council ki strike bad ki ophis ki la khang.
“ Hangno kin siew ha ba ka ophis ka khang", la kylli u ma Andrew Shullai.
Ha ba ia kren bad u ma Thombor Shiwat u CEM ka JHADC u la iathuh ba kat kum ka jingkhein ka JHADC ka dang dei ban ioh haduh 93 klur hynrei na ka liang ka sorkar kam pat don jingkhein ei ei halor kane na ka ta ka daw imat kam shym la pyllait ia kane ka pisa la ong u ma Thom.
Mynta ka sngi u CEM u la lum jingialang ruh ia ki heh nongialam jong ki nongtrei jong ka JHADC bad hadien ba u la kyrpad ia ki ba kin weng noh ia ka strike jong ki, ki la rai ban weng noh wat lada na ka liang u CEM um la ban pyn thikna ha ka ba iadei bad ka jingsiew ia ka tulop jongki.
Shillong: U myntri rangbah ka jylla u Conrad K Sangma mynta ka sngi u la iathuh ba ka sorkar kan lum ia katto katne ki nongialam niam napoh ka jylla, na ka bynta ban wad ki lad lynti ha shwa ban shim ia ka rai ban plie biang ia ki jaka lehniam hapoh ka jylla.
“Ha shwa ban shim ia ka rai ban plie noh iaki jaka lehniam, ka dei eh iaka sorkar ban shim jing mut ne ki buit na ki nongialam niam ban kyntu ia ki paidbah ban bud ryntih ia ki kyndon ka tnat ka koit ka khiah kum shi bynta ban teh lakam ia ka jing pang ‘corona virus" la bynrap u Conrad K Sangma.
Na ka liang u myntri rangbah ka jylla u Conrad K Sangma u la iathuh ruh ba kum ha kane ka por ba hap bud iaki kyndon ka tnat ka koit ka khiah kam lah long ban khot lut ia baroh ki nongialam niam, hynrei ka sorkar kan hap ban iawer ia katto katne ngut ki nong ialam niam, na ka bynta ban ioh iaki buit ki lad lynti haba dei bad ka rai ban sdang plie biang iaki jaka lehniam hapoh ka jylla.
Lah ban pynkynmaw ba ka tnat Ministry of Home Affairs (MHA) ka la pynmih ia ka hukum ban shah noh ia ki jaka lehniam ban plie noh naduh 8 tarik Jylliew 2020.
New Delhi: Ki don 479 ngut ki nongtrei jong ka hospital ba heh duh ha New Delhi, ka  All India Institute of Medical Science (AIIMS), kiba la ioh ia ka jingpang khlam Covid 19.
La iathuh ba kitei ki 479 ngut ki la ioh ia katei ka jingpang, ha ka 30tarik Jymmang 2020.
Kitei ki kynthup ia 17 ngut ki doktor, 38 ngut ki nos, 74 ngut ki pulit pahara bad 54 ngut ki nongpynkhuid bad ar ngut ia ki dkhot kiba pyniaid ia katei ka hospital.
Ki don ruh 14 ngut ki nongtrei ha laboratory, kiba trei x ray bad sa kiwei kiba don 193 ngut, kiba dei hi ki nongtrei ka hospital.
Ha Maharashtra, ki don  2,933 ngut kiba ioh jingpang Coronavirus mynta ka sngi bad sa 123 ngut kiba iap.
Baroh kiba ioh pang ha katei ka Jylla, ki la poi sha ka 77,793 bad baroh kiba iap, ki la poi sha ka  2,710.
Tang ha Mumbai, kiba ioh pang, ki la poi sha ka 44,931.
Ha Tamil Nadu, ki don 1,384 ngut kiba dang shu ioh pang bad sa 12 ngut kiba iap bad ha ka nongbah Chennai, kiba ioh pang, ki la poi sha ka 1,072 ngut ha katei ka Jylla bad baroh kiba ioh pang ha ka jylla, ki long 27,256 ngut bad kiba iap ki long 220ngut.
Nga dei u tymmen ba la 60 snem ka rta, uba la iaid lyngba ki raieh raidam.
Kane ka jingthoh jong nga ka long ka jingkyntu ia phi ki para Khasi- Khynriam, u Pnar, u Bhoi, u War, u Maram bad u Lyngngam kumno ba ngin im ka jingim kaba pynsngewbha pynsngewtynnad para briew bad ia U Blei Nongthaw, katba ngi dang shong ha kane ka pyrthei shong basa shipor.
Nga ngeit ba kin don kiba sngewdei ia kane ka jingthoh jong nga, bad lehse kin sa don ruh ki ban sngewpyrshah.
Ym lei lei lada kin don ki ban pyrshah ruh namar nga shu kwah ban pyndep ia la ka kamram ban pyni bad hikai lem ia phi ki para Khasi shuwa ba ngan iap.
Lada ngam pyndep ia kane, ngan sa shah kylli, “Me la hikai aiu ia ki Khasi ha ka por ba me dang don ha khyndew?"Hangne nga don katto katne ki mat ban ai jingmut ia phi.
Kita ki long:-1)Pynduna noh ia ka jingsarong:- Nga iohsngew ia ka jingiathuhkhana ki para Khasi kiba ju leit thied jingthied na ki dukan dkhar ha Shillong kiba ong, “Kham lah ban leit thied na ki dukan dkhar namar ki Khasi ki sarong palat.
Haba leit thied sopti na u dkhar te lada phah sei 20 jait ruh um thnum bad um ju dom; katba ki Khasi te haba ki la ioh shong dukan ki sngew kumba ki la shong ha ka khet syiem, lada phah sei palat ia 3 tylli te ki la dom bad kynhied.
"Ym dei tang ha sor hynrei ha nongkyndong ruh ki Khasi jong ngi ki long shisha kumta, ba haba ki la ioh shong dukan ki la kiew skong ha u langtylli.
Ha ka jaka ban khroh ia ki briew ban wan thied ia ki mar jong ki da ka khmat phuh samrkhie ki beh pynban.
Peit nuksa kumno ba ki dkhar ki khroh bad ki peit da ka khmat phuh samrkhie ia kiba iaid ba ieng katba ki jong ngi pat ki peit dom bad kim kren bha.
Ko nongshong dukan, kynmaw ba ka khmat phuh samrkhie ka khring ia ki nongwan thied.
Ym ju dei ban kynhied, ban kren poh ne pyni jingdom ia ki.
2) Pynduna ia ka jingshongshit biej:- Kane ka mat ka kham kren eh ia ki samla, la kiba don ha ki sengbhalang ne ki bym don.
Ki samla jong ngi ki sngew kumba kin samla sah, kin ym tymmen shuh bad ba kin ym mad ia ka jingduk bad jingiap lano lano ruh.
Don uwei u samla Khasi uba ngam kwah ban pynpaw kyrteng, uba la thoh ha ka facebook jong u pyrshah ia ka sorkar Meghalaya halor ka jingthmu ka sorkar ban wanrah ia ki nongbylla na bar jylla.
Nga ruh namarba nga sngewdei ia ka jingthoh jong u nga la ai jingkyrshan ia u.
Uta u samla pat u la kynthoh sniew pynban ia nga, u ong, " Wat shu kyrhuh kum u ‘laren khlem da hap slap.
" Uta u samla nga imat u dei uba shongshit biej, uba sngewkhlaiñ marwei, u bym donkam ia ka jingkyrshan bad jingai mynsiem ki riew tymmen kum ma nga.
Kumta nga la weng noh ia ka jingkyrshan ia u namarba u kwah ban ieng marwei.
Lada ki sengbhalang jong ki khun samla jong ngi kin da pan jingmut shuwa na ki riew tymmen haba ki thmu ban leh ia kano kano ka kam lehse kin jin da la iaid da kumwei.
3)Ban ym ia bishni para Khasi:- Ym don ba lah ban len ba ki Khasi jong ngi ki ia bishni para Khasi.
Na kata ka daw ba ki nongwei ki ioh lad ban wan leh trai ha kane ka ri jong ngi namar para Khasi ngi ia bishni.
Napdeng kitei ba nga la kdew – Khynriam, u Pnar, u Bhoi, u War, u Maram bad Lyngngam, ki kren beiñ kawei ka kynhun ia kawei pat.
Kumta ngi iohsngew ba ka mih ka jingiashoh para Khasi.
Lada ngim lah ban pynduh ia ka jingbishni para khasi, ngin ym lah ban beh ia u mynder ri, bad kan khie ka thma para khasi ha kano kano ka por.
Ki khasi jong ngi ki dei kiba don bun eh ki niam.
Kaba sngewthamula ka long ba ki nongialam balang ki hikai ia ki paidbah ban pyniakhlad niam wat para niam khristan.
Ïa ki kynhun balang ki pynkylla sha ki niam.
Kumta ki ia khot – niam katholik, niam pres.
, niam trom, niam fellowship, niam sabaton, niam iasyllok nad kumta terter.
Kine ki ia beiñ kylliang kawei ia kawei pat.
Ki pynksan ba tang ka niam jong ki kaba bha.
4)Da trei shitom bad leh hok:- Kane ka mat ka kham kren eh ia ki samla kiba kwah ban shu ioh jem ia ka pisa khlem da trei pynmih umsyep.
Ko samla, to kynmaw ia ka jingong ki riewstad, “Easy come, easy go.
" Kane te ka iadei thik bad ki samla jong ngi kiba don ha ki sengbhalang ki bym don kano kano ka kam ba ki trei, katba ka pisa pat kim ju kyrduh.
To kynmaw ba phin ym lah ban long nongtrei sengbhalang haduh ban da kdor u syngkai bad phuh ñiuhlieh.
Ha ki sngi jong ka jinglong tymmen phin sa kordit.
5)Ban iarap kylliang para Khasi:- Ka jinglong khasi jong ngi ngim ju pyrkhat ia ki para marjan tang la biang ialade bad ka ïing ka sem la jong.
Balei mo ngim peit nuksa ia kiwei ki jaitbynriew kiba iarap para marjan bad paradoh parasnam?Ki nongtrei sorkar ki iapher shibun wat hapdeng ki Khasi bad ki Garo.
Uwei u khun jong nga u iathuh ia nga ba ka jinglong ki Garo ka pher shibun na ka jinglong ki Khasi.
Shisien ba la lah ia ka interview te kim ju dawa baisha kum ha ri Khasi.
Ki Garo ki kloi ban iarap lada iakynduh jingeh wat ia ki Khasi jong ngi.
Katba ki Khasi jong pat ki kylli shuwa, " Uto u dei u Bhoi ne u War, u Maram ne u Lyngngam?" Nga don bynta ban kit ia ka kam skul.
Don ki nongtrei hapoh ka ophis SDSEO Nongstoin kiba kynhied ia kiba leit donkam tang la bakla tiak, katba ha ki sngi Lockdown pat ki pynpaw riewblei da kaba ialap ha YouTube channel.
Ban pynkut ia kane ka khubor nga don ban ong ia phi para Khasi – Balei ngim lah ban thaw thymmai ia la ka jingim da kaba ngin peit ia ka nuksa jong kiwei ki jaitbynriew? Lada ngin thaw thymmai bad ngin hikai ia ki khun rit jong ngi, ka ri Khasi kan ym slem shuh ban kylla dur.
Bad u nongwei nong ar un lehraiñ ban peit ia ka jingiatylli jong ki khasi.
Un ym shlan shuh ban knieh ia u khiew ja jong ngi.
Nongpoh: Ka khubor kaba la mih halor ka jingpynkhien Ain da u Mahbubul Hoque, Chancellor ka skulbah University of Science & Technology Meghalaya (USTM) lem bad kiwei pat, ka la pynlong ia ka District Magistrate ka Ri Bhoi ba kan nangpynmih shuh shuh ia ki hukum ban pyrkhing ia ka rung ka mih na kawei sha kawei pat ka jylla, khamtam na bynta kito kiba rung ba mih na Meghalaya-Assam khlem da ioh jingbit.
Halor jong kito kiba rung ba mih na kawei sha kawei pat ka jylla khlem da ioh jingbit, ka District Magistrate ka Ri Bhoi, ka la kdew shai ba kiba kum kito ki birew ym tang ba ki la pynkhien ia ka hukum jong ka sorkar jylla, kaba la khang pyrshah ban iaid na kawei sha kawei pat ka jylla, hynrei ki la pynkhien ruh ia ki jingbthah na ka Ministry of Home Affairs (MHA), kata katkum ka order no.
40-3/2020/DM(1)-A kaba la pynmih ha ka 1 tarik u Bnai ba la dep.
Namar katkum ka hukum kaba la pynmih da ka MHA, la kdew shai ba kiba lah ban iaid na kawei sha kawei pat ka jylla, ka dei tang ia kito kiba don ia ki kam kiba kyrkieh, kata tang ki kam kiba iadei bad ka koit ka khiah.
Namarkata, na bynta jong kito kiba pynkhien ia ki jingbtah ka sorkar, khamtam na ka National Directives for Covid-19 Management, kin sa ngat ha ki jingshah pynshitom kiba katkum ka Section 51-60 jong ka Disaster Management Act.
2005, kata ka long ba kin sa ngat ruh ha ki kyndon ain ba 188 ka Indian Penal Code (IPC) lem bad kiwei pat ki kyndon Ain lada donkam.
Katei ka hukum jong ka DC Ri Bhoi, ka khang ruh ruh ia U Chancellor ka USTM, ba un wan phai sha ka Jylla, khlem da ioh jingbit na ka sorkar Jylla.
Shillong: U Chief Excutive Member ka Khasi Hills Autonomous District Council u bah Titostrawell Chyne mynta ka sngi u la iathuh ba ki bar Jylla ki ba wan ban trei lane bylla ha kane ka jylla ki dei ban ioh jingbit shuwa na ka KHADC.
Haba iakren bad ki lad pathai khubor, u la iathuh ba hadien ba ka sorkar jylla ka la pyntrei kam ia ka Work permit na ka liang ka KHADC kam lah shuh ban ai ia ki labour Lisen ia ki bar Jylla ki ba wan ban trei bylla ha ka ne ka jylla, hynrei na ka liang ka Excutive Commitee ba thymmai ka KHADC kan pyntrei kam ia ka United Khasi and Jaintia Hills (Trading by non-tribal) ha kaba ki bar jylla ki ba wan ban trei lane bylla ha kane ka jylla kin hap ban ioh ia ka jingbit (Clerance Certificate) na ka KHADC.
Kane kan long kum kawei na ki jingkhang lad ia ki bar jylla ba kin ioh ban wan ban trei bylla ha ka ne ka jylla.
Ka EC ba thymmai mynta ka sngi ka la shim ruh ia ka rai ban shna pynbha ia ka pungdohkha kaba don ha Lailad, Ribhoi District, ha kaba  u CEM u la ong ba ka pung dohkha kaba don ha Ribhoi District la bun bun snem kane ka pung ri dohkha jong ka District Council ka la shu long kum kawei na ki jaka leit jngoh kai, hynrei  mynta ka kynti kan shna pynbha biang ia kane ka pung ban bad kin thmu ban buh ia ki dohkha khnang kane ka pung kan wan rah jingmyntoi ia ka Council.
U la ong ruh ba halor kane,la aiti ha u Excutive Member ka tnad Ri dohkha u bah Mitchel Wankhar, ban pynkhreh ia ka DPR ka ba biang khnang ban ioh ban leh bha ia ka pung dohkha kaba don ha Lailad Ribhoi DistrictU la iathuh ruh ba mynta ka sngi la shim ruh ia ka rai  ban nang pynkhlain ia ka IT cell jong ka KHADC, ha kaba kin shim ia ki lad ka lynti ban pynsuk ia ki briew ki ba kwah ban ujor ia ki case District Council Court da ka ba kin plie ia ka website kumjuh ki la rai ruh ban pyntrei kam noh ia ka  online Payment khnang ba ki briew kin lah ban siew ia ka professional Tax jong ki lyngba ka online Payment.
Halor ka tnad khlaw ka EC thymmai mynta ka sngi ka la rai ban pynkiew ia ka bai musur jong ki mar khlaw ka ban long 100% u la iathuh ruh ba ka ne ka jingpynkiew ia ka bai musur ki mar khlaw ka long hadien ka 10 snem.
Ka EC mynta ka sngi ka la shim ruh ia ka rai ban pynkhlain bad ban kham pynbha ia ki iew ki ba don ha Byrnihat,Ribhoi District bad kawei ha Laitlyngkot East Khasi Hills District, ha kaba ka iew ka ba don ha Byrnihat Ribhoi District kin pynbha bad pynheh ha ka dur jong ka Market Complex.
Kawei ka rai ka ba ka EC ka la pdiang ka long ban wan rah ia ka ain jong ka Hima Nongmynsaw, ha kaba ia kane ka ain  yn sa rah ha ka ingdorbar mang tyngka ka ban long shen ban pynlong ain.
Shillong: Hadien ba na ka liang u CEM ka KHADC u bah Titosstarwell Chyne u la pynbna ba ka Council kan ai jingiarap ia ki Quarantine Centre, la lap ba ka Constituuency kaba bun ki jaka leh Quarantine ka dei ka shnong Mawlai ha kaba ka don haduh 21 tylli ki quarantine Center, katba ka shnong Mylliem ka don tang kawei ka jaka leh Quarantine.
U bah Titostarwell u la iathuh ba na ka liang ki MDC jong ki Constituency bapher bapher, ki la wan ban ai jingkhein ia ka jingdon kine ki Quarantine center ha kaba baroh ki don haduh 1121 tylli ki Quarantine Center ha ka ba na ka liang ka KHADC kan ai 1000 tyngka marwei briew.
U la iathuh ruh ba kane ka pisa kin ai ha ki dorbar shnong khnang ba kin lah ban pyndon kam ha ki jingdonkam, jong ki nongiarap ne kiba leh quarantine ha kine ki jaka.
Guwahati: Ki don sa 111 ngut kiba ioh pang corona ha Assam bad baroh kiba ioh pang, ki la poi sha ka  ar hajar duna, kaba long 1,988.
Ha ka por 6.
39 baje mynta ka janmiet, U Himanta Biswa Sarma, u iathuh ba kitei kiba ioh pang mynta ka sngi, ki long na  Hojai, Kamrup, Nagaon, Morigaon, Nalbari, Goalpara, Golaghat, Jorhat bad na Dhubri district.
La iathuh ba 46 ngut na kitei ki dei na Hojai District, 28 ngut na Udalguri district bad 11 ngut na  Kamrup.
10 ngut ki dei na Nagaon, 5 na Morigaon bad 3 ngut na Nalbari.
Na Goalpara, ki don 3 ngut, 2 ngut na Golaghat, 2 na Jorhat bad iwei na Dhubri District.
Haduh mynta, baroh kito kiba dang don ia katei ka jingpang, ki long 1,539 ngut.
Ha Mizoram, ki don sa 3ngut kiba ioh pang bad baroh kiba ioh ia ka khlam corona ki la poi sha ka 17 ngut.
Ka khubor na ka tnat  information and relations of Mizoram, ka pyni ba kiba don ia katei ka jingpang haduh mynta, ki long 16 ngut.
Sngebha pynmih ha u rupang (kotkhubor) bad ha u rupang.
com.
Ha ka shi tarik jong u bnai Jylliew ka la mih kawei ka jingthoh ba ai ai kyrteng, “U Phadar Khyllah Sngi Uba Kwah Ban Mih Tdong" ha ka kot khubon jong phi da i wei i Bah Francis Syiemlieh ha kaba iadei bad ka article jong nga ha kawei ka kot khubor Phareng.
Nga sngew lyngngoh ba kat ka kotkhubor ba badonburom kum ka Rupang ka mynjor ban pynmih ia kum katei ka jingthoh.
Ki don kiba ong ba u Bah Francis u dei u para klas jong nga ha Mawlai.
Lada dei ma i nyngkong nyngshap nga kwah ban ban ai khublei ia i.
Kyrmen i koit i khlain.
La slem bah ym juh ia kynduh shuh.
I lah ban kontak ia nga da ka email ne ha Facebook.
Lada nga wan Shillong ngi lah ban ia kynduh ha kano kano ka jaka.
Nga kynmaw ba i long i khynnah ba tip sngi bad ba riewblei.
Ngam kwah ban ong bun halor ka jingthoh jong i Bah Francis namar ki paidbah hi ki la tip ka kum kumno ka long katei ka jingthoh jong i.
Ka dei tang ka jingthad madan (personal attack) para briew.
Ki ktien ba i pyndonkam ngim lah ban pynmih paitbah.
Ka jong thoh jong nga ka dei tang halor ki ishu (issues).
Ym don kano kano ka jingsngew shimet (personal).
U Bah Francis u dei ban tip ba don bun ki long ialam niam ha baroh ki jait niam bapher bapher ha ri India bad ha ka pyrthei hi baroh kawei kiba dei ki nongthoh.
Ki don bun kiba long journalist bad ki thoh pyrshah ia ki jongleh, ki jingkren, ki polici jong ki sorkar bad ki nongsain pyrthei.
Ki don bun ki nongialam niam kiba kren ne thoh pyrshah ia u President Donald Trump jong ka America.
Ha Brazil, ha ki ri Europe ruh kumjuh.
Ha kine ki sngi ki don ki pastor kiba kren pyrshah ia u Trump, ia ki governor bad ia ki polis namar ba ki long racist bad ki video jong ki ki la long viral.
Kumjuh ruh ha ri India jong ngi ki nongialam niam ki shait pynrem jur ia ki jingjia ha ri India jong ngi khatam ha kaba iadei bad ka secularism ne ka jinglaitluit niam.
U bah Francis i ong ba i ngeit ha ka theocracy ym ha ka democracy.
U don ka jinglaitluit ban ngeit kumta hynrei ngi tip ba la jan baroh ki ri ha ka pyrthei ki dei kita ki ri democratic bad secular.
Ka ri India jong ngi ruh kumjuh.
Ka jylla Meghalaya ruh kumjuh.
Nga ngeit skhem ba i bah Francis i la thep vote.
Ka jingthep vote ka dei ka jing pyniaid democracy.
Ha kum kane ka rukom jingshynshar ki jaitniam baroh ki laitluit bad ka jingshynshar pyrthei bad ka niam kim ia khleh.
Kumta haba u MLA Adelbert Nongrum u la duwai bad pule ia ka Baibel ha iing Assembly ka dei kaei kaei ka bymdei namar u ai nuksa ia kiwei ki jait niam ruh.
Kin sa don sa kiwei ki ban pule Koran ne Bhagavad Gita bad kumta ter ter.
