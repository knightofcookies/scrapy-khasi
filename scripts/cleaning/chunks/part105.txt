U la ong ba ym lah ban pdiang ia ki nongshong shnong da ka niam namar ba ka ri India ka dei ri laitluid ki niam ne secular.
Kane ka dei ka buit poh ka BJP ban shna vote.
U Bah Willbirth u la ong ba kin sa thaw noh ia ka North East Indigenous People Forum ka Meghalaya chapter ban pynkhlain ia ka jingiakhih pyrshah ia kane ka Bill.
Ha kajuh ka por, u la ong ba ka sorkar Meghalaya ka dei ban pyni da ki dak ym ban shu kren pyrshah ia kane ka Bill.
“U Conrad u dei ban pyni da ki kam haduh katno ka pyrshah ia kane ka Citizenship Bill bad ka dei ban khot da ka Dorbar kyrpang ban shim ia ka rai ba tyngeh halor kane", la ong u President ka  FKJGP.
U la ong ba u Conrad u lah dei ban leit pyrshah ia kane ka Bill khnang ban kham pynshah shkor ia ka sorkar India.
Ha kajuh ka por, u la ong ba lada ka sorkar ka iaid shakhmat ban mynjur ia kane ka Bill sa ha ka Rajya Rabha, kin iashong lang baroh ki seng ha dong mihngi ban shim ia ki lad ki lynti ban iada ialade.
Kumba 18 ngut ki samla kynthei kiba la dep shah pyntbit ha ka liang ka Assistant Pharma ha ka Cardiac Research Centre na Tura, ki la mad ia ka jingeh jongki, hadien ba ki la shah thok ban ioh kam sha Hyderabad.
Kine ki samla kila iakynduh mynta ka sngi lem bad ki nongialam ka KSU ba ialam da u bah Osternic Marbaniang, Asst.
Publicity Secretary ka seng ia ki nongpyniaid ka(DDUGKY) ha Shillong kaba dei ka nongpeit ia kane.
Haba batai ia ka jingjia, kine ki samla ki la iathuh ba ki la ioh jinghikai na ka Cardiac Research Centre, Tura lai bnai ha kaba la ai ruh ka jingkular ban ioh kam beit.
Hadien ba kila dep ia ka jingshah pyntbit, la phah ia ki sha Hydarabad ban trei ha ka Aurobindo Pharma, hynrei ynda ki la trei, ki la shah thok namar ba ka tulop kaba kular ban siew T.
10 hajar shi bnai hynrei ki siew tang 2, 4 bad don ruh 6 hajar shi bnai.
“Ngi la hap ban siew ia ka bai sah hostel, ka tulop kaba ki kular ban siew T.
10 hajar, ngi ioh tang 2 hajar, don kiba ioh 4 hajar bad kiba heh duh T.
6 hajar", la ong kine ki samla bad bynrap, ki phah sah ha iing wai briew bad kim ai jaka sah hostel.
Ki la ong ba kaba sngew lyngngoh ka long ba kane ka Cardiac Research Centre hadien ba ki la dep shah hikai ruh, kim ai syrnot satia ia ki  bad ki la shu phah ban leit shathie sha bar jylla.
“Ki shu ai da ka bio-data bad kane ym don ba pdiang satia", la ong kine ki samla.
Hadien ba ki la sah lai bnai, don kiba phet noh na katei ka Aurobindo Pharma ban wad kam shawei tang ban ioh ja namar ba kim don pisa kim don eiei.
Kawei pat ka jingeh ka dei ba ki briew hangthie kim treh ban kren Hindi ne phareng bad ki kren beit da ka ktien lajong jongki.
“Nalor ba ngi dei na ki longïing baduk, don kiba la hap ban leit trei security ha Hydarabad hynrei la ioh ban wan phai lyngba ka jingiarap ki para Khasi kiba trei ha katei ka jaka kiba la pynthied tiket lem", la ong kine ki samla.
Hadien ba la iakren bad ki nongialam ka KSU, ki bor ba dei peit ka DDU-GKY ki la kular ban khot ia ka bor pyniaid ka Cardiac Research Centre ban iakynduh markhmat bad kine ki samla.
Ki nongpyniaid ka DDU-GKY ki la khynniat ia kane ka kam sha ka Cardiac Research Centre kaba ai jinghikai ia ki samla, namar ba ka shu phah ia ki samla khlem pat thikna ia ka jinglait ki kam.
Ki la ong ba ka Cardiac Research Centre ka dei ban ai ia ka internal certificate hapoh shi taiew naduh ba la dep training bad hadien kin ioh ia ka certificate hynrei kam shym la leh ia kane.
Shillong: Ka Shillong Archdiocese Catholic Youth Movement (SACYM), ka kynhun ki samla ka Balang Katholik jong ka East Khasi Hills bad Ri-Bhoi District ka pynlong ïa ka jingïakynduhlang (Convention) kaba shisien  ar-snem na ka bynta ki Samla  ka Balang jong kine ki Ar-tylli ki District ka ban long ha Parish Byrnihat – Ri-Bhoi District, naduh kaHa kaba ïadei bad kane, ka Seng ka buh ka jingkyrpad ïa ki Sengbhalang bapher bapher, ïa ka kynhun ki Sengbhalang (CoHSO) jong ka Jylla bad kumjuh ruh ïa ka kynhun ka Seng bah ki Samla Shatei Lam Mihngi (NESO) ban pynjynsur ïa ka jingpakhang surok khnang ba kan ym ktah ïa ki samla bad ki para bangeit kiba wan shim bynta ha katei ka prokram ha kitei ki sngi.
Ka Seng kam don ka jingpyrshah ha kaba ïadei bad ka rai ki Sengbhalang.
Hynrei ka buh ka jingkyrpad khnang ba ki samla bad ki para bangeit ka Balang jong kine ki ar-tylli ki District kin lah ban wan shim bynta ha kane ka prokram kaba shisien ar-snem, ong ka kyrwoh na u samla Samla Blassius Mawlong, President, SACYM.
Shillong: Ka Synjuk ki Nonghikai Meghalaya Upper Primary School Teachers Association  (MUPSTA),State Level ka ai khublei sngew nguh ia ka sorkar Meghalaya hapoh ka jingialam jong U  Conrad K.
Sangma, myntri rangbah ka Jylla,  kaba la pyllait ia ka Arrear ba dang sahteng jong u ki bnai Nailur haduh Nohprah 2016(Saw Bnai) ha shwa ka jinglehkmen Christmas 2018.
Kane ka jingpyllait ia ka arrear ka  la long hadien ka jingiakynduh jong ka seng ia u myntri rangbah ha Asanang, Tura ha ka tarik 27tarik Naitung 2018 bad ha 30tarik Risaw 2018 ha ophis jong u ha Secretariat, Shillong.
Kum ka jing pynkynnmaw katei ka arrear ka dei ka ba ladep kular da ka Sorkar naduh u Snem 2016, ha ka jing kynduh bad ka JACATAM ha Secretariat, shillong.
Ha ka jingiadei bad kane, ka Seng ka kyrpad ia baroh ki head jong ki School ba kin sngewbha ban leit mih sha SDSEO, lada kim pat ioh haduh mynta.
Shuh shuh ka seng ka ka khmih lynti bad ngeit skhem ba ka sorkar lyngba ka ophis u myntri rangbah, ba kin khot ia kren biang halor ka jingdawa ba dang sahteng bad katei ka kynthup ban kyntiew deficit noh ia baroh ki Upper Primary Schools (Improved & Adhoc) ha ka jylla baroh kawei.
Ka seng MUPSTA ka da khmih lynti jur ban ioh ia kynduh ia u myntri rangbah, kham kloi katba lah kata ha shwa ka dorbar synrai 2019.
Shillong:Ka Association for Democracy and Empowerment (ADE), ka pynrem jur halor ka jing leh thombor ki pulit ia ki nongiakhih sha ka thain shatei lam mihngi, hynnin ka sngi, ha kaba ki la don kiba iap bad kiba mynsaw ruh kumjuh bad ka ADE ka shim ba kane ka dei ka jingleh thombor, halor ka jingiakhih kaba katkum ki kyndon jong ka synshar paidbah.
Ka ADE, ka ong ba ka Citizenship Amendment Bill, ka dei ka ain jong ka sorkar India kaba pynjot thiaw bad ka ban ktah tyngeh ia ka thain shatei lam mihngi bad la ong shuh shuh ba ka sorkar India, ka pyni shai ba kam burom satia ia ka jinglong kyrpang jong ka thain shatei lam mihngi bad ba ka la shu thombor da katei ka ain ia ki briew jong kane ka thain.
“Ki briew jong ka thain shatei lam mihngi, ki don ka jing shaniah ia U Narendra Modi bad ia ka seng BJP, hynrei katei ka seng, ka la shet kylla iangi" ong katei ka kyrwoh.
Ka ADE, ka ong ba kane ka ain namarkata, ka dei kaba shah niam bad kaba pyni ba ka sorkar India, ka ka kwah ban nion da ka jubor ban pynsah ia ki khar Bangladesh sha kane ka thain.
La ong shuh shuh, ba lada kum kitei ki jingjia, kan bha ban wad noh ia ka jinglaitluid na India, namar ba la khang lad ia ka hok bad ka jinglong kyrpang jong ki briew jong ka thain shatei lam mihngi, ong ka kyrwoh na U  Dalseng Bira Ch.
Momin, President, ADE, Apex Commitee, Tura.
Ki pulit jong ka Nagpur, ki la kulmar khlieh tyngeh ha ki khyndiat sngi ba ladep, haba uwei u samla shynrang, ula leit ujor sha ki, ba ki dei ban wad lem ia u klongsnam ba la jah jongu (stolen heart).
Utei u samla, ula ujor sha ki pulit halor ka nongrim, ba kawei ka thei samla, ka la tuh noh ia u klongsnam jongu bad u dawa ia ki pulit, ba ki dei ban leit wad mar mar.
Ki pulit ki ju ioh ia ki jing ujor halor ki jingjah tiar, hynrei kane ka jingjia ka pher na kiwei pat bad katei ka la pynlong ia ki, ba kin twad jingmut na kiba kham halor jongki halor katei ka jing ujor.
Kiba halor jongki, ki la pynkut, da kaba ong ba kim don satia ki kyndon ain jong ka India, ba kin leit wad ia u klongsnam ba la jah bad kumta ki iathuh ia utei u samla ba kim lah ban iarap satia ia u.
Ex-Pastor K.
LangrinDon kiba ong ba ka jingmih bun ki kynhun balang ka dei na ka daw ba kim sngewthuh ia ka ktien u Blei.
Hynrei ha ka jingsngewthuh jong nga pat ka long ba katba nang mih bun ki kynhun balang katta nangbha.
Ia kane nga pynshong nongrim na ka Gospel u Ioanis 15:5 ba u Jisu u ong, “Ma nga long u diengsohwain, ma phi ki tnad …" Hangne ki don artylli ki jingmut.
Kaba nyngkong ka mut ba u Jisu hi u long u metbah jong u diengsohwain bad kita kiba ngeit ha u ki long ki tnad.
Kaba ar pat ka mut ba u Jisu u long u metbah katba ki kynhun balang bapher bapher kat kiba la bud ia ki jinghikai jong u ki long ki tnad.
Nga iaroh ia u Martin Luther uba la long u nongprat lynti ia ngi ba ngin sngewthuh khambha ia kane ba da ka jingialam jong u ki la nang mih ter shi ter ki kynhun balang katba nangiaid ki por.
Haduh mynta tang ki kynhun balang ba la ithuh (Recognised Christian denomination) ki la don haduh 41,000 jait ha ka pyrthei.
Te ha ka jaka ba ngin sngewsih to ngin kmen bad iaroh ia u Blei ba kane ka dei da ka jingleh phylla da ka kti ba donbor jong u ba ka Hima jong u ka la nangiar ha kane ka pyrthei.
Na uwei u metbah ba long u Jisu ki la mih haduh 41,000 ki tnad.
Kane ka long shisha ka kam kaba khraw bad ba maian ba bun ki briew kim lah ban sngewthuh bad shemphang.
Halor ka jingmih bun ki kynhun balang ka la pynkulmar khlieh ia kiba bun ki briew ki bym pat ngam jylliew ia ka ktien u Blei.
Ki pyrkhat ba kita ki kynhun kiba la mih shuwa kin ioh ia ka bainong kaba kham bun katba ki kynhun balang kiba la mih kham hadien pat kin ioh ia ka bainong kaba kham khyndiat.
Kaba kum kata ka jingpyrkhat ka long kaba bakla shibun bad tang ki riew khim jingmut kiba pyrkhat kum ia kata.
Lada ngim pule na ka Gospel u Mathaios 20:1-16 ngi lap, U JISU U la kren pharshi ba u trai bri soh u la phah ia ki nongtrei ha ki kynta ba iapher iapher.
Don kiba sdang trei ha ka por 3 baje, don kiba sdang trei ha ka por 6 baje, don kiba sdang trei ha ka por 9 baje bad don kiba sdang trei sa ha ka por 11 baje.
Hynrei ha ka por ba u ai bainong pat ym don ba ioh tam.
Kata, kiba trei naduh dang step ki la ioh mar shisuka bad kiba trei sa ynda la jan miet ruh ki la ioh mar kajuh shisuka.
Kane ka mut ba ki kynhun balang kiba la dap da ki spah snem bad ki kynhun kiba dang shu mih shen ruh kin ia ioh ka bainong mar kajuh ha ka sngi ba khatduh.
Nangta, don pat kiba pyrkhat ba ki kynhun balang kiba la mih shuwa kin poi shuwa sha ka Nongbah Bakhuid bad ki balang kiba mih khatduh kin poi khatduh hangta.
Hynrei lada ngin pule na ka Kitab Jingpynpaw 21:13 la thoh kumne, “Naphang mihngi lai ki khyrdop".
Baroh ngi tip ba ka sngi ka ai jingshai nyngkong ia ka mihngi, kham hadien pat ka ai jingshai ia ka shatei bad shathie, bad khatduh pat ka ai jingshai ia ka sepngi.
Hynrei ka ktien u Blei ka iathuh ia ngi ba kine ki khaddar ki khyrdop ki ia poi lang sha kata kajuh ka Nongbah Bakhuid.
Kane ka thew ba baroh ki kynhun balang kat kiba la bud bad la ngeit ha u Jisu kin ia poi lang ha kajuh ka por ha ka Nongbah Bakhuid la ki dei kiba mih shuwa ne kiba mih khatduh.
Balei ba nga ong ba katba nangmih bun ki kynhun balang katta ka nangbah.
Ka daw ka long ba ki kynhun balang ki long kum ki skul, ka bneng pat ka long kum ka MBOSE.
Kam long kaba bha ba ha ka Nongbah Shillong kan don tang kawei ka skul, namar bun ki khynnah kim ioh ban leit skul.
Hynrei da ka jingmih bun ki skul ka long ka lad bad ka kabu ia baroh ki khynnah kat kiba kwah ban leit skul.
Ia ka jingpass ne jingpheil ka shong ha ka rukom hikai bad ka jingtrei shitom jong ki khynnah.
Baroh ki khynnah jong kawei pa kawei ka skul kin poi sha kajuh ka Board.
Ha kajuh ka rukom ruh lada don tang kawei ka jait balang ka long kaba sniew.
Kata ka jingsniew ka long ba ki nongialam balang kin leh mon bad kin sngew sarong.
Kin niewbein ia kiba duk ba jynjar, ka bamsap ka bampong ruh kan jur; bad kiba bun kin shah kynjat na ka balang bad kin kylla long ki khun ka dujok.
Namarkata, ka jingmih bun ki kynhun balang ka long ka lad ia baroh ba kin poi sha bneng.
Bah Monarch ShabongKi don shibun kiba dawa ia U Conrad Sangma, myntri rangbah ka Jylla, ba un weng noh ia ka jing ia trei lang bad ka seng BJP, namar ba ka mynjur ia ka ain buhai shnong ki poiwir; hynrei ngim tip, la kitei ki nong dawa ki da don jingmut ne lehse ki kwah pynban ban shu pan ia khlad noh, da ka jingbitar.
Hynrei ngin hap ban sngewthuh ba ka jingjia ka la dep jia bad ia ka ain, kaba la dep mynjur da ka Lok Sabbha, ym lah shuh ban pynkylla khongpong, da kaba weng ia ka jing ia treilang bad ka seng BJP, namar lada phi ia shong jngai ne phi ia shong syndah, ka ain ka trei la ka kam.
Lyngngoh ba kine ki nong dawa, ki phai khmat tang ia U Conrad bapli, hynrei ki dei ban phai khmat ia U Donkupar Roy, nongialam ka UDP, ia U Bah Hamlet Dohling, nongialam ka PDF bad khamtam ia U Ma Vincent Pala bad ia ka kong Wansuk Syiem, kiba don hangthie ha shen bha, ba kin ba kin min noh na ka sorkar jong U Modi (ym ba kin mih shabar ka Iing Dorbar).
Katei ka ain Citizenship (Amendment) Bill, 2019 ka la iaid shakhmat bad ka dei ban ioh pat ia ka jing mynjur jong ka Rajya Sabbha, ha shwa ba kan long ain bad ia mynta ngin hap ban ai nguh let ia U Conrad Sangma, ba ula dep khang horkit hordang ia katei ka ain, ha shwa ba kiwei kin kyndit thiah ban iakhih pyrshah.
Mynta ka sorkar Meghalaya, ka dei ban thaw sa tang ki ain, kiba pynkhlain ia ki trai jaka trai muluk (namar ba ka ain jong ka Meghalaya, ka ia pher na kiwei kiba sha ri thor) bad kam dei ban ailad ia ka die jaka puta bad ha kajuh ka por, ka dei ruh ban pyn jari ia ki ain kiba pyrkhing ia ka jing wan buhai shnong ki poiei bad lada kitei ki la urlong, kumta ngi la pyndep ia 50percent ka jing ia khun ban teh lakam ia ki mynder.
Ka Meghalaya, ka don ar ngut ki MP ha Lok Sabbha bad kam dei ban kob sob ha ka jing iadei bad ki ishu ka India, hynrei ka dei ban long adkar bad ban husiar ialade bad ka dei ban sngewthuh ruh ba ka India, da lei lei kan nym sngap ia ka sur jong kine ki rit paid.
Lada U Conrad, u dang iai bteng ban don lang bad U Modi, kumta ka lad ban ia pynbeit, ka dang don, hynrei lada u nang jngai lei lei, kaba eh, ba ka BJP kan thom da ka jubor justi syndon.
Da U Bah Philip MarweiñLada kheiñ naduh mynta ka sngi, ka por ka dang sah sa tang 54 sngi ban ia-thep-vote na ka bynta ka MDC ilekshon sha ka iing dorbar thaw ain jong ka Khasi Hills bad Jaintia Hills District.
Ka sngi thep kyrteng kan sdang ha ka 2 tarik u Rymphang bad kat ha ka 7 tarik jong u juh u bnai, mynta ka snem.
Ka por ka her stet bad ym lap ba iohsngew.
Ka snem 2018 katai ka la leit bad ka 2019 ka la jam la lai sngi.
Ngin sa iohi kiei de ki ban jia ha kane ka ha kane ka snem nalor ka ilekshon MDC bad ka ilekshon MP.
Shisha ngin sa iohi de sa ka ilekshon shiteng samoi na ka bynta ka Selsella.
Hynrei nalor ka ilekshon sa kaei de ngin sa iohi ha kane ka snem 2019.
To ngin kyrmen ba baroh ki jingjia kin long kiba kham bha shuh shuh ban ia kiba la jia ha ka snem ba la leit.
Kaba kham pynbunkam mynta ia ki party bad ia ki nongiakhun ka dei ka Ilekshon MDC bad MP.
Ngin hab ban iajied 29 ngut ki MDC naka bynta ka Jaintia Hills District Council bad 29 ngut ki MDC na ka bynta ka Khasi Hills Autonomous District Council.
Nangta, ngin hab ban jied 2 ngut ki MP, iwei na bynta ka Constituency Tura bad iwei na ka bynta ka Constituency Shillong.
Na ka bynta ka Selsella, ngim da khuslai than namar tang ki nongjied jong kathie ka constituency kin hab ban khuslai jingmut.
Namar ba ka dei ka kam paidbah, namar ba hab jied da u paidbah, ki ban bunkam ym dei tang ki kyrtong kiba iakhun ilekshon bad ki Party kiba pynieng ia ki, hynrei kiba kham bunkam ki dei ki paidbah nongtrei jong ki party bad jong ki kyrtong, kynthup ia ki Independent.
Ka jingbunkam ka dei kaba pynkhreh pynkhrum da ka peisa tyngka, ka treikam treijam ban pynkhreh iaka bam ka sa bad ka dih, ka jingpynkhreh ban ia-tong briew lane iatan briew ban ioh kham bun ban jop bad ha kane ka jingiatan bad iatong briew hab ruh ban pyndonkam da ki buit ki sap katba don la ka long ha ka lynti kaba bha bad kaba khuid bad don ruh kiba pyndonkam da ki lynti kiba jakhlia bad wat ban thied ne thong da ka peisa tyngka.
Oh, ka por ilekshon ka dei ka por muja bad khawai na ka bynta kiba khmih lynti ia kane bad ka dei ruh ka por ban saja na ka bynta kiwei pat.
Shibun ka por la pynyrwa ei ha ka por ilkshon.
Kin don ruh ki longiing kiba duh bylla ne duh treikam lajong tang na ka bynta ban trei na ka bynta ki kyrtong nongialeh.
Hynrei don pat kiwei kiba kamai ha ka por ilekshon bad katba nang bun ki ilekshon, katta ka jur ka jingkamai.
Na ka liang ki paidbah ai ba kin da husiar bha ioh ngat kha ma kha ha ki lynti ki bym long ne kibym sngewtynnat.
Ka ba donkam ia u paidbah babun u bym don bynta ei ei bad ka jingtrei party lane trei kum ki nongtongbriew ha ka por ilekshon ka long ban duriap bha ia kum kino ki kyrtong ba dei ban jied khnang ban ioh ia ki briew kiba tiengblei, kiba lah ban shaniah, kiba don jingshemphang bad ki bym bamsap.
Ha kine ki bnai, ki taiew bad ki sngi kiba la leit noh ngi la iohi lyngba ki kotkhubor ia ki kyrteng jong ki briew ki ban ia-aireng ha kane ka ilekshon MDC bad MP ban wan.
Na ka bynta ka ilekshon MDC lei lei ki la mih tylli ki kyrteng bad bun bah na ki, ki dei kiba dang thymmai suda.
Don kiba ibit ibiang ha jan baroh ki liang hynrei kham bun kim kot ryngieng satia ban long tang kat ka kyrdan MDC ruh,hynrei ki dei kiba biang ka spah bad ki kup ia ka rongphong pyrthei.
Don pat kiba la trei kum ki dkhot jong ki seng aiu re pynban ki wan tyrwa ialade ban long MDC hakhmat u paidbah haduh ba la i ngiah wat tang ban peit ruh.
Ew, ban long MDC kam dei ka kam kai lane ban ialeh khiewja kai.
Nyngkong eh ka donkam ka jingtip kaba iar nadong shadong shaphang ka District Council ba ka dei ka-ei.
Kaei ka jingmut jong ka, kiei ki ain kiba iadei bad ka, ki ain kiba don ha ka Sixth Schedule bad kiwei ki ain de namar ki ain ka District Council ki iatyngkhuh badkiwei kiwei ki ain de.
Lada ym ioh ia ki briew kiba la tbit lypa ha ki ain ruh donkam ia ki briew kiba la kham tip rukom shaphang ka District Council.
Ban long u MDC ka mut ban long u nongthaw ain bad nongthaw ki lad ki lynti, ym ban shu leit shong kum u Thlong ha Iing dorbar thaw aiñ.
Kiba iamih madan ha lympung ilekshon kum ki rang bad ki thei tyrwa ha kane ka kynti mynta, kham bun hi ki dei kiba dang samla bad kiba dang eh dang khlain.
Ka itynnat shibynta bad ka i ma ruh shi bynta.
Hynrei ban aiti ia ka kam iap kam im ha kiba dang samla, ki bym pat i khia-thew bad ki bym pat tip ia ki tynrai bah jong ka District Council ka dang i syier bad i ma.
Ko, ki paidbah jong ka Rilum Khasi badJaintia da khan, da bishar bad da duriap bha.
Wat shaniah kulmar, ne ia-thep-vote thurmur ioh ngin babe kylla ioh ki iaryngkang diengkper shiphew sien ha ki san snem.
Ngi la dep iohi aiu ka la jia ha ki District Council jong ka Khasi, Jaintia bad Garo Hills, ha kine ki 67 snem kiba la leit naduh ba la sdang ka District Council.
Ngi la i ngiah shoin ban peit ia ki jingleh jingkam kiba khyllah khyllah ha District Council ha kine ki snem ba la leit, khamtam ha kine ki 20 snem ba la leit.
La pynlong politiks lut ia ki kam paidbah kiba kongsan bad la pynlong iaka District Council kum ka krem ki nongtuh bad Nonglute haduh ba ym don shuh ka hok ka sot kumba ka dei ban long.
Shillong: Tang mar ia sdang ki kynta pakhang shnong kata ha ka por 5 baje mynstep, kawei ka trok ka la shah lun maw ha Mawlai, katei ka jingjia ka la jia ha ka por 5 baje mynstep ha ki bynta jong ka Mawlai.
Katei ka trok kaba la shah lun maw ka dei kaba don ia u nombar AS 19 C 3938, ki ïit kiba don sha ki bynta ba shakhmat jong katei ka trok ki la pra phom bad ki pulit ki la leit pynieng ia ka mynta hajan ktem jong ki CRPF ha Mawlai.
Ha katei ka jingjia, u nongñiah jong katei ka trok uba la tip kyrteng kum u Ainul Ali (23 snem karta) u la mynsaw na ka jingshah shoh ha ki briew ki bym ithuh, kumjuh ruh u nongbud jong katei ka trok u Rocki Ali (18 snem karta) u la mynsaw malu mala bad ki pulit ki la ialam ia ki sha Civil Hospital, Shillong.
Kitei kiba la shah shoh baroh ar ngut ki dei na Kamrup, Assam.
Ha ka por 8 baje mynstep ka la don ka jingkhang maw ia ka surok ha 3 Mer bad ki pulit ki la wan ban weng noh ia kitei ki maw napdeng surok, nangta ka la don ruh ka jingkhang maw ha Lad Lum-mawbah bad ia kitei ki maw ruh ki pulit ki la leit weng noh.
Ka jingkhang maw hapdeng surok ka la long ha Mawlai bad ha Jaiaw, ka la don ruh ka jingthang taiar kali ha ki thaiñ Upper Shillong bad ha Mawlai.
Shillong:Ki dak ki shin ki kdew, kumba ka National Peoples Party (NPP), kan lah ban ia khlad paralok noh bad ka seng BJP, ha ki khyndiat sngi ban sa wan bad ka daw ka long hadien ba ka sorkar BJP, ka la leit rah ia ka ain ban ai lad ia ki poiwir ba kin buhai shnong sha ka thain shatei lam mihngi.
U Conrad Sangma, myntri rangbah ka Jylla bad uba dei ruh U President ka NPP, ula ia kynduh ia ki nongialam jong ka seng NPP myn hynnin ka sngi ha Secreteriat ban iakren halor katei ka jing mynjur jong ka Lok Sabbha ia katei ka ain.
Haba iakren bad ki nongthoh khubor, U Conrad ula ong “Ngin sa iashong ban iakren ban iapyrkhat ia kane ka kam, la ngin mih noh ne em na ka NDA bad baroh ki nongialam ka party jong kane ka dong mihngi ka India".
U Conrad, ula ong ba ka seng NPP, kan sa shong noh shen ban shim ia ka rai bad katei ka long hadien ba ka sorkar pdeng ka la pdiang ia ka Citizenship Amendment Bill 2016 ne ka ain pdiang nongshong shnong ia ki briew na Bangladesh, Afghanistan, Pakistan kiba dei ki Hindu, Sikh, Parsis, Jain bad Khristan ban long nongshong shnong ha India.
Ha kawei pat ka liang, U Bah Prestone Tynsong, uba dei u myntri rangbah ba ar ka Jylla, ula pynsngew ba ka jingleit rah ia katei ka bill ha ka dorbar Lok Sabbha, ka dei ka jingthombor ia ka synshar paidbah jong ka India.
U bah Tynsong, ula pynsngew ba ka seng NPP, kan sa ia kynduh shen ban ia kren halor kane ka phang bad ula ong ruh ba ka sorkar India, kam shym la shim jingmut satia, na ki nongialam jong ka thain shatei lam mihngi, ha shwa ban rai ia katei ka kam bad ula ong shuh shuh ba ha katei ka ain, ka la dei ban pynrung ia ka kyndon, ba kan nym trei kam satia sha ka dong shatei lam mihngi.
Ha ka jing iit jingtip, la lap ba ka jingdon briew jong ka Bangladesh ha u snem 2019 ka long 161,589,759.
Na ka jingkhein la lap ba ha u snem 2004, ki Muslim kiba don ha Bangladesh, ki don 89.
5 percent lane 137,787,259, ki Hindu ki don 9.
6 percent lane 14,993,941.
Shillong: U myntri ka tnad pynroi sor uba dei ruh u Working President ka PDF u bah Hamlet Dohling u la ong ba ka PDF ka ieng ha ka nongrim da kaba buh ia kajaitbynriew hakhmat bad ka sorkar hadien bad u la ong ba ka PDF kam pdiang da lei lei ruh ia ka Citizenship Amendment Bill, 2016 bad u la dawa ba u myntri rangbah ka jylla u Conrad K Sangma u dei ban khot kyrkiehnoh ia ka jingialang ki Party kiba don hapoh ka kynhun jong ka sorkar MDA.
“Ngi buh ia ka jaitbynriew hakhmat, ka sorkar hadien, u myntri rangbah u dei ban khotmar mar ia ka jingialang kyrkieh jong baroh ki Party kiba don hapoh ka sorkar MDA ban ia kren ia kane ka kam" ong u bah Hamlet Dohling haba ia kren bad u Rupang.
Utei u MLA ka Mylliem konstitwensi uba dei ruh u General Secretary barim ka KSU u la ong ba ka Joint Parliamentary Committee (JPC) kaba la wan sha nongbah Shillong kam shym la sngap ia ka sur kaba mih na kane ka jylla hynrei ka la mynjur beit beit ia katei ka bill khlem da kheiñ snep, nalor kata u la ong ba ka kynhun myntri sorkar jong ka sorkar pdeng ruh ka la mynjur bad mynta lei lei la mynjur syndon ia katei ka bill hapoh ïng Dorbar bah ka Ri ha Lok Sabha.
“Ngim pdiang da lei lei ruh ia katei ka aiñ kaba buh hapdeng ka jingma kaba khraw ia ka jaitbynriew" ong u bah Hamlet haba pynrem ia ka BJP bad ia ka sorkar NDA.
U la iathuh ba ka jingleit kyrshan ka PDF ia ka sorkar MDA ka dei beit halor ka nongrim ba ka NPP kan ialam ia kane ka sorkar bad ba ka NPP ruh ka la ieng skhem naduh nyngkong ban pyrshah ia kane ka Bill.
Halor ka jingdon bynta lang jong ka BJP hapoh ka sorkar MDA u bah Hamlet u la ong “Dei na kane ka daw ba ngi kwah ba u myntri rangbah un khot noh mar mar ia ka jingialang jong ki Party kiba don hapoh ka MDA".
Shillong: Ka North East Students’ Organisation (NESO) kaba kynthup ia ka Khasi Students’ Union (KSU), All Assam Students’ Union (AASU), Naga Students’ Federation (NSF), Mizo Zirlai Pawl (MZP), Twipra Students’ Federation (TSF), All Manipur Students’ Union (AMSU), Garo Students’ Union (GSU) bad ka All Arunachal Pradesh Students’ Union (AAPSU) ka la ai khublei ia ki paidbah namar ka jingiai shah jong ki bad ka jingkyrshan jong ki ia ka pakhang shnong ba katei ka seng ka la khot mynta ka sngi.
Ka NESO ka la ong ba kan dang iai buddien mynta ia katei ka mat kaba ia dei bad ka Citizenship Amendment Bill, 2016 kaba la mynjur da ka Lok Sabha bad kan dang shong pyrkhat ban shim sa ia kiwei pat ki rai ha ki sngi ki ban wan.
Ka kyrwoh na u Chairman bah Samuel Jyrwa bad u General Secretary u Sinam Prakash Singh ka la pynrem jur ia ka jingther kuli ki pulit ha Tripura ha kaba ki la don ki samla kiba mynsaw.
Ka kyrwoh ka la ong ba ka jingshah ñion jong ki samla Tripura ka dei namar ba ki briew ba nabar ki la iohi ba ki la kylla rit paid bad ba ka sorkar ruh ka dei kaba la ialam da ki briew ki bym dei shuh ki trai muluk.
B.
M.
LanongKa jylla Meghalaya ka don ha ka jingma bakhraw, namar ka ain kaba ithuh ia ki nongshong shnong kum ki trai ri Citizenship (Amendment) Bill 2016, kaba thmu ban pynlong trai ri ia ki phew lak ngut ki Hindu, Sikh, Buddhist, Jains, Parsi bad ki Kristan kiba dei ki trai ri ka Pakistan, Afghanistan bad Bangladesh ki la ioh ia ka jinglong trai ri paka ha ka ri India, namar ka sorkar BJP ka la mynjur bad rai ban pyntreikam noh ia kane ka ain.
Khlem da kdew ia kiwei, tang ha Bangladesh kaba iakhap bad ngi, palat 75 lakh ngut ki Hindu ki la dep mih na Bangladesh hapoh u snem 1991, katkum ka khanasamari (census) jong ka ri Bangladesh.
La ioh jingtip ruh ba kiba bun na kine ki la wan rung shapoh ri India.
Nangta palat 5 lak ngut ki Bihari Muslim ruh ki la wan rung sha ri India na Bangladesh, katkum ka jingshem u Lat barim ka Assam u Lt.
Gen S.
K.
Sinha, ia kaba ula phah da ka jingthoh sha u President ka ri India ha u snem 1998.
Ka ri India, katkum ka khanasamari 2011 ka don 1,210,193,422 ne 1.
21 billion ngut ki trai ri.
Tip shiphew snem hadien, kata ha u 2021, sa katno ngut kin nang roi, namar tang haduh mynta ruh, ka jingroi ka la poi 1,350,236,752 ne 1.
35 billion ngut.
Ha kaba iadei bad ka ain jong ka jinglong trai ri, la kdew shai kdar hapoh ki kyndon jong ka ain, Citizenship Act 1955.
Ia ki mynder bar-ri pat la kdew hapoh ki kyndon jong ka Foreigners Act 1946.
Ha kane kaba mynta, ka sorkar ka la pynjynsur ia ki kyndon ain.
Katba ia ki refugee phetwir kiba dei ki mynder bad kiba wan rung tuh shapoh ka ri India, ka don sa ka ain, Illegal Migrants Act 1983, kaba kdew ia ki kyndon bad ia ki nongrim ban leh ia ki.
Ki jingma ia ka jylla Meghalaya bad ia kiwei ki jylla ba marjan ka long ba hapoh Meghalaya ruh, namar ka jingkhynra mynder ha Assam, la iohi ia ka jingroi kyrthep ki riew phylla kiba la rung, la shong- la sah, bad la khaii-pateng ha kylleng, ym dei eh tang ki bar ri, hynrei na kiwei ki jylla ka ri India ruh, ia kaba la ailad khamtam sha ki thain border da ki Hima, ki Raid bad ki shnong ki thaw.
Peit katno la don ki nongshong shnong ha u snem 2011 ha Meghalaya.
Baroh katkum ka census ki la don 29, 66889 ngut.
Haduh mynta la roi haduh 36, 80741 ngut.
Ki paidbah, ki Dorbar, ki seng bhalang, ki nongmih khmat paidbah bad ki bor sorkar, kim dei ban kut tang ha ki jingiakren, hynrei ban khih bad leh la kajong ka bynta.
Shillong: Ka Thma U Rangli Juki (TUR) ka la pyrshah jur ia ka jingpdiang ka sorkar ia ka Citizenship Amendment Bill 2018.
Ha ka kyrwoh ka nongialam ka TUR ka Kong Angela Rangad, ka la ong ka pynrem jur ia ka sorkar India kaba la ialam khmat da ka BJP kaba la wanrah bad mynjur ban pynlong Ain ia ka Citizenship Amendment bill ha Lok sabha hynne ka sngi.
Kane ka pynpaw shai ba ka Sorkar India kam khein snep ia ki Jaidbynriew rit paid kiba don ha kane ka Jylla bad ha thain shatei lam mihngi baroh kawei.
Katba ka thain shatei lam mihngi baroh kawei ka dang ieng pyrshah ia kane ka Ain long trai shnong (Citizenship Bill), ka Sorkar India pat ka tynruh jubor bad pynlong ain da kaba wanrah bad mynjur ia ka Bill ha Lok sabha mynne ka sngi.
Ka jingbymkhein kor bad khein snep ka pyrthei India ia ki rit paid bad ki riew lum ka iai bteng haduh mynta.
Kane ka pynpaw ba ka Sorkar India kam khein kor ia sur jong ngi ki trai ri trai muluk ka Jylla bad ka thain baroh kawei.
Kumta ka TUR ka pynrem ia kane ka jingleh bymsuidniew, ka la ong ha ka kyrwoh ba la pynlait mynta ka sngi.
Kane ka Ain ka thmu ban pynkylla Ri Hindu ia ka thain shatei lam mihngi bad ka dei ka buit sianti jong ki Seng Sain hima heh paid hindu kiba kwah ban pynlong ia ka Ri India ka Ri Hindu bad ban synshar donbor kumba ka la paw ha kine ki snem.
Ki trai ri ka Jylla bad ka thain kiba la shah dakhol bad shah kurup jubor ka khyndew ka shyiap ha ki briew kiba napoh bad nabar ka jylla ka jingsheptieng bad ka jingieng pyrshah ia kane ka Ain ka long kaba shongnia.
Ka TUR ka ieng ban pyrshah ia kane ka Ain.
Shuh shuh kane ka Ain ka lah ban wanrah ia ka jingsngew iapher jait bad jingiasngew iapher niam kaba shyrkhei namar lyngba jong ka kiwei pat kiba dei na kiwei pat ki kynhun, khamtam ki nongindia kiba dei na ka niam muslim ki shah suba sniew.
Ka TUR kaba ieng ruh na ka bynta ban iada ia ki hok jong ki nongshong shnong ka Jylla bad ban iada ia ka khyndew ka shyiap ka pyrshah jur ia ka ain bad ym lah ban pdiang ia kano kano ka Ain kaba lah ban pynduh pyndam ia ki hok, khamtam eh ia ka hok jong ki nongshong shnong ka jylla bad ka thain bad ban knieh noh ia ka khyndew ka shyiap da ki bor kiba napoh bad na shabar.
Ka TUR ka ieng na ka bynta ka Ri kaba laitluid bad ba baroh kin ioh ban im laitluid bad ka thain baroh kawei ka dei ka jaka shong jong ki spah bad ki hajar tylli ki kynhun jaidbynriew kiba don la ki jong ki kolshor bad dei riti bad ka TUR ka dawa ba dei ban burom bad niewkor ia ki ym ban shu teh mraw bad pynkylla Hindu ia ka thain baroh kawei.
Ka TUR ka dawa ia baroh ki seng sain hima ka JYlla bad ka thain ba ki dei ban weng noh ialade na ka jingiatreilang bad ka BJP.
Ki trai nongshong shnong ka Jylla bad ka thain ki dei ban im laitluid bad kim dei ban sheptieng ia ki bor jong ki heh paid hindu bad ngi dei ban pynneh pynsah ia ka jinglaitluid bad ban im suk imsain kumba la im ha kine ki Lum da ki phew hajar snem.
Ka TUR ka khot ruh ia ki nongshong shnong ban iatai bniah halor kane ka ain bad ban pyndam shi syndon ia ka.
Ha kajuh ka por, ka TUR ka pynrem jur ia ka jing leh dusmon bad ka jingsiat pathar ka sorkar Tripura ia ki nong sohng shnong ba iakhih pyrshah ia kane ka ain, la ong ka kyrwoh na ka Kong Angela.
Shillong: Ka Shillong Sports Association (SSA) ha ka sngi Nyngkong ka la sdang ïa ka lympung ïalehkai U-12 bad U-14 Football League Tournament.
Ia kane ka jingialehkai, la plie paidbah da u Vice President bad Chairman ka Tournament Committee ka synjuk u bah T.
R Shanpru ryngkat ka jingiadon lang jong ki dkhot ka SSA.
Ha ka jingiakhun jong ka U-12, ka Mylliem ka la lah ba kan pynliem ia ka Golflink SC da 15-0, ka Mawlai ka la jop ia ka Mawpat da 5-2 katba ka Laitkor ka la ioh ia ka walkover pyrshah ia ka Jongksha SC.
Katba ka resol na ka jingiakhun ka U-14 ka Mawryngkneng S.
C.
ka la pynliem ia ka Mawkhar SC da 2-0, ka Langsning FC ka la pynliem da 23-0 ia ka Wahingdoh SC.
Shillong: Ka kynhun ialehkai ki kynthei ka Tynrai ka la pynliem ia ka Tyllilang Basketball Academy da 50 la 25 point ha ka jingiakhun kaba long ha kane ka sngi Nyngkong.
Ha kawei ka jingialehkai, ka Touchline Basketball Academy ka la pynliem ia ka Eastern Pirates da 38 la 36 point.
Ha ka jingiakhun jong ki shynrang, ka Rangjanai ka la pynliem pyrshah ia ka Veteran Combine da ka 52 la 51 point.
Ka Aeronation ka la pynliem ia ka Malki, da kaba pynliem da 47 la 45 point, katba ka Khasi Tribe ka la pynliem ia ka Nangiapyrshang, da 42 la 19 point.
Ha ki kynta jong ka pakhang shnong ha baroh kawei ka thaiñ shatei Lam mihngi, ka la mih ka jingiakynad hapdeng ki pulit bad ki samla kiba la leit ban khang lynti ia ki surok bah bad ha katei ka jingjia ki pulit ki la ther kuli naphang bad ki la don 6 ngut ki samla kiba la mynsaw jur.
La ong ba kitei ki samla ki dei ki dkhot jong ka IPFT (Tipraha), katei ka jingjia ka la jia ha ki thaiñ ka Madhab Bari.
Ki khubor na Tripura ki la iathuh ba ki pulit ki khlem ai satia kano kano ka  jingmaham ia ki nongiakhih shuwa ba kin siat ia ki hynrei la ong ba katei ka jingther kuli ka dei kaba kyndit kyndit.
Shuh shuh katei ka lad khubor ka la iathuh ba hadien ba la iohi ba ka pakhang shnong ka treikam pura, ki dkhot ka BJP ba ialam da ka Pratima Bhowmik ki la leit sha ki ophis bapher bad ki dukan bad ki byrngem ia ki nongtrei ba ki dei ban trei beit ia ka kam jong ki lym kumta kim dei shuh ban wan trei naduh lashai ka sngi, katei ka kynhun ka BJP ka la patar  ruh ia ki jingthoh kiba la tah ha kynroh kiba la thoh pyrshah ia ka Citizenship Amendment Bill, 2016 bad ia ka sorkar BJP.
Shillong: Ka Maitshaphrang XI ka la rah ia ka nam lahduh hadien ba ka la pynliem pyrshah ia ka Pararo XI ha ka jingiaknieh ia ka nam lahduh ka 1st (L) Pilat J.
Khongkliam Memorial Trophy ba la pyniaid da ka Mawshun Sports and Cultural Club (MS&CC), Mawshun ba long ha ka 31 tarik Nohprah 2018.
Ha kane ka sngi, la donlang u bah Hiwbert Mawlong kum u kongsan ba dei ruh Manager jong ka Banalari Football Club, Shillong, ba la don u Sordar jong ka Raid Mawshun, ki riew rangbah na ka Shnong, bad kiwei.
Ha kane ka jingialehkai, la wan iashim bynta kumba 25 tylli ki kynhun.
Ha ka jingiakhun ha Madan Shnong Mawshun hapdeng kitei ki ar tylli, ka long shisha ka jingiakhun kaba itynnad ba mar kat juh bor hynrei ha kaba kut ka jingialehkai ka Maitshaphrang XI ka la ioh rah ia ka nam lahduh lyngba ka 1 kol na u Mankupar Rymmai uba la ioh rah ruh ia ka nam best player jong mynta u snem.
U Kongsan Bah H.
Mawlong ha ka jingai jingkren jong u ha katei ka sngi u la ai shisha ka jingiaroh ia ka Club ba ka la lah ban pynlong ia kum kane ka jingialehkai ka ban kyntiew ia ka sap ka phong ki khynnah samla jong ka shnong bad ka thain hi baroh kawei.
La ioh ruh ia ka jingpule khana lyngkot da u Secretary jong ka Club, u Samla Pynskhemlang K.
Masynting shaphang ka jingim jinglong une u rangbah Pilat ba ka club ka ai burom ha u, uba dei ruh u nongseng ia ka skul Lumjingtip Secondary School Mawshun kaba mynshuwa la ai kyrteng ka Lumjingtip M.
E.
School Mawshun.
Ha katei ka sngi, la don ruh ka jingialehkai Penalty Shout-Out mynstep bad hadien kane la ioh sa ka jingialehkai na ki khynnah kynthei.
Ha katei ka sngi phainal ka M.
S & C.
C la ioh ruh ban pynkup burom ia ki khynnah skul jong ka shnong Mawshun kiba la pass bha ha ki examin ba pher bapher mynta u snem naduh matrik shaneng, lah ong ka kyrwoh na u bah Pynskhemlang K.
Masynting, u Secretary ka Mawshun Sports & Cultural Club.
Shillong: Ka Khasi Students’Union (KSU) ka ai khublei ia baroh ki paradoh parasnam ka Bri U Hynñiewtrep halor ka jingkyrshan kaba radbah ka jong ki halor ka jingkhot pakhang shnong ka NESO bad ka KSU mynta ka sngi ka 8 tarik Kyllalyngkot 2019.
Katkum ka jinglong jingman mynne ka sngi ka seng ka la sakhi ba baroh ki Khasi ki sngewthuh ia ka jingma kaba ap lada pynkylla aiñ ia ka Citizenship Amendment Bill 2016.
Ka Bri U Hynñiewtrep lem bad ka thain shatei lam mihngi kam dei ka jaka ai basa ia ki poiei ba ai sertiphiket u Narendra Modi.
Mynta ka sngi ka Lok Sabha ka la pdiang ia ka Citizenship Amendment Bill 2016, hynrei ka seng ryngkat bad ka NESO kan ap pat sa ia ka rai jong ka iing ba kham halor, ka Rajya Sabha ka ban long lashai ka sngi.
Kumta ka seng ka kyntu ia ki paradoh parasnam ki Khynriam, ki Pnar, ki Bhoi, ki War, ki Maram bad ki Lyngngam ba kin long kiba iaishah ha kine ki khyndiat sngi namar hadien kane ka 8.
01.
2019, wat lada yn ym don jingiakhih eiei ha ka Bri U Hynñiewtrep naduh lashai ka sngi, ka seng ka kyntu ia ki paradoh parasnam ban peit pyrman bad ap ia ka rai jong ka seng kmie ka NESO kaba kdup lang ia ka KSU ynda ka la pynbna biang ia ki jingiakhih kiba kham tyngeh.
Shillong: Ka Pakhang shnong ba la khot da ka North East Student Organisation ( NESO) ka la treikam pura mynta ka sngi ha kaba baroh kawei ka sor Shillong ka la kynjah jak.
Ha ïewduh ym shym la don kawei ruh ka dukan kaba plie, nangta ha Khyndailad ruh baroh ki dukan ki la khanglad ha ki kynta jong ka pakhang shnong kaba la sdang naduh ka por 5 baje mynstep haduh ka por 4 baje janmiet.
Ki surok bah ka sor Shillong ki la kynjah jar mynta ka sngi hynrei la don tang katto katne tylli ki kali kiba iaid kiba dei ki kali kit nongpang bad ki kali leit ing iathoh kiba the balloon.
Ka thaiñ Jaiaw, Mawkhar, Mawprem, Mawlai, Polo bad ki thaiñ Lachumiere bad ha ki khapsor kum sha Upper Shillong ki la kynjah jar jar mynta ka sngi bad la iohi ba ki ophis sorkar, ki ophis kompeni ruh bun kiba khang.
Ha ki thaiñ Mawlai, Jaiaw , Mawprem la iohi ba bun ki khynnah kiba ia lehkai phutbol, kiba ia lehkai Kriket bad kiba ñiah saikil hapdeng surok.
Ha kitei ki kynta jong ka pakhang shnong la iohi ba ki pulit ki la ap pahara ha Motphran, Khyndailad bad ki pulit ki don ruh ha manla ki ing sorkar bad la iohi ruh ba ki pulit, ki Majistor ki iaid pahara tawiar ia ka nongbah Shillong.
Ka la saphriang ruh ka khubor hamsaia ba ka don ka jingshah thang kali ha ki bynta jong ka Mawlai,Mawiong hynrei haba ki nongthohkhubor ki la leit wad ym shym lap satia ia katei ka jingjia.
La ioh lum jingtip ruh ba katei ka pakhang shnong ka la treikam bha ruh ha ki sor rit kum ha Nongstoiñ , Nongpoh, ha Sohra ruh la iathuh ba ka treikam bha ha kaba ki dkhot sengbhalang ki la khanglad ia ki nongtrei sorkar ban leit trei, ha Pynursla ruh la iathuh ba ka la don ka jingkhanglad ia ki nongtrei sorkar ba kin leit sha ophis hynrei la ong pat ba kam shym la don satia ka jingpyrkhing ia ki paidbah nongshong shnong ba marjan ban ia die ia thied ne ban ia plie dukan hapoh shnong.
Ka long shisha kaba sngewkhia ban iohi ia ki kynrum kynram ha ki shnong ki thaw bad kaba la pynmih ia shibun ki huri hura kiba ktah ia ka shongsuk shongsain ki paidbah, namar ka jingdon jong ki katto katne ki briew kiba ju mlien ban iaknieh ia ka kam rangbah shnong, da kaba wanrah ruh ia ka jingiapait iapra ha ki shnong ki thaw.
Lah ruh ban kdew hangne, ba dangshen u EM ka KHADC ba dei peit ia ka tnat Elaka, u la hiar sha ka shnong Madan Umwang, na ka bynta ban leit pynbeit ia ki huri hura kiba la mih ha katei ka shnong tang namar ka kam iaknieh rangbah shnong, hynrei mynta pat kaba kum katei hi ka kam iaknieh rangbah shnong, ka la paw pyrthei sa ha shnong Mawshut, kaba hap hapoh ka Raid Iapngar jong ka thain Mawlasnai.
Na ka bynta ban pynbeit ia ki kam iaknieh rangbah shnong ha Mawshut, hynne ka sngi u Martin Lyngdoh, u Jwit Lyngdoh kiba dei ki nongkitkam ba hakhlieh ka Raid Iapngar, ha ryngkat ka jingsynran lem bad kiwei ki riew rangbah, ki la hiar sha katei ka shnong da kaba ai ruh ia ka (Sanad) kaba la pynkupbor da ka KHADC sha u Bah Hilarious Suting, ban long kum u Acting Rangbah shnong ba shipor ka shnong Mawshut, kata hadien ba la pynduhnoh ia ka Sanad kaba la ai sha u Bah Shanbor Nongrum bad Gilbert Nongrum.
Ha kane ka sngi, shwa ba ki nongkitkam ka Raid Iapngar kin aiti ia katei ka Sanad sha u Bah Hilarious Suting, ka la don ka jingiatai kaba jur bha hapdeng ki paidbah bad ka daw hi kaba la pynlong ia ki paidbah ba kin iatai, ka dei hadien ba ki tieng ioh nangmih shuh shuh ki huri hura hapoh jong katei ka shnong.
Hynrei na ka bynta ban iaid beit iaid ryntih ki kam hapoh ka shnong ka thaw, na ka liang ki nongkitkam ka Raid, kumba la pynkupbor da ka KHADC ki la aiti ia katei ka Sanad sha u Bah Hilarious ba long kum u Acting Rangbah shnong ka Mawshut.
Katkum ka jingiathuh da ki paidbah ha katei ka shnong, la ong ba tang na ka daw jong ka jingdon ki riew rangbah kiba la iaknieh ia ka kam rangbah shnong, ka la pynmih ia shibun ki huri hura tad haduh ba kan da ktah ia ka shongsuk shongsain bad wanrah ruh ia ka jingiapait iapara hapoh jong katei ka shnong.
Shillong: Ka sorkar jylla kam lah ban pynpoi ia ki nongtrei sorkar sha ophis wat la ka la pynmih ia ka jingmaham kaba tyngeh ban nym pep trei mynta ka sngi namar ka pakhang shnong ki sengbhalang ha baroh kawei ka dong mihngi kynthup hangne ha Meghalaya.
Katkum ka jingtip na ka sorkar, ka jingdon jong ki nongtrei sorkar kiba la wan trei ha kane ka sngi ka long tang 40 percent ha East Khasi Hills district kaba dei ka nongbah jong ka jylla.
Tang ha Secretariat kiba la wan trei ki la kot sha ka 25 percent.
Katba ha kiwei ki district ym pat ioh jingkhein haduh ba thoh ia kane ka khubor.
Ka North East Students Organisation (NESO) ka la khot pakhang shnong naduh 5am haduh 4pm ha ka dong mihngi baroh kawei ban pyrshah jur ia ka jingthmu pynlong ain ka sorkar pdeng ia ka Citizenship (Amendment) Bill 2016 ban ai ia ka hok nongshong shnong ia ki briew ba sah ha Pakistan, Afghanistan bad Bangladesh kiba dei ki Hindu, Sikhs, Jain, Parsis bad Khristan ban long nongshong shnong ha India.
Ki surok ki ophis, ki iew ki hat bun kila kynjah jar ha kane ka sngi ha baroh kawei ka jylla kynthup ha Garo Hills.
“Ka jingjop ka pakhang shnong ka dei ka jingkyrshan jong ki paidbah ban pyrshah ia ka Citizenship (Amendment) Bill 2016 bad ka sorkar India ka dei ban sngap ia ka sur jong ki paidbah," la ong u general secretary ka KSU u bah Donald V Thabah.
U la ong ba kin iakhun beit haduh ba ka sorkar kan pyndam noh ia kane ka Bill kaban pyniap duh ia ki jaitbynriew riewlum jong kane ka thain.
Ha ka jingshisha ka sorkar Meghalaya, ka la buh ban shong jingialang cabinet mynta ka sngi hynrei la pynsangeh noh.
Shillong: Ki nongialehkai ka Meghalaya Association of Kickboxing Organisation (MAKO), ki la wanrah takma na ka lumpung WAKO(World Association of Kickboxing Organizations) India National Kickboxing Championship-2018-2019 kaba long ia ki khynnah, bad ki rangbah ha Maharana Pratap Sport College Dehradun, Uttrakhand naduh ka 3- 6 tarik Kyllalyngkot.
Na kane ka lumpung, ka la ioh khur takma ksiar 6 tylli, 5 takma rupa bad 2 takma rnong.
Kiba la ioh khusnam ki long u Andy son War (Gold Medal – Light Lontact – 51 kg Senior Men), Sumarlang Marwein(Gold Medal – Low Kick – 51kg Senior Men), Lamphrang kharsahnoh(Silver Medal – K1 – 54kg Senior Men), Kyrshanbor R songthiang(Gold Medal – Musical Form), Ricky Nongdhar(Gold Medal – Point Fighting – 40kg), Espiranza Songthiang (Gold Medal – Point Fighting – 45kg,Bronze Medal Musical Form), Samborlang Nongkynrih(Gold Medal – Light Contact – 45kg), Sumarki Lakuna(Bronze Medal – Point Fight – 40kg), Sonam Nongrum(Silver Medal – Point Fight -40kg), Lokhi devi Rabha(Silver Medal – 51kg-Point Fighting ), Francis R.
R Songthiang (Silver Medal – Point Fighting – 57kg,Silver Medal – Light Contact).
Ia ka Meghalaya Kickboxing Team MAKO la ialam da u Coach u Sukeshwar Barman.
U Alok Verma, ula shah thung biang mynta ka sngi, kum U Director ka CBI, ha ka jingbishar ka Supreme Court kaba long mynta ka sngi bad katei ka dei hadien lai bnai, ba ula shah pyn kynriah ha ka sorkar India bad ba la phah ba un shong shuti.
Katei ka hukum jong ka kashari mynta ka sngi, ka la ktah jur ia ka burom ijot jong kane ka sorkar BJP.
Lah ban pynkynmaw ba la weng ia U Verma, la weng kam ha ka por shiteng synnia bad ba la thung bujli da uwei pat ha ka jaka jongu.
U Alok Verma, u lah ban leit trei noh, tangba um lah ban shim ia kino kino ki rai kiba eh, ong ka kashari.
Lah ban pynkynmaw, ba la pynshong shuti ia U Alok Verma bad ia Rakesh Asthana, Deputy Director ha U Risaw 2018, namar ba ka don ka jing ia kynad jong kitei ki arngut ha katei ka ophis.
U Verma, ula ujor sha ka Supreme Court, halor katei ka hukum jong ka sorkar India.
Shillong: U Myntri Rangbah ka jylla u Conrad K Sangma u la ong ba ka NPP kaba iadon bynta lang ha ka kynhun ka National Democratic Alliance (NDA) ba ialam da ka BJP, kan sa iashong jingialang shen hadien ba ka sorkar pdeng ka la pdiang ia ka Citizenship Amendment Bill 2016.
Haba kren mynta ka sngi, u Conrad u la ong, “Ngin sa iashong ban iakren ban iapyrkhat ia kane ka kam la ngin mih noh ne em na ka NDA bad baroh ki nongialam ka party jong kane ka dong mihngi ka India".
U la ong ba ia mynta kam don ka jingiakren bad yn sa shong noh shen hadien ba ka sorkar pdeng ka la pdiang ia ka Citizenship Amendment Bill 2016 ne ka ain pdiang nongshong shnong ia ki briew na Bangladesh, Afghanistan, Pakistan kiba dei ki Hindu, Sikh, Parsis, Jain bad Khristan ban long nongshong shnong ha India.
Kumba ka paw, ka NPP kaba ialam ia kane ka sorkar MDA ha kane ka jylla, ka dei ka paralok jong ka BJP kaba don lang ha ka NDA.
Ha ka jingshisha, ka sorkar MDA kham mynshwa ka la pyrshah jur ia kane ka Bill bad ka la shim ruh da ka rai jong ka kynhun myntri ne cabinet hynrei kumba ka paw, ka sorkar pdeng kam shym la sngap ia kane ka jingpyrshah ka MDA kaba don lang ruh ka BJP.
Ka Pakhang shnong kaba la khot da ka North East students’ Organisation (NESO), ka la long kaba iaid beit iaid ryntih ha Ri Bhoi bad kam shem la don kano kano ka jingjia kaba wanrah ia ka jingsngewsih, hynrei ka shu don tang ka jingiathang Taiar kali ha ki katto katne ki jaka jong ka surok bah NH-6.
Wat la ka dei ka pakhang shnong, kaba khlem wanrah ia kino kino ki jingjia kiba sngewsih, hynrei la iohi ba ki paidbah ha Ri Bhoi ki ai ka jingkyrshan kaba pura ia kane ka pakhang shnong, la iohi ba bun ki jaka ba kham bun briew ha Ri Bhoi ki kynjah, ha kaba jan baroh ki dukan ki khanglut bad ki surok ruh ki long kiba kynjah wat haduh ka por 8 baje mynmiet, kata 3 kynta hadien ba la kut noh ka por pakhang shnong kaba la sdang naduh ka por 4 baje mynstep haduh ka por 5 baje janmiet.
Kum ban shu pynkynmaw hangne, ba ka NESO ka la pynlong ia kane ka pakhang shnong ha baroh ki jylla kiba don Shatei Lam Mihngi na kata ka (Northeast Bandh), kaba long kum shibynta ban  pyrshah jur halor ka jingthmu pyntreikam noh ia kaCitizenship (Amendment) Bill 2016.
Guwahati: Ki nongkhot pakhang shnong, ki la leit pynjot thiaw ia ka ophis jong ka BJP, kaba don ha Golaghat District jong ka Assam ba sha Mihngi.
Kitei ki nong iakhih, ki la thang ia ki lama bad kiwei de ki jingthoh bad ki dur ki dar kiba don ha katei ka ophis.
Wat ia ka dur jong U Sarbananda Sonowal, myntri rangbah ka Jylla, ha kaba la pynriam itynnad bha, hynrei la pynjot thiaw da kitei ki nongiakhih, ong ka khubor.
Ka Nagaland ka la ialam nam tam ia ka  Meghalaya ha ka jingiakhun jong ka U-19 Cooch Behar Trophy ka plate group kaba knieh tam da 371 ron ha ka sngi baar jong ka jingiakhun kaba long ha Jorhat mynta ka sngi.
Haba bteng ia ka jingkamai 61/5, ka Nagaland kaba kamai mynshwa 188, ka la pynliem ia ka Meghalaya tang ha ka jingkamai kaba 100 ron bad ka la lah ban knieh nam tam 88.
U Raghav Kapur ka Meghalaya u kamai 44 ron,  Abhishek u kamai ar wicket, Sudhir Sahani u kamai shi wicket.
Ka Nagaland ka la lah ban kamai 283/5 kaba la pynlong ban ialam ia u nam tam haduh kane ka jingiakhun ha kane ka lumpung.
New Delhi: Ka Lok Sabbha, ka la mynjur mynta ka sngi, ia ka  Citizenship Amendment Bill 2019.
Ka Congress bad ka Trinamool Congress, kim shym la shim bynta satia ha ka jing ia thep vote, hynrei ki la mih noh ia ka iing dorbar Lok Sabbha.
Mar ia wan rah ia katei ka ain ha iing dorbar, da U Rajnath Singh, myntri korbar ri jong ka sorkar India, U Mallikarjun Kharge, nongialam ka seng Congress, u ieng ban kren, ha kaba ula pynpaw, ba ka seng Congress, kam pdiang satia ia katei ka ain “Ka don shibun ki jingdkoh bad ka long ka jingma kaba khraw ia ka jing ia tylli jong ka ri bad kam niew burom satia ia ka soskular Assam Accord bad ka dei ka kam kaba iadei bad ka riti trei kam jong ka ri, kumta phah biang sha ka Select Committee" ong U Kharge.
U Rajnath Singh, haba leit rah ia katei ka ain, ula ong ba katei ka ain, kan ailad ruh ia kito ki poiwir, kiba don ha ki khappud jong ka Gujarat, Rajasthan, Delhi, Madhya Pradesh ba kin kylla long ki nongshong shnong ba pura jong ka India bad ula ong ba katei ka ain kam ktah satia tang ia ka Assam marwei bad ula ong ba katei ka ain, kan trei kam ha baroh kawei ka Ri, ha kaba kitei ki nongshong shnong, kin lah ban leit sah ha kano kano ka bynta jong ka Ri India.
Shillong: Ha ki kynta pakhang shnong, la don ka jingshah lun maw kawei ka kali praibed, kaba don ia u number ML O5 N 0051, tangba ym shym la tip satia ia ka jaka jong ka jingjia.
Ka jingthang shaka kali, la iathuh ba ka la don ha ki thain Mawlai naduh na surok bah Mawlai Iewynghep ter ter bad la iathuh ba ka la don ka jingkhang maw ha ka surok bah ha Laimer, Upper Shillong bad ki pulit, ki la hap ban leit mar mar sha katei ka jaka ban weng ia ki kitei ki maw, ba kan nym thut ka leit ka wan ki kali ha katei ka surok bah.
Ka khubor na ka KSU South West Khasi Hills, ka kam ba ka thain Ranikor, Borsora, Balat, Pongkung, Mawkyrwat ka kynjah jar mynta ka step, namar ba ki paidbah ki ia treilang halor katei ka jingkhot pakhang shnong.
AIS SujaKi 70 taiew, ki long ki sngi ki por bad ki snem ia kiba u Blei u la ai ha u Daniel ba un iathuh sha ka pyrthei ia ki por bad ki jingjia kiba la dep bad ki ban sa jia katkum ka jingiathuhlypa ka ktien u Blei.
Khnang ba ka pyrthei kan pei phang bad ioh tip ia ki por jingsynshar u Mrad Khlaw bad ka jingsynshar u Jisu Khrist 1000 snem hangne hi ha pyrthei.
Katba u Daniel u dang duwai, u angel Gabriel u la wan bad u la ktah ia u Daniel bad u la ong ia u – “Ko Daniel nga la wan ia ka ban pynsngewthuh ia me, namar mar ia sdang ka jingkyrpad jong me, KA HUKUM KA LA LEIT MIH NOH, nga la wan ban iathuh ha me ia kata namar me long uba nga ieit eh: namar kata to pyrkhat ia kata ka ktien, to sngewthuh ruh ia kata ka jingithuh paw.
Namar 70 taiew yn pynkut halor ki briew jong me ia kaba ban pyndep ia ki jingpalat bad ban pynwai noh ia ki pop ban pyllong ka jingpyniasuk na ka bynta ka jingbymhok, ban wallam noh ia ka hok bymjukut ban pyndait laha noh ia ki jingithuhpaw bad ia ki jingiathuhlypa, ban pynsleh ia uba khuid tam eh.
To tip bad to sngewthuh ba na ka JINGMIH NOH KATA KA HUKUM ban pynthymmai ban tei ia ka Jerusalem bad ia uta uba la sleh, uta u Syiem kein, kan long 70 taiew: Hapoh ki 62 taiew yn tei pat ia ka bad ia ki lynti shnong bad ki khari ban pyndonkam ha ki por ba jynjar kein (por thma).
Te hadien ki 62 taiew ia uba la sleh yn ot noh bad un ym ioh ei ei ruh ruh bad ki briew jong uta u Syiem u ban wan, kin pynjot ia kata ka Nongbah bad ia ka jaka kyntang.
Daniel 9:20-26.
Kane ka long kata ka jingiathuhlypa ia kita ki por jong ki 70 taiew, 62 taiew, bad ia ka 1 taiew kaba la jan wan, kumta kin long 70 taiew haba kheinlang.
1 taiew long 7 snem.
Kumta 7 taiew x 7 = 49 snem.
Wat sngewphylla ia kane namar kawei ka sngi bad u Trai = 1000 snem.
1000 snem = 1 ka sngi.
2 Petros 3:8.
“To tip namar kata bad to sngewthuh ba na ka jingmih kata ka HUKUM ban tei pat ia ka Jerusalem haduh uta uba la sleh uta u Syiem kein (Messiah the Prince) kan long 7 taiew" Daniel 9:25.
Namar ka jingpynjot kaba Ar ia ka Jerusalem bad pyntwa ia ka Temple ka la jia ha u Snem 586 B.
C.
Kumta u Daniel u la ioh pdiang ia ka khubor jong ki 70 taiew ha ka snem kaba Nyngkong ka jingsynshar u Syiem Darius, Daniel 9:1, kata ha ka snem 539 B.
C ka mut ha ki por jong ki Prophets kiba hadien jong u Daniel, kum u Haggai u Sekharaiah u Malakhi bad u Nehemaiah.
Ha ka Kitab u Nehemaiah la thoh kumne: “Te ha u bnai Nissan (April) ha ka snem kaba Arphew u Syiem Artaxerxes haba ka wain ka don ha khmat jong u nga la rah ia ka wain bad ai ha u Syiem (ong u Nehemaiah).
Hynrei ngam shym la mat sngewsih mynno mynno ruh.
Pynban u Syiem u ong ha nga, Balei ka khmat jong me ka imat sngewsih haba mem da pang? …….
Ong u Nehemaiah – “Ka khmat jong nga kan ym imat sngewsih balei haba ka Nongbah Jerusalem ka jaka ki jingtep ki kpa jong nga ka sah khlaw bad la thang ia ki khyrdop jong ka da ka ding.
U Syiem u kylli Me kwah aiu? U Nehemaiah u ong – “Lada u Syiem u sngewbha … ba ngan leit tei pat ia ka Jerusalem".
U Syiem u ong – “Ka jingleit jong me kan slem katno? Lano men wan phai pat? Kumta u Syiem u la shah ia u Nehemaiah ban leit" Nehemaiah 2:1-9.
U Blei u kren ha ka mynsiem u Syiem Artaxerxes kumta ka hukum ba la mih ban tei pat ia ka Jerusalem da u Syiem Artaxerxes ka long ha u Snem 445 B.
C.
kumta ki 7 taiew ne 49 snem ki sdang naduh u snem 445 B.
C bad kut ha u 397 B.
C.
Kumta la pyndep ia ka jingong u Daniel 9:25 kaba ong – “To tip bad to sngewthuh ba na ka JINGMIH NOH KATA KA HUKUM (na u Syiem Artaxerxes) ban tei ia ka Temple ka la kut noh ha u snem 397 B.
C.
ka mut naduh ka jingmih noh ka Hukum haduh uba la sleh (Messiah the Prince), ka long 7 taiew.
Bad kane ka 7 taiew ka la kut ha u 397 B.
C.
Kumta hapoh kito ki 7 taiew ne 49 snem, don Artylli ki jingjia bakhraw.
(i) Ka jingtei pat ia ka Jerusalem bad ia ki kynroh jong ka baroh sawdong katkum ba la iathuh ha ka Kitab u Nehemaiah 2:1-9.
(ii) Dei ka jingpynkut noh u Blei ia ki Nongiathuhlypa ne Prophets ka Jutang Barim.
U Prophets bakhadduh dei u Malakhi, kata ha u snem 397 B.
C.
kumta la pyndep ia ki 7 taiew katkum u Daniel 9:25.
Ki 62 taiew pat ne ki 434 snem ki sdang naduh u 397 B.
C bad kut haduh 32 A.
D ne hadien u Khrist.
Hapoh kine ki 62 taiew ne 434 snem, 400 snem ki long ki snem jingsngap jar jong u Blei (Four hundred silence years) ka mut ba ym don Nongiathuhlypa shuh kiba pynbna kumba ju pynbna da kaba ong “Kumne ne kumta u ong u Trai, namar ka ia ki Prophets ka Jutang Barim ka la kut noh mynba la kut kito ki 7 taiew ne 49 snem, ka daw ka long namar ba U KTIEN JONG U BLEI ia uba ki Prophet ki ju pynbna baroh shi katto un wan da lade hi ban long DOH long SNAM la thoh ha ka Gospel U Ioanis 1:14 kaba ong, “Uta u Ktien te u la kynja doh, the Word became flesh"Hadien ki 7 taiew ne 49 snem ym don Prophet shuh namar ka long ka por pynkhreh jong u Blei haoh kita ki 400 snem na ka bynta ka jingwan long briew u Messiah u Khun u Blei u Jisu Khrist kein.
Kumta uta uba la sleh, u Syiem (Messiah the Prince) bad uta u KTIEN un wan long briew na ka jaid Israel ne Jiw kumba la thoh: “Ka jingpynim ka long na ki Jiw, Salvation is from the Jews" Ioanis 4:22.
Kumta ym don ei ei shuh ban leh ne ban kren hapoh kine ki 400 snem, ki shu long ki snem jingsngap jar jong u Blei kein.
Ka jingpynim ia ka pyrthei ka long na ki Jiw namar ia u khun u Blei la kha na ka jaid Jiw, ka Mary Theisotti, hynrei ki Israel ne Jiw kim shym ngeit ne pdiang ia u Jisu Khrist naba kim ithuh ia u.
“U la wan sha la ki jong hynrei kita kiba dei la ki jong kim shym pdiang ia u".
Ioanis 1:11.
Tangba lada ki Israel kim pdiang ia u ruh, hynrei u Blei u la jied 12,000 ngut na kawei kawei ka jaid Israel napdeng ki 12 jaid.
Kumta haba khein lang 12,000 x 12 = 1,44,000 (shi lakh sawphew hajar) ngut ki Israel ba la jied.
Jingpynpaw 7:1-8.
Hadien ki 400 snem ka jingpynkhreh ia ka jingkha ia u Jisu Khrist sha ka pyrthei, ka la dei ka por ka jingpynim ym tang ia ki Jiw hynrei ia ki jentil de ha shi tyllup pyrthei.
Kata, kat kiba la pdiang ia u, un ai bor ban long ki khun u Blei kata, kiba ngeit ha ka kyrteng jong u Jisu" Ioanis 1:12.
Kumta tang shu kut ki 400 nsem, ki sdang sa ki 34 snem naduh ba la kha ia u Jisu Khrist bad kane ka por ka iaid haduh ka sngi ba u Jisu u la rung shapoh Nongbah Jerusalem kum u Syiem ki Jiw.
Ioanis 12:12-18.
Kumta haba kheinlang 400 + 34 = 434 snem ne 62 taiew katkum ka Bible.
Te haba kheinlang ia ki 7 taiew + 62 taiew, bad kaba dang sah ka long sa 1 taiew ban long 70 taiew katkum u Daniel.
Hadien kine ki 69 taiew ka don ka jingpynkordit ia ki Israel namar ba ki kyntait ia u Jisu kum u Messiah jong ki.
Ki sakma kylleng ka pyrthei, katba ki Jentil pat ka long ka por jingaiei ia ki ia u Jisu Khrist ban pdiang ia u hynrei wat la katta ruh ki Israel ki la ioh leit phai sha la ka Ri ha u snem 1948.
Rom 11:1-36.
Ki 69 taiew ki lakut katkum u Daniel.
Hynrei hadien kine ki 69 taiew u Blei u la ai ka por ba jlan tam mynta khnang ba ki briew kin ioh por ban kylla bamut.
ki kam Apostol 17:30.
Ym lah ban tip ia ka Plan u Blei hynrei tang kane ngi tip ka long ba u ai extra time ia u briew hapdeng ka jingiaphet thong ha kane ka jingim.
Ha ka jingshisha ka la dei ban kut bad ban sdang noh ka 1 taiew kaba khadduh, ka por jynjar tam ha pyrthei.
Ka 1 taiew bakhadduh ka dei ka por ba u Mrad khlaw un iateh jutang bad ka Israel ka long ka por ba ki Jiw kin ioh hukum na u Khrist lamler ban pynieng ia ka temple kaba Lai (Third Temple), ka long ka por ba jynjar tam kaba ym pat ju jia.
Mathaios 24:19-21.
U Mrad khlaw un pynkhein ia ka jutang bad ka Israel hamar kaba shiteng (3 ½ snem), un pynduh ia ka jingknia ki Jiw.
Daniel 9:27.
Hadien ka jingsynshar u Mrad khlaw yn pynsleh ia u Jisu Khrist hapoh kata ka 1335 sngi.
Daniel 12:12.
Mar ia kut ki 45 sngi u Jisu Khrist un synshar 1000 snem.
Jingpynpaw 20:1-6.
Ha kane ka rukom yn pyndep lut khoit ia ki jingiathuhlypa u Daniel halor ki 70 taiew.
Daniel 9:24-27.
Ki por ki la slem palat u Blei u la ai por.
Ka shitaiew kaba khadduh ka la jan, ka por jynjar tam.
Mathaios 24:21.
Ka por te ka la jan hynrei ym don ba tip.
Kumta, suk uta uba pule bad kiba iohsngew ia ki ktien kane ka jingiathuhlypa …….
Namar kata ka Ia ka la jan" Jingpynpaw 1:3.
Amen.
Da ki million ngut ki nongtrei karkhana bapher, ki la sdang ia ka jingiakhih kaba 48 kynta mynta ka sngi ban pyrshah ia kane ka sorkar BJP, ha kaba la shim ba ka dei ka jingiakhih kaba long halor ka jing bym suidniew jong ka sorkar India ia ki nongtrei karkhana bapher bad ka jingmih sa ka jingduh kam ia kiba bun bah.
Kitei ki seng bapher, ki khang lynti ia ki rel ha Howrah jong ka West Bengal bad ha Guwahati jong ka Jylla Assam, ha kaba ki dawa ia ka jingsiew kaba iahap dor na ka bynta jongki bad kiwei de ki lad jingiarap kiba biang.
Ha Odisha, ki nongtrei karkhana ki khang ia ki nongleit nongwan ha ka nongbah Bhubaneswar.
Ki don shiphew tylli ki seng jong ki nongbylla bad ki nongtrei karkhana, kiba shim bynta bad kitei ki long ka  Indian National Trade Union Congress (INTUC), All India Trade Union Congress (AITUC), Hind Mazdoor Sabha (HMS), Centre of Indian Trade Unions (CITU), ka Communist Party of India (Marxist) bad ka All India United Trade Union Centre (AIUTUC).
Ka jingiakhih kan ktah ruh naduh mynta ka sngi ia ki Bank, namar ba ka  All India Bank Employees Association (AIBEA) bad ka Bank Employees Association (AIBEA) bad ka Bank Employees Federation of India, ki la sdang ban pynlong ia ka jingiakhih kaba ar sngi kynthih.
Shillong: Ka nongbah Shillong, ka kynjah jar mynta ka step, ha kaba ki surok ki thylli, namar ba ki kali kim shym la iaid satia, na ka jingkhot pakhang shnong ka NESO sha ka thain shatei lam mihngi baroh kawei.
Kat  haduh mynta, ym shym la ioh khubor eiei ban don kano kano ka jingjia, hynrei la shu iohi ha facebook peij jong kawei ka group antor, ha kaba la pyni ba ka don ka jingthang ia ki shaka kali, ha kaba la thoh caption:Mawlai Iewrynghep, ha kaba la buh ia katei ka dur, kumba shi kynta mynshwa bad ba la ong “Jingsdang ka pakhang shnong".
Guwahati: Ka jingkhot pakhang shnong jong ka All Assam Students’ Union (AASU) ha ryngkat bad 30 tylli kiwei pat ki seng, ka la sdang ha ka por 5baje mynta mynstep bad kan kut haduh ha ka por 4baje nohsngi mynta ka sngi, ban pyrshah ia ka  Citizenship (Amendment) Bill, 2016.
La iathuh ba ka la don ka jinglun maw ha ki jaka bapher jong ka Jylla Assam, ka la don ka jingthang shaka kali bad katei ka jingjia ka jia ha ki bynta jong ka Nalbari bad sa shibun ki kali jong ki riew shimet, ki auto rickshaw, ki trok ki la bun kiba julor ha Azara, kaba don hajan ka sor bah  Guwahati.
Kiwei pat ki jing iakhih kiba jur ki dang iaid ha  Baksa, Lakhimpur, Dhemaji, Tezpur, Golaghat.
Ka la don ka jingkhang lad ia ki rel ba kin iaid hapdeng ka surok Guwahati bad Dibrugarh, hynrei ki pulit GRP, ki la leit ban pynpra ia ki briew kiba ia lum lymbung bad hadien kata, ki sa pyniaid ia ki rel ha katei ka jaka.
Shillong: Ka tnad Public Works Department (PWD) (Roads) ka sorkar jylla ka la pynkhreh shaid shaid mynta ban pyrshang siang rong noh da ki plastik ne plastic cell technology bad ia mynta, ar tylli ki surok kata ka surok Laitiam kaba hap ha ka thain Shella bad ka surok Syntein kaba hap ha Mawsynram, kin sa sdang da kane ka buit stad thymmai.
Haba kren bad u secretary ka PWD u bah PR Marwein u la iathuh ba kane ka kam ban siang ia kine ki ar tylli ki surok, ka la iaid mynta shaid shaid na ka skhim ka sorkar pdeng ka PMGSY.
“Kane ka dei ka jingpyrshang jong ngi bad lada ki biang, ngin bteng ban pyntreikam sha kiwei kiwei ki jaka ruh.
Ia mynta ngi leh shwa ia ki surok nongkyndong", la ong u bah PR Marwein haba kren ha kane ka sngi Thohdieng.
Katkum ka jingong u secretary ka PWD, ka jingsiang ia ki surok la shna ia ki plastik ha kaba la thep da ka dewbilat hapoh katkum ka buit stad thymmai kaba la shem da u Prof Rajagopalan Vasudevan, ka Madurai Thiagarajar College of Engineering.
Ha kane ka buit stad, la siang shwa da u maw hapoh, la khleh da u maw bad ka jingshna ia ka plastik ka long katkum ka jingthew ia ka jingiar ka surok, ban sa shna pat sa ki kompeni.
Hadien ba la khleh bad ka dewbilat, sa tylliat sa ka mashin ba kin skhem bad hadien kane, sa ap hadien 20 sngi eiei ba kin eh.
U Bah PR Marwein u la iathuh ba ia kane ka buit stad thymmai, la pyrshang ha kine ki ar tylli ki jaka kiba kham jubor bha ka jingjur slap namar ba ka lah ban kham skhem kham neh slem.
Hynrei kawei ka jingeh ban siang ha ki surok bah kiba iaid kali man sngi, ka long ba hap ban pynrkhiang shwa ia ki haduh 20 sngi eiei khnang ba kin kylla eh.
“Ha ki surok ba iaid kali bun ka shem jingeh namar ba hap ban khang iaid kali shwa kumba 20 sngi eiei ba kin rkhiang ka dewbilat, namar ba kim long kum ka rong", la ong u Secretary ka PWD.
La iathuh ba kine ki plastik ki rbein 10cm bad ka dewbilat ka dei ban rben M30 khnang ba kan skhem bha.
Haba twad jingmut la ka don ne em ka jingiapher ka jinglut haba siang surok rong bad kine ki plastik, u Bah PR Marwein u la iathuh ba kam da don than ka jingiapher bad ka jinglut ka long mar kumjuh hi.
“Shi kilometre ka jingjrong ka surok, ka jinglut ka long kumba T.
50 lak eiei bad kam don jingiapher na ka rukom siang kaba ju leh", u la ong.
U la iathuh ba ka jingsiang rong ia ki surok, ka don ruh ka buit stad kaba pyndonkam da ka geo-textile technology bad kumjuh ka jute textile technology.
Ha kajuh ka por, u la iathuh ba ha kine ki sngi, ka tnad PWD ka la kham pynjanai ia ka rukom siang rong da kaba leh ia ka jingtes ia ka khyndew bad kiwei ki jingdonkam ban pynskhem ia ka surok.
Shillong: Ki bor pulit ki la pynjur ia ka jingpahara naduh hynnin ka miet bad mynta ka sngi kaba dei ka sngi ba ka NESO ka la khot ia ka pakhang shnong ha baroh kawei ka thaiñ shatei Lam mihngi.
Ki pulit kiba dang pahara ia ka ophis jong ka BJP: RupangHaba ia kren hynnin ka sngi, bad u Superitendent of Police (SP) ka East Khasi hills u Davies NR Marak, u la ong ba ki pulit kin buh ia ki khyrdop ha kiba bun jaka ha nongbah Shillong ban talasi ia ki kali kiba iaid ba ieng bad kin iaid pahara ruh kylleng ka sor Shillong ban pynthikna ba kan ym don kano kano ka jingshah pynwit jong ki paidbah bad ki nongtrei sorkar.
U la ong ruh ba ki bor pulit kin ai ka jingpahara kaba jur ia ki ing sorkar, ki kali sorkar bad kin peit ruh ba ki nongtrei sorkar lane ki riew paidbah kin ym shah pynthud ha ka iaid ka ieng jong ki.
“Lada ngi lap ba don kino kino kiba pynthud ia ka iaid ka ieng ki paidbah ngin kem beit bad kito ki nongialam jong ki ki kynhun kiba hukum ia ki briew jong ki ban pynmih jingkulmar ruh ngin kem beit, ngin pynthikna ba kan ym don jingpynthud ia ki paidbah" ong u SP haba ia kren bad ki nongthohkhubor.
Shuh shuh u la ong ba ki pulit ki la lap ha ki por mynshuwa ba haba don kum kine ki pakhang shnong, ki runar ki ju iaid da ki kali lane da ki thuk thuk ha ki por mynmiet bad dei na kata ka daw u la ong ba ki pulit kin hap ban bat ia ki kali ba iaid bad kin talasi ia ki kali ruh.
Shillong: Ka sorkar India lyngba ka skhim ‘Pradhan Mantri Ujjwala Yojana’ (PMUY) ka la mang T.
12,800 klur na ka bynta ban buiam shet 5 klur sha ki longkmie ba duk ne BPL jong mynta u snem 2019 bad sa 3 klur haduh u Lber 2020.
Ia kane ka skhim la pyntreikam da u Myntri Rangbahduh ka ri u Narendra Modi ha ka snem 2016.
Haba pynlait khubor u Manish Kumar bad u Utpal Das kiba dei ki Asst Manager (LPG – Sales) bad Senior Mgr (LPG-Sales) ka Shillong LSA Bongaigoan II LSA Indian Oil Corporation Limited Indian Oil Corporation Limited, ki la ong ba ka kompeni ka la lah ban pyndep ia ka kine ki 5 klur haduh u Nailur 2018 kaba long 8 bnai shwa ka por ba la buh.
Naduh 15.
12.
18, ka IOCL ka la lah ban ai konekshon haduh 5.
8 klur ha ka ri bad ha Meghalaya, ka IOCL ka la ai konekshon 1,33,355 haduh mynta.
Ka jingai konekshon hapoh kane ka skhim PMUY ka long ia ki longing kiba dei ki Schduled Caste/Scheduled Tribe, kiba ioh ia ka skhim Pradhan Mantri AwasYojana (PMAY) (Gramin), Antyodaya Anna Yojana (AAY), kiba shong sha khlaw, Most Backward Classes (MBC), ki nongrep sla sha, bad kiba sah ha dewlynnong, hynrei kito kiba khlem pat ioh, ki lah ruh ban apali da kaba sumit lang ka ration card bad ka bank account.
Ka jingthmu jong kane ka skhim PMUY ka long ban pynduh noh ia ka jingthang dieng khamtam ha ki jaka nongkyndong kaba long ka jingma ia ka jingkoit jingkhiah na ka jingshet jingshet da ki dieng kiba pynmih ki tdem.
Ha Meghalaya ka la tam 2.
87 lak ki longing ba la ioh konekshon buiam shet bad kane ka long 44 percent, la ong kine ki heh ka kompeni.
Shillong: U Myntri rangbah ka jylla u Conrad K Sangma u la kyntait ia ka jingdawa ki Sengbhalang ban weng noh ia ki MLA na ka BJP na ka kynhun jong ka sorkar synrop ka MDA.
Haba kren sha ki nongthohkhubor u Conrad u la ong ba ka sorkar ka la kren shai bha ba ka pyrshah ia ka Citizenship Amendment bill, 2016.
“Ka nongrim ba ka sorkar ka ieng ka shai bha ba ngi pyrshah ia ka Citizenship Amendment Bill, 2016.
Ngi la rah da ka rai jong ka kynhun myntri sorkar ban pyrshah ia katei ka bill bad kata ka la dei lypa ka jubab kaba shai sha ka sorkar India ba ngi pyrshah ia katei ka bill" ong u Conrad.
Halor ka jingdawa jong ki sengbhalang ban weng noh ia ki MLA ka BJP u Conrad u la ong ba u bah A.
L Hek ruh u donlang ha katei ka jingshim rai jong ka kynhun myntri sorkar bad na ka liang jong u (bah Hek) u la kren shai ba u buh ia ka jaitbynriew hakhmat ban iada ia ki briew lajong bad ia ka jylla lajong “U la kren shai ba u pyrshah ia katei ka bill, kam don jingmut eiei ban ia kren ban weng noh ia ki bad ngi la kren shai ruh sha ka sorkar NDA ba ngin treh ban kyrshan ia kane ka bill" ong u Conrad da kaba bynrap ruh ba ka sorkar kan peit aiu ka sorkar NDA kan leh bad yn sa ia kren ha ki por ki ban sa wan.
Ha kaba ia dei pat bad ka pakhang shnong, u Conrad u la ong ba ka dei ka bynta jong ki sengbhalang bad um kwah ban ia kren eiei ia kata hynrei u la kren shai ba ka sorkar ka pyrshah ban pynlong aiñ ia katei ka Bill ka ban pynlong nong India ia ki briew na ki katto katne ki jait niam na ka ri Bangladesh, Pakistan bad Afghanistan.
Shillong: U myntri rangbah ka jylla u Conrad K Sangma u la ong ba ka sorkar ka dang pyrkhat kumno ban leh halor ka jingshah daiñ kuna kaba haduh T.
100 klur tyngka ha ka NGT.
“Ngi dang shu ioh kopi mynta hi ka sngi halor katei ka jingshah daiñ kuna kaba T.
100 klur, ka NGT ka la hukum ba ia katei ka pisa ngi dei ban lum ia ki nongkhaii dewiong bad na kiwei pat kiba la thoh hangto, mynta ngi dang aiti ia katei ka kam ha ka tnad aiñ jong ka sorkar ba kin pyrkhat kaei kaba dei ban leh hynrei ka jingmut kaba hakhmat eh jong ngi hi ka dei ban kyrpad ba ka NGT kan weng noh ia katei ka hukum jong ka" ong u Conrad.
Haba kylli halor ka jingtih dewiong be-aiñ u Conrad u la ong ba ka sorkar ka kwah ban ithuh noh da ka aiñ ia ka kam tih dewiong ha kane ka jylla namarba u dewiong u dei uba pynmih pisa ruh ia ka sorkar jylla hynre iu la kren shai ba ka sorkar ka khang bym dei ba ntih dewiong be-aiñ, “Phi lah iohi hi haba ngi lap ngi leh ia kaba donkam hynrei ka shitom ia ki briew sorkar ruh ba lap ha manla ki kyndong kynshrot ia katei ka jingtih dewiong be-aiñ" u la ong.
Haba kylli ia ka jinglap metiap na kawei ka kren dewiong kaba don ha Jalyiah, u Conrad u la kren artatien ba kitei ki briew kin dei ki nongtih dewiong, “Ia kane ka kes ngim pat nang ba nong eiei, hato ki dei ki nongtih dewiong ne ka jingiap jong ki ka dei na kawei pat ka daw, ngi dang tohkit ia katei ka jingjia.
Kitei ki briew ki dei kiba la jah rngai la slem, lada kin dei ki nongtih dewiong kin don kiwei pat kiba donlang hapoh krem ki ban iohi ia kane hynrei la lap ia ka metiap jong ki hadien bun sngi bad kiba haing ruh ki la wad la slem, ngim tharai ba lada ki dei ki nongtih dewiong yn ym don ba iohi ia ki" ong u Conrad.
Shillong: Myn hynnin ka sngi ka la don ka jingialang hapdeng u myntri rangbah ka jylla u Conrad K Sangma ryngkat kiwei pat ki myntri sorkar bad ki Deputy Commissioner na ki district bapher jong ka jylla.
Haba kren sha ki nongthohkhubor u Conrad u la ong ba katei ka dei ka jingialang kaba ju lum manlaka 15 sngi ban peit ia ka jinglong jingman ha ka jylla.
U la iathuh ba kawei na ki bynta ba la ia kren ha katei ka jingialang ka dei halor ka jinglong jingman ka pla tyngka jong ka sorkar.
Nalor kata u la iathuh ba la ia kren ruh kumno ban pynsted ia ki khyrdop rung khyrdop mih na ka bynta ki bar jylla ( Entry -Exit Point).
U la ong ba haduh mynta ki don ki jaka kiba la dei ban sdang tei noh bad don pat ruh shibun kiba ka sorkar ka dang ia kynduh jingeh ha ki jaka puta.
U Conrad u la ong ba ki don ki jaka kiba yn sdang tei khyrdop noh hapoh 2 bnai katba ia kiwei pat kiba ia kyndhu jingeh ha ka jaka, ka sorkar ka dang peit ia ki lad ki lynti da kumwei pat hynrei u la ong ba ka sorkar kan pynsted katba lah ia kane ka kam.
Katkum ki khubor kiba la ioh lum la iathuh ba ki jaka kiba ka sorkar ka la pynkhreh ban tei khyrdop noh ka dei ha ki thaiñ Ri-Bhoi bad ha East Jaintia Hills.
Shillong: U MLA ka Nongkrem uba dei ruh u Chairman jong ka state Planning Board u bah Lambor Malngiang u la ong ba ka jingma ka la ap lypa lada ka Citizenship Amendment Bill, 2016 kan long aiñ.
“Khlem pat Amend ruh ngi iohi ba ha Assam bad ha ki bynta jong ka ri Lum Garo la tyllep da ki mynder na ri Bangladesh, katno tam lei lada yn pynlong aiñ ia ka, ka jaitbynriew ka la ap lypa ha ka jingma" ong u bah Lambor Malngiang.
Utei u MLA shimet uba dei ruh u bynta jong ka sorkar jylla u la ong ba lada ia katei ka bill yn pynlong aiñ ka jaitbynriew kan sa jah noh bad kaba sheptieng eh u la ong ioh ba ka long kum ka Tripura ha kaba ki trai muluk ki hap ban phet rieh sha khlaw bad kiwei pat ki jaitbynriew heh paid ki la tyllep.
U la ong ba ka rukom pyrkhat jong ka sorkar India ban wanrah ia katei ka aiñ ka la tam ban ia kaba u mutdur.
Halor ka jingdawa jong ki sengbhalang ba ka sorkar MDA kam dei ban ia treilang bad ki MLA jong ka BJP ha kane ka jylla, u bah Lambor u la ong ba ki MLA BJP kiba don ha kane ka jylla ki don la ka jong ka bynta, “Ngam kynnoh ban ong ba ki ia donkti lang, ngi tip shai ba kim don bynta eiei" u la ong da kaba bynrap ba un sa thoh sha u Myntri Rangbah u Conrad K Sangma ba ka la donkam ban khot da ka dorbar kyrpang na ka bynta ban wanrah da ka Rai hapoh ing Dorbar ban pyrshah ia katei ka Bill.
Shillong: Ka jingkhang dewiong ha ka Jylla, ka la sdang naduh ka 17tarik Iaiong 2014 bad haduh ha kine ki sngi, kim da don eh kiba sngewthuh ia ka jingktah jong ka jingkhang dewiong, namar ba u dang don shibun bah u dewiong, uba la dep tih lypa bad uba dang pyniaid haduh ha kine ki sngi.
Ha ka jing pynmih khubor mynta ka sngi, U Ma Balious Swer, President ka Jaintia Coal Miners and Dealers Association, u pynpaw ia ka jingsngewkhia ba ka jingkhang dewiong, ka la neh slem palat bad ba ka sorkar India, kam shym la iakhun satia pyrshah ia ka jingkhang dewiong ha Supreme Court bad ba kam shym la iarap ruh ia kito kiba im ja kpoh na ka jingtih dewiong.
Haduh mynta ka jingai kam ai jam kam don, ka jing ai bam ai dih kam don bad mynta ki briew ki hap ban im lanot shi katdei, na ka bynta ban pynbiang ia ka ja kpoh jong ki khun jongki bad la ong ruh ba ki briew kim banse ban trei ha ki par dewiong, tang na ka bynta ban ioh ja kpoh ialade, namar ba ka sorkar Jylla, kam shym la iarap eiei ruh em ia ki.
Ki jingjia ha kine ki sngi ha Ksan bad ha Jaliyah, ki long ki jingtrei kam beain bad na ka liang katei ka seng, ka iathuh ba ka la iakren bad ka Supreme Court, ba kan ailad na ka bynta ka jingtih, katba kum kane ka juk bad katei ka seng, ka ai burom ia U Ma Lber Laloo, uba iakhun ia katei ka mukotduma ha Supreme Court bad uba ia trei lang bad ki trai par dewiong, kiba shem lanot ha kine ki sngi.
Nongstoiñ: U bah HL Nongsiang, uba la ju tip bad khot ieid ruh kum u Ma Ledy, ha ryngkat ka kynhun lem bad ki nongkyrshan ki jong u, ki la leit ban pyniasoh biang ia sha ka Seng National People’s Party (NPP) Mawshynrut Block, ha ha jingialang kaba heh bha kaba la long hynne ka sngi hapoh Shallang.
U Bah H.
L Nongsiang u ba dang ia khublei kti bad u MLA ka Mawshynrut hadien ba ma u lem bad ka kynhun kila pyniasoh biang sha ka Party NPP.
Ia katei ka jingialang ban pdiang ia katei ka kynhun sha ka seng NPP, la pyniaid da u Working President ka seng NPP Mawshynrut Block u Bah Gardinal Sohshang ha ryngkat ka jingiadon lang u General Secretary jong ka NPP State Unit u Bah Setsing Dkhar, u MLA ka thaiñ u Bah Gigiur Marthong, u Bah Alfred Kharbani Vice President ka NPP District Unit bad da ki hajar ngut ki nongkyrshan ba radbah jong katei ka party.
Kum ban shu pynkynmaw ba u bah H.
L.
Nongsiang, u dei u wei na ki nong seng jong ka Party NPP hapoh ka thaiñ Mawshynrut bad ha u snem 2018 u tei u riew rangbah u ba ju ialam ia ka party u la mih noh namar ki kynrum kynram ha kaba iadei bad ka rai ticket ha ka ilekshon MLA kaba dang shu dep bad u la mih madan ruh kum u kyrtong shimet ban iakhun ha katei ka ilekshon MLA bad u la shah rem bad ioh ruh haduh ar hajar tam ki vote.
Katei ka jingleit phai sem biang I Ma Ledy ka dei hadien ka jingkwah jong u Bah Gigur kum u MLA ban lum ban lang ia ki nong kyrshan kiba la sakma ha kaba u tei u rangbah u ba long kum u kpa jong katei ka thaiñ u la mynjur ban iatreilang bad u tei u MLA khamtam ha ki kam pynroi ban kyntiew ia katei ka thaiñ kaba dang sahdien.
Haba kren ha katei ka jingialang pdiang burom kaba la long hapoh iing sah jong u MLA kaba ha San Kilo Shallang u la iathuh ba ka party NPP ka dei ka party kaba don iaka rukom treikam kaba biang bad ba ka jingiatylli ka dei kawei na ki mat treikam jongka bad dei halor katei ka bynta ba un pynrung biang ialade sha katei ka party kaba u la iehnoh shisnem mynshuwa.
U Ma Ledi u la iathuh ruh ba u la rung sha ka jylli jong ka sain hima sima naduh u snem 1971 ha kaba mynta ka kynti u la mut ban ieh noh ia katei ka kam bad ban shong thait noh, hynrei kyndit kynsan u Bah Gigur MLA ka thaiñ u ba long kum u khun jong u, u la wan ban pan ka jingiatreilang na ka bynta ban kyntiew ia ka thaiñ kumta um banse ban piar biang ia ki thapniang jong u ban trei ia ka politik na ka bynta ka roi ka par jong katei ka thaiñ.
Shuh shuh u la ong ruh ba ka kam sain hima sima kam dei ka kam shimet jong u hynrei kadei ka kam na ka bynta u paitbah namar ia mynta ka Civil Subdivision ka la ieng hapoh katei ka thaiñ hynrei ka don kam pat ban pyntrei kam ha ka rukom kaba dei bad ka donkam ia ka jingiatreillang bad u MLA namar tang ma u um lah da lei lei khlem ka kti ka diang ka kti ka mon jong ki riew rangbah bad ki briew kiba iohi jngai.
Ym tang kata u Ma Lesi u la ong ruh ba ha ka politic ngi donkam ia ka jingiasuk namar khlem ka jingiasuk ngim lah ban wanrah ia ki kam pynroi hapoh ka thaiñ bad ban kyntiew ia ka thaiñ ha kawei pat ka kyrdan kaba kham shaneng bad ba kadon kam ban don ha kajuh ka party ne ka iing ban wanrah ia kino kino ki kam pynroi.
Katba na ka liang jong u Bah Gigur Marthong MLA, ha ba kren ha katei ka jingialang pdiang burom ia ki nongkyrshan ba thymmai sha ka party u la ai khublei ia baroh ki riew rangbah kiba la pyniasoh biang sha ka party NPP, u la ong ruh ba ngi kiba bun ngi mih ban ialeh ilekshon hynrei ngi don kajuh ka thong bad kata ka long ban wanrah ia ki kam pynroi ia ka thaiñ, hynrei ynda ka ilekshon kala dep mynta ka donkam pat ban ia tylli bad ban ai ka jingiatreilang kaba pura namar ka por ban ia shrut ka por ban ia nia kala kut hynrei ngi donkam tang ia ka jingiatylli bad ban wanrah ia ki kam pynroi.
Shuh shuh u Bah Gigur u la ong ruh ba um lah shisha ban trei marwei kat ia ka thaiñ Mawshynrut kaba iar hynrei ngi donkam ban wanrah ia ki briew kiba shemphang bad kiba don ka jingkitkhlieh na ka bynta ka thaiñ ban iarap lem ban buddien ia ki kam pynroi hapoh ka thaiñ kaba dang sahdien.
Kumta u la iawer ba ka party NPP kaba nangkhlain katba nangmih ki sngi ba kin ieng tylli sa shisien ba kin ioh ruh iaka jingjop sa shisien ha kane ka election ka ban dang wan.
Ha katei ka sngi la ioh ruh iaka jingkren na u Bah Setsing Dkhar, General Secretary NPP State Unit, Bah Alfred Kharbani bad kiwei kiwei, la ioh ruh iaka jingpdiang kaba donburom ia u Ma Ledi ryngkat ka kynhun jong u kiba la wan da ki spah ngut ban pynrung thymmai sha katei ka seng NPP.
Shillong: Ka jingialehkai hapdeng ka Meghalaya bad ka Nagaland ka la sakhi ia ka jinghap wicket kaba 15 tylli mynta ka sngi ha ka lumpung ka U-19 Cooch Behar Trophy ka plate group kaba long mynta ka sngi ha Jorhat.
Ka Nagaland kaba jop ia ka jingkam kynting pisa, ka la kam ban tied shwa hynrei u Aryan u kamai (3/53), Abhishek (3/54), Sudhir Sahani (2/23) bad u Bipin (1/35) na ka bynta ka Meghalaya ban pynliem ia ka Nagaland tang ha ka 188 ron.
Ka Meghalaya kaba tied hadien kane, ka la kamai tang 61/5, da kaba duna 127 ron ia ka Nagaland.
Ka jinghap ki 3 wicket tang ha ka 13 ron ka la pynlong ia u Raghav Kapur ban kham pynleit jingmut ban kamai 35 bad kan bteng lashai.
Shillong: Mynta ka sngi ka la don ka jingialang hapdeng u myntri rangbah ka jylla u Conrad K Sangma ryngkat kiwei pat ki myntri sorkar bad ki Deputy Commissioner na ki district bapher jong ka jylla.
Haba kren sha ki nongthohkhubor u Conrad u la ong ba katei ka dei ka jingialang kaba ju lum manlaka 15 sngi ban peit ia ka jinglong jingman ha ka jylla.
U la iathuh ba kawei na ki bynta ba la ia kren ha katei ka jingialang ka dei halor ka jinglong jingman ka pla tyngka jong ka sorkar.
Nalor kata u la iathuh ba la ia kren ruh kumno ban pynsted ia ki  khyrdop rung khyrdop mih na ka bynta ki bar jylla ( Entry –Exit Point).
U la ong ba haduh mynta ki don ki jaka kiba la dei ban sdang tei noh bad don pat ruh shibun kiba ka sorkar ka dang ia kynduh jingeh ha ki jaka puta.
U Conrad u la ong ba ki don ki jaka kiba yn sdang tei khyrdop noh hapoh 2 bnai katba ia kiwei pat kiba ia kyndhu jingeh ha ka jaka, ka sorkar ka dang peit ia ki lad ki lynti da kumwei pat hynrei u la ong ba ka sorkar kan pynsted katba lah ia kane ka kam.
Katkum ki khubor kiba la ioh lum la iathuh ba ki jaka kiba ka sorkar ka la pynkhreh ban tei khyrdop noh ka dei ha ki thaiñ Ri-Bhoi bad ha East Jaintia Hills.
Shillong: Ka Coterie ka la pynliem ia ka United 12 da 67 la 15 point ha ka jingiakhun jong ka basketball ki kynthei kaba pynlong da ka Tyllilang Academy ha ka jingiakhun ha kane ka sngi Saitjain.
Ha kawei ka jingialehkai, ka Shekinah Academy ka la pynliem ia ka Jaguars da 51 la 29 point.
Ha ka jingiakhun jong ki shynrang pat, ka Tyllilang Academy ka la pynliem ia ka Unique da 57 la 53 point.
Ha kawei ka jingialehkai, ka R.
L.
L.
S.
C.
O ka la pynliem ia ka Touchline da 59 la 38 point.
Ka Oregon Grizzlys ka la pynliem ia ka Alpha 5 da 39 la 12 point.
Shillong: Ka jingialang jong ka NPP Pynursla, kaba ia kynduh mynta ka sngi, ka la jied biang ia U bah Jansing Tynsong, ba un long u kandidet jong katei ka seng na Langkyrdem Laitkroh Constituency bad la jied ia U bah Holiwell Khongstid, ba un iakhun na Nongshken Constituency.
U Bah Jan, ula long U MDC  jong ka Langkyrdem la ar sien kynthih, katba U Bah Holiwell, u dei u kandidet ba dang shu pynmih thymmai ha kane ka sien kaba mynta.
Ha katei ka jingialang, kaba long ha Langkyrdem, la don lang ruh U bah Prestone Tynsong MLA jong ka thain, uba la synran lang ia kitei ki kandidet baroh arngut ha katei ka jingialang jong ki nongtrei jong ka NPP.
Shillong: U Myntri rangbah ka jylla u Conrad K Sangma u la kyntait ia ka jingdawa ki Sengbhalang ban weng noh ia ki MLA na ka BJP, na ka kynhun jong ka sorkar synrop ka MDA.
Haba kren sha ki nongthohkhubor, u Conrad u la ong ba ka sorkar ka la kren shai bha ba ka pyrshah ia ka Citizenship Amendment bill, 2016.
“Ka nongrim ba ka sorkar ka ieng ka shai bha ba ngi pyrshah ia ka Citizenship Amendment Bill, 2016.
Ngi la rah da ka rai jong ka kynhun myntri sorkar ban pyrshah ia katei ka bill bad kata ka la dei lypa ka jubab kaba shai sha ka sorkar India ba ngi pyrshah ia katei ka bill" ong u Conrad.
Halor ka jingdawa jong ki sengbhalang ban weng noh ia ki MLA ka BJP u Conrad u la ong ba u bah A.
L Hek ruh u donlang ha katei ka jingshim rai jong ka kynhun myntri sorkar bad na ka liang jong u (bah Hek) u la kren shai ba u buh ia ka jaitbynriew hakhmat ban iada ia ki briew lajong bad ia ka jylla lajong “U la kren shai ba u pyrshah ia katei ka bill, kam don jingmut eiei ban ia kren ban weng noh ia ki bad ngi la kren shai ruh sha ka sorkar NDA ba ngin treh ban kyrshan ia kane ka bill" ong u Conrad da kaba bynrap ruh ba ka sorkar kan peit aiu ka sorkar NDA kan leh bad yn sa ia kren ha ki por ki ban sa wan.
Ha kaba ia dei pat bad ka pakhang shnong, u Conrad u la ong ba ka dei ka bynta jong ki sengbhalang bad um kwah ban ia kren eiei ia kata hynrei u la kren shai ba ka sorkar ka pyrshah ban pynlong aiñ ia katei ka Bill ka ban pynlong nong India ia ki briew na ki katto katne ki jait niam na ka ri Bangladesh, Pakistan bad Afghanistan.
Shillong:Ha ka sngi palei ki shipai BSF,  ki la ioh ban pyllait im ia ki 4 ngut ki khynnah rit, na ka jingngam jyllop, katba ki dang jngi ha ka wah Khuri nullah, kaba don hajan ka BSF BOP, ha ka shnong Lyngkhat.
La iathuh ba katba ki dang ia jngi ha katei ka wah; ka um ka la heh kynsan na ka daw ba slap.
Hadien kata kitei ki khynnah ki la pyrta jingiarap bad mar ia iohsngew ki shipai ruh ki la leit bad ki la ioh ban pyllait im ia ki.
Kitei ki khynnah la tip kyrteng kum u  Leading Stone (06 snem), Abhijeet (07 snem), Tranky (05 snem), Barik (16 snem) bad ki dei na katei hi ka shnong Lyngkhat.
Kiwei pat ki jaidniam kum ka Niam khristan ruh la thaw dur thaw rynieng iakata ka JINGNGEIT NIAM JINGNGEIT BLEI, katkum ka jinghikai U Jisu, bad katkum ka Jingleh jingkam ki Apostles, kumba la iathuh haka Bible, katkum ka Kitab ba thymmai (New Testament).
Kane ka JINGNGEIT BLEI lyngba Kata KA NIAM, la shem ha pyrthei ka long ka jyrwit jyrwat iaka longbynriew.
Hakane ka pateng bynriew jongngi mynta, ngi sakhi shai kdar, haba ka JINGNGEIT NIAM NGEIT BLEI khamtam  ka NIAM ISLAM i kumba ka long pynban ka Jingeh kaba khih jur haka pyrthei baroh kawei.
Ym lah ban sngewthuh bad shemphang Balei kada pynkhih win haduh katto katto?!!! Hynrei lada ngi pule, katto katne ki jinghikai Niam bala thoh ha ka kot “Quran" Ngi shem ba dei U Blei (Allah) uba hikai iaki ban leh kumta!Kawei naki dkhot haka kot Bakhuid (Quran) jongka Niam Islam ,ka ong Kumne " Now go and strike the infidel and devote to destruction all that they have.
Do not spare them, but kill both man and women, child and infant, ox and sheep, camel and donkey…….
(to khie mynta, bad to pom iaki bymngeit baroh, dakaba pynjot baroh iakiei kiei ba ki don bad wat pynim iaki, hynrei to pyniap iaki bad shynrang bad kynthei bad khynnah bad khunlung bad masi bad langbrot…….
) surah 27:63.
Bad bun kiwei kiwei pat ki dkhot kiba hikai iaki lyngba u Prophet Muhammad, bala kam bakadei ka jinghikai bala ioh na U Blei (Allah)!!!Kiwei pat ki jaidniam niam ruh kiba pyndonkam iaka Bible kum ka kot niam jongki, haka kitab barim(Old Testament) lada ki bud ryntih kim phylla eiei naka jinghikai islam.
Katto katne ki Nuksa naka Bible katkum ka kitab 1Samuel 15:3, ka ong kumjuh “Now go and strike Amalek and devote to destruction that all they have.
Donot spare them but Kill both man and woman, child and infant, ox and sheep, camel and donkey “(…….
To khie mynta, bad to pom iaki Amalek, bad to pynjot noh khoit iakiei kiei baroh katba ki don,bad wat pynim iaki, Hynrei men pyniap noh iaki bad shynrang bad kynthei bad khynnah bad khunlung bad masi bad langbrot ki ud bad ki kada ruh…….
).
Kum kine ki jinghikai,ka eh bad shitom palat ban sngewthuh haduh katno ka jingiar bad ka jingmaian jongki!!!Naba ka jia long kumta,Ka jingkylli ka wan “U ba kumno shisha une U Blei uba ngi mane???Bad kaei shisha ka Niam jongu??? Balei ka iapher nakawei sha kawei pat????Ban jubab iakitei ki jingkylli ka long kaba shem shitom Namar don bun ki jinghikai niam kiba sngewthuh hala ka jongka jong,shaphang ka Jinglong U BLEI? Ka Jinglong U Blei lehse ka pher nakawei ka jingngeit sha kawei pat.
Haba shim naka Jingthoh Bible (Kaba dei ka kot bakhuid ba kham bunpaid kiba pyndonkam iaka)Nyngkong eh,katkum ka jingngeit khristan ka ong ,"don Lai (3)ha uwei U Blei , kata ka long, U Blei Ukpa, U Blei U Khun, bad U Blei U Mynsiem Bakhuid.
Kine 3 (person) ki iasohlang ha uwei U Blei.
Kane ka jingngeit khristan kaba ki ong “God"  Trinity,  Ka ia syriem ,kum ka jingngeit ka Niam Hindu “Ka Tridev NE Trimurti “,Ha ka niam Hindu ruh ki ngeit, ba don 3 ngut kita  ki “Supreme God", kita ki long,U Blei Brahma,U Blei Vishnu Bad U Blei Shiva (Mahadev)Katba ki Jew ki ngeit ba don tang uwei U Blei uba ki khot u “Jehovah" kumjuh ki muslim ruh tang uwei u Blei (Allah).
Hato ngi lah ban pdiang lada ong “U Blei u kup lut iaka Jinglong la ka dei kaba bha ne ba sniew???"Ka Bible ka iathuh, haba u Blei ula buh ia U Adam ha Kper Eden, u la khangpyrshah ban bam ia ki soh dieng Adong, uba long U DIENG KA JINGTIP IAKA BA BHA BAD KABA SNIEW (Jenesis 2:16-17)Hynrei haba U Adam bad ka Im kim kohnguh iakaba la maham da U Blei,dakaba bam ia ki soh dieng adong, Ka Bible ka ong, kumta U Blei ula kren, “Kine ki briew ki la wanlong kum kiwei “Na Ngi" hi kat ban tip iakaba bha bad ka ba sniew"(Jenesis 3:22).
Hangne ngi sngewthuh, ba ki briew ki la wanlong kum kiwei pat ki Blei, kiba kdup iaka Jingsngew, ka jingtip, ka jingstad, ka jingshemphang bad kiwei kiwei de.
Kumta ka jingsngew kaba don ha U Briew, kata ruh ka don kumjuh ha U Blei!!! Ki khristan, ki ngeit U Blei u long U ba BITAR SHLA, U ba THUT SHEN, U ba PYNHIAR KPUT,bad mar pyrshah iakata pat, U don ka JINGIEIT , Ka JINGISYNEI , Ka JINGIATIPLEM, bad kiwei kiwei kumba kine ki jinglong ki iasoh ha U Briew!!!Shuh shuh haba kham iatai :- Ka Jingmih U Jisu ban shim iaka jinglongbriew,haka jingpynkhreh (Plan)Kaba jia long na U Blei, Kadei kawei pat ka bynta, Ka ba ngin sngewthuh shaphang Ka jinglong U Blei???Haka Jingpynkhreh ne ka Mission ka jong U Blei, U Jisu u wanlongbriew sha ka pyrthei Hakata ka dur kaba don kyrpang ka jingsngew iaka Jinglong U Blei ha KA JINGIEIT, KA JINGISYNEI, KA JINGIATIPLEM.
Naduh bala wanrah da U Angel Gabriel, iaka Khubor ba yn sa kha ia U Jisu, La pynbna bakadei ka KHUBOR BA BHA.
Ka jinghikai khristan, ka ong,  U Jisu hi U Long U Blei, bad Ka dei hi ka Jingmaian ne ka JinglongBlei, kaba u shim (Incarnation) ban wan longbriew shaka pyrthei.
Bad la niew ba kadei ka JinglongBlei kaba janai tam,Khnang ban pyndep iakata ka Hukum jongka pop, dakaba U Shah iap halor ka diengphna ban siew iaka kuna, Khnang ban ioh kynti iaka Jinglong Blei kaba lah ban pyndem lut iaki bor Ka dujok (Bymman).
Bad halor ka diengphna, shwa ba un dkut mynsiem u ong “LA PYNDEP".
Ka pyrthei kan long ka Jingeh kaba khraw, lada ki briew, haka Jingngeit Niam Ngeit Blei jongki, kam ia syriem bad ka Jinghikai U Jisu.
U Mahatma Gandhi ha ka jingialeh ban pynlaitluid iaka ri India naka Jingsynshar Ki phareng.
Ngi shem ka tynrai jingkhih jingkam bad jinghikai jongu, kam iapher satia naki jinghikai jong U Jisu!.
Haduh ba Uwei u nongthoh u ong, “Lada kamjia ba U Jisu khrist U la mih shuwa, U Mahatma Gandhi un dei U Khrist “.
Tad haduh ka khyllipmat ba U Mahatma Gandhi u khlad noh naka pyrthei, Um shym la pdiang satia iakata Ka Jinglaitluid Ka Ri India ba kan dei ka Jingshisha.
Kane ka jingsngew ka jia ha U, haba u shem ba  ka jingiasngewniam, ka jingiaumsnam niam, khamtam hapdeng ki Hindu bad Muslim ka jur bha hakito ki por!!!Hynrei hakawei pat ka bynta haba ngi khmih thuh bha, Kaei ka tynrai Jingkwah jong ki jaitniam bapher bapher, Ngi shem ka thong kadei tang kawei, kata ka long ban ioh iaka JINGBHA.
U Muslim ruh, ka thong jongu ka long ban synshar iaka pyrthei daka jingngeit Niam islam,Khnang ba kin ioh ban synshar iaki briew hakata ka jingkwah UBlei.
Ngi shem bun kiei kiei ki jingleh kumba ki long kiba bha Wat haka Niam islam, Kita ki long, Ka ba ai iaka Jingpynshitom iakiba bun ki nongleh kam sniew!!! Kum kiba tuh, ne kiba klim, bad kiwei kiwei de ki Jingleh kiba ki ngeit ba ka long kaba sniew ha khmat U Blei! Kumjuh U Hindu, Jew, Khristan, Buddhist,Ki don la ka jong ka jong ka jingthrang ba ki briew kin iasoh sha ka Niam jongki, Khnang ba kan pynsngewbha hakhmat U Blei!!!Kane ka Jingialeh ban iatan tyllai khnang ban ioh synshar iaka Pyrthei katkum ka Jinghikai Niam jongki, Ka wanrah pynban ka Jingiaumsnam ka jingiapait, bad sngewpher hala ka jong ka jong ka Jingngeit!!!Wat ka Jingsngew hapdeng ki khristan ruh, lah ban shem ba ka don byllai khamtam harieh ka dohnud!!!Iakane lah ruh ban shem, naduh ka por U Jisu, haba ki synran ki la wan  ban mudui, ba don u ba ialap haka kyrteng Jong U ,Hynrei um dei pat na ka kynhun jongki.
Hynrei U Jisu u la jubab, “Wat adong shuh ia u………….
Naba jar u bym ialeh ia ngi, u long haka liang jongngi…… “(Mark 9:38).
Haba pynkut iakane ka Jingiathir, Ngi shem ba Ki jinghikai U Jisu, ki dei ki lynti, bad Ka Niam Jingngeit Blei, kaba paka tam.
Lehse kin don kiba ong,kam dei kata ka lynti ne ka Jinglong U Blei.
Lada Kamdei kumta,Ka la bha ba ngin hun ban jubab Ha khmat U Blei, ba kane Ka JINGIEID, ka JINGISYNEI bad ka JINGIATIPLEM, Kaba don hapoh Jongngi ki briew, “Ngi la “Failed" ban iaid haka Lynti jongME, Kumta to rai Katba Me ibit halor Jong Ngi !!!Khublei ShibunN.
B:U nongthoh U pdiang sngewbha iaka Jingkynthoh ne ka Jingpynsngew jingmut halor kane ka bynta.
Shri.
Dap B.
Syngkrem.
Stephan Star MarweinHa ka jingiohi jong nga, ka imlang sahlang jong ngi u Khasi mynta ka don hapdeng ka jingpang da kaba ngi pynneh ia ka jingai jaid sha ka kmie.
Ha ka jingiohi jong nga kine ki jingpang ha ka imlang sahlang jong ngi u Khasi kan dang iai ban jur ia ka imlang sahlang jong ngi u Khasi Khara lada ym lah ban pynkoit ia kane ka jingpang wut wut mynta.
Kine ki jingpang kaba wan hap ha ka imlang sahlang jong ngi u Khasi da kaba ai jaid sha ka kmie (kynthei) katkum ka jingiohi jong nga ki dei kine harum:-1.
Ka jingshong sang ha ka shongkha shongman u Khasi Khara:-Ha ka jingiohi jong nga, ka jingai jait sha ka kmie ka la wanrah ia ka pap ka sang kaba khraw bha ha ka shongkha shongman jong ngi u Khasi ha kaba kiba shipara trai trai ki poi ban ia shongkha para ma ki.
Balei nga ong kumne namar u wei u shynrang briew haba u shong lok ia ka 10 (shiphew) ngut ki kynthei kaba ka jaid jong kita ki kynthei ki iapher iwei ia iwei pat bad ki dei na la kajong kajong ka shnong.
Kine ki kynthei baroh lada ki ioh khun na uta u shynrang briew mar 3 (Lai) lane 5 (san) ngut ki khun, ynda haba kine ki khun jong ki ki la heh bad wan ban pule lane trei ha sor ne ha kano kano ka jaka lada ki poi ban ia itynnad para ma ki lane wat ban ia poi shongkha para ma ki, namar ka jait jong ki ka iapher iwei na iwei pat kim sngew shong sang ha ka shongkha shongman bad lada ki poi ban ia shongkha para ma ki kaba mut ki ia shong sang namar ha ka jing shisha kine ki ia long shipara trai trai namar la pynkha ia ki da uwei u briew (Kpa) hynrei shu iapher tang ki kmie ba kha ia kine ki khun.
Hato kane kam dei ka kam kaba sang bad kaba pop tam ha sla pyrthei, ha kaba kiba shipara trai trai ki poi ban ia shongkha bad kane kan iai long bad nang iai jia katba dang mih ki sngi lada ngim pynkylla noh wut wut ia ka rukom ai jait jong ngi sha u shynrang kum ha kane ka juk jong ngi mynta kaba jyllei ki kynthei kiba shah pynkit khunrei.
2.
Ka jingduh noh ka jinglong trai / kyrpang ka jaid bynriew Khasi:-Kane ka rukom ai jait sha ka kmie kan sa pynduh ia ka jinglong kyrpang ka jaid bynriew Khasi jong ngi.
Mynshuwa nga juh iohsngew ba ki ju ong ba kane ka jaid bynriew jong ngi ka long kaba kyrpang.
Hynrei kane ka rukom ai jait kmie ka la pynjot, pynjah ia kata ka jinglong kyrpang u Khasi jong ngi, namar u Khasi ym long shuh u Khasi uba kyrpang, balei nga ong kumne, namar u Negro, u Phareng, u Dkhar, u China bad kiwei kiwei ki jaid bynriew jong ka pyrthei kiba wan shong shnong ha Meghalaya ki ong ba ki dei ki Khasi namar la kha ia ki da ki kmie Khasi (Ba ioh kpa da u Negro, u Phareng, u Dkhar, u China bad kiwei kiwei ki jaid bynreiw jong ka pyrthei) bad ki ioh ia ka jaid jong ka kmie bad ki long khasi katba ka dur ka dar ka met ka phad jong ki pat kam iahap satia ba ka jong u Khasi.
Hynrei ki kam ialade ba ki dei ki Khasi bad im ruh kum ki Khasi.
Dei hangne ba ka jaid bynriew jong ngi kam long shuh kaba kyrpang kumba ki ju ong ha ka por hyndai hynthai.
Ka jing ai jait sha ka kmie kan sa pynlong khyllah ia ka jaidbynriew jong ngi ha kane ka sla pyrthei, namar ngin sa duh noh ia ka dur ka dar Khasi tynrai, ka rynieng ryniot Khasi tynrai bad ngin sah sa tang ka nam Khasi hynrei ka dur ka dar ka rynieng ryniot jong kiwei pat ki jaid bynriew jong ka pyrthei.
Hynrei lada ai jait sha u Kpa pat.
Hooid ka jaid bynriew Khasi jong ngi kan long shisha kaba kyrpang, kan ym don kata ka shongsang ha ka shongkha shongman namar lada ai jaid sha u Kpa, ki khun jong ki khun kynthei kiba iapher makna ka jaid hadien ba ki la ia shongkha kin yn lah ban iashong kha para ma ki namar ki long shi bakha namar ki kmie jong ki ki long shipara, hynrei ki khun jong ki khun kynthei jong ki pat ki lah ban shongkha tad ynda la poi lai pateng bynriew kumba long ki khun jong ki khun shynrang mynta ha kane ka por ba dang ai sha ka jaid jong ka kmie.
3.
Ka jingroi ka jingshongkha khynnah:-Ka jingai jaid sha ka kynthei ka pynshlur ruh ia ka jingshong kha khynnah, namar u shynrang u lah ban shongkha ha kano kano ka por namar ym donkam ban kit khlieh ia ka iing ka sem ne ki khun ki kti ba ioh na ka lok jong u hynrei dei ki kur ki jaid jong ka kynthei kiba hap ban kitkhlieh ia kata ka kynthei bad ki khun ki kti jong ka lada long kumno kumno ruh.
4.
Ka jingbym neh ka spah ka phew:-Ha ka jingiohi jong nga lada ai sha u shynrang ka khaii ka pateng jong ngi u khasi ruh kan nangkiew na kawei ka pateng sha kawei pat.
Kum ka nuksa lada u kpa u la seng ia ka kano kano ka dukan ha ka jait jong u hynrei hadien ka jingiap jong u Kpa kata kajuh ka dukan lah ban shimti da ki khun shynrang kumta ka kyrteng bad ka jait jong kata ka dukan ka iaineh bad ka nang heh artad.
Hynrei kumba ka long mynta pat kano kano ka dukan ba la seng da u Kpa hadien ka jingiap noh jong u Kpa ia kata ka dukan la shimti noh da ki khun kynthei kaba ka kyrteng bad ka jait jong kata ka dukan ka la kylla noh kum ka nuksa mynshuwa kata ka dukan ka kyrteng A B hynrei mynta pat ka la kyrteng noh C D bad kane ka jingkylla kyrteng kan nang iai kylla na kawei ka pateng sha kawei pat ka pateng bad ka jingkhaii ruh ka la nang hiar namar ki nong khaii kiba wan wad mynshuwa ia ka dukan A B katba mynta pat kam dei shuh ka A B hynrei ka la dei ka C D.
Kata ka dukan kan iai kylla shi kylla kumta shi kumta ka kyrteng bad ka jait na kawei ka por sha kawei pat.
Hynrei lada ngi ai jait sha u Kpa pat hadien ka jingiap jong u Kpa ka kyrteng bad ka jait jong kata ka dukan kan iai sah kumjuh bad kata ka dukan kan nangheh nangheh na kawei ka por sha kawei pat.
5.
Ka jingshah pynkit khunrei ki khun kynthei khasi jong ngi:-Ka jingai jait sha ka kmie ka la pynkha ia ka jingshah ieh khunrei ki khun ki kti jong ngi u Khasi khara.
Ka jingai jait sha ka kmie ka la pynlong ia bun ki longiing longsem Khasi ym baroh ba ki lok (shynrang) ba kin khein sting ia la ka jong ka longiing longsem kaba pynpoi sha u pud.
Kumjuh ruh don bun ki longiing longsem Khasi ym baroh ba ki lok (kynthei) bad ki kiaw kurim kim burom ia u lok lane u pyrsa kurim kaba la pynpoi sha une u pud ka jingshah ieh khunrei ki khun ki kti.
Hynrei lada ia ka jaid ka khong yn ai noh ha u shynrang kan yn don kata ka jingkhein sting na u shynrang, namar lada u leh kamkai, u hap ban kit ia ki khun ki kti namar ki dei ki jaid ki khong jong u.
Kane kan pynthanda ruh ia u shynrang ban leit shibun ki lok lada ym don ka jinglah ban bsa lut ia kita ki khun ba ioh na kita ki lok jong u.
Hato don mo ki briew kiba sngewtynnad ban im bad ka jingpang jingshitom, nga ngeit ba baroh ngi sngewtynnad ban im ha ka jingkoit jingkhiah.
Haba koit ba khiah ngi lah ban trei ban ktah bad ban leh shibun kiei kiei ha ka jingim.
U briew uba la jingshitom ka ban ia u yn ym lah ban leh ei ei wat lada u don eh ka mynsiem ba un trei un ktah ruh.
Ka long kumjuh ha ka imlang sahlang jong ngi u Khasi, kam lah ban roi ban par namar ka don hapdeng jong kitei ki jingpang haneng.
Ha ka jingiohi jong nga la donkam ban pynkoit pynkhiah ia ka imlang sahlang jong ngi u Khasi Khara.
Ha ka jingiohi jong nga sa tang lada ngi ai noh ia ka jaid ka khong bad ka jinghiar pateng sha u Kpa (Shynrang), nga ngeit ngin lah ban rat dyngkhong ia kitei ki jingpang ba shyrkhei na ka imlang sahlang jong ngi u Khasi Khara.
U Ozturk, uwei na ki snar ialehkai, ia ka jingialehkai PUBG, uba na Turkey, uba shait mlien bha ban ialehkai ia ka “ABeautflDeath", ula tyrwa jingieid ia kawei ka samla, kaba kyrteng ka Ritz, kaba dei hi kawei pat na kiba shait sngewbang bha ban ialehkai ia katei ka jingialehkai PUBG.
Utei ula tyrwa ha ka por ba ki dang ia peit kai, ia ka jingialehkai Europa League.
Ki nongpeit kai phutbol kiba don lang hangtei, ki la ia thab kti bad ia halla da ka jingkmen, haba katei ka samla, ka la kohnguh ban pdiang ia ka jingtyrwa jingieid jong utei u samla bad U Ozturk, ula ai sngewbha ruh ia katei ka samla thymmai jongu, da ka balun, kaba la thoh da ka kyrteng jong ka jingialehkai, kaba u ju sngew tynnad bha ABeautifulDeath.
Nongpoh: Ka kynhun ki nongtrei ASHA ha Ri Bhoi, kaba la tip kum ka Ri Bhoi District ASHA Union, mynta ka sngi ki la pynlong ia ka jingrakhe ban pdiang ia u snem thymmai (New Year) ha Madan NSCA Pahamsyiem, Ri Bhoi District.
Ha kane ka sngi kaba kitei ki nongtrei ASHA, ki la pynlong ia katei ka jingrakhe snem thymmai, la wan ban iasnohktilang da arngut ki Nongmihkhmat na Ri Bhoi, kaba kynthup ia u Bah George Lyngdoh, MLA ka Umroi, u Bah Mayraldborn Syiem, MLA ka Nongpoh, kiwei kiwei ki heh ki hain ka Ri Bhoi lem bad da ki spah ngut ki nongtrei ASHA kiba la mih na ki shnong bapher bapher jong ka thain Ri Bhoi.
Na ka bynta ban iakmen hapdeng ki para nongtrei ASHA, na ka liang ki nongialam khmat jong katei ka synjuk, ki la pynlong ruh da ka jingialehkai phutbol bad kaba la pynkmen pynshongshit shikatdei eh ia kitei ki nongtrei ASHA kiba la wan iashimbynta ha katei ka jingrakhe snem thymmai.
Haba ai jingkren ha kane ka sngi, na ka liang kitei ki arngut ki nongmihkhmat na Ri Bhoi, ki la pynpaw ia ka jingkmen hadien ba ki la ioh ban iashimbynta ha kane ka sngi kaba kitei ki nongtrei ASHA, ki la pynlong ia katei ka jingrakhe snem thymmai.
Na ka liang u Bah Mayraldborn lem bad u Bah George, ki la kubur ia ki jingeh kaba ki nongtrei ASHA ki la iakynduh na ka por sha ka por, kata naduh ha ka rukom ioh ia ka jingsiew lem bad kiwei kiwei, kata kaba kynthup naduh ha ki por kaba ki ju leit ban aijingsumar khamtam ia ki longkmie kiba armet.
Kitei ki arngut ki nongmihkhmat na Ri Bhoi, ki la ai ka jingkular ia kitei ki nongtrei ASHA, ba nangne shakhmat kin wad ia ki lad ki lynti na ka bynta ban pynioh ia ka hok jong ki nongtrei ASHA, kiba dei ruh kiwei ki briew kiba ju trei shitom na ka bynta ban wanrah ia ka koit ka khiah ym tang ha ki shnong ki thaw, hynrei ha ka thain ka dong bad ka jylla hi baroh kawei.
Shillong: Ka seng ki trai bad ki nongdie dewiong lane ka Jaintia Coal Miners and Dealers Association ryngkat bad ka Synjuk ki Rangbah Shnong, ka East Jaintia Hills, kin pynlong ia ka jingialang paidbah ha ka 9tarik Kyllalyngkot 2019 ha madan phutbol, U Ma Teilang Phawa, ha Dkhiah West, ha ka por 11baje mynstep.
La kyrpad ia baroh, naduh ki nongkhaii, ki nongdie bad ki nongthep dewiong bad haduh ki nongdie dukan, ba kin ia wan sha katei ka jingialang paidbah.
La iathuh ruh ba ha katei ka sngi, yn khang ia baroh ki jingdie dewiong bad ki dukan ruh, haduh ban da plie ka jingialang.
Ka eriong bah Fani, ka la hiar khyndew mynta ka step, ha ka por 8baje ha Puri, jong ka Jylla Odisha bad ka la don ka jingther u lapbah kaba jubor haduh katta katta, nangta sa ka eriong kaba khlain bor, kaba ka jingstet jongka, ka long haduh 175 Kilometre ha ka shi kynta.
La shim ba ka jingkhlain ka eriong, kan dang iai bteng, na ka bynta ki ar kynta shakhmat bad la iathuh ba ka jingkhie ka eriong, ka la sdang ha ka jingstet kaba 142 kilometre shi kynta bad kan lah ban kiew sha ka 180 haduh 200 kilometre ha ka shi kynta, ong U  Mritunjay Mohapatra, uba peit ia ka  Cyclone Warning Division jong ka India Meteorological Department.
La iathuh ba kiba bun ki shnong bad ki jaka, ki la shlei mam da ka um bad sa kiba bun ki dieng, ki la ngat lut, ha ka jing khyrwit ka eriong, ha kiba bun ki jaka, ba kynthup ia ka  Bhubaneswar.
Ka sorkar Odisha, ka la pynkynriah ia shiphew lak ngut ki briew bad la iathuh ba ki 14 tylli ki District ha Odisha, ki dei kiba ka iaid lynti katei ka eriong Fani.
La pynkynriah ia ki briew na  Gajapati, Ganjam, Khurda, Puri, Naygarh, Cuttack, Jagatsinghpur, Kendrapara, Jajpur, Bhadrak ba Balasore Mayurbhanj, Dhenkanal bad Keonjhar, kiba dei ki jaka, kiba la khmih lynti ba kan trei tyngeh ka eriong bad u lap bah.
Baroh ki liengsuin, la pynsangeh lut ha Bhubaneswar naduh hynnin ka miet, ha nongbah  Kolkata, la pynsangeh lut ia ki liengsuin bad ki rel ruh kumjuh, namar ba la shim ba ka liengsuin, kan iaid lynti ruh sha West Bengal.
Ka stadum, na bynta ka World Cup 2022, kaba la ju sin kum ka  ‘vagina stadium’ ka la dep lut nadong shadong bad ka long kaba la khreh ban pynlong ia ki jingialehkai bad katei ka long lai snem shwa ka jingialehkai World Cup.
Ka dur jong ka StadiumKa Al Wakrah stadium, ha Qatar, kan pynlong ia ki jingialehkai  quarter-final bad ka don ruh ki mashin pyn pyngngad ia ki nongpeit kai, ki ban rung haduh 40 hajar ngut ha katei ka rynsan.
La dro ia katei ka rynsan ialehkai, da ka nongdro kaba na England, ka  Dame Zaha Hadid, kaba la iap noh kyndit kyndit ha u snem 2016, ha ka rta kaba 65snem.
Ka Dame Zaha Hadid, kaba dro ia katei ka rynsan ialehkai.
Ia katei ka rynsan ialehkai, hadien ba ka la dep dro, ha u snem 2013, ki don kiba ai kyrteng ba ka long kum ka dur jong ka lieng, kaba ki ju leit tong dohkha sha ki ri Arab.
Hynrei kiba bun ki nongpeit ia katei ka rynsan, ki kynthoh ha ki social media, ba kam iahap satia katei ka dur, ba kan long kum ka lieng, hynrei ki shim ba ka long kum u tiar jong ka kynthei.
Ka  Dame Zaha, ka la kren bitar halor katei ka jingshah kynnoh, namar ba kam iahap satia bad katei ka jing khot kyrteng sin “vagina stadium".
Nongstoiñ: Kum shi bynta ban pyni ba ki shnong kiba don ha khappud bad ka Garo Hills ki dang dei ki jaka kiba hap hapoh u pud u sam jong ka West Khasi Hills District, ka Seng Khasi Student Union (KSU) Mawshynrut Circle hynnin ka sngi kala leit ban pynieng ia ka Signboard bad kaba la thoh ‘Welcome to West Khasi Hills District’ hapoh ka shnong Nongchram.
U Ulysis Ryntong General Secretary ka Seng haba iakren bad ki nongthoh khubor u la ong ba kumba ki paralok Garo, ki la pynkhreh ia kata ka Greater Garoland, na ka liang jong ka Seng ruh ka kwah ban pyni bad pyntikna ia u pud u sam khnang ba kan nym don ka jingkyntur namar ka Seng kam kwah ba wat tang shi inshi ki jaka jong ka West Khasi Hills, kin hap lang ha katei ka Garoland.
Shuh shuh u la ong ruh ba na ka liang jong ka Seng, ka la wad ruh da ki kot ki sla na ki Hima khnang ban pyntikna ia ki shnong khappud kiba dang hap hapoh u pud u sam ka WKHD bad ka Seng kan sa dang iai bteng ban leit thung ia ki Signboardbad ha manla ki jaka kiba don ha ki thaiñ khappud.
Ym tang katta u la ong ruh ba na ka liang jong ka Seng KSU hi kam don jingpyrshah eiei ruh em ia ka jingdawa Garoland ki paralok Garo hynrei kam kwah ruh ba ki jaka ka West Khasi Hills, kin shah kynthup lang bad katei ka jingleit thung Signboardbad jong ka Seng kam da dei eh tang ha ki jaka bad ki shnong ba ia kajia pud hynrei wat ha ki shnong ki bym don jingia huri hura ne ia kajia pud ruh kan sa leit ban thung tang ban pyntikna ba ki jaka ka West Khasi Hills.
Nalor ki dkhot ka KSU Mawshynrut Circle ha katei ka sngi la iadonlang ruh ki dkhot jong ka KSU Hynnengbrei Area Unit.
Shillong: Mynhynnin ka janmiet ha ka por 3 baje ei ei janmiet, ka la don kawei ka jingjia kylla lieng ha pung Umiam ha Ri Bhoi, ha kaba kawei ka kynhun ki nongkhwai kiba la thmu ban leit khwai sha kawei na ki jaka jong ka wah Umiam kaba don ha ki thain UCC kaba don ha Mawlyndep, ki la iakynduh ia ka jingjia kaba sngewsih, namar ba ka lieng kaba ki shong ka la kylla hapdeng jong katei ka pung.
Napdeng jong kitei ki lai ngut, arngut kiba la lait thaw da ka said na ka jingngam jyllop ki kynthup ia u Bah u Rinaldo Syiem 29 snem ka rta bad kawei ka longkmie kaba la tip kyrteng kum ka Tiewly Warjri 30 snem, hynrei uwei pat u rangbah uba la tip kum u Bahdeng na ka shnong Mawkriah, la suba ba u la ngam jyllop hapoh jong katei ka wah bad kat haduh mynta ym pat lap satia ia u.
Katkum ka jingtip na ki Pulit, la ong ba kitei ki briew kiba thmu ban leit khwai sha ka jaka kaba kham jngai, ha kaba ki la hap ban pyndonkam da ka lieng ban leit sha kata ka jaka kaba ki thmu khwai dohkha.
La iathuh ruh ba kitei ki lai ngut, ki la shu shim kumto khlem da pyntip ia u trai jong kata ka lieng, ha kaba la suba ruh ba kim da lah bha ban kieng ia katei ka lieng bad kaba la pynlong syndon ia katei ka lieng ba kan kylla hapoh jong katei ka wah.
Donbok ha ka por ba katei ka por ba katei ka lieng ka la kylla, la don ki katto katne ngut ki samla shynrang, kiba la iohi bad kiba la leit ruh ban leit aijingiarap ia kitei ki nongkhwai, ha kaba ki la lah ban iarap tang ia u Bah Rinaldo Syiem bad ia ka Kong Tiewly Warjri, hynrei ia utei uwei pat u rangbah uba la tip kum u Bahdeng, ym shem la lah shuh ban iarap, ia kaba la suba ruh ba u la ngam jyllop hapoh jong katei ka wan.
Haba iadei bafd katei ka jingjia, ki ki Pulit ngam um ka Ri Bhoi kim lah shuh ban leit hynne hi ka janmiet, namarba katei ka jingjia ka la jia ha ka por janmiet bad ka bneng ka la kem dum haduh ban da poi ki Pulit ngam um, kumta lashai dangstep ki Pulit ngam um kin sa leit sha katei ka jaka ban leit wad ia ka met jong u Bahdeng, uba la suba ba u la ngam jyllop hapoh jong katei ka wah.
Shillong: Ka jingiakhih ki MDC ha KHADC ka lah ban pur shaduh ka sorkar jylla bad ban tem ia kane, ki nongialam ba heh ki party ba don ha ka sorkar kynthup ka NPP bad PDF kila pyrshang ban tem ia ki MDC ban long kiba jai jai.
Katkum ka jingtip, hynnin ka miet, ka kynhun ki MDC kiba don ha ka People Democratic Alliance (PDA) ki la iakynduh ia u symbud myntri rangbah u bah Prestone Tynsong halor ka jingiakhih pyrshah ia u CEM u bah Teinwel Dkhar ha KHADC.
Hynrei kila shah pynthanda ha ki nongialam bad lashai ka sngi ka 3 tarik Jymmang, kan don ka jingialang jong ka United Democratic Alliance (UDA) ban wan iashim bynta baroh ki MDC kiba don ha ka kynhun UDA kynthup ki 8 ngut kiba leh phoi.
Ka jingialang ka long por 7 baje janmiet bad kan long ka jingialang ban iakdup biang ne yn iapra syndon hadien ba la mih ka jingiakynnoh bad ka jingiakdew kti.
“Lashai kan dei ka jingialang baroh ar liang, kiba weng ia ka jingkyrshan na ka UDA bad kiba dang kyrshan", la ong uwei u MDC ba pyrshah ia u bah Teinwel.
Une u MDC bym kwah pynpaw ialade, ula ong ba lashai ka jingialang kan long kaba kut ban iather ia ki jingshisha baroh.
“Ngin sa ia peit hadien ka jingialang lashai", ula ong bad ki la bat ba ka jingweng na ka UDA ka dang neh haduh mynta haduh ban ia rai lashai ka sngi.
Khasi jng ngi te kumne beit  takadw ngim ju poi shaei shaei ruh.
Shillong:U District Magistrate ka jylla, ula hukum lyngba ka kyndon 144 CrPC, ha kaba ia ki Petrol pump ba kim bit ban die petrol, diesel sha ki paidbah ba wan thied da ki bitor lait tang ia kiba wan da ki kali.
La hukum kumtei hadien ba la ioh jingtip ba kan sa don ka jingiakhih halor ka ILP da kiba bun ki kynhun, kumjuh ruh halor ka jingshah pyniap uwei u nongap pahara ba trei ha FCI Mawlai Shillong ha ki nongniah trok ba na Assam.
Katei ka hukum kan sdang treikam noh bad kan neh beit haduh ban dala weng daka high court.
Nongpoh: Haba shimkhia ia ka jingujor na ki paidbah nongshong shnong ha Ri Bhoi, kiba la wan ud sha ka seng halor shibun ki jingeh kiba ki la iakynduh na ka bynta ban ioh ia ki jingsumar kiba biang ha ki jaka sumar sorkar kiba don ha Ri Bhoi, mynta ka sngi ki nongialam ka Ri Bhoi Students Union, Sengkmie, ki la leit ban iakynduh ia u Dr.
M Mawrie, DMHO ka Ri Bhoi, na ka bynta ban iakren halor kitei ki mat kiba la ujor da ki paidbah.
Haba leit ban kynduh ia utei DMHO, la ialam da u Bah Amberlight Masharing, Working President ka RBSU, ia kaba la jingsynranglang da ki dkhot ka seng bad haba kynduh ia utei u DMHO, ka seng ka la phah ruh da ka dorkhas ha ryngkat ka jingiatai na ka bynta ban wanrah ia ka bit ka biang, ym tang ha Civil Hospital Nongpoh, hynrei ha ka District hi baroh kawei.
Ki mat kiba ka RBSU ki la iakren ha kane ka sngi, ki kynthup halor ka jingpynrung kyrteng ha ka MHIS Smart Card bad ka Blood Bank ha Civil Hospital Nongpoh.
Nalor kita, ka RBSU ka la pynsngew ruh halor ka jingdonkam ban pynbiang noh ia ka jaka test jingpang, kaba kynthup ia ka Scanning Machine, Ultra Sound, CT Scan lem bad kiwei kiwei, ha kaba ka seng ka la pynpaw ba tang namar ka jingbyndon kitei ki jingdonkam, ka pynlong ia ki paidbah ba ki hap ban leit beh sha Shillong watla ka dei tang na ki kam barit eh.
Ka seng ka la pynsngew ruh halor ka jingbym poi biang por da ki nongtrei ha ki jaka sumar bapher bapher, kiba don hapoh ka Distri.
Halor kitei ki mat jingiakren, haba iadei bad ka jingpynrung kyrteng ha ka MHIS Smart Card, na ka liang ka seng ka la kyntu ia u DMHO ba ki dei ban pynjlan ia ka por haba iadei bad ka jingpynrung kyrteng.
Ka seng ka la wad jingtip ruh halor ka jingbym ioh jingmyntoi ki paidbah haba ki leit ban thiahpang ha ki jaka sumar shimet, halor kata na ka liang u DMHO, u la ong ba katei baroh ka shong ha ka sorkar bad khamtam eh ban don kata ka jingiateh hapdeng ki Hospital shimet lem bad ka sorkar.
Haba iadei bad ka jingdawa ka seng ban pynbiang ia ki Scanning Machine, Ultra Sound, CT Scan ha Nongpoh Civil Hospital, na ka liang utei u DMHO, watla u la pyni ia shibun ki daw, hynrei u la ai ka jingkular ba un sa shimkhia ha ka ban iakren bad ka sorkar, khnang ba kan wanrah jingmyntoi ia ki paidbah hapoh ka Distrik hi baroh kawei.
Na ka liang u Bah Amberlight Masharing, u la ong ba kum ka seng ka khmieh lynti ba utei u DMHO un shimkhia ia kitei ki mat kiba la seng ka la leit ban dawa bad ha kajuh ruh ka por ka seng kan kyrmen ba katei ka jingiakren kan long kaba seisoh.
Shillong: Ka State Youth Wing jong ka KHNAM, ka kynnoh myn hynnin ka sngi, ba ki ar tylli ki rai jong ka KHADC, kiba dei na ka bynta ban kyntiew noh ia ka dor bai laisen khaii bad ban “digitise" ia ka rukom ai ia ki Licence sha ki bar jylla ki dei ki rai ban pyniohnong, hynrei kim dei ki rai ban iada lane ban pyrkhing ia ka jingioh lad jong ki bar jylla ban knieh ia ka lad kamai jongki trai jylla.
Lyngba ka jingwad jingtip, kaba la ioh na ka KHADC ha ka 2 tarik Jymmang 2019, la ioh jingtip, ba naduh u snem 2017 haduh 2019 ka KHADC ka la ai ia ki Licence ba thymmai sha ki 410 ngut ki bar jylla ha East Khasi Hills District bad 164 ha Ri-Bhoi District bad ia ki kot ki sla jong kine baroh ka seng ka dang pule bniah, ha kaba ka seng ka kwah ban tip la ia ki laisen la ai hadien ba peit bniah bad bud ryntih ia baroh ki kyndon ba la kdew ha ka sectoin 3A jong ka “The United Khasijaintia Hills District (Trading By Non-tribals) Regulation, 1954".
Ka KHNAM, ka ong shuh shuh ba kiba bun ki bar jylla kiba khaii ha ka jylla ki hap ban siew bai sha, na ka bynta ban ioh laisen khaii bad kim salia ban siew ia ka bai laisen kaba kham heh tang ban ioh lad ban iai khaii.
La ong shuh shuh ba kaba kham suk ia kine ki dukan ka long ban pynkiew ia ka dor ki mar ki mata, namar haduh mynta ha ka jylla ka jong ngi ngim pat lah ban teh lakam ia ki dor jong ki mar ki mata.
Ka KHNAM, ka ong shuh shuh ba ki don ki bynta ha sor Shillong khamtam eh ha Iewduh bad kiwei kiwei ki jaka, ha kaba la iohi ba ka jingbun jong ki bar jylla kiba khaii ka long kaba sha palat bad ka sub-section (e) jong ka section 3B jong ka “The United Khasi Jaintia Hills District (Trading By Non-tribals) Regulation, 1954" ka la batai shai kdar ba ka Executive Committee ka dei ban buh lane kdew lyngba ki ain, ba haduh katno tylli ki laisen khaii, dei ban ai da ka KHADC hynrei ka jubab jong ka jingwad jingtip, ka ba ngi la ioh halor kane ka bynta ka batai ba ka EC jong ka KHADC kam shim la buh lane kdew katno tylli ki licence dei ban ai.
Ka seng, ka ong shuh shuh ba la lap ruh ba shwa ban ai ia ki trading licence ka Trade department jong ka KHADC kam shim la peit bniah ia ki sub-section (b), (c) & (d) jong ka Section 3A “Conditions for granting or refusing a license" jong ka Trading By Non-tribals Regulation, 1954″Ka KHNAM, ka ong shuh shuh ba kam don jingmyntoi shuh ban leit khynra ia ki dukan jong ki bar jylla bad ban khang ia ki tang shi kynta ar kynta lada ka KHADC kam shimkhia lyngba ki ain ki kyndon bad ka KHNAM, ka pynpaw ba ka sheptieng ioh ka don ka jing khaii kaba sha lyndet jong kine ki bar jylla bad ki riew khwan myntoi.
Ka seng, ka kren shai ba kan dang jurip halor katei ka kam bad ka seng ka bthah ia baroh ki bar jylla kiba ioh ia ka laisen khaii, ba ki dei ban wah ia ka kopi jong ka licence ha bar dukan haba paw khnang, pynkut ka kyrwoh na U Ma Thomas Passah, President KHNAM State Youth Wing.
Nongpoh: Uwei u Samla uba la tip kyrteng kum u Donboklang Laloo na ka shnong Banbudai ha Ri Bhoi, u la khlad noh shen hadien ba u la shah btep ha ka khyndew, kaba la twa kynsan ha ka por kaba ma u lem bad ki paralok jong u, ki dang khat shyiap harud jong ka Wah kaba don hajan jong katei ka shnong.
Katkum ka jingiathuh da u Rangbah Shnong ka Shnong Banbudai, u Bah B.
P Syiem, u la ong ba ka katei ka jingjia ka la jia myn hynnin ka sngi ha ka por 12 baje ei ei mynsngi bad ha katei ka jingjia kitei ki saw ngut ki paralok jong u, kiba kynthup ia u Samla Juban Syiem, Staily Rani, Ristowel Rynshon bad u samla Pyndaplang Syiem, kiba dei na katei hi kajuh ka shnong, ki la lait thaw da ka said.
La iathuh ruh ba utei u samla Donboklang Laloo, u dei u samla uba trei shitom bad mynta u dang ap ia ka result Matrix, hynrei khlem poi pyrkhat u la iakynduh ia katei ka jingjia kaba sngewsih, tad haduh ba un da khlad syndon khlem poi pyrkhat.
Utei u rangbah shnong, u la iathuh ruh ba kitei ki saw ngut ki paralok jong u, ki la pyrshang ban iarap sei na katei ka jingshah ban khyndew, hynrei namar ba la slem ba u sahkut shapoh khyndew, kaba la pynlong syndon ia u ba un khlad noh.
Hadien ba la dep ban sei na katei ka jingshah ban khyndew, ki briew kiba la donlang ha katei ka sngi, ki la rah ia utei u samla sha CHC Umsning, hynrei ynda la poi ha katei ka jaka sumar, ki Doctor ki la pynbna ba u la khlad.
New Delhi:Ka Supreme Court ka la bthah ia ka election commission ba kan rai halor ka jing dawa ban sdang thep vote noh kham step ha kane ka election ba dang sah kata ha ka 6,12, 19 tarik jong u bnai Jymmang, kata ban sdang naduh ka por 4:30 ne 5 baje mynstep, namar ba ba dei ki bnai ba shit bha ka sngi bat ruh ba kan don ka jingpynkhreh iaka jingleh kmen Ramzan.
Na ka liang u Chief Justices, U Ranjan Gogoi bala ia don lang u Justice Deepak Gupta & Sanjiv Khanna ki la bthah ia ka komishon ba kan shim rai halor katei ka jingdawa.
Ki nongsaid ain ba kynthup Mohammed Nizamuddin Pasha bat u Asad Hayat ki la iakren bad ka EC halor katei ka jingbthah tangba na ka liang jongka EC kim pat ai jubab eiei, ki la ong.
Colombo:U Cardinal Malcolm Ranjith ula ong ha ki lad pathai khubor ba ki iing mane kin nym pat pynlong ia ka jingleh niam mass jongki ha kane ka 5 tarik u jymmang; hadien ba la ioh jingtip ba kan dang lah ban don ka jingbthei bom biang ha ki iingmane.
Kumta na ka liang jong ka balang ka la rai ban khang beit shwa khnang ban lait na kano kano ka jingpyntriem.
Shillong: U Damaitphang Lyngdoh rangialehkai na ka jylla ula paw bad tyngshain lyngba ka jingioh lad jong u ban ialehkai na ka Bengaluru FC ha ka lympung Junior League (U-15 Youth League), ula paw kum uwei na ki rangthep kol na ka Bengaluru FC ha ka zonal round ha kaba ula ioh banthep 9 kol haduh ba kut ka jingialehkai.
Ka jinglah jongu ban thep 9 kol ka la pynlong ia u Lyngdoh ban don ha ka thup ki rangthep kol ha ka samoi ialehkai mynta u u snem.
Ka Bengaluru ka la rung sha ka main round hadien ba ka la phra sien lynter kin ki nam jop.
U Lyngdoh u la ioh lad ban ialehkai phra tylli ki jingiakhun.
Hadien bud sa uwei u khynnah na ka jylla u Lastborn Mawphniang kum nongap dien bad ula ioh ban thep 6 kol.
Ha ka jingialehkai u Lyngdoh ula pynpaw ia ka sap ialehkai bad khur ar sien ka nam hat-trick kawei ha ka jingiakhun pyrshah ia ka Sporthood FC bad khur ia ka jingjop da 20-0 bad kawei pat pyrshah ia ka Bangalore Youth Football League ha kaba ula ioh ban thep saw kol.
Kumjuh u Mawphniang ula thep hat-trick, ban pynliem ia ka Ananthapur Sports Academy 12-0.
Kine ar ngut ki pleiar ki la mihkhmat ruh ia ka jylla sha ka sub-junior national shwa ba kin leit ban pyniasoh bad ka Bengaluru ha u 2017.
Katei ka Ain ha u snem 1985 ka ong ba la shah ban kyntiap seng lada  “na ki nongmihkhmat jong kano kano ka party (Seng) ki rai ban phet Seng bad ia katei ka jingphet seng yn shim ba ka long kum ka jingleit long dkhot  ‘merger’.
Hynrei, namar ka jingjur ka jingphet seng ka Sorkar India sa shisien lyngba la jingpynbeit thymmai kaba khyndai phewei (thenalor kiwei kiwei ki kyndon baroh kiba phet seng/lane mih iing ki hap ban ieh Kam(resign) kum ki nongmihkhmat bad ban ialeh election biang na ka Seng thymmai kaba ki la leit rung.
Kaba sngewsih ka long ba ha kitei ki jingpynbeit thymmai baroh ar sien kata ha u snem 1985 bad 2003 ki nongthaw Ain hapoh Parliament kim shym kynmaw ban pynjari lang ia katei ka Ain ha baroh ki District Council lane ki jaka Sixth Schedule,  namar lehse ki la mutdur ba ki riewlum ki dang bat ia ka shi kyntien ban burom ia la ka nongrim bad kim shym la donkam ia katei ka ain kyntiap seng, hynrei katei kam shym long shuh bad mynta la i donkam ban wanrah kloi ia katei ka Ain ha ki district council.
Lano kan kut kane ka film ia knieh shuki tang ka MHA bad ka  Parliament ki lah ban pynbeit ia kane ka kam kaba la pynkulmar teng ia baroh kawei ka India.
KhubleiHa sohra  hap u maw3 khlieh  uta  u maw  ba don  ha kata  ba ki ju  khot  ka riat  maw iew   ki stad  saian  ki  ong  bn sa khie  u jumaisngewbha iathuh lem seh mynno ka jia, ba ngin tip kham bniah, lane ai number jongphi, ngin shu iakren.
Shillong: Ka EC jong ka KHADC ka la lum ia ka jingialang halor ki mat ban pyrkhat na ka bynta ban pynthymmai ia ka rukom ai ia ki laisen khaii sha ki bar Jylla.
Halor kane ka bynta, na ka liang u EM ka trade u Bah Paul Lyngdoh u la ong ba ym shem la pynthymmai ia ka rukom ai license naduh u 2005 bad kane ka wanrah ia ka jingtlot ha jing treikam bad la iathuh ruh ba mar shiteng na ki nong khaii, ki ju pyndon kam ia kajuh ka license kaba la slem naduh kitei ki saw snem mynshuwa.
U Bah Paul u la iathuh ruh ba ka rukom ban apply license mynta la pynsuk, ha kaba ki briew kin wan ha ophis bad kin pynbiang ia ki kot ki sla ban ialeh laisen ha ka cumputer bad shisien ba ki la biang nadong shadong kin ai da ki stiker ba ki nongshong dukan kin laj ban buh ha ki dukan jong ki.
U Bah Paul Lyngdoh u la iathuh ruh ba mynta, la lap ia ki 31 tylli ki trade ba thymmai ki bym don ha ka act second sedual rule1959 ba kita ruh kin wan ha ka license trading system bad kane ka la trei kam naduh une u bnai 1tarik u iaiong2019.
Ka EC kan sa pynlong ruh ia ka jingialang ban ia tai halor ka jingud jong ki paidbah halor ka jing ai jing mynjur ia kiba kwah tei iing.
Ka jing ialehkai PUBG, ka la pynlamwir ia kiba bun ki briew bad ha kane ka kynti, la iohi ba uwei u nongiathoh, wat la u ia shong syndah bad la ka jong kaba ieid, hynrei, um don por ban iakren lane ban peit ieid ia ka dur ba jylluin lymphuin jongka, hynrei u dem dukhi hi ialade ban ialeh PUBG.
Katei ka jingleh jongu, ka pynlong ba kin don haduh 422,000ngut kiba peit bad sa shibun bah kiba dang iai peit.
Katba utei u lok thymmai jongka, u dang ialehkai, katei ka lok pat la iohi, ba ka dang peit seh ia u, ha kaba la imat, kumba ka khie bitar jur, naba u lok thymmai jongka, u dang  pynlut por ha kaba ialehkai, ha kat ka sngi kaba kyrpang bad kaba khraw tam jongki.
La pyni ruh ha ka video, ba haba u don uba leit ai jingai sngewbha sha u, hynrei utei u nongiathoh u kyndat ia ka kti jong utei, namar ba ka pynwit noh ia ka jingialehkai jongu ha mobile.
Shillong: U nongialam ka HSPDP uba dei ruh u MLA ka Mawkyrwat u bah Renikton L Tongkhar ula ong ba kam pat sngew dei ban kynnoh ne kren kynthoh ia u briew haba u dang shong ha ka shuki dang tang shi bnai ne ar bnai duna.
Kane ka jingkren u bah Renikton ka long halor ka jingiakhih ki MDC ban pynkhyllem ia u bah Teinwel Dkhar na ka shuki CEM ka KHADC.
“Ka dang shi bnai shi bnai tam, ban ong ba uta u CEM u bym long, ka long dang kloi than", la ong u bah Renikton uba dei ruh u secretary ka Regional Democratic Alliance (RDA), ka kynhun ka UDP bad ka HSPDP.
Hynrei u la ong ba watla ka don ka jingpynkhih hynrei na ka liang ki MDC ka HSPDP, kim shym la khih satia bad la iakren ia ki nongialam ban khot jingialang ban pynbeit ia ka jingeh.
“Hynrei watla ka la don ka jingiakhih ka jingiapher hynrei ka dei ban don ka jingiapynbeit", la ong u bah Renikton bad u la ong ba ki la don ki MDC kiba la phah shithi ban weng ki la weng noh.
“Ka daw ba ki iakhih kam long kaba shai hynrei ka long lehse tang ia kata ka pisa", la ong u nongialam ka HSPDP.
U la ong ba kane ka jingiakhih ka sngew lehrain bha namar ba ki la shah kren ha ki paidbah namar ba tang ar bnai ruh kam don, la huri hura.
Khasi Hills Autonomous District Council (KHADC) u bah Lamphrang Blah u la ong ba u  Chief Executive Member (CEM) ka Khasi Hills Autonomous District Council (KHADC) u bah Teinwel Dkhar u la dei ban hiar shuki noh namar ba u la duna pait bad um don hok shuh ban bteng ia ka kam CEM ka Council hadien ba 6 ngut ki MDC kila weng ia ka jingkyrshan na ka kynhun United Democratic Alliance (UDA).
“U Bah Teinwell u la dei ban hiar shuki hi noh namar u la duh ia ka jingshaniah bad ka kynhun jongu ka la rit paid hadien ba ki para MDC kiba don ha ka UDA ki la weng ia ka jingkyrshan", la ong u bah Blah haba kren mynta ka sngi.
Hynrei ha kajuh ka por, u la ong ba ka Congress kam don bynta eiei ha ka jingiakhih jong kine ki MDC ban pynkhyllem ia u bah Teinwel bad ka dei ka kam iing kam sem jongki hi.
“Ngim don bynta ha ka kynrum kynram ha ka kynhun United Democratic Alliance (UDA)", la ong u bah Lamphrang.
U la ong  ka Congress ka la dawa ban pynkiew ia ka bhah pisa na ka T.
52 ban ai mar T.
1.
50 klur sha ki MDC hynrei kam tip ia kata ka jingiakhih ki MDC ka liangsynshar.
U bah Lamprahng u la ong kumba ka paw mynta ka Executive Committee ba la ialam da ka UDA ka la don ha ka jingrit paid hadien ba ki 6 ngut ki MDC  ki la weng ia ka jingkyrshan.
Ka Congress ka don 10 ngut ki MDC bad ki iatylli lang bad lada don ka jingtyrwa ka party kan sa bishar lang da baroh ki MDC.
Shillong: Ka khubor pulit, ka iathuh ba mynta ka sngi, ha ka por 3baje nohsngi, ki don lai ngut ki briew, kiba shong lieng ha pung Umiam, ki la hap noh na katei ka lieng bad kitei ki kynthup ia U bah Rinaldo Syiem (29), ka kong  Tiewly Warjri (30) bad U Bahdeng (34).
Kito kiba don hajan, ki la ioh lad ban sei ia U Bah Rinaldo bad ia ka kong Tiewly Warjri, katba ia U Bahdeng, ym shym la iohi satia shaei u lah poi.
Ia u Ï bad u Ñ.
Ha ka snem aiu ki la pynmih.
Uwei na ki nong iathuh lypa, ula ju iathuh shaphang ka jingkhie jumai bad ki don na kitei ki jing iathuh jongu, kiba jia shisha bad kumta, ki bun ki briew kiba ngeit bad kiba sngap bha, haba u iathuh.
Ha kane ka kynti, U  Frank Hoogerbeets, u iathuh ba kan don jingkhie jumai kaba 8 ha ka richter scale.
Ha ki khyndiat taiew ba ladep, U Frank, u iathuh ba ka don ka jingkhih jumai bad katei ka la jia shisha, ha kaba ka la jia ka jingkhie jumai ha ka 29tarik Iaiong 2019, kaba  6.
2 ha ka Richter scale, kaba la jia ha Carlsberg ridge, Yemen.
Ha kane ka jing iathuh lypa U Hoogerbeets, u kam ba u jumai uba 8 ha ka Richter Scale, un khih hapdeng ka 1tarik haduh ka 3tarik Jymmang 2019.
Itynnad shaei? I jlep pynban…Haei kan shong ka lawei?.
Shillong: Ka HYC Sohïong Circle hapoh ka jing ïalam jong u Samla Purningstar Shabong, President jong ka Circle, hynnin ka sngi,  ki la leit jurip ïa ka jaka sam um sha ki jaka rep ha ka shnong Wahnongkseh, ha jan Sohïong, East Khasi Hills District, ba la pyntrei da ka tnad Water Resources(Irrigation).
Ka jing leit jurip jong ka seng ka long halor ka jing ud jing nam jong ki paid nongshong shnong ha kaba ka jing pyntrei ïa katei ka projek, naduh u snem 2006 ka long kaba thurmur bad kaba torti haduh katta katta ha kaba ka um kam shym la poi sha ki jaka rep naduh ba la dep shana ïa katei ka projek sam um haduh kine ki snem ba mynta.
Ha ka jing leit jurip jong ka Seng, la lap ba na ka pung, ka um ka long kaba shlei bad pahuh bha, hynrei haba hiar pat sha ka top um rit kaba pdiang ïa ka um kaba wan na ka tyllong heh ban phah sha ki jaka rep, ka jing pyntrei ka long kaba torti haduh katta katta.
Wat la ki nala um la dep tih sawdong jong ka jaka rep, kata shaduh Pyndengmawphlang bad Moitbna, hynrei kaba lyngngoh pat ka long ba ka um kam lah satia ban ïaid ha ki nala um ha kaba kat kum ka jing lap jong ka seng, la lap ba ka um ka ïaid la kumno kumno tang 2% bad  98% na ki nala um ba la dep tih kam poi um naduh ba dang shu dep tih bad ki nar umm ki la shu ring sarang khlem poi um tdot.
Kat kum ka jing wad jingtip na ki nongshong shnong halor kane ka bynta, la ong ba ka um kam shym la poi ei ei sha ki jaka rep jong ki, naduh mar syn dep trei ruh ha kaba ka um ka poi tang ha ki bynta ba ha khmat duh jong ki nala.
Ka seng ka ong, ba kane ka la buh shisha ha ka jingeh ïa ki nongrep ha kaba ka sorkar lyngba ka Water Resources Department ka shu pynlut kai ïa ka pisa ha ka kyrteng jong ka Development na ka bynta ki nongrep.
Na ka ling jong u Samla Purningstar Shabong, ula ong ba kane ka jingleh jong ka Water Resources ka dei kaba thurmur bad torti haduh katta katta bad na ka liang jong ka seng shen kan sa pan ka jingshai na ka ophis ba dei peit bad lada na ka liang jong ka ophis kam lah ban ai ia ka jingshai kaba biang, na ka liang jong ka seng kan dawa na ka sorkar ba ka dei ban pynshitom, ïa kiba don kti ha kane ka kam torti.
Shillong: Ka seng Khasi Students’ Union (KSU) bad ka Federation of Khasi Jaintia and Garo People (FKJGP) ki la dawa na ka ophis  jong ka Home Guards and Civil Defence (HG&CD) bad ka Food Corporation of India (FCI) ba kine ki artylli ki ophis ki dei ban ai kam ai jam bujli noh ia u ne ka khun jong u bah Dismarlin Lyngdoh Lyngkhoi.
Ia kane la iathuh da U Bah Khrawkupar Nongsiej, u President ka seng FKJGP Mawlai Circle ha ka jing ia kynduh lang bad ki nong pathai khubor mynta ka sngi.
Lah ban pynkynmaw hangne ba u bah Dismarlin Lyngdoh Lyngkhoi u la duh ei ia la ka jong ka jing im ha ka 24 tarik u Iaiong  2019 ha ka jing ia kajia bad ki nongniah trok ha Khanapara.
U General Secy ka KSU Mawlai Circle, u la ong ba ka jing dawa ka long ruh ba dei ban pynsangeh trei kam mardor ia kito kiba ki ba ia trei lang ha kato ka miet ba ki khlem iarap ia u bah Dismarlin haduh ba une u rangbah u laduh ia ka jingim.
“Na ka liang  jongngi ngi khmih lynti ba ki FCI bad ka Home Guard Civil Defence ba kan pynurlong ia kitei ki jing dawa jong ngi," la ong u bah Khrawkupar Nongsiej.
Ha kane ka sngi ba la pynlong ia ka jing iakynduh bad ki nong pathai khubor, la don lang ruh ka kurim u bah Dismarlin Lyngdoh Lyngkhoi, ka kong Fatima Nonglang lem bad ki khun ki kti.
Haba kren bad ki Nong pathai khubor ha kane ka sngi ka kong Fatima, ka la dawa  na ki bor Pulit ba ki dei ban kem noh mardor ia ki nong pyniap ia u kurim jong ka.
Shillong: Kum shi bynta ban wanrah ïa ka lad jingai jingsumar da ki dawai kynbat kaba kham ïar hapoh nongbah Shillong, ka Meba-ai Tribal Health and Wellness Center ka la ïa syllok ban ïa treikam lang bad ka Vasudeva Vilasam na Jylla Kerala ïa kaba la khmih lynti ba kan ai jingmyntoi shi katdei eh ïa ki paidbah nangne shakhmat.
La plie ïa ka Meba-ai Tribal Health and Wellness Center kaba don ha Hawkers Freezone Market, Golf  Link Shillong, da i meirad Serina Wahlang kum ka kongsan ha ka jingïalang kaba la long mynta ka sngi ha ka por 10 baje mynstep.
Ha kane ka sngi la ïa don lang u myntri ka tnad ka koit ka khiah u bah AL Hek, nangta U Bah Ioanis Lyngdoh,  Rangbah Shnong ka Golf Link uba long ruh ha ka juh ka por u President jong ka Hawkers Market.
Ki nongsumar kiba la ïa don lang ha kane ka sngi ki kynthup ïa u Dr H Bani uba dei uwei na ki nongsumar Khasi bad u Dr Pradeep Jyoti, uba na ka jylla Kerala.
Ki jingai jingsumar ha kane ka jaka ki kynthup ïa ka khem jem, khem tynrai, ka  khem sum, ka khem armet, khem lait shyieng, khem pait shyieng, khem pynjah jrem bad khem pynbeit thid.
Kiwei de ki jingai jingsumar kiba la wanrah buit kyrpang na Kerala ki kynthup ïa ka Abhyangam,  Elakizhi, Podikizhi, Pizhichil, Shirovasthi/Shirodhara, Udavarthanam Kadee Vasthi, Nasyam, Tharpanam, Karnapooranam, Body Purification Therapy.
Kan don ruh ka Special Packages /programme kum ka Rejuvenate massage, Slimming Programme, Post Natal Care, Beauty Care Programe , Anti- Stress Back Massage ,Aromatherapy Massage, skin Brightening Facial, Deep Cleansing Facial.
Ka Barcelona, ka la pynliem ia ka Liverpool, da 3-0 ha ka jingialeh sdang jong ka Semi Final jong ka Champions League.
Ha ka jingialehkai, la ioh thep kol nyngkong da U Luis Suarez ha ka minit kaba 26, nangta sa U Lionel Messi ha ka minit kaba 75 bad kaba 82.
U Robert Downey Jr, uba ak kum U Iron Man ha ka phlim Avengers Endgame, ula ioh ban khring ia ka jingieid jong ki nongpeit phlim ha satlak ka pyrthei, lyngba ki jingleh komik bad lyngba ka jingjop jong katei ka phlim U Robert, ula ioh ruh ia ka kamai kaba heh tam ha kine ki sngi.
La iathuh ba ka jingioh jong U Downey, na ka phlim kaba ula ak Infinity War, ka poi sha ka  75 million, ha ka dollar lane kaba long T.
524klur ha ka pisa India.
Ym tang katta, la iathuh ba U Downey Jr, u ioh kamai ruh 5 million dollar, na ka bynta shisngi, na ka bynta lai sngi, ha kaba  u leit ban ak ha ka phlim  Spider-Man: Homecoming bad u dei uwei na ki khyndiat ngut ki khlur ka hollywood, uba ioh 20 million dollar na katei ka phlim.
Mynta la iathuh ba ka phlim jongu, ka Avengers Endgame, ka iaid iew kham palat ban ia ka phlim, kaba mynshwa Infinity War bad haduh ha kine ki sngi, ka Endgame, ka la kamai T.
8hajar klur ha kylleng pyrthei bad kata ka long, tang hadien 5 sngi, ba la pyniaid iew ia ka.
Shillong:Ki shipai BSF ki la pynlong ka jingkhynra ha ka shnong Dawki,East Khasi Hills district hajan ka khappud bar-ri bad ha katei ka jingkhynra kila bat ia kawei ka kali kata ka swift desire, hadien ba kila i suba ka rukom iaid jongka.
Haba ki la pynsangeh bad pynlong ka jingkhynra iakatei ka kali bad kila lap ia u dawai (Yaba)u bala pynmih na ri Bangladesh.
Ki la lap haduh 11 song ba don haduh 2190 sla(tablet),ki la kem ryngkat bad ia uwei u briew u ba niah iakatei ka kali,hadien bala tohkit ki la lap iaka kyrteng jong u, da u S K Tluanga, (35 snem ka rta) khun jong u S Thanga uba udei na jylla Mizoram ba hap hapoh ka shnong & police station Chandmari district,Aizawl bad uba la sah mynta ha ARC Happy Valley ka bahap hapoh police station Madanriting,Shillong (East Khasi Hills).
Kitei ki la ong ba ula kit khnang shibun khnang ban lait na ka jingshah kem ha ki shipai Bangladesh namar ba ia utei u dawai ki la khang ban pyndonkam ha Bangladesh ba la kiew palat ka jingkyrni.
Shillong: Ka North East Forum Indigenous People (NEFIP) ka la ong, ba katkum ka jingkhein ba ka la ioh, ka jingdon jong ki riewlum kiba dei ki trai shnong ha ki jylla jong kane ka dong mihngi, kila kylla rit paid.
Ka NEFIP ka dei ka shatri jong ki sengbhalang bapher bapher jong kane ka Dong Mihngi ka India, ka la iashong jingialang myn hynnin ka sngi ha NEHU, Shillong ha kaba na Meghalaya ka don ka Confederation of Meghalaya Social Organizations (CoMSO).
U Convener kane ka shatri u Ningthouja Lancha ula ong, “Ha baroh ka Dong Mihngi, ki don ym duna ia ka 5.
2 klur ngut ki nongshong shnong bad na kine, 1.
8 klur ki dei ki trai muluk bad kiwei ki dei ki poiwir.
U la ong ba kiba shah ktah jur na kane ka jingwan ki briew nabar, ki dei kito ki jylla bym don ka Inner Line Permit ne ILP, ha kaba tang ha Assam ki don palat ia ka 2 klur ngut ki poiwir.
“Ka Assam, Meghalaya, Tripura, Manipur ki dei kiba shah ktah jur na ka jingwan ki poiwir namar ba kim don ka ILP", ula ong.
Ha kane ka jingialang, kala rai ban dawa pyntreikam da ka ILP ha baroh ki jylla ka Dong Mihngi lane ki ain kiban iasyriem thik kum ka ILP khnang ban tehlakam ia ka jingwan rung kyrthep ki mynder.
Ka la rai ruh ban pyrshah jur ia ka Citizenship Amendment Bill (CAB), lane kino kino ki Bill ki ain ka sorkar pdeng kiba thmu ban iuhroit ia ki trai muluk jong ka Dong Mihngi.
Kala dawa ruh ban pyntreikam ia ka UNDRIP ban iada kyrpang ia ki riewlum kumba la rai da ka United Nations.
La iathuh ba kawei ka kynthei ba dang 20 snem ka rta, kaba shong ba sah ha UAE, ka la iania bad u kurim jongka, tang namar ba ka lehkai ia ka jingialehkai PUBG,bad poi haduh u pud ba ka la dawa ban ialait san shyieng syndon na u bad ong ba ka jingleh jong u ka long pyrshah iaka hok jongka.
Ka la iathuh ha ki ba u kurim jong ka u tieng ba ioh ka kyrni bat ioh ka klet noh ban pyndep ia ki kamram.
Katba na ka liang jong u kurim pat ula ong ba um dei ba u khang ia ka hok jongka, hynrei u kwah tang ban don ka jingia tylli ha iing,ula ong ruh ba um poi pyrkhat ba kan poi haduh u pud ban pan ialait san shyieng syndon.
Shillong: Ka jingialang ka United Democratic Alliance (UDA) kam shym la long myn hynnin ka miet ha Pinewood, Shillong bad la sngewthuh ba kan ia kynduh biang mynta ka sngi, hadien ba ka la don ka kynhun ki MDC kiba la rai ban weng noh ia ka jingkyrshan na ka kynhun.
Kiba wan sha ka jingialang ki don 11 ngut na ka 19 ngut kiba don ha ka kynhun ka UDA.
Kiba pep jingialang ki long u bah Pynshngain N Syiem, bah Alvin Sawkmie, bah Gigur Myrthong, bah Mitchel Wankhar bad bah Victor Ranee katba u bah Pyniaid Sing Syiem bad u bah Rangkynsai Kharbuki ki la don lang ha ka jingialang ka UDA.
Kiwei pat kiba pep sha ka jingialang kiba don lang ha ka UDA ki long ka kong Madalyne Mawlong (PDF), bah Latiplang Kharkongor bad bah Lambor Malngiang, ki MDC shimet kiba don lang ha kane ka kynhun.
Kiba wan jingialang ki long baroh ki MDC ka UDP, HSPDP bad nalor ki MDC ka NPP ki bym don sha ka liang kiba leh phoi.
Haba iakren bad uwei u MDC ka UDP, u la iathuh ba ka kynhun People Democratic Alliance (PDA) ba long chairman u bah Lambor Malngiang ba don kito ki MDC kiba pep jingialang, ki la pan por ban iakynduh biang lashai ka sngi.
Katkum ka jingtip, la iathuh ba kane ka jingthmu ban pynkhyllem ia u bah Teinwel, la kynnoh ba ka dei na ka jingthmu u bah Pynshngain N Syiem uba dei u chairman ka Council mynta.
Kumba ka la paw, kine ki MDC kiba leh phoi na ka UDA, kila pyrshang ban pynkhyllem noh ia ka EC ba ialam u bah Teinwel Dkhar bad mynta la ioh sngew ba ki la pyrshang ban iakren bad ki MDC ka Congress hynrei la iathuh ba lada kine ki 8 ngut ki MDC kim wan phai biang, ka UDA ka lah ban iatreilang bad ka Congress ban pynskhem ia ka Executive Committee.
Nongpoh: Ban nangkyntiew ia ka kam ri sniang hapoh ka jylla, ka sorkar jylla lyngba ka tnat Animal Husbandry & Veterinary dept, ka la lah ban plie ia kawei ka Nucleus Pig Farm, ba thymmai kaba don ha shnong Kyrdemkulai ha Ri Bhoi District.
Ia katei ka Nucleus Pig Farm ne ka jaka ban ri ia ki sniang symbai, la wan ban plie paidbah da u Bah Prestone Tynsong, symbud Myntri rangbah jong ka sorkar jylla, kum u kongsan, ha ryngkat ka jingdonlang u Bah Jason Sawkmie Mawlong, MLA ka Umsning, u KN Kumar Additional Chief Secretary ka sorkar jylla, ka Kong C.
D Lyngwa, Dr K.
B Sahkhar, Deputy Director ka AHP, ki heh ophisar sorkar na ki tnat sorkar bapher bapher lem bad ki riew rangbah jong katei ka thain.
Haba kren kum u kongsan ha kane ka sngi, u Bah Prestone Tynsong, u la pynpaw ia ka jingsngewkmen kaba khraw hadien ba la ioh ban plie paidbah ia katei ka Nucleus Pig Farm ha Kyrdemkulai, namar lyngba jong katei ka project ka long ruh kum shibynta ban nangkyntiew ia ka kam ri sniang hapoh ka jylla ki baroh kawei.
Haba batai shai halor ka jingthmu kak sorkar ban nangkyntiew ia ka kam ri sniang hapoh ka jylla, u Bah Prestone Tyngsong, u la ong ba ka sorkar jylla ia mynta hi ka la sdang ban phaikhmat sha ki kam ri jingri, ha kaba mynta lei ka la don ia kata ka jingthmu ban kyntiew ia ka kam ri sniang da ka thaw syndon da kata ka Piggery Mission ne kata ka thong ban kyntiew ia ka kam ri sniang.
Ka daw kaba la pynlong ia ka sorkar, ba kan phaikhmat sha kane ka Missiong, ka dei ba ka sorkar ka angnud ba ba kyntiew ia ka kam Ri sniang bad kaba long ruh kum shibynta ban ai mynsiem ia kito ki khun samla kiba don ia ka jingthmu ban ieng hala ki jong ki kjat.
Ha kane ka sngi la iohsngew ruh ba ka sorkar jylla lyngba ka Piggery Mission, kan sa ioh ia ka jingmang tyngka kaba T.
225 na ka bynta ban kyntiew shuh shuh ia ka kam ri sniang hapoh ka jylla ki baroh kawei bad lyngba jong katei ka jingmang tyngka, la khmieh lynti ba ka ki nongri sniang, ym ba ki lah ban pynbiang sniang tang hapoh ka jylla, hynrei ban shalan shabar ka jylla ruh kumjuh.
Ha kane ka sngi, la ioh ruh ia ka jingkren na u Bahh Jason Mawlong, ha kaba u la pynpaw ia ka jingsngewkmen ba la ioh ban plie paidbah ia katei ka Nucleus Pig Farm ha ka shnong kaba hap hapoh ka Umsning konstitwennsi.
Ha kajuh ruh ka por la ioh ia ka jingkren na Dr K.
B Sahkhar, uba dei ruh u Deputy Director ka AHP, ha kaba u la pynshai halor ka jingmyntoi jong ka kam ri sniang bad khamtam eh ba ki la ioh ban plie paidbah ia katei ka ka Nucleus Pig Farm kaba don ha Kyrdemkulai.
Shillong: U Bah Hamletson Dohling, myntri sorkar jylla ba dei peit ia ka tnad Urban Affairs, u la bthah ia ki bor pulit ka Ri Bhoi ban thwet bad kem mardor ia ki saw ngut ki ba la kynnoh pyrshah ba ki donkti ban shim ia ka jingim u Bah Dismarlin Lyngdoh, uba dei u Home Guard Security ha FCI Khanapara.
U ne u myntri u la pynpaw ka jing-pynrem jur ia kiba donkti ban shim ia ka jingim u ne u rangbah uba dang don ha ka kamram kaba u trei.
“Ka long kaei kaei kaba sngewsih bad sngew khia shibun kum ka jaidbynriew ba ngi mad ia ki jing-shah thom bor wat haduh ban shim iaka jingim briew Ruh", la ong u Bah Hamletson.
Katkum ka jingiathuh jong ki pulit, kitei ki saw ngut ki suba kiba la phet rieh noh hadien katei ka jingjia ki kynthup ia u Sadhan Jamatia, Sunaram Boro, Suresh Boro bad u Noba Baruah kiba dei na Assam katba ïa ki trok ba ki ñiah pat la ioh ban bat da ki pulit ka Ri Bhoi ba ka jingtohkit halor kane ka jingjia ka dang iaid shaphrang.
U Bah Hamletson Dohling u la pynpaw ba kum kine ki jait jingjia ki long kiba sniewbok bad ki ba ym sngew iahap ha ka imlang sahlang.
“Nga la kyntu ia ki bor pulit ban shim da kino kino ki lad ban thwet bad kem mardor ia ki saw ngut bad wanrah ka jingbishar kaba hok ia u rangbah Dismarlin Lyngdoh" la ong u myntri.
Shillong: Ka dorbar shnong jong ka Mukhaialong, kaba la long hynnin ka sngi, ka la pynthymmai ia ki nongkitkam jong ka, da ka jingiashim bynta lang da baroh ki nongshnong kynthei bad shynrang samla bad rangbah.
Ha kane ka jingiajied, ia ka kam Waheh Shnong, ki paidbah ki la tyrwa ia kyrteng u Hundred Phawa, uba long u Secretary Shnong barim bad ia U Rimiki Sana, uba bat ha kine lai snem, hynrei ha ka jingiajied ki paid nongshnong ki la mynjur da kaba ieng ha ki ar bynta, kata kawei ka liang kiba don shaka liang u Hundred Phawa bad kawei pat ka liang kiba don sha ka liang U Rimiki Sana.
Ha kata ka por u Pa Dolloi uba pyniaid ia kata ka jingiajied Waheh shnong, u la sakhi da la ki jongki khmat ba ki paidbah khambun, hi ki ieng sha ka ?iang jong u Hundred Phawa bad kumta u la pynbna ba u Hundred Phawa u dei u Waheh Shnong ba thymmai ka shnong Mukhaialong bad la jied ia u Hima Sana ban long ban long kum u symbud waheh shnong,Secretary U T.
Sana, Asst.
Secretary U D.
Kyndait ,Chairman U Phool Kyndait bad ia ki dkhot pyniaidkam (Executive body)jongka Dorbar shnong kumba 12 ngut, katkum ka rukom.
Ha kane ka dorbar jingiajied ia ki nongkit kam jong ka shnong ki paidbah ki la mynjur ruh ba kin trei na ka bynta lai snem.
Ka jing iajied ia ki nongkitkam jong ka shnong ha kane ka sngi ka long kaba jop bad kaba iahunlang da baroh ki nong shongshnong.
Shillong: U CEM ka KHADC u bah Teinwel Dkhar u la pynpaw ia ka jingsngew kyndit ia ka jingweng jong ki 6 ngut ki MDC ia ka jingkyrshan na ka kynhun People Democratic Alliance (PDA).
Haba kren mynta ka sngi, u bah Teinwel u la ong, “Nga la ai jingtip ban don ka jingialang mynta ka sngi, hadien ba kila ai por khadduh hynnin ka sngi".
“Nga la ai jingtip ba ngin don shwa ka jingialang ka Executive Committee bad hadien ka jingialang ka United Democratic Alliance (UDA)", la bynrap u CEM ka KHADC.
U la ong ba kane ka long hadien ba u la ioh shithi kaba kila buh por shi taiew kaba kut hynnin ka sngi hynrei hynne ka sngi, ula ioh pdiang pynban ia ka shithi ba kila weng ia ka jingkyrshan na ka UDA.
Katkum ka jingong u bah Teinwel, ka daw ba ki weng ka jingkyrshan ka dei ba kim hun ia ka pisa ba iasam ia ki MDC bad kawei ba ki kwah ban khot ia ka jingialang ka UDA.
U ong ba ia kane ka jingweng kyrshan jong kine ki MDC, yn sa iakren ha ka jingialang ka UDA mynta ka miet ban shim ia ka rai.
Shillong: Da ka jingweng kyrshan ki 6 ngut kaba lah ban kiew sha ka 8 ngut, ka United Democratic Alliance (UDA) kaba ialam da u CEM ha KHADC, u bah Teinwel Dkhar, ka la don ha ka jingrit paid ha ka iing kaba don 29 ngut.
