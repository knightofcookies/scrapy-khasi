U Bah Overwell u la iathuh ruh ba la wad ruh da ka RTI na kajuh ka Block halor kumno la pyndonkam ia ka skhim PMKKKY ha ki shnong baroh ki ba ha ka Constituency Sohiong.
La ioh jingtip ba la pyntrei ia kane ka skhim da ka Block ha ki shnong da kaba ai kyrteng ia katto katne ki briew na shnong.
U Bah Overwell u la iathuh ruh ba na ka liang jong u bad kiwei ki para ba ia ai RTI ki la rai ban leit shaduh ki bor ba hajrong ban ioh ia ka hok.
(HA LEN MAWTAP-A)Uwei pat u Rangbah bashlur bad u ba tip bha na ka shnong Len Mawtap-A, u Bah Bankynsai Thabah, u la wad jingtip bniah lyngba ka RTI na ka bynta ki Skhim NREGS bad PMKKKY ha shnong la jong, ka Len Mawtap-A, ka ba long kawei na ki kyntoit ha Sohiong.
Hapoh ka skhim NREGS kane ka shnong ka la ioh jingtrei da ka Check Dam kaba shongdor T.
6,99,430 hynrei ynda haba u bah Bankynsai u la leit jngoh ia ka Dam ym don Check Dam satia.
Shuh shuh, ym lap satia ba don wah lymne ka nur um hynrei shu lang umrit tang malu mala ha ka aiom lyiur.
Kumta u bah Bankynsai, ba kyrteng sin, Bah Raja, u la ujor sha u BDO jong ka Block Sohiong halor Kane.
La pynlong ka jingtohkit bad la lap bym don Dam satia.
Kumta, la hukum ia u Bah Kmel Nongbri, Chairman jong VEC, ban pyntrei noh ia ka jingtrei katkum ka plan bad estimates.
Kaba lyngngoh ka long ba ia ki kot ki sla, ki bill la dep pass da u Technical Assistant, Junior Engineer bad la kubur da Gram Sevak bad kumta, la dep siew lut ia ka peisa ba la mang.
Ka VEC ka la ioh jingtrei na kajuh ka Block ban tei ia ka Retaining Wall bad ban pyndap maw bad khyndew ia ka kaba shongdor T.
18 lakh.
La lap da u bah Bankynsai ba la shu pyntrei tang dep rukom ia kane ruh da ka VEC ba long Chairman u Bah Kmel.
La lap ba ka jingtrei ka duna jingthew bad la pynduna shibun ia ki materials.
Namar bym patiaw ka Block, la ujor sha ka DRDA halor Kane ruh.
Ka DRDA ka la hukum ia u BDO ban pyntrei janai ia Kane ka jingtrei katkum ka plan bad estimates.
Nangta kajuh ka VEC ka la ioh ban pyntrei sa ia ka Masonry Wall ban iada ia ka iing briew kaba la jan khyllem artat lada slap.
Kane ka kynroh ka shongdor T.
6,06,131 lakh.
La lap ba kane ka jingtrei ruh ka duna ka jingthew, ka long kaba torti bad thurmur, ka jingpyndonkam ia ki material kam long satia katkum ka jingbthah ka plan bad estimates na Block.
Kumta la ujor biang sha Block ban pynpra noh, shna biang na na sdang bad bud thik ia ka plan bad estimates.
Kajuh ka VEC ba Ialam da u Bah Kmel ka la ioh sa ia ka jingtrei ban shna  ia ka RCC Retaining Wall ha Lumsohkhlur ba 49 meter kaba shongdor T.
10,39,900.
Shuwa ban pyntrei ia kane  la mih ki kynrum kynram ba shu lapmiet tang haba iathoh shithi hapdeng ka Block Sohiong bad ka Block Mawphlang, ka Block Sohiong bad u PD jong ka DRDA, u BDO bad ka VEC Len Mawtap-A.
Ha kaba kut ka VEC ka hab ban pyntrei ia kane ka jingtrei.
Ka jingpyntrei ia kane ruh la lap shibun ki jingduna ha ka jingthew bad kiwei kiwei ym katkum ka plan, estimates bad specification.
Nangta, kane ka VEC ka la ioh ruh na Block ban pyntrei ia ka RCC Foot Path ha shnong kaba 200 meter ha ka for T.
4,69,200.
La lap ba kane ka jingtrei ka duna 32.
5 meter.
Lada wad RTI lyngba ki scheme mnregs bun bah ki shnong kiba leh palat khamtam ki nongialam ba hakhmat , ki nongwad Lada ki lah Kan long jingkyrkhu bakhraw shibun eh.
Nongpoh: Naduh ka sngi ba kawei ka kynhun seng ba na shabar jylla kaba la tip kum ka Gau Gyan Foundation, ka la leit ban khynra ia ka Iew Masi kaba don ha Baridua bad kaba la kynnoh ruh ba katei ka iew ka dei ka Iew beain ha ka rukom ban die ia ki Masi, mynta la saw sngi kynthih katei ka Iew kam pat lah ban plié satia kat haduh mynta.
Haba iadei bad katei ka jingwan tuklar katei ka briew na shabar ka jylla ia katei ka Iew Masi, u Paiem Ken Syiem, Syiem ka Raid Marwet, u la pynshai paidbah da kaba ong ba katei ka Iew kam dei satia ka Iew beain, hynrei ka dei Iew kaba la slem bha bad kaba la ithuh da ki bor sorkar, na ka bynta ban pynbiang doh Masi sha baroh ki briew ha Ri Khasi Jaintia.
Haba batai halor ka jingwan tuklar da katei ka briew kaba la tip kyrteng kum ka Joshine Antoney, u Syiem ka Raid Marwet, u la ong ba katei ka briew ka la kynnoh ba la die beain ia ki Masi ha katei ka jaka bad nalorkata u la ong ruh ba katei ka briew ka la kynnoh ba hapoh katei ka Iew ki ju otdoh ia ki Masi, hynrei ha ka jingshisha hi kam long kumta, pynban ka dei ka um kaba mih na kaba pynjhieh ki Masi.
Halor ka jingkynnoh da katei ka briew, ba jingdie ia ki Masi ha katei ka Iew kim shym la bud ryntih ia ki kyndon ba la buh da ka sorkar, kata naduh ka jingdon ki Doctor na ka tnad Veterinary ban ai ia ki syrnot (medical certification), ki Challan bad kumjuh ruh halor ka kam shalan masi sha Bangladesh, u Syiem ka Raid Marwet, u la ong ba kitei ki jingkynnoh baroh ki dei kiba bakla bad ki bym don nongrim haei haei ruh em, namar ia katei ka Iew la pyniaid katkum ka jingbthah na ka sorkar.
Haba iadei bad ka jingkynnoh shalan Masi sha Bangladesh, utei u Syiem u la ong ba um don jingtip eiei ruh em bad uba la ong ruh ba ioh lehse ki don ki kali kiba kit direk na kiwei ki jaka kiba don ha Assam bad kiba la shalan beit direk sha Bangladesh.
Shillong: Ka seng Congress mynta ka sngi ka la pynbna ia u bah Highlander Kharmalki, ban iakhun ia ka elekshon shiteng samoi, na  Mawryngkneng.
Ka  Mawryngkneng Assembly seat ka la thylli noh hadien ba u MLA na ka party  Congress u bah  David Nongrum u la khlad kynsan ha u bnai ba la dep.
U bah Kharmalki u la iakhun na kajuh  constituency ha u snem  2018 na ka party   PDF ha kaba u la long ba ar ha ka jingioh vote.
Na ka liang jong u MLA ka Congress party bad u kpa jong u bah  David Nongrum (bam kwai ha dwar u Blei ) u bah Charles Pyngrope u la ong , “Ngi la khmih lynti ban ai ia u Bah Highlander Kharmalki, namar haduh mynta dei tang ma u ba la pan tiket".
U khmih lynti ba da ka jingkyrshan na ka iing jong ngi bad jong u, ki paidbah jong ka Mawryngkneng kin Kyrshan bad ai ka jingjop ia u kyrtong jong ka party Congress.
“Ha ka elekshon ba la dep u la wan ba ar bad ngam artatien ba mynta ka kynti un ioh ia ka jingjop", ong u Bah Charles.
Katba na ka liang jong ka National People’s Party (NPP) ka la jied ia u MDC  Sohryngkham constituency u bah Pyniaid Sing Syiem ban iakhun ia kane ka election shiteng samoi, na ka bynta ka Mawryngkneng Legislative Assembly seat.
Donbok ban jop suk i Bah Highlander kharmalki.
Shillong: U Bah Metbah Lyngdoh u ba dei u Lamphang jong ka iing dorbar thawaiñ jong ka Jylla bad ha kajuh ka por u ba dei u nongialam jong ka seng United Democratic Party(UDP), u la ong ba ka seng hi ka la pynkhreh ban iakhun ia kane ka elekshon MDC sha ka Garo Hills Autonomous District Council(GHADC), ha kaba kane ka seng ka la nang iai sei ia ki kyrtong jong ka ban iakhun ha kane elekshon ka ban sa long ha u bnai Iaiong.
Haba kren sha ki lad pathai khubor,u Bah Metbah u la ong, “Ia mynta hi ngi la dep ban pynbna lai ngut ki kyrtong bad kito ki dei hapoh South Garo Hills Area bad mynta kaba ngin pynbna ka dei hapoh Rongjeng nangta hapoh Damas bad katto katne tylli kiba hapoh West Garo Hills bad North Garo Hills bad South Garo Hills ruh, ngi dang shu iohi ia ki application na ki candidate kiba kwah ban contest bad ngi la nang examine bad ngim pat pynbna lut.
Nga tharai ka lah ban poi sha ki 8 ne 9 tylli ki konstitwensi kiba ioh haduh mynta ka sngi".
Ha kaba iadei bad kata ka jingiateh paralok (alliance) bad kiwei ki seng, u Bah Metbah u la ong ia mynta hi ka seng kam pat shym la don satia kano kano ka jingiakren ia kane ka mat da kaba u la pynpaw ba ia mynta hi ka seng kan iaid beit marwei ban iakhun ia kane ka elekshon.
Shillong: U CEM ka KHADC u bah Titosstarwell Chyne u la iathuh hapoh ka ingdorbar mangtyngka jong ka KHADC ba ka EC kan sa pynduh noh ia ki tnad ki ba ym donkam namar ba don na ki ophisar ki bym juwan trei hynrei ki shim tang ka tulop na ka council.
Halor ka tnad khlaw u la ong ruh na ka EC kan sa shim ruh ia ka sienjam ba tyngeh ha kaba wat la ki nongtrei ka tnad khlaw ki don, hynrei kat dang mih ka sngi ki dieng ki dang jah.
U la ong ruh halor ka jingkhapngiah ka surok ha upper shillong na ka daw ba don tang kawei ka Iewduh ka EC ka la leit ban peit ia ka jaka ha Mawlai Mawroh ban pynlong iew hynrei hadien ba mih ka jingpyrshah na ka shnong Mawlai la pynsangeh bad ka EC kan dang pyrkhat ban wad lad ban pynurlong ia ka ba ki thmu.
Ula iathuh ruh ba ka District Council ka la ai jingbit ruh ban pynlong iew ha ka elaka Marbi ha kaba ha u bnai ban wan yn plie noh ia kane ka iew.
Ha kaba iadei bad ki arear jong ki nongtrei u la ong ba yn pynbiang hadien ba ka council kan ioh ia ka pisa.
U la iathuh ruh ba ka EC kan sa pynlong biang ia ka Monoliths festival ha kaba u la ong ban kyntiew ia ki riti dustur, ki MDC kim dei ban thied tang ki khiew ki shuki na ka skim ba ki ioh, hynrei ki dei ban pynmang ia kane ka pisa na ka bynta ban iarap pynneh ia ki riti dustur.
u la ong ruh ba ka Hima Mylliem ka la ai bujli ia ka jaka ia ki 15 tylli ki longing hapoh ka jingtip jong ka Council ha Umshing Umjapung namar ba ki dei ki ba sah ha umsohlang namar ba ka jingthmu shna ing jong kine ki longing ka lah ban pynduh ia ka tyllong um.
Halor ka post CFO u CEM u la kubur ba don ka jingiakajia ha ka ba ym lah ban iathuh bniah namar kane ka don hapoh ka ingkashari, hynrei u la iathuh ba ka Council ka don uwei u CFO bad uwei u Additional CFO.
Halor ka jingai trading laisen ia ki company u la ong ba ka EC kan sa iakren ban buh kyndon ia ki Company ki ba wan sengkam ha u pud u sam jong ka Council ban ai kam ia ki khun samla kato ka thain.
Ula iathuh ruh ba ka EC ka la rai ban thung ia u Additional judge bad 2 ngut ki Magistrate namar ban pynkhlain ia ki District Court.
ha shuwa ban plie noh ia ka Nongstoin Court, ka Mawkyrwat Court bad ka Nongpoh Court.
Ha kaba iadei bad ka Labour lisen u CEM u la ong ba ka KJADC ka la dep tip ba ka sorkar jylla ka ladep ban pdiang ia ka Meghalaya Identification of Safety and security of Migrant worker ha ka ba na ka kiang ka KHADC ka la wanrah ia ka jingkylla ia ka Khasi Hill Regulation of Trading by non Tribal ha ka ba ki nongbylla bar jylla shuwa kin ioh ia ka MISSMW na ka sorkar jylla kin hap ban shim shuwa ia ka syrnot clearance na ka KHADC.
Shillong: U myntri ka tnad ka koit ka khiah, u bah AL Hek u la iathuh ba ki baroh ki hospital jong ki riew shimet baroh kin ioh ia ka lad ban ai tika ban iada na ka khlam Covid -19, ha kaba mynta ka H Gordon Robert Hospital, ka Woodland Hospital bad ka Nazareth Hospital, ka la sdang ban ai Tikka.
Haba iakren bad ki lad pathai khubor u bah Hek u la iathuh ba ka H Gordon Robert Hospital, ka Woodland Hospital bad ka Nazareth Hospital ka la sdang ban ai Tika iada na ka khlam covid  ia ki riewpaidbah ha ka ba hadien kiwei ki hospital jong ki riew shimet ruh kin ioh ban sdang noh ka jingai Tika shen.
U la iathuh ba ki riewpaidbah ki ba kwah ban ai ia ka tikka ha ki hospital jong ki riewshimet kin hap ban siew 250 tyngka bad kane kan dang bteng.
U la iathuh ba mynta ka jingai Tika ia ki briew ba la noh ka rta ka la sdang mynta ha kaba ki briew ba don jingpang ba la bat slem ia ki, ki ai tikka ia ki ba la 45 snem ka rta sha jrong.
katba ki briew ki bym don jingpang ki ai tika ia ki briew ba la 59 snem ka rta shaneng.
U bah Hek u la iathuh ba namar ba kane ka dang shu sdang ym pat ioh jingtip katno ngut ki briew, kiba la wan ai tika iada covid.
Ki buh ia u phan symbai ha madan ki sa kynton da ka khyndewna baroh arliang.
Ha ri Dkhar ki kynton ia kane ka khyndew da ka lyngkor; kumta ba don ka nur um ban ai um hapdeng ar tylli ki lynter (row) jong u phan.
Ha ri Khasi-Jaintia pat, bad ha ki ri lum jong ka ri India baroh kawei, ki ju thung phan ha ki kynton kiba la pynmadan (raised beds), namar nga ngeit ba bun eh u slap bad namar ba ka kham pynjulor ka iap iong ha ki lum ban ia ha ri thor.
Don kawei ka jingduna ha ka jingrep phan kumba ki leh ha ki ri lum mynta, bad kata ka long kato kaba nga la pyni ha ka lynnong kaba mynshuwa, ba ka khyndew kaba na jrong kaba long kaba bha tam na ka bynta ki jingthung baroh, ka ju tuid noh sha ki ri thor.
Kane ka jinglehbieit jong ki nongrep sha ri Khasi ha kane ka shispah snem ba la dep ka la pynlong ia ki bun bynta jong ki ri lum jong ngi ki bym seisoh, namar la sah sa tang ki maw.
U phan u long u jingthung uba donkam shibun shibun ka sboh.
Kumta, kumba nga la pyn-i ha ka lynnong kaba lai, ngi dei ban ai sboh ia ka lyngkha phan, lada da ka sboh eit masi ne da kawei na kito ki sboh kiba nga la pyn-i ha kato ka lynnong.
Shuwa ban thung phan, dei ban jied bha ia u symbai.
Uno-uno u symbai uba don da ka dak p’ut dei ban kyntait noh, namar une u lah ban pynmih ia ka jingpang iap-iong, lane ka pang syngwiang (ring disease).
Kaba donkam ha ka jingshisha ka long ba u nongrep u dei ban jied na ka bynta u phan symbai ia u phan u bym pyni dak jingpang ei ei ha lyngkha, namar ka pang pynraid (curly dwarf) ruh ka long kaba ju don ha ki ri baroh kiba thung phan.
U phan symbai um dei ban long uba rit eh lane uba heh eh.
U “symbai ksain" u lah ban long u symbai uba don kitei ki jingpang; hynrei lada thung da u symbai uba heh eh ruh kan long ka jingduh ia u nongrep.
Ki symbai phan ki lah ban long kumba shi inshi ne shi inshi shiteng.
Ha ri Dkhar, ia u phan symbai uba na ri lum bad uba heh palat ia ka ar inshi ki da ot arliang lai liang shuwa ban thung ia u.
Haba ot kumne ki ju iehnoh kumba ar ne lai tylli ki “khmat" ha u symbai.
Nga artatien ba kane ka lah ban long kaba myntoi ia u nongrep ha ri Khasi-Jaintia ban leh, namar ka lah ban pynpyut ia u symbai.
Ha badei-badei shuwa ban thung ia u phan ki nongrep ki da pynspeh ia u (sprout).
Haba pynspeh ne “pynmih khmat" ia u phan symbai, ki ju buh ia u ha ka shang ka bym da jylliew eh, ki sa tap ia kane ka shang da u phlang uba sngem, bad ki sa buh ia u shang habar iing ha ka por mynsngi.
Da kaba leh kumne lah ban ithuh ia u symbai uba khlain bha, bad ka pynkloi ruh ia ka jngmih u phan ynda la tep ia u ha ka khyndew.
Ha ka shi ekar donkam kumba 8 haduh 12 mon u phan-symbai.
Ynda u phan u la mih bad u la jrong kumba 6 inshi ne, ki ju kynroi ia ka khyndew bad kynton ia ka (earthing) sharud u phan.
Hadien kumba lai taiew pat ki kara sa shisien khnang ba u phan un ioh kyan bha.
Kaba kara ka pynjot ruh ia ki niut ki nier kiba lah ban iaknieh ia ka jingbam jong u phan na ka khyndew.
Ha ri dkhar ki ju kara da ka kor kaba ki khot ka “cultivator" ne ka “grubber" ha ka ktien phareng.
Hadien jong kane ka cultivator ki ju pynsnoh da ka lyngkor kaba kynton khyndew (ridging plough), kumta ba ka jingkynroi bad ka jingkynton khyndew ka long kaba ki leh shisien leh.
Ha ki ri lum bad ha ki katto-katne kiwei pat ki jaka ha ri India ki pyndonkam da ki mohkhiew ban kara tangba kane ka shim por shibun eh.
U phan u don katto-katne ki jingpang kiba u shait ioh eh.
Kaba nyngkong bad kaba ki ju tip bha ha kylleng ka pyrthei ka dei ka iap-iong (potato blight).
Kane ka jingpang ka kham roi stet lada ka bneng ka syaid bad ka sngem.
Kane ka jingpang ka long na kita ki jaid jingthung kiba rit kiba ngim lah ban iohi da ki khmat hynrei tang da ka it tyndong kaba ki khot ha ka ktien phareng ka “microscope".
Kine ki jingthung (fungus) ki long kiba iabam ia uwei pat u jingthung bad ki san hapoh jong u.
Kane ka jingpang namarkata ka lah ban don hapoh u phan symbai lane ha ka khyndew.
Kumta lada kane ka jingpang ka la mih ha kano-kano ka lyngkha ka bha ban ym thung phan ha kata ka jaka kumba lai ne saw snem haduh ba kan da duh kata ka jingpang.
Khnang ban pynsangeh ia kane ka jingpang ki ju synreit ruh da ka dawai kaba ki khot ha ka ktien phareng “Bordeaux mixture" (kynnoh bordo miksshor).
Ia kane ka dawai ki shna da kaba iakhleh 5 ser u tutia (copper Sulphate), 5 ser ka shun im bad 50 gallon (kata kumba 250 ser) ka um.
Nyngkong pynum ia u tutia ha ka pipa da kaba sdien ia u tutia ha ka um ha kano-kano ka jain rew.
Ia ka shun im pat ki khleh ha kawei pat ka pipa da kaba theh um suki-suki katba ka nang thnam, hadien kata sa khleh lang ia katei ka um tutia bad ka um shun ha ka pipa kaba lai.
Ia kane ka jingkhleh ki sa buh ha ka kor kynshait kaba ki khot ha ka ktien phareng ka “Spayer".
Ia kane ka kor lah ban ioh na ki kompani kiba die ia ki tiar rep (agricultural supplements).
Kawei pat ka jingpang phan kaba ju kham jia ha kane ka ri ka long katei kaba nga la khot haneng ka pang syngwiang (ring disease).
Kane ka jingpang ka long na kiwei pat ki jaid jingthung kiba rit katta katta kiba iasyriem ia kitei kiba pynlong ia ka jingpang iap-iong.
Ia kine kiwei pat ki jaid jingthung ki khot ki “bacteria".
Kane ka jingpang ka shu pyniap tlor rynnieng-rynnieng ia u phan, bad dei na kata ka daw ba ki phareng ki khot ruh ia kane ka jingpang “bacterial wilt".
Lada ot ia u phan uba ioh ia kane ka jingpang, lah ban iohi ia ka bynta kaba iong baroh sawdong u phan kaba long kum ka jylli.
Ym lah ban leh ei-ei ia kane ka jingpang hynrei tang ban ym thung ia u phan-symbai uba wan na lyngkha kaba don kum kane ka jingpang.
Ha ka lyngkha kaba don kata ka jingpang ym dei ruh ban thung phan haduh kumba lai ne saw snem.
Wat ia ki jingthung kiba a dei kur ia u phan ruh ym dei ban thung ha kata ka lyngkha : kata kum u dumasla, u sohbaingon saw, u sohbaingon iong, u soh mynken bad kiwei kiwei.
Shillong:Ki ar ngut ki MDC jong ka Ri Bhoi District na ka liang pyrshah ki la kyntu ia ka council ba kan mang pisa kyrpang na ka bynta ka tnad Art & Culture na ka bynta kito ki raid lane ki hima kiba dang leh ia ka shad tynrai bad pynneh pynsah ia ki riti dustur jong u khasi.
Na ka liang u bah Balajied Ranee u MDC ka Nongpoh Constituency, haba kren ha ka dorbar mang tyngka u la ong, namar na ka District council ka dei ban pynneh ia ki riti dustur jong u khasi, kumta ka dei ban phai ki khmat kyrpang ban pynbha bad pynshlur ban kyntiew ia ki riti dustur ka ba u khasi u don.
U la ong ruh ba ka dei ka kamram jong ka District Council ban mang pisa kyrpang na ka bynta kito ki hima lane ki raid ki ba dang pynneh pynsah ia ka shad tynrai bad kiba dang pynmih ia ka tiar tynrai kum kawei naki kadei ka Raid Nongtluh ha Ri Bhoi District ha kaba na ka sorkar jylla ka la ithuh kum ka First Eri Silk Villages ban pynmih ia ki jait ryndia ki ba iaid iew.
Na ka liang u bah Charles Marngar u MDC ka Mawhati Constituency u la ong ba ha ka mang pisa, ba la wanrah da u Dy CEM; ka EC kam shem la don ka jingthmu ban pynneh ia ki riti dustur jong u Khasi bad kane ka pyntlod ia ka tnad jong ka Art & Culture.
U la ong ruh ba ha kane ka budget mynta ka council ka khlem mang ia ka pisa ban pynneh ia ka riti dustur ne ban shna ia ki ingsad ki ba ki don ha ka ba u la kyntu ba kum ka District Council ka dei ban shim ia ka jingkitkhlieh ban kyntiew ia ki riti dustur jong ki jaitbynriew.
Shillong: U Myntri jong ka tnad ka koit ka khiah jong ka sorkar MDA u bah Alexander L Hek u la iathuh ba ma u lem bad u President jong ka NPP u bah W.
R Kharlukhi, kin sa iakynduh ia u myntri rangbah ka jylla u Conrad K Sangma ban iakren halor ka jingdonkam ban bishar bniah biang ia ka rai jong ka kynhun myntri ka ba la shim ha ki sngi ba la dep.
Haba iakren bad ki lad pathai khubor u bah Alexander L Hek, u la  iathuh ba na ka liang jong u, u la dep ia kren bad u president ka party  NPP halor ka rai jong ka kynhun myntri  ban pynphai kylla ia ka income tax ka ban long 95 % jong ki IAS officer ki ba trei ha secretariat ha ka ba kin leit ia kynduh ia u Myntri rangbah ka jylla u Conrad K Sangma ban kyntu ba un bishar biang ia kane ka rai.
U bah Hek u la ong ba kane ka rai jong ka kynhun myntri ka lah ban wanrah ia ka jingkulmar, namar ba ym tang ki ophisar kiba trei ha secretariat ki ba wan na bar jylla, hynrei ha ka jylla ki bun ki nongtrei ka sorkar pdeng ki ba wan ai ka jingshakri ia ka jylla bad lyngba kane ka rai kiwei ki bar jylla ki ba wan trei ha ka jylla ki lah ban buh lang ia kane ka jingdawa.
U la ong ruh ha ka sngi ba shim ia kane ka rai u bah Hek ym shem la don ha ka jylla  bad haba  u la iohi ia kane ka rai jong ka kynhun myntri, ha ki lad pathai khubor, u la ia kren bad u president ka party NPP bad ban leit ia kynduh bad ban iakren bad u Myntri rangbah ban phah bishar biang ia kane ka rai.
U la ong ruh ba haduh mynta ym pat ia kynduh ia u myntri rangbah dei ma kane ka daw ba u la ia kren bad u president ka party NPP ha kaba u President ka NPP ruh u don ia ka juh ka jingpyrkhat halor kane ka rai bad ki la rai ban kynduh ia u Myntri rangbah bad ban phah bishar bniah biang ia kane ka rai.
Shillong:Wat la ka Khasi Hills Autonomous District Council(KHADC) kam ioh shuh ban ai ia ka Labour License sha ki bar jylla, kiba wan trei wan ktah sha kane ka jylla, namar la shimti noh da ka Sorkar jylla; hynrei na ka liang ka KHADC ka la rai ba kan pyntreikam noh da ka Labour Clearance Certificate.
Haba kren sha ki lad pathai khubor, u Chief Executive Member(CEM) jong ka KHADC, u Bah Titosstarwell Chyne u la ong ba shwa ba ki bar jylla kin leit shim ia ka Labour License na ka Sorkar Jylla, ki hap ban shim shwa ia ka Clearance Certificate na ka Distrik Council bad ki kyndon ruh kin long beit kumjuh kumba long ha ki por ba ai Labour License.
U Bah Titos u la ong, “Hadien jong ka EC bathymmai hapoh ka jingialam ka jong nga mynshem snem, ngi la iohi ia ka jingwanrah jong ka Sorkar ia ka Meghalaya Identification Registration Safety and Security of Migrant Workers Act, 2020, te ha kato ka Act ngi la iohi ba ka Sorkar Meghalaya, ka ban issue ia ki Labour License, te hynrei kaei kaba issue Labour License hangne, ngim da don ka aiñ kaba iadei bad ki Labour hynrei ia kane la shu weng napoh ka Khasi Hills Trading By Non Tribal Regulation Act, te na kata ka daw ki ai ia ka Labour License ha ki snem ba la dep hynrei naduh mynshem snem, na ka liang ka EC jong nga, ngi la eksamin ia kane ka Act bad ngi la wanrah ia ka Amendment ba kine ki Non Tribals Labour baroh khot ba shwa ba kin ioh ia kano ka Labour License na ka State Government ki dei ban ioh ia ka Labour Clearance Certificate nangne.
Ngim ai shuh ka License tangba ngin ai noh da ka Labour Clearance Certificate".
Nongpoh: Myn hynnin ka sngi, u Bah Mayrald Born Syiem, MLA Nongpoh ha ryngkat ki ophisar sorkar, kiba kynthup naduh ka tnat PWD, PHE, MeECL bad tnat pule puthi, ki la leit sha ka shnong Umjari, kaba don ha ka thain Umden kaba dei ruh ka shnong ka ban sa pdiang ia ka Jingiaseng Synod Rangbah ka Ri Bhoi Presbyterian Synod ka ban sa long mynta hi u Bnai.
Lyngba katei ka sngi, kaba utei u MLA u la hiar sha katei ka shnong, u la lah ruh ban plie paidbah ia ki skim pynroi kiba u la pynioh sha katei ka shnong, kata ia artylli ki kamra Klas ka Umjari Mathan Govt LP School bad ruh ia ka Iing Dorbar jong katei ka.
Lah ruh ban kdew hangne, ba ka shnong Umjari Mathan, ka dei kawei na ki shnong nongkyndong ha Ri Bhoi, hynrei mynta u snem ka la ioh ban pdiang ia ka Jingiaseng Synod Rangbah ka RBP, kumta shwa ban pdiang ia katei ka Jingiaseng heh, u MLA ka Nongpoh, u la ialam ia kitei ki ophisar sorkar, khnang ba kin ioh ban pynshai sha ki paidbah ka shnong, halor ba kumno yn nanglah ban pyniaid ia ki kam.
Ka jingialam u MLA ia kitei ki ophisar sha katei ka shnong, ka dei lehse ba kin pynshai sha ki paidbah jong katei ka shnong halor ka jingpyntrei ia ki skim sorkar kaba la pynmang kyrpang ia katei ka shnong ha ka jingpynkhreh jong ka ban pdiang ia ka Jingiaseng Synod.
Nongpoh: Ka HYC Ri Bhoi Sepngi, ka la pynpaw ia ka jingsngewkhia kaba jur eh, halor ka jinglehtorti u Kontraktor ne u Nongpyntrei ia ka surok PMGSY na Patharkhmah sha Warmawsaw.
Ha ka kyrwoh kaba la phah da u Bah John Makri, Publicity ka HYC Ri Bhoi Sepngi, la ong ba ka Seng ka sngewkhia eh ban iohi ia ka jingpyntrei ba torti da u Kontraktor, namar katei ka jingpyntrei torti jong u, ka la pynjynjar eh ha ka leit ka wan ki paidbah kiba pyndonkam ia katei ka surok.
Haba iadei bad jingpyntrei torti ne ka jingiehnoh ba shiteng por da u Kontraktor, na ka liang ka Seng, ka kyntu jur ia utei u Kontraktor ba u dei ban shimkhia mardor ne ban pyntrei noh shen ia katei ka surok, khnang ba kan pynsuk ia ki paidbah ha katei ka thain hi baroh kawei bad ba kin ioh ban pyndonkam ia ka surok ba bha bad kaba paka.
Ka HYC Ri Bhoi Sepngi, ka angnud ba ka jingpyntrei ia katei ka surok ka dei ban long kaba janai bad kaba bha, khnang ba kan pynmyntoi ia ki paidbah, ha kajuh ruh ka por, utei u nongialam ka HYC, u la pynpaw ba ka seng kan sa buddien halor ka jingieh kaba shiteng da u Kontraktor uba pyntrei ia katei ka surok, namar kum ka seng ka kwah ba katei ka surok kan long kaba bha bad ka ban ai jingmyntoi ia uba bun balang, pynkut ka kyrwoh.
Jowai:Ki paidbah nongshnong ka shnong Mynkrem, Shangpung ha West Jaintia Hills ha ryngkat ka Jaintia Students’ Union (JSU) bad ka Khasi Students’ Union ki la pynpaw ia ka jingpyrshah jur halor ka jingthmu ban buh ia ka karkhana thang rnga dewiong (Coke Factory) ha katei ka shnong.
Ki paidbah ha ryngkat kitei ki ar seng ki la pynlong ia ka jing ialang mynta ka sngi ha katei ka shnong bad da kawei ka jingmut ki la rai ban ieng pyrshah ia katei ka jingthmu namar ka jingdon katei ka karkhana ha katei ka shnong kan ktah shi katdei eh ia ka kaoit ka khiah ki paidbah kham tam na ka jingktah jong ka tdem dewiong kaba sma bad jakhlia.
U Secretary ka KSU Shangpung Unit, u la ong ym tang ba kan ktah ia ka koit ka khiah jong ki paidbah nongshong shnong hynrei kan rah ruh ia ka mariang bad ia ka pateng kaban sawan.
“Ka jingbuh ia katei ka karkhana ha katei ka shnong kan ktah ia ki um bam um dih bad ia ka lyer ha kaba kine ar kidei ki tynrai ka jingim jong u Briew, ki mrad bad ki jingthung, lada kitei ar ki sniew lane jakhlia noh ka koit ka khiah kan nym don shuh ia ki paidbah katei ka thain", la ong u Lutmon Sungoh, Secretary ka KSU, Shangpung Unit.
U la bynrap ruh, ba lada donkam ban wanrah ia ka roi ka par dei ban wanrah da kino kino ki kam pynroi ki bym don jingktah satia ia ki paidbah nongshong shnong.
Shillong:U bah Teiborlang Pathaw u EM ba dei peit ia ka tnad Council Asset, haba jubab ia ka jingkylli kaba la wanrah da u bah R.
V Lyngdoh, ha kaba ia dei bad ka jingpynlut ka KHADC, ha ka jingtei kiba ka ophis ka la pynlut, u la iathuh ba ha kine ki saw snem la pynlut haduh T.
80.
03 klur tyngka.
La iathuh ba kine ki jingtei ki dei kiba dei jong ka KHADC bad ki don ruh kiba ka KHADC ka pyntei bad aiti pat sha ki hima bad ki shnong, dei ha u snem mang tyngka 2018-2019 bad 2019-2020 ka KHADC ka la shim beit tang ia ki jingtei kiba dei jong ka KHADC.
Haba jubab ia ka jingkylli u bah Balajied Ranee, u bah Pathaw u la ong ba ki jingtei baroh ki long 75 tylli baroh, na ka jingpynlut ia katei ka pisa, na kine 63 tylli ki jingtei la lah ban pyndep bad kiba dang sah mynta ki long 12 tylli.
U la iathuh ruh ba ki don ki jingtei ki ba la sdang naduh u snem 2017-18 kum ka jingkieng kalong bad kiwei ki dei ki ba sdang ha u 2018-19.
Halor ka jingkylli jong u bah Fantin J Lakadong ba ka EC ka don jingthmu ban thaw ia ka tnad Tourism la ka jong u bah Pathaw u la kyntait,ha ka ba ka EC kan sa peit lada ka idonkam, hynrei ia mynta kane ka dang hap hapoh ka tnad Council Assets.
Shillong:La pynlong ia ka jingleh burom myn hynnin ka sngi ha Raj Bhavan, Shillong, na ka bynta kito ki dkhot jong ka NCC, kiba la leit shim bynta ha ka jing rakhe Republic Day ha New Delhi mynta u snem.
La pynlong ia ka jingleh burom, da U Satya Pal Malik, U Lat ka Jylla Meghalaya.
La sdang ia ka jing kren pyn ithuh da U ADG, NCC Dte NER, U Maj Gen Ananta Bhuyan, SM, uba la batai ruh ia ka jingai jinghikai ia kitei ki dkhot jong ka NCC bad u ai khublei ruh ia ka sorkar Jylla, kaba la iarap shi katdei, na ka bynta ka jing donkam jong ki dkhot ka NCC ha ka Jylla.
U Lat, ula ai sngewbha da ki syrnot sha baroh kito kiba leit shim bynta ha katei ka jing rakhe Republic Day bad u ai khublei ruh ia ki kmie ki kpa, ki Principal bad ki nongtrei jong ka NCC, kiba la pynshlur ia kitei ki samla bad sa ki jingai jinghikai ia ki, ba kin long kiba trei na bynta ban tei ia ka Ri.
Shillong: Ha ka jinglehkai ka sngi ba ar bad ba khatduh jong ka Inter-District Cricket Tournament jong ka Zone 1 ba la ialeh ha Nongpoh ka SCA-A ka la pynliem ia ka SCA-B da 10 wicket.
Katba ha Mendi pathar, ka Tura Cricket Association A ka la jop da ka inning bad 77 run pyrshah ia ka TDCA-B ha ka Zone 2.
Da kaba bteng na ka inning ba nyngkong kata na 254/4, ka SCA-A ka la long lypa da 74 run hakhmat pyrshah ia ka SCA-B bad la pynkut da kaba poi haduh 322 bad khyllem lut baroh ki wicket ha ka 64 over.
U Swastic Chettri uba la kamai bun duh da 88 yn ia kynthup lang bad u Roshan Warbah, Aman Kumar bad u Abhishek Gupta kum ki nongtied kiba la kot sha ki lai tylli ki half century.
U Aryan Bora u la ioh shuh ban mait sa uwei u wicket myn ha ka sngi ba la dep bad da kane ka point jong u ka long 5/75 katba u Mukesh Kumar u ioh 2/36.
Da ka jingduna sa 142, ka SCA-B ka ioh tang 162 da kaba khyllem lut baroh ki nongtied, ha kaba u Prashant Ojha u la ialam ia ka kynhun da 82 run na ki 55 bol.
U Lokesh Turaha u ioh 4/14 bad u Bipin Kumar Ray 2/32 kiba long ki nongshim wicket kiba hakhmat duh.
Ka SCA-A kaba la shah pynbor ban tied biang ka la lah ban pyndep ia ka jingdonkam run jong ka tang hapoh ka 2.
4 over bad pyndep ia ka jinglehkai da 23/0.
Ha kawei ka jinglehkai ka TDCA-A kaba la jop ia ka toss myn hynnin bad jied ban ap bol.
U Stanford Marak u la ioh thlieh 59 run bad u Manish Sharma u ioh 3/14 ha kaba ka TDCA-B ka la liem lut baroh ki wicket da kaba ioh 138, bad ka TDCA-A ka la jubab ia kane da kaba ka tied 296 bad khyllem lut baroh ki wicket.
U Selvastone Marak u tied 53 katba u Brian Lara Sangma u ioh 4/70.
Na ka jingduna sa 158 ka TDCA-B kaba hap rung sha ka inning kaba ar ka la lah pat ban kamai tang 81 bad khyllem lut baroh ki wicket.
U Bishal Berman u la kamai 44 katba u Purav uba la iarap ban pynliem ia ka TDCA-B u ioh 4/12.
Shillong: Ka kynhun Women’s Senior jong ka Meghalaya ka dei kawei na ki kynhun kiba kham ha khmat jong ka BCCI ha ka samoi lehkai kaba la dep ha kaba ka la jop 7 tylli ki jinglehkai na ki 9 tylli, hynrei da ka jingduh noh ban iohrah ia ka nam lahduh ha ka snem ba la leit ka Meghalaya Women’s Senior kan hap ban iakhun tyngeh ha kane ka snem da ka jinglah jong ka ban iaid lyngba ka samoi lehkai jong ka Elite Group.
Ha kane ka kynti ba mynta ka Meghalaya ka lah iateh lang bad ka Vidarbha, Karnataka, Delhi, Himachal Pradesh bad ka Tamil Nadu ha ka Elite Group E.
Kine ki kynhun kiba iadon lut baroh 22 kin don hapoh ka jingialam u Dabasmita Dutta.
U Secretary Gideon Kharkongor uba dei ai jingkhein, ha ka snem ba la leit ha ka jinglehkai pyrshah bad ka Mizoram, u la pynpaw bad ai mynsiem shikatdei ia ka Dutta kaba la ialeh duriap ban ioh ia ka jingjop wat hapdeng ka jingshitom ka kti jong ka.
Ka coach ka ban ialam ia kane ka kynhun ki kynthei ka dei ka Saranya RS, bad kaba pynkilan met ka dei ka Priyanka Mondal bad ka Wandashisha Dkhar pat ha ka Physio.
Kine ki lai ngut kiba dei peit ia ka bha ka miat kane ka kynhun ki dei kijuh kiba la shimti myn ha ka snem ba la dep, hynrei kane ka kynhun kan ioh noh da u manager ba thymmai kata u Sengbao Momin.
U Secretary bad Convenor jong ka BCCI Taskforce, u Naba Bhattacharjee u la pynpaw ba kane ka kynhun ka la sdang na i mawjam iba rit bad mynta ka la poi ha kane ka kyrdan ban mihkhmat na Meghalaya ha ka Elite Group bad kane baroh ka dei da ka jingtrei shitom bad iaineh kaba la pynlah ia ki ban poi ha kane ka kyrdan.
Ha ka jingpyn khreh ia ka tournament, ka kynhun ka la pynkhreh ia ka iing-jain jong ki ha Tura myn ha u bnai Kyllalyngkot, bad mynta haba ka kynhun ka la long kaba la pynkhreh la wanlam noh ia ki sha Shillong.
U Leonard Wankhar uba la pass ia ka coaches course na ka National Cricket Academy, u la ai mynsiem ia kane ka kynhun da kaba kyrmen ba, da ka jingpyni-sap jong kane ka kynhun ki kynthei, ha ka liang jong ka jinglehkai cricket kan nang ai mynsiem shuh shuh ia ki samla hadien habud ban wan shakhmat ha ka ban pyntbit ha kane ka jinglehkai.
Ha ka snem ba la dep ka Dutta ka la ioh 18 ngut ki wicket bad ka Riticia Nongbet 10 ngut.
Da kine ka Meghalaya ka kyrmen ba ha kane ka kynti ruh ka rukom lehkai jong ka kan long kaba khlain ha ka jingia treilang jong kiwei ruh ki nongkawang bol.
Ka Saee Purajndare ka dei ka nonglehkai ba lahduh jong ka jylla bad la pynneh biang ia ka da ka Meghalaya ha kane ka samoi lehkai da ka jingbuh shuh shuh sa ar ngut kiwei ki nonglehkai nabar kata ka Rajani Lodhi bad ka Ahireeta Mukherjee.
Ki nonglehkai jong ka kynhun Meghalaya ki long ka Debasmita Dutta kum ka captain, Saee Purandare ka Vice Captain, Ajima Sangma, Avril Syiem, Daiaka Warjri, Deimaphishisha Lamare, Deiphibapynshngain Lyngdoh Mawnai, Eiffelene Nongkynrih, Luiza Tamang, Monica Lyngdoh, Neelam Roy, Neha Hajong, Pinky Chanda, Polly Mawroh, Rajani Lodhi, Rebeldalis Syiemlieh, Riticia Nongbet, Tiewshailin Lyngoh, Sanchisa Sangma, Solina Jaba, Sandria Momin, Ahireeta MukherjeeKi staff kiba ai jingkyrshan ia kane ka kynhun ki kynthup ia ka Saranya RS (coach), Sengbao Momin (manager), Wandashisha Dkhar (physio), bad ka Priyanka Mondal (trainer).
Nongpoh: Ki bor ka Meghalaya Rural Bank (MRB), Bhoirymbong Branch, ki la ujor da ka ejahar pyrshah ia ka Kong Kiewrity Kharmudai, kaba trei kum ka Business Correspondent hapoh ka MRB ha Bhoirymbong Branch bad kaba long kum ka nongpeit ia ka Customer Service Point (CSP) kaba don ha shnong Nongthymmai Kyrdem, kata hadien ba la mih ka jingkynnoh na ki riew paidbah, ba ka la pynjah klep ia ka pisa ba la kynshew da ki riew paidbah hapoh katei ka Bank.
Lah ruh ban kdew hangne, ba dangshen ki la don shibun ngut ki Longkmie na ki shnong bapher bapher hapoh ka Raid Raid Madan Kyrdem, ki la ia mih paidbah bad pynlong jingialang, na ka bynta ban iakren halor katei ka jingshah pynjah klep ia ka pisa jong ki, ha kaba ki la pynpaw ba lada khein kyllum lang na baroh ki briew kiba la jah ka pisa bad kito ki bym ioh ia ki Passbook ka la kot sha ki Phew Lak tyngka.
Haba iadei bad katei ka jingshah lehthok ki paidbah ha katei ka briew, u Kumar Thapa, Branch Manager Meghalaya Rural Bank, u la pynpaw ia ka jingsngewkhia kaba jur halor katei ka jingjia bad uba la ong ruh ba katei ka dei ka sien kaba nyngkong eh, ba ki paidbah kin mad ia kaba kum katei ka jingshah shukor ha ki nongtrei kiba la ithuh da ka Bank.
Shuh shuh, u la ong ba ka Bank tang mar ia tip halor katei ka jingjia, ki la shimkhia ban tohkit bad ruh ki la dep ujor da ka ejehar pyrshah ia katei ka briew ha Umroi PIC bad mynta ka jingtohkit ka dang iaid shakhmat na ka liang ki bor pulit.
Utei u Branch Manager ka MRB, u la pynpaw ia ka jinglyngngoh halor ka jingsngap jar ki paidbah wat haba ki la mad ia kaba kum katei ka jingjia, namar ha kine ki bnai kiba la dep noh baroh, ki paidbah ki la shu sngap beit jar jar khlem da wan pyntip sha ki nongtrei ka MRB kiba don ha Bhoirymbong.
Na ka liang u Bah Amberlight Masharing, uba dei uwei na ki nongialam hapoh ka Raid Madan Kyrdem, u la pynpaw lem ia ka jingsngewkhia bad uba la ong ruh ba ki nongialam ka Raid kin ai por Shi Taiew ia ki bor ba deipeit hapoh ka MRB Bhoirymbong, ba ki pynphai noh ia katei ka pisa bad ruh ban ai noh baroh ki Passbook sha kito ki paidbah kiab dei hok bad ioh, ha kajuh ruh ka por u la kyntu ia ki Pulit ba kin shimkhia ha ka ban tohkit halor katei ka jingshah bam klop ka pisa ki riew paidbah.
Shillong: U Bah Metbah Lyngdoh u ba dei u Lamphang jong ka iing dorbar thawaiñ jong ka Jylla bad ha kajuh ka por u ba dei u nongialam jong ka seng United Democratic Party(UDP) u la lyngngoh hi ngaiñ ba kumno la sdang ban pyndon biang ia ka load shedding hadien ba ka Sorkar Jylla ka la pynjari ban pyndon biang ia ka jingpynlip bording naduh mynta ka sngi ba ar kata ka 2tarik u Lber 2021.
Haba kren sha ki lad pathai khubor, u Bah Metbah u la ong, “Ym dei ban load shedding eiei ruh em ia mynta.
Na ka por sha ka por ngi don tangba kam dei pat ban don haduh katne katne kaba la poi haduh 6 ne 7 kynta ha ka shisngi, te kata te ka la ktah shibun.
Nga kren khia bha kane ia u Chief Minister ba un leh ia kaba donkam na ka bynta ka bit ka biang jong ki khynnah bad ki nongshong shnong.
Haba iadei bad kane ka jingpynlip light kaba mynnin mynmiet, mynne mynstep bad ha man la ki area bad iohi ba ka notis ka don ba kan don biang ka jingpynlip light bun kynta, nga tharai kane kan don ka jingktah kaba khraw bha na ka bynta ka State kum ki nongshong shnong".
Shuh shuh u la ong ba ha u bnai ba dang shu dep ka la don hi ka jingpynlip bording ha ka jylla hynrei ka Sorkar ka la dep ban siew lut ia ka ram sha ka Company kaba supplai light ha ka Jylla hynrei u shu lyngngngoh pat kane ka jingpynlip bording ka la sdang biang mynta.
Ha ha ha ha, haba ai da ka check bym don pisa ha account te mano ban salia ia ka Meghalaya.
Lah mlien lah myllen ban thok ia ki paidbah ha ka sate jong ngi, te kan eh aiu ban thok ia kiwei pat.
Guwahati: Ka seng Congress, ka la tyrwa ia 5 tylli ki mat, lada kan wan ha ka sorkar ha katei ka jylla.
La pynbna ia kitei ki mat, da ka Priyanka Gandhi, kaba dei ka nongialam jong ka seng Congress, ha ka jing ialang paidbah mynta ka sngi ha Tezpur jong ka jylla Assam.
Kitei ki san tylli ki kular jong ka Priyanka Gandhi, ki long ban nym pyntrei kam ia ka ain CAA ha Assam, ban ai ei bor ding, ia kiba pyndonkam haduh 200 unit, nangta ban siew 2 hajar shibnai sha ki kynthei kiba shong iing, ban siew bai nong kaba T.
365 shisngi sha ki nongtrei ha ki kper slasha bad ban plie ia ki lad ioh kam haduh 5 lak ngut ha ka jylla.
Katei ka jing pynbna jong ka Priyanka, ka dei ha ka jing ialang bah, kaba la pynlong mynta ka sngi ha Tezpur, ha kaba la synran, da ki nongialam ba ha khmat duh jong ka seng Congress, ha kaba la don lang ruh da U Hagrama Mohilary, uba dei u heh duh ka seng BJP, uba ia treilang mynta ka kynti bad ka seng Congress.
Kham mynshwa ka Priyanka, ka la leit jngoh ia ka jaka rep slasha ha Sadharu, ha Biswanath district, ha kaba ka iakren bad ki nongrep slasha ha katei ka jaka bad ka la ia bam ja lang ruh bad ki nongrep slasha.
Shillong: U Conrad K Sangma, myntri rangbah ka Jylla, ula pynlong ia ka jingialang mynta ka sngi, ha ka jingdon ryngkat U James K Sangma, myntri bor ding ka sorkar Jylla, ban iakren halor ka jing pynlip ding ba kynsan jong ka MeECL.
Ha ka jing iakren; U James K Sangma, myntri bor ding, u iathuh ba kane ka jing pynlip ding, ka leit jia, namar ba ka don jingthut ha kaba iadei bad ka jingsiew pisa, lane ka letter of credit sha ka National Thermal Power Corporation (NTPC).
“Ngan ia kynduh ia u myntri jong ka sorkar India, ban iakren halor ki jingeh, ba ka jylla ka ia kynduh, halor ka kam bor ding bad ban pyn thikna, ba ka NTPC, kan hap ban weng noh mardor ia kane ka jing pynduh ding sha ka jylla" ong U James K Sangma.
Ha katei ka jingialang, la don lang ki myntri Cabinet, U Chief Secretary, MS Rao nalor ki briew jong ka tnat bor ding.
U sohmynken la ju tip ba udei uwei naki jait jingbam u balah ban pynkylla iaka rukom bang haki jingbam kiba ngi ju bam.
U shim iaka bynta kaba khraw ban wallam jingbang haki jingbam khamtam haka por bamja.
Khambun ki jingtah kiba ju shet, ngi ju kynthuplang ki sohmynken haki, kane ka pynjur iaka jingbang haki jingbam bad ruh ka ai jingmyntoi shibun iaka jingkoit jingkhiah jongka met.
Ki sohmynken ki don bunjait bad bun rong, hynrei napdeng kine u sohmynken im(rong jyrngam) udei uba sat tam haba ia nujor bad kiwei ki pat.
Ka daw halor kine ka long ba u sohmynken im u don ia kita ki jait compound kiba wallam iaka jingtyrha kaba jur.
Lait naka jingpynbang ki jingbam kiba ju bam, u sohmynken udei ruh uba don iaki kynja dawai compound kiba long ka daw halor ka jingsat jongu sohmynken.
Kine ki compound kidei kiba lah ban iarap iakhun pyrshah halor ka jingpur ka jingpang bampong haka met.
Nalor ka jingbang bad ka jingiwbih kaba ngi ioh na u sohmynken, ngi lah ruh ban ioh shibun ki jingmyntoi na u.
KI JINGMYNTOI NGI IOH HABA BAM IA U SOHMYNKEN.
6.
KA JINGIADA NAKA JINGPANG BAMPONG:— Lait naka jingpynbang ki jingbam ba ngi ju bam, kine ki sohmynken im kidon ruh ki kynja dawai compound capsaicin kiba lah ban tehlakam halor ka metastasis kiba lah ban iakhun pyrshah iaka jingpang bampong haka met.
Ka jingdon ki phlia bad ki antioxidants kilah ban iada naka jingngat ha kiba bunjait ki jingpang bampong kynthup naduh ki bampong haki tor, la shyntur, ki snier bad ki tangkro.
Shillong: La plie ia ka Mawrie Garment Manufacturers ha ka 25 tarik Rymphang 2021.
Kane ka karkhana, ka suh bad thaiň ia baroh ki kynja uniform skul bad ki jing donkam ki khynnah ha ki skul.
Kumjuh ruh, kane ka karkhana ka lah ban thaiň ruh ia kiwei pat ki jait jain kum ki sweater, skirt, blouse bad kiwei kiwei.
La seng ia kane ka karkhana marjan bad ka dukan Mawrie Enterprise kaba don ha Mawrie Complex 3rd Floor ha ka Iew Rynjah.
Ia kane ka karkhana la plied da i Pastor G Umwi bad tymmen basan K S Lyngdoh na ka Balang Pohkseh bad ka jingdon rynkat ki nongmih khmat na North Eastern Development Finance Corporation Limited (NEDFI), Shillong bad na ka District Commerce and Industries Centres (DCIC), Shillong, ryngkat lem ruh bad kiba haing hasem jong I Fiyona Mawrie I ba dei I trai jong kane ka dukan.
Ha shwa ban seng ia kane ka karkhana jain ba pura, lah ju pynbiang ia ki uniform skul sha ki skul bapher bapher ka jylla Meghalaya, kum ka skul Seng Khasi Lower Primary and Upper Primary School, Jalynteng, Edu Bridge English Medium School, Laitmynrieng, RSMA School, Mawmihthied, Seven Brothers School, Kynshi bad kiwei de.
Lah ban ai order ia ki jingdonkam jong phi ha ka dukan Mawrie Enterprise, Rynjah ne phi lah ban phone ha kine ki phone number +917005021309 bad +918794027318.
Shillong: U Symbud Myntri Rangbah jong ka Sorkar Jylla, u Bah Prestone Tynsong u la ong ba ka Garo Hills Autonomous District Council(GHADC) ka don ia ki kyndon kata ban shah ia ki bar jylla ba kin iakhun ia ka elekshon MDC.
Dang shen ka khynhun bad sengbhalang na Ri Lum Garo ki la pynpaw ia ka jingpyrshah ka jong ki ban nym ailad satia ia ki bar jylla ba kin iakhun ia kane ka elekshon MDC ka ban long ha Garo Hills Autonomous District Council(GHADC).
U Bah Prestone u la ong ba ym lah ban pynkylla ia ki kyndon kiba la don ha ka shi khyllipmat kaba mynta bad u la ong ruh ba ka Jaiñtia Hills Autonomous Distritct Council (JHADC), ka Khasi Hills Autonomous District Council(KHADC) bad ka Garo Hills Autonomous District Council(GHADC) ki don la ki jong ki jong ki kyndon.
U la ruh ba ha ki por kiba mynshwa ia ka KHADC bad ka JHADC ki ia don lang ha ka United Khasi Jaiñtia bad ki don la ki jong ki kyndon bad u la ong ruh ba naduh u snem 1963 la sdang ban treikam ki District Council bad ha kaba iadei bad ka KHADC bad ka JHADC ia ki kyndon jong ki la dep ban pynkylla noh kham hadien.
Ha kane ka Baibl Sunday ki kyntien jingkyrmen ki long aiu ka Baibl Ka Kren.
Ka Baibl ka dei ka kotbah bad ka kot bakhuid kaba wat ki bym ngeit khristan ruh ki sngewtynnad ban pule ia ka.
Lehse don kiba pyrkhat ba ka Baibl kam don khubor shuh bad kam don ei ei shuh ban hikai.
Kajuh shi kajuh ki briew ki la pule ia ka mynta la palat hajar snem bad lehse ka la rngat ki pasoh bad jor jinghikai.
Hynrei ka Baibl ka don ki kyntien kiba im bad kiba ai jingkyrmen, bad ki briew na ka pateng sha ka pateng ki Ïai pynlong ia ka Baibl ba kan kren.
Ka histori jong ka Baibl ki Balang Protestant – Ha ka snem 2011 ki Balang Khristan Protestant ki la rakhe ia ka jingdap saw spah snem ka jingshon bad jingpynmih ia ka Baibl phareng ba nyngkong ha ka snem 1611, kata ka “King James Bible".
Ki khristan Presbyterian Methodist ha ka Bri u Hynῆiewtrep ki la pule ia ka Baibl ha ka ktien lajong naduh ka snem 1846 hadien ba u Thomas Jones u la pynkylla sha ka ktien khasi Sohra ia ki Gospel bad suki jai, lain pa lain, lynnong pa lynnong la nang pynkylla ktien ia ka Baibl tat haduh ban da pyndep bad pynmih ia ka Baibl Khasi ba pura ha ka snem 1891.
Kumta shi spah arphew khyndai (129) snem ngi la pule ia ka Baibl ha ka ktien khasi Sohra bad dang shen ka Bible Society of India ka la pynmih sa kawei ka Baibl Khasi bathymmai kaba la tip kum ka “CL-Version" ne ka “Common Language" ha ka snem 2016.
Ia kane ka Baibl la thoh ne pynkylla da ki kyntien ba iakren paidbah bad ha ki kyntien ba ki riewpaidbah ki sngewthuh bad shemphang.
Kawei na ki jingmyntoi jong kane ka Baibl Khasi ka long, ym tang ka jingpyndonkam ia ki kyntien ba ki riewpaidbah ki sngewthuh, hynrei ha man kawei pa kawei ka Kitab ka don ki kyntien lamkhmat bad kane ka iarap shibun ia ki nongpule ban sngewthuh khambha bad jylliew ia kaei kaba ki pule bad puson.
Ngim dei ban klet ba haduh ka spah snem ba khatsan, dei tang ki lyngdoh niam bad ki riewniam kiba lah ban pule bad pynshai shynna ia ka Baibl, katba ki riewpaidbah kim lah ban pule bad kim don hok ban iohsngew ia ka jingpule na ka Baibl.
Kumta ia ka Baibl la pule bad pynsngew tang sha ki Syiem, ki myntri, ki bakhraw-batri bad ki kynrem, ki lyndan kiba im hapoh ka Ïing Syiem bad tang kine kiba lah ban sngap bad iohsngew ia ka jingpule na ka Baibl, katba kiwei pat ki riewpaidbah, ki mraw, ki riewmadan, ki rangli ki juki, ki nongrep, ki nongtrei-nongbylla sngi ki bym lah ban rung ban mih sha ka Ïing Syiem kim don hok ban iohsngew bad ym tang katta, kine ki riewpaidbah kim lah ruh ban pule ia ka Baibl namar la thoh ia ka ha ki ktien ne kyntien ba kim lah ban pule bad sngewthuh.
Ha ka snem 1382 U John Wycliffe u nongialam uba wanrah ia ka jingkylla ha ka Balang bad imlang sahlang ha Ri Bilat, u la pynkylla ia ka Baibl sha ka ktien phareng na ka bynta ki riewpaidbah bad ki riewmadan.
Kane ka jingleh jong u ka la pynbitar ia ki Nongialam Balang, ki Syiem, ki bakhraw-batri ha kito ki por bad la pynrem ia u kum u nongleh be-aiῆ bad u riewbeiῆ Balang.
La iathuh ba hadien ba la tep ia u, la tih biang ia u lum jingtep bad sei ia ka met bad la thang dusmon ia ka.
Hadien nangta bud sa u William Tyndale uba la mih pyrthei ban pynkylla ia ka Kitab Bathymmai jong ka Baibl ha ka snem 1526 bad une ruh u la mad ia ki jingeh bad jingshah pynshitom.
Ki nongthoh histori ki ong ba dei u William Tyndale uba la rah nyngkong eh ia ka Baibl sha ki riewpaidbah bad ki riewmadan bad u la pynkylla ktien bad pynmih ia ki katto katne ki Kitab na ka bynta ki riewpaidbah bad riewmadan ha ka snem 1525.
U Willaim Tyndale u don ka jingngeit kaba skhem bad u ong kumne- “ba tang lada u nongrep uba puh ba lur, u misteri uba shna Ïing, ka kynthei kaba thaiῆ jaiῆ, u nongtong dohkha, u khynnah ap blang, ap masi bad ki riewmadan ki lah ban pule ia ka Baibl ha ka ktien ba ki sngewthuh bad shemphang.
Bad kata kan long ka Baibl kaba don jingmut bad kan wanrah ka jingmyntoi bad jingkyrkhu ha ka jingim bad jingngeit jong ki briew".
Shuh shuh u Tyndale u ban, “ngan pynthikna ba u khynnah uba pynlur ia ka masi ha lyngkha un tip bad shemphang kham janai ia ka Baibl ban ia kiwei".
U William Tyndale u pynkren bad pyniohsngew ia ka Baibl sha ki riewpaidbah bad ki riewmadan.
U pynlong ia ka Baibl kaba don jingmut bad u mad ia ka jingshah pynshitom na ka bynta kane.
Ki khanatang ki Ïathuh ba la thang im ia u William Tyndale.
Nalor u Wycliffe bad Tyndale, ka don sa ka “Geneva Bible" kaba la pynmih pyrthei ha ka snem 1560 kaba la thoh ha ki kyntien ba ki riewpaidbah bad riewmadan ki lah ban pule bad shemphang.
La iathuh ba kane ka dei kawei na ki Baibl kaba ki riewpaidbah ki ieit ban pule.
Lah ban ong ba ka Baibl ka la kren sha ki riewpaidbah bad riewmadan da ki kyntien ba ki shemphang bad sngewthuh bad ka la long ka jingkyrkhu bad jingmyntoi ia ka jingim bad jingngeit jong ki.
Ka “King James Bible", kaba la ai nam ha ka kyrteng jong u Syiem Bilat uba kyrteng u James, ka bud ia ka lynti bad jingmaitphang jong kiba bun ki nongpynkylla ktien naduh u Wycliffe, u Tyndale bad kiwei de.
Dei ha ka snem 1604 ba la buh ia ki nongrim jong ka jingpynkylla ktien ia ka Baibl bad kawei na ki nongrim kaba khraw ka long ba yn ym pynkylla ktien ia ka Baibl lymne pynrung ia ki kyntien ba ki riewpaidbah bad ki riewmadan kim sngewthuh bad shemphang.
Ka Baibl ka dei ban long na ka bynta ki riewpaidbah, ka Baibl ka dei ban kren sha ki riewpaidbah, ka Baibl ka dei ban kren na ka bynta ki riewpaidbah bad ka dei ban ai jingkyrmen ia ki riewpaidbah bad riewmadan.
Ka Baibl kam dei ka tiar ka bym lah ban pynkhih ne kaba shu neh hajuh.
Ka Baibl kam dei ka kot leh jadu- myntor, kam dei ka kot jingkylli bad jubab lymne kaba don lut ia ki jubab lymne kaba lah ban ai ka jubab mang mang ia kawei pa kawei ka jingeh jong ka jingim bad ka pyrthei.
Ka Baibl ka dei ka kot bakhuid kaba lah ban pule, ban puson, ban pynshai shynna bad khamtam eh ban pynkren briew ia ka.
Ka Baibl ka dei ban kren bad ka dei ban kren kham jam ha kine ki por kiba eh bad kiba duh jingkyrmen.
Saw spah snem tam mynshuwa la plie lad ia ki riewpaidbah, ki riewmadan ban pule ia ka Baibl ha ka ktien ba ki sngewthuh bad shemphang; kumta ka Baibl ka la kren sha ki riewpaidbah bad ka la kren na ka bynta ki riewmadan, ki rangli, ki nongrep, ki nongap masi bad ki misteri.
Ha kane ka pateng ruh to ai ba ka Baibl kan kren sha ki paidbah bad to ngin pynlong ia ka Baibl ba kan kren na ka bynta ka hok bad ka jingshisha.
To ngin pynlong ia ka Baibl ba kan kren pyrshah bad pynrem ia ka jinglah shilliang bad jingleh shilliang khmat.
To ngin pynlong ia ka Baibl ba kan kren pyrshah bad pynrem ia ka jingban beiῆ.
To ngin pynlong ia ka Baibl ba kan kren bad ai jingkyrmen ia ki riewpaidbah, khamtam eh ia ki rangli ki juki.
To ngin pynlong ia ka Baibl kum ka nongkdew lynti ia ka jingim, la ka long ka synshar-khadar, ka khaÏi-pateng, ka trei ka ktah bad ka jingim ba kynja mynsiem.
Bad ba ka Baibl kan kdew ym da kiwei pat ki lynti, hynrei ia ka lynti ka hok bad jingshisha, ka lynti ban Ïabit-Ïabiang lang bad ban Ïasam bynta lang na ka spah ba u Blei u la kyrkhu.
Ka lynti ban pynneh-pynsah ia ka mariang pateng la pateng.
Ka lynti ban burom, iada bad ai bynta pura ia ki kynthei ha ki kam synshar-bishar ha ki shnong ki thaw, ki it ki hima bad ka Balang.
Ka lynti ban ῆiewkor ia kiwei de ki para briew ki bym long kum ma ngi ha ka rukom long ka met ka phad ne ka longbriew.
Ka lynti kaba kdew ia ka trei ka ktah kaba shai bad ba ai jingkheiῆ.
Ka lynti kaba kdew ia ka khaÏi ka pateng kaba don jingkitkhlieh na ka bynta ka bha ka miat bad ka myntoi lang jong baroh ki nongshong shnong bad ka lynti kaba kdew sha ka jinglaitluid.
Hyndai ha ka por u prophet Amos ka Baibl ka kren shaphang ka hok bad ka jingshisha kumne- “…ai ba ka jingbishar hok kan tuid kum ka wahduid, bad ka jingleh hok kum ka wah ka bym ju rngat" (Amos 5:24).
Ka Baibl ka kren pyrshah bad pynrem ruh ia ka jingbymhok bad ka thok ka shukor kaba lam sha ka jingban beiῆ bad jingpyniap briew –“Ki kyrdem ia kiba tlot bad ki bymdonbor bad ki khynῆiat sharud lynti ia kiba duk" (Amos 2:7)Ha ka por u Isaiah ka Baibl ka kren pyrshah bad pynrem ia ki aiῆ ki bym shonghok bad kiba lah shilliang- “Phi long kiba la tim! Phi thaw Ïa ki aiῆ bymhok ban ban beiῆ ia ki briew…Kata ka long kumno phi khang Ïa kiba duk na kaba Ïohpdiang ia ki hok jong ki…Kata ka long kumno ba phi knieh ia ka jingdon jingem ki riewkynthei bad ki khunswet" (Isaiah 10:1-2)Ka Baibl kaba u Jisu u pule bad hikai ka kren pyrshah bad pynrem ia ki briew kiba ῆiew beiῆ bad ban beiῆ ia ki kynthei-“…Uno na phi u bym shym leh pop to ai ba un lynthem ia u maw uba nyngkong…" Ka Baibl kaba u Jisu u pule bad hikai ka ai jingiada bad jingim ba pura ia ki kynthei- “…shano ki don? Hato ym don uno uno uba dang sah ban pynrem ia pha? Uwei ruh em, ko Kynrad,…Haba kumta te, u Jisu u la ong, nga ruh ngam pynrem ia ka pha.
Khie leit…" (Ioanis 8:10-11).
Ka Baibl ka hikai shaphang ka jingkitkhlieh jong u khun bynriew halor ka jingthaw bad jingpynlong- “Nangta u Trai u buh ia u briew ha ka kper Eden ban rep bad sumar ia ka.
" (Jeneis 2:15).
U briew shimet la ka long shynrang ne kynthei ne ka kynhun jong ki briew kim dei ki trai kynrad bad ka jingthaw jingpynlong kam dei ka nongkynti jong ki ba ki lah ban leh katba mon, hynrei U Blei u pynkhamti ha ki briew ban long ki Sordar ryngkat bad ka jingkitkhlieh kaba khraw ban ri, ban sumar bad pynneh ia ka jingthaw-jingpynlong pateng la pateng.
Ka Baibl ka kren shaphang “ka bneng bathymmai bad ka pyrthei bathymmai" (Jingpynpaw 21:1) Ka Baibl ka kren bad hikai ba kawei pat ka imlang sahlang kaba shngain, kaba laitluid, kaba Ïabit-Ïabiang lang baroh bad kawei pat ka synshar-khadar kaba synshar, ba bishar hok bad kaba don jingkyrmen ka dang lah ban long.
“Baibl ba nga ieit…Kan sa long ka sharak ban ialam beit ia nga"Amen.
U nong ialam ka seng  Bajrang Dal, uba na Silchar, ula byrthen ban pynhiar kput ia ki Hindu, kiba leit sha ki iingmane ha kane ka jing rakhe Khristmas, ka ban sa long  shen.
U Mithu Nath, u nongialam ka seng Bajrang Dal, ula kren ha ki khyndiat sngi ba ladep, ha ka jing ialang ha Silchar, ha kaba ula kren bitar shla, halor ka jingkhang ia ka  Vivekananda Centre ha Shillong.
“Ki hindu kiba leit sha ki iingmane, kin shah sympat tyngeh bad ym bit ban don uno uno u hindu, u ban leit sha ki iingmane ha kane ka jing rakhe khristmas, ka ban sa long shen.
Ngi dei ban pynthikna ia kata" ong U Nath, ha ka jing iakren bad ka NDTV.
“Ngin nym shah ba kin leit shim bynta ha ka prokram jong ki Khristan, namar ba ki khang ia ka khyrdop jong ki temple ha Shillong" ula ong shuh shuh.
U Nath, u kam ba ka dei ka   Khasi Student Union (KSU), kaba khang ia ka temple ha Shillong.
Kum u Nongthoh kotkhubor u ba la slem tam ha ka jylla bad u ba ha iing ha sem jong ka Print Media, nga dap da ka jingkmen bad ka jingkyrmen kaba Khraw, ban tip ba ka Kotkhubor Khasi ba la rim tam na ki Kotkhubor Khasi ba mynta bad ba la paw bha ha ka kyrteng bad ka nam, Ka ‘ U Nongsain Hima’, ka la kynjoh 60 snem ka rta mynta ka sngi (6/12/2020) jong ka jingshakri pathai khubor ba khlem thait jong ka, ia ka Ri, khamtam ia ka Jaitbynriew Khasi Khasei.
60 snem jong ka jingiaid lynti ha ka kam pynphriang ia ki khubor bad khamtam, ha ka jingpashat ia ki jingmut jingpyrkhat jong ki 9 ngut ki Editor bad bun bah ki khraw pyrkhat halor bun bah ki mat bakongsan kiba ktah ia Ri bad ka Jaitbynriew ha kine ki 60 snem, khlem pep ka la long ka jingmyntoi kaba Khraw bad ka jingtei ia ka Ri, ka Jylla bad ia ka Jaitbynriew Khasi Khasai.
Ki Ktien Phira ba la Seng Nongrim naduh ba la pynmih nyngkong eh ia ka Kotkhubor ‘U Nongsain Hima’ ba la shon hakhmat eh ki dei " Ka Hok ka kyntiew ia ka Jaitbynriew “.
U Nongsain Hima ruh ha kine ki 60 snem jong ka jingshakri jong ka, ka la iai imsgi ban shakri ia ka imlang sahlang kiba dei ki nongpule jong ka Kotkhubor, ban ai ia ki khubor, ia ki jingpyntip, ia ki symboh jingpyrkhat bad ia ki jingthoh pashat jingmut kiba shisha katkum ka hok, ym kiba thok bad ba lamler, namar ka thok ka shukor bad ka lamler ka pynjot pynpra ia ka imlang sahlang hynrei da ka jingshisha, da kaba pynshong nongrim halor ka hok kaba tei ia ka imlang sahlang bad ka kyntiew ia ka Ri bad ka Jaitbynriew.
Kane ka mut ba ka Kotkhubor ka iai imsngi ban pathai ia ka jingshisha, ban pyntip ia ki jingshisha bad ban pynphriang ia ki symboh jingmut kiba sngur.
Ka Nongrim jong kano kano ka Kotkhubor ka long ban thoh ia ka jingshisha, lym kumta ymdon ba shaniah ia ka bad ka shah kyntait mardor ha ki nongpule bad la hap ban khang khyrdep noh (to write and report the truth, only the truth, nothing else but the truth).
Ha shi lynter jong kine ki 60 tylli ki snem haduh mynta ka sngi, ki 9 ngut ki Editor bad ki nongai khubor kiba hapoh jong ki, ki la phikir bha ban shah Ialam ha ka hok bad ka jingshisha.
Dei halor kane ka Nongrim ba kane ka Kotkhubor ka la ioh ia ka jingshaniah jong ki paidbah nongpule.
Nalor kane ka Nongrim, ka Kotkhubor ‘U Nongsain Hima’ ka la kham slem bad ki nongpule ruh ki la dep bna, la ithuh, la mlien bad la juh ban pule ia kane ka Kotkhubor khasi.
Shuh shuh, kane ka kham ai bha ia ki khubor lyngkot, ki khubor ba jia ha ki nongkyndong kynshrot bad ha sor ruh kumjuh.
Nalor " Ka Pyrta U Riewlum", ka ‘U Nongsain Hima’ ka la mih ha ka por jong ka jingiakhih paidbah ki Khasi shibyndar bad kiwei ki riewlum ban ioh Hill State na ka jylla Assam.
Ki paidbah ha kito ki por ki la iaknieh ban ioh pule ia ki jingjia ialeh ban ioh Hill State ha ka Kotkhubor U Nongsain Hima bad ha ka Pyrta U Riewlum.
Ha kito ki por ki paidbah ki kham iabeh ia Ka Pyrta U Riewlum bad hadien ia U Nongsain Hima ban ia kiwei kiwei ki Kotkhubor kiba la jah jyndam noh mynta.
Na ka bynta ka kotkhubor ban kynjoh 60 snem jong ka jingshakri paidbah, ka long kaba jwat tiaw na ka bynta ki trai jong ka Kotkhubor.
Ki la don bun ki Kotkhubor khasi kiba mynshuwa kum " U Nongkit khubor " , U Para Ri", " U Nongprat Lynti", “U Korbar Ri", " Implanter", “Ka Sur U Paidbah", " Ka Sur Shipara" " U Lum Shyllong" , " U Nampliang" bad kiwei ki Kotkhubor ki la kyndam.
Ka jingkylli ka long balei ki la jah noh? Ka daw ka long ba kam long kaba suk ban seng ia ka Kotkhubor bad ka long kaba eh ban bteng khlem sangeh ia ka namar bun ki daw kiba Khraw.
Na ka bynta ki trai nongseng kotkhubor donkam ka jingtrei shitom, ka jingiaineh, ka jingkitkhlieh, ka jingiaishah, ka jingtip bad ki buit kumno ban pyniaid ia ki kam ba iadei bad ka kotkhubor.
Hab nang ban jied ia u Editor, ki staff hapoh jong u, u Chief Computer operator bad kiwei ki staff hapoh jong u, ki computer staff hapoh ka administrative ophis bad nangta sa kiwei ki staff hapoh ophis kynthup ia u Acountant, ki circulation manager bad ki staff hapoh jong u, u Press Manager bad ki Technician hapoh jong u kiba dei hapoh jong ka Printing Press section.
Hapoh ka circulation section donkam ia u manager bad ki nongiarap ia u, donkam ia ki Kali bad ki driver ban pynpoi ia ka kotkhubor sha ki jaka bapher bapher jong ka Meghalaya, khamtam hapoh Ri Khasi Jaintia.
U nongpeit ia ka Printing Press u hab ban khmih ruh ia ka jingdonkam jong ka kotsada (news print) namar ka kotsada ka nanglut nanglut.
Ka jingpynlut ha kine ki kam baroh ka long kaba shyrkhei.
Kumjuh ruh ban pyntyllun ia kine kiei kiei ka long ka kam kaba jwat shibun Lymda kam don ka jingtrei shitom, ka Mon kaba jwat, ka jingtip kaba biang bad jingiaishah.
Nalor kine kiei kiei baroh donkam ia ka seng ka dang kaba bit babiang bad kaba lah ban kyrshan la kumno kumno kumba 3-4 snem tam.
Kane kam dei ka kam khunja kai hynrei ka dei ka Karkhana pynmih Kotkhubor.
Namar ka raw material ki dei ki khubor, ki jingpynbna, ki jingthoh article, ki Advertisement, ki Editorial bad ki shithi sha u Editor bad ka Kotsada, hynrei ka mar ban die paidbah (end product) ka dei ka Kotkhubor.
Ia ka kotkhubor la die tang T.
5/- kawei hynrei ban pynmih ia kawei ka issue (shisien shon) ka shongdor bun bun lakh.
Lada ka kotkhubor kam ioh ia ki Advertisement na ki tnat sorkar, na ki paidbah, na ki tnat sorkar India bad na ki kompeni bapher, ka kotkhubor kam lah ban ieng.
Ban shu ap tang na ka jingdie is ki kotkhubor ka long kaba eh na ka bynta ka kotkhubor ban ieng ha la ki kjat.
Ha kaba iadei bad Kane ka bynta jong ki jnit ki jnat khnang ban lah ban pynmih tista khlem sangeh bad khlem thait ia ka kotkhubor " U Nongsain Hima" haduh ban da kynjoh 60 snem lynter, ka burom bad ka nam ka leit sha ka Kong A.
R Lyngdoh Mawphlang, I ba longtrai, nongpynmih bad nongshon ba mynta, bad kiwei de kiba la longtrai, nongpynmih bad nongshon ia ka kotkhubor, u Nongsain Hima.
Kumjuh ruh ka burom bad jingiaroh ka leit sha u Editor ba mynta bad ki Editor bad mynshuwa lem bad ki staff jong kiba la lah katne ban iai shakri ia ki paidbah nongpule bad kiba la iohnong shibun ha bun ki liang.
Ki 60 snem kim dei ka jingkut jong ka jingshakri U Nongsain Hima, hynrei ki la long tang ki mawkyrdon.
Ka jingkieng ka dang jngai bah.
Kaba donkam mynta ka long ban pynjanai shuh shuh shuh ia ki jingkam jong ka jingshakri.
Dei ban ai shuh Khan bun ki khubor bad ki jingthoh kiba janai, ka rukom thoh kaba Kham bha, ban ion ia ki reporter bad ki Editor ki ba Kham tbit ha ka ktien khasi, ki editorial, ki shithi bad ki report kiba ih bad thew tarajur bha.
Shuh shuh, ka dur ka dar jong ka kotkhubor kan kham itynnat bad khring nongpule.
Jowai: U Dolloi ka Elaka Nartiang u ma Hepsing Dhar u la phet rieh ialade ban lait naka jingshah kem ha ki pulit kiba la thwet ia u hadien ba kawei ka long kmie ka la wan ban ujor pyrshah ia u ha ki pulit Nartiang halor ka jingkynnoh jong ka, ba u la donkti ban leh be-ijot ia ka ha ka 30 tarik u bnai ba la dep.
Na ka liang u SP ka WJH u Bikram D Marak, u la iathuh ba ki pulit ki la register case halor katei ka jingjia bad ka jingthwet ban iohkem ia u ka dang iaid kumjuh ruh ka jingtohkit katkum ka jingujor jong katei ka longkmie.
Utei u Dolloi u dei ruh u nongai dawai kymbat lane Kabiraj bad u la shah kynnoh, ha kaba u la donkti ban thombor ia kawei ka theilud kaba 16 snem ka rta hapoh kamra ai dawai jong hi kaba la jia ha u Naitung, 2018.
Ha katei kapor ka kmie jong katei ka theilud mar syntip ka la ujor sha ki pulit ha kaba la pynngat mukotduma ia u hapoh ki kyndon ka POCSO Act.
Nongpoh: Ban iai pynbor ia ka sorkar pdeng ba ka dei ban pyntreikam noh ia ka Inner Iine Permit hapoh ka jylla, ka kynhun ki nongialam bad ki dkhot jong ki 4 seng kiba kynthup ia ka KSU, FKJGP, RBYF bad HNYF ha Ri Bhoi, hynne ka sngi ki la pynlong syndon da ka jingthang tyngshop u Narendra Modi bad Amit Shah, kiba dei ki nongialam ka NDA, kaba long ruh kum ka dak ban pyrshah halor ka jingmynthi jong ki ia ka jingdawa ban pyntreikam noh ia ka ILP ha Meghalaya bad ruh ban pyrshah ia ka CAA.
Ki heh nongialam jong ki saw seng, kiba la don ha katei ka sngi, ki kynthup ia u Samla Ferdinald Kharkamni President ka KSU North Khasi Hills District, Bah Bipul Thangkhiew President ka RBYF Sengkmie, Bah Luistar Lyngdoh President ka FKJGP North Khasi Hills District, Bah Marcus Marten President ka HNYF Northern Region lem bad kiwei ki nongkitkam na ki Circle bad Unit kiba don ha Ri Bhoi.
Na ka jingkren jong uwei pa uwei na kitei ki nongialam, ki la pynpaw ba kitei ki 4 seng, ki la ngiah hi shoin halor ka jingshah pynbiej ban ILP hapoh ka jylla bad kaba la pyni ba ka sorkar pdeng kam pynsngap lane suidniew eiei ruh em halor ka jingdawa ban pyntreikam noh ia ka ILP hapoh ka jylla.
Ki la pynpaw ruh ba kum ka Jaitbynriew rit paid, ka tieng ioh ba shisien ka sngi kan sa shah tyllep ha kiwei pat ki jaidbynriew heh paid, namarkata haba iadei bad ka ILP, ka la dei ia ka sorkar Pdeng bad kumjuh ruh ia ka sorkar jylla, ba kin pynshai noh la ki lah ne em ban pyntreikam ia ka ILP ha Meghalaya, namar lada lah lane ym lah, kum ki seng kiba don ia ka jingkitkhlieh na bynta ka jaidbynriew, kin nang kumno ban leh na ka bynta ban iada ia la ka jong ka Jaidbynriew bad ia ka khyndew ka shyiap.
Kitei ki nongialam 4 seng ha Bhoi, ki la pynpaw ruh ba naduh ka 17 tarik mynta u bnai kin sa rung sha ki shnong ki thaw ha Ri Bhoi, na ka bynta ban pynshai bad ban pynrung ia ka Mynsiem Ieid Ri sha baroh ki paidbah ha Ri Bhoi, khnang ba lada mih ka jingiakhih ba jur, ki paidbah ruh kin ai jingkyrshan bad ba kane ka jingdawa ban ioh pyntreikam ia ka ILP hapoh ka jylla kan wan urlong, khnang ban suk ka pateng ka ban sa wan.
Naduh U Kyllalyngkot jong u snem 2021, ka sorkar India, kan ai noh ia ka jinglong nong shong shnong jong ki poiwir Hindu, kiba wan na Bangladesh, ong U Kailash Vijayavargiya, General Secretary jong ka seng BJP.
Haba kren sha ki kotkhubor, hynnin ka sngi, U  Vijayvargiya, u iathuh ba kito ki poiwir kiba na Bangladesh, kin ioh noh ia ka hok jinglong nongshong shnong jongki.
Kito kiba la phet na  Bangladesh, Pakistan bad Afghanistan, kiba la wan phet rieh sha India, na ka daw jong ka jingshah pyndik halor ka nongrim jong ka niam, kin sa ioh ia ka hok jinglong nongshong shnong, ula ong.
Nongpoh: Haba kren sha ki paidbah myn hynnin ka sngi ha shnong Umrit, Patharkhmah, u Bah Prestone Tynsong, Symbud Myntri rangbah ka sorkar jylla bad uba dei ruh u Myntri uba dei peit ia ka tnat PWD, u la ong ba ka Ri Bhoi shen kan sa ioh ban shna thymmai haduh 4 tylli ki surok ba kongsan tam hapoh ka Distrik.
U Bah Prestone Tynsong, u la ong ba kitei ki saw tylli ki surok ki kynthup ia ka surok na Nongpoh-Umden sha Sunapur, nangta ka surok na Umsning sha Jagiroad bad kawei pat ka dei ka surok na Nongkhlaw-Patharkhmah bad kaba mih sha Rani Bari, Assam.
Haba batai halor ka jingpynmang pisa, u Bah Prestone Tynsong, u la ong ba ka jingpynmang pisa na bynta kitei ki surok kam duna ia ka T.
300 klur, ia kaba yn sa ioh ia ka jingbei tyngka na ka World Bank.
U la ong ruh ba ka nongrim kaba la pynlong ia ka Ri Bhoi ba kan kham ioh kyrpang ia ki skim pynroi khamtam eh haba iadei bad ki surok, ka dei namar ba ka Ri Bhoi District, ka la dei kawei na ki Distrik hapoh ka ri kaba la shah jied kum ka Aspirational District.
Kumta haba iadei bad kitei ki skim ki ban sa wan ha Ri Bhoi, u Bah Prestone Tynsong, u la kyntu ia ki Nongialam shnong bad ki paidbah ba kin ai ka jingiatreilang bad ka sorkar, khnang ba haba wan kino kino ki kam pynroi ka sorkar kin iaid beit khlem da shah pynthut bad ka ban sa long ka jingmyntoi ia ki paidbah ba bun.
Shillong: Ki kam pynroi ha ki shnong ki thaw kiba hap ha ka Mawryngkneng Community and Rural Development (C&RD) Block ki la kiew sted haduh katta katta, lyngba ka Mahatma Gandhi National Rural Employment Guarantee Scheme (MGNREGS) lane ka skhim bylla 100 sngi kumba ia tip paibah.
Ia kane la sakhi ha ka Sngi Thohdieng ha kaba ka Kong Isawanda Laloo, IAS, Deputy Commissioner ka East Khasi Hills ka la leit ban plie ia ar tylli ki projek – ka jaka pynlang um ba la pyntrei da Pdengshnong VEC bad ka kpep thang metiap briew da ka Pynshongkhla VEC, ha ka Shnong Umphrup, Khyrim Syiemship.
Ha kane ka sngi la sakhi lang ia ka jingplie ia kine ki ar tylli ki projek da u Paiem Dr Balajied Sing Syiem, Syiem ka Hima Khyrim, u Bah Ronnie Wahlang, BDO ka Mawryngkneng C&RD Block, ki nongialam na kitei ki ar tylli ki VEC, ki nongialam shnong bad ki nongtrei bylla na katei ka skhim ryngkat ki nongshong shnong.
Ka Kong Isawanda Laloo da kaba ai ka jingīaroh ia ka Dorbar Shnong Umphrup bad kumjuh ia ka Mawryngkneng C&RD Block, ka la ong, “Ki kam ki pyni ia ka jinglah bad jingïatreilang ban saindur thymmai ia ka jaitbynriew bad ia ka imlang ka sahlang lyngba ki projek na kane ka skhim".
Ka Kong Laloo, haba plie ia ka jaka pyllang um ka la ai ka jingiaroh shikatdei eh ia ka Pdengshong VEC kaba ym tang ba ka la lah ban pyntrei ia ka skhim pyllang um ha ka rukom kaba dei, ka la ong, “Ki don ka jingiohi jngai bad jingkitkhlieh na ka bynta ka pateng ka ban wan".
Haba plie ia ka kpep thang metiap briew, kaba nyngkong eh ha Ri Lum Khasi bad Jaintia ban pyntreikam lyngba ka skhim MGNREGS, ba la pyntrei da ka Pynshongkhla VEC, ka DC ka la pynpaw ia ka jinglyngngoh ba ka VEC kaba don tang 72 tylli ki Job Card ki la lah bam saindur bad shna ia kane ka kpep.
Ka la pynpaw ruh ka jingkmen kaba khraw ba ka VEC ka la shna ia katei ka kpep kaba la pynwandur itynnad bad ia kaba yn aiti ha ka shnong ba kan pyniaid ia ka.
“Kaba kham sngewtynnad shuh ka long ba ia kane ka kpep yn pyndonkam da baroh ki nongshong shnong khlem Kheiñ ia ka jingngeit kaba ki don", ka la ong.
Na ka liang u Bah Ronnie Wahlang u la pynpaw ia ka jingsngew sarong ia ka shnong Umphrup, kaba la lam khmat ia ka Ri Khasi Jaintia baroh kawei ha kaba ka VEC Pynshongkhla ka la shim ia ka sienjam ban tei da ka kpep na ka bynta ban pyndonkam da ka Shnong.
“Ha kane ka juk ha kaba ki jaka ki la nang duna bad khapngiah, ka jingleh jong ka Pynshongkhla VEC ka long ka nuksa kaba khraw ia kiwei pat", u la ong bad bynrap, “Ka shnong Umphrup ka long ka shnong kaba iohi jngai ha kaba ki nongkitkam ki don ka jingiatreilang ban wanrah ka roi ka par bad ka bha ka miat jong ki nongshong shnong".
Ha ka jingplie ia ki jaka pynlang um ha Pdengshnong, u BDO u la ai jingiaroh ia ka VEC ba ka long kaba don ka jingkitkhlieh ia ka pateng ka ban wan da kaba hikai ban tyngkai bad sumar ia ka um bad tyllong um.
“Ka dei ka kamram jong uwei pa uwei ban ban tyngkai bad ban pyn neh pynsah ia ki tyllong um kiba don ha ki shnong bapher bapher ka Ri Khasi".
U Paiem Balajied Syiem da kaba ai ki kyntien kyrkhu kyrdoh ia ki khun ka Hima, u la ai jingiaroh ia ka Mawryngkneng C&RD Block bad ki VEC hapoh ka shnong Umphrup.
“Ka long ka jingkmen ban ïohi ba ki shnong ki thaw bad ki khun ki hajar ki la nang kiew ha ka kam ka jam ban saindur ia ka imlang sahlang da ka jingïatreilang", la ong u Paiem.
Ban pynshongkun shuh shuh ia kane ka sngi ban sah kynmaw ha kine ar tylli ki shnong, la sakhi ia ka jingrwai na ki rangbah jong ka Shnong Umphrup kiba la rwai shem mynsiem ha kaba iadei bad ka umbam umdih.
Ki samla na Pynshongkhla ki la pynpaw ka jingpynneh ia ka riti dustur da kaba pyni ia ka shad mastieh kaba ju don naduh u mynbarim.
Nongpoh: U Conrad K.
Sangma bad u Bah Prestone Tynsong, kiba dei ki heh duh hapoh ka sorkar Meghalaya, nangta u Bah Sosthenes Sohtun, MLA Jirang lem bad kiwei ki heh ophisar na ki tnat sorkar bapher bapher, myn hynnin ka sngi ki la hiar sha shnong Umrit ha Ri Bhoi Sepngi, ban leit buh ia u Mawnongrim na ka bynta ban tei ia ka surok na Umrit sha Umdu, kaba don ia ka jingjrong kumba 30 KM ei ei bad kaba dei ruh kawei na ki surok ba donkam tam eh na bynta jong ki paidbah kiba sah ha Ri Bhoi Sepngi.
Ia katei ka surok kaba la tip kum ka Umling-Patharkhmah Road, hynrei la shna pynheh bad pynbha na Umrit sha Umdu, ha kaba ka la ioh ia ka jingpynmang pisa haduh T.
58 klur, kaba la bei pisa da ka World Bank.
Haba iadei bad katei ka jingwan buh Mawnongrim da u Myntri Rangbah bad Symbud Myntri Rangbah, ka la pynkmen eh ia ki paidbah ha Ri Bhoi Sepngi hi baroh kawei, namar shen ia katei ka surok yn sa pyntrei noh bad la kumno kumno yn pyndep kloi katba lah, kumta lada lah ban pyndep kloi, kan da long shisha ka jingmyntoi kaba khraw ia kitei ki paidbah, namar mynta da ki phew snem ki la hap ban iaid lyngba katei ka surok sniew.
Haba kren halor katei ka sngi, u Conrad K.
Sangma, u la ong ba kane ka sorkar MDA, ka don ia ka jingthmu kaba kaba khraw eh ban pynbiang shwa ia ki surok ba donkam ki paidbah, khnang ba kan pynsuk ia ki paidbah ha ka leit ka wan.
U Conrad K.
Sangma, u la ong ruh ba tang ha kine ki 2 snem tam, ka sorkar MDA ka la lah ban pynioh surok ha kiba bun jaka bad kiba dei ruh ki jaka, kiba la shah iehbein ha kine ki snem kiba la leit noh baroh.
Haba iadei bad ka surok Umling-Patharkhmah Road, u Conrad K.
Sangma, u la ong ba ka sorkar ka sngewthuh ia ka jingeh ki paidbah ha Ri Bhoi Sepngi, namar ki la shah iehbein shisha ha kine ki 40 snem kiba la leit noh baroh bad ym shym la don mano mano ban peit halor katei ka surok, hynrei dei tad haduh ba u Bah Sosthenes Sohtun, u la long kum u MLA bad uba don ruh ha ka sorkar MDA, ka la wanrah shisha ia shibun ki kam pynroi ha katei ka thain hi baroh kawei.
U Conrad Sangma, u kwah ban pyntrei noh wut wut ia katei ka surok bad ban pyndep ha ka por ba biang, khnang ba kan long ka jingmyntoi ia ki paidbah ha katei ka thain.
Kiba la sakhilang ha katei ka sngi buh Mawnongrim, ki kynthup naduh u Bah Victor Rani MDC Jirang, u Bah T.
G Nengnong, Secretary PWD (R&B), u B.
Marak Chief Engineer (NH), PWD (Rds), ka Kong RM Kurbah Deputy Commissioner ka Ri-Bhoi District, u Bah N Lamare Superintendent of Police ka Ri-Bhoi, ki nongialam Hima, ki nongialam shnong lem bad bun ngut ki paidbah nongshong shnong ka thain Patharkhmah.
Shillong: U Bah Edmund Khongngai uba dei u President ka HYC Riwar Mihngi, lem bad ki dkhot ka seng, ki la ioh ban iakynduh ia ki Nongialam ka JAC association kaba dei ka seng jong ki Tourist kaba don ha Riwar Mihngi myn ha ka 2 tarik.
Ha kane ka jingiakynduh jong ka seng ia ki nongialam ka Association, ka dei halor ka jingmih ki kynrum kynram ha kine ki khyndiat sngi ba la dep lyngba ki lad pathai khubor, namar ka jingmih khubor halor ka jing ia pynibor ka association bad ka seng.
Kum ka seng kaba trei ia ka bha ka miat jong ki paidbah ha ka thaiñ riwar ka wan sha khmat ban pynpaw sha ki nongialam ka association ba ka seng ka kloi ban ia pynbeit ia ki jingduna.
Na ka liang ka seng hadien ka jingiakynduh lang bad ki nongialam ka seng, ki la ioh ban iapynbeit da ka jingiasngewthuh lang bad da ka jingia burom markylliang ban poi noh sha ka jingiabeit hadien ha jingmih ki kynrum kynram.
Ka kyrwoh na u ne u nongialam ka seng HYC ka long ka jingkloi ka seng ban wan sha khmat ban iakren sngewthuh jingmut ka dei namar kum ka seng ki donkam ka jingiatylli khamtam ha kum kane ka por ba ka jait bynriew ka donkam ban iatylli khnang ba yn lah ban kyntiew ia ka thaiñ kumjuh ia ka ri bad ka jaitbynriew.
Shillong: U Bah Lasting George Marbaniang 60 snem ka rta, uba shong ba sah ha Mawpun, Golflinks, Shillong u la leit ban thiah pang ha NEIGRIHMS Hospital naduh ka 27 tsrik Naiwieng 2020.
La test positive ia u ha kajuh hi ka sngi.
Ua khlad noh ha ka por 1:25 shiteng miet jong ka 3 tarik Nohprah 2020.
U la shah sumar ka ki jingpang Refractory Septic Shock, Massive intra-cerebral haemorrhage, Covid 19 Pneumonia, Acute Kidney Injury bad Hypertension.
U Luphindro M Sangma 56 snem ka rta uba shong ba sah ha Mellim, South West Garo Hills, u la shah sumar ha Tura Civil Hospital ha ka 3 tarik Nohprah 2020 ha ka por 11:30 mynstep.
U la khlad noh ha kajuh hi ka sngi ha ka por kumba 8:57 mynmiet.
U la shah sumar na ka jingpang Hyperkalaemia, Covid Pneumonia, uncontrolled Diabetes Mellitus bad Diabetic Foot.
Ka sorkar India, ka dang pynkhreh ban mynjur ia ka jing dawa ki nongrep, kiba la ia khih mynta la khyndai sngi kynthih mynta ha ka nongbah Delhi.
Ha ka jingiakren, kaba la iaid la san sien kynthih, ki nongrep, ki la nang iai pyneh ia ka jing iakren jongki, da kaba ki la rai ba khot da ka pakhang shnong ki nongrep ha 8tarik Nohprah 2020.
U Narendra Sigh Tomar, myntri ka tnat rep ka sorkar India, ula kren shai ba ka MSP lane ka minimum support price, kan dang iai bteng bad u long uba la kloi, wat ban ai da ka jingthoh, halor katei ka jing mynjur jong ka sorkar India.
Shillong: Mynta ka sngi,  ha ka jylla ki la don 62 ngut kiba pang na u COVID-19 bad ki la don 78 ngut kiba koit ha ka shisngi.
Ha East Khasi Hills District kiba pang mynta ka sngi ki don 34 ngut, ha East Garo Hills ki don 4 ngut, ha South West Garo Hills ki don 4 ngut, ha West Jaintia Hills ki don 4 ngut, ha North Garo Hills ki don 2 ngut bad ha South West Khasi Hills ki don 2 ngut.
Kiba la koit mynta ka sngi na u khñiang jingpang coronavirus ha ka jylla ki la don 78 ngut.
Ha East Khasi Hills ki don 46 ngut kiba kynthup 2 ngut na ka Armed forces bad 44 ngut ki riewpaidbah, ha West Garo Hills ki don 16 ngut kiba kynthup 5 ngut na ka Armed forces bad 11 ngut ki riewpaidbah, ha South West Garo Hills ki don 5 ngut, ha South Garo Hills ki don 4 ngut, ha Ri Bhoi District ki don 3 ngut, ha East Garo Hills ki don 2 ngut, ha North Garo Hills i don iwei bad ha West Garo Hills i don iwei.
La iathuh ba ha ka jylla haduh mynta ki don 630 ngut kiba dang pang na u COVID-19 ha kaba ha East Khasi Hills ki don 354 ngut kiba kynthup 23 ngut ki Armed Forces bad 331 ngut ki riewpaidbah, ha West Khasi Hills District ki don 9 ngut, ha South West Khasi Hills ki don 4 ngut, ha Ri Bhoi district ki don 29 ngut, ha West Jaintia Hills district ki don 22 ngut, ha East Jaintia Hills district ki don 5 ngut, ha West Garo Hills district ki don 152 ngut kiba kynthup 4 ngut ki armed forces bad 148 ngut ki riewpaidbah, ha South West Garo Hills district ki don 16 ngut, ha South Garo hills ki don 2 ngut, ha East Garo Hills district ki don 29 ngut bad ha North Garo Hills district ki don 8 ngut.
La don sa 2 ngut kiba khlad noh mynta ka sngi ha ka Jylla, uba don ia u khñiang jingpang COVID-19 ha kaba iwei i dei na West Garo Hills bad iwei i dei na East Khasi Hills District.
Tad haduh mynta ka sngi, ki la don haduh 11,319 ngut kiba la koit ha ka Jylla bad kiba la khlad noh na kiba ioh ia u COVID-19 ki la don 118 ngut.
Jowai: U ma Lahkmen Rymbui uba dei u myntri ba dei peit ïa ka tnad pule puthi ha ka jylla mynta ka sngi u la wan ban plie pyrda ia u mawnongrim ban tei thymmai ïa ka ïing skul Science Stream jong ka Sohkha Govt.
Higher Secondary School, ha ka thain war Jaintia.
Ha kane sngi la sam ruh ïa ki khusnam ai jingiaroh ba ki la lehbha ha ki Examination bapher bapher jong ki ia kaba la pynbeit da ka All Sohkha Development Committee bad kane ka jingsam khusnam la tip kum ka “16th ASDC-Awards’ Distribution 2020".
La seng ïa katei ka skul naduh u snem 1959 bad ka long ruh kawei na ki skul ha ki thiañ war Jaiñtia kaba ai jingshakri ki khynnah skul.
Ia ka All Sohkha Development Committee la seng da ki saw tylli ki kyntoit kata ka Sohkha Mission, Sohkha Shnong, Sohkha Phlang bad ka Sohkha Model/Mathmat ha u snem 1994.
Kane ka skul ka la paw ruh ha ka thup top 20 ha ka SSLC-2020, baroh ki samla pule kiba la ïoh ïa kane ka khusnam mynta ka sngi ki kynthup 32 ngut.
Haba kren ha ka jingialang, u ma Lahkmen ula kular ban pyndep ïa katei ka ïing skul (Science Stream) hapoh shiteng jong u snem 2022.
Shillong: U Symbud Myntri Rangbah ka Jylla uba dei ruh u Myntri badei khmih ia ka tnad PWD, u bah Prestone Tynsong, u la iathuh ba ka sorkar ka ladep ban iakren bad ka National Highway Authority of India (NHAI) bad u ladep ban iakynduh ruh bad ki ophisar jong kane ka kompeni ba la donkam ban maramot kyrkieh noh ia kane ka jingkieng Dwar ksuid.
Haba iakren bad ki lad pathai khubor u bah Prestone u la ong “Haba iadei bad ka jingkieng Dwar ksuid, nga ladep ban iakren bad ka NHAI nga la kyrpad ia ki ba kane ka long kaba donkam bha ban shna noh mardor bad halor kane na ka liang ka NHAI ki ladep ban wan jurip bad ha ryngkat bad ka tnad ki la rai ban shna noh shuwa da ka jingkieng nar.
U la iathuh ruh ba na ka liang ka sorkar ka la dep ban iakren bad ka Army Authority, namar ba ki tnad shipai ki la don lypa ia ka temporary steel bridge ban pyndonkam ha ki por kyrkieh ba ju pyndonkam ha ki bynta ki khappud.
“Na ka liang jong ka ophis jong ka Project Director jong ka NHAI, ki la pynmang ia ka pisa ban ia kane ka jingkieng nar shna ha ryngkat ki stad na ka liang ka Army Authority bad ka jinglut kan ym poi palat ia ka T.
3 klur tyngka," pyntip u Bah Prestone Tynsong.
U la pyntip ruh ba halor kane ka jingiakren jong ki, ladep ban phah sha nongbah Delhi bad u la bthah ia ki ba ia kane ka jinglut jingsep, yn aiti beit sha ki nongpeit jong ka NHAI, ym sha ka sorkar Jylla.
U la iathuh ba ia kane ka jingkieng nar ki army authority, kan lah ban pyndep tang hapdeng shitaiew yn sa shna kyrpang khnang ba ka lah ban kit haduh 50 MT haduh 60MT ki kali.
Halor ka jingkynnoh ba ka NHAI ka khlem shna ia ki jingkieng, hynrei ka la pyndonkam da ka jingkieng shnong u bah Prestone u la ong “Ngim iohi ba kan don kum kata ka jingthoh bad ngam tip eiei halor kata hynrei ka kamram jong ka sorkar jylla ka long tang ban aiti ia ka jaka hadien baladep ban khmih bha ia kane ka jingkieng.
Shillong: U Lat ka jylla Meghalaya, u Satya Pal Malik, ha ka sngi thoh dieng, u la pynpaw sha ki sengbhalang kiba don haoh ka shatri jong ka Confederation of Meghalaya Social Organisations (CoMSO), ba la da u myntri rangbah ka jylla u, Conrad Sangma un khot lang ban leit sha Delhi ban ia kynduh ia ka sorkar pdeng ban dawa ban pyntreikam noh ia ka Inner Line Permit (ILP), ha ka jylla un long u ba kloi ban synran lang, la iathuh da u chairman ka CoMSO u Robertjune Kharjahrin hadien ba ki la wan ia kynduh ia u.
Ha ka sngi thohdieng, ki sengbhalang kiba don hapoh ka CoMSO ki la leit ban ia kynduh ia u Lat ka jylla Meghalaya ban iakren halor ka jingdawa ban pyntreikam noh ia ka ILP ha ka jylla bad ban kyrpad na u Lat ka jylla ban ai jingbit noh ban pyntrei kam ia ka Meghalaya Residents Safety and Security Act (Amendment) Bill 2020.
Haba iakren bad ki lad pathai khubor u bah  Robertjune Kharjahrin u la iathuh ba u Lat ka jylla um kwah ban kren eiei halor ka ILP, namar ba ka dei ka mat jong ka  sorkar pdeng, hynrei u la kular ba lada u Myntri rangbah un khot ia u ban leit lang ban iakren halor ka ILP u long u ba kloi, namar ba u don lang bad ki nongshong shong ka jylla Meghalaya.
U la ong ba  kum u Lat jong ka jylla u sngewthuh ia ka jingnagnud jong ki paidbah ka jylla bad u don ryngkat bad ka jylla, u la ong ba kane ka MRSS(Amendment)  Bill, 2020 ka don bad u Lat ka jylla, hynrei namar ba kane ka kam mynshuwa ka la poi sha ki tyndongskhor jong ka tnad kam poh iing, u hap ban ioh ia ka jing ai dak na ka tnad kam poh iing ka sorkar pdeng.
Haba iakren halor ka MRSSA (Amendment) Bill, 2020 u bah Robert u la ong ba lada ka jylla kan don ia ka MRSSA kan long ba u no uno u briew u ba thmu ban sah ha ka jylla palat ia ka 48 kynta un hap ban ai ki jingtip baroh kat kum ki kyndon.
U la ong ruh ba ka MRSSA Amendment Bill 2029 ka long iasyriem bad ka ILP.
U bah Robert u la iathuh ruh ia kane ka bill ka ba la pdiang naduh u bnai  March 2020 la phah sha u Lat barim ka jylla u  Tathagata Roy, ha kaba na kaliang u ne u Lat u la buh jingkylli  bad ha kaba u la ai ruh ka jingai jingmut ban phah ia kane ka amendment bill sha u  President jong ka ri  India.
U bah Kharjahrin, u la iathuh ba hadien ka jingiakynduh bad u Lat ka jylla u Satya Pal Malik u la iathuh ba kane ka  amendment bill ka dang don ha ophis jong u Lat ka jylla.
U bah Kharjahrin u la kynnoh ba ka jingpynslem ban ai jingbit ia ka jingpyntrei kam ka  MRSSA (Amendment) Bill, 2020 ha ka jylla ka dei na ka daw u Lat barim ka jylla u Tathagata Roy, u ba la buh shibun ki jingkylli bad ai jingmut ban pynkylla  ia ka ne ka  bill.
Shillong: Ka People’s Democratic Front (PDF), Mylliem Constituency ryngkat ka jingtreilang bad ka Mylliem Welfare Youth Organisation (MWYO) kan pynlong ia ka prokram pynkup burom ‘U Tirot Sing Syiem Academic Award, 2020’ ia ki samla samla kynthei bad shynrang jong ka Mylliem Constituency kiba la pass bha ha ki eksam SSLC bad HSSLC ha ka 5 tarik u Nohprah, 2020.
Ia kane ka prokram yn pynlong ha Gorkha Higher Secondary School, Upper Shillong naduh ka por 10:30 mynstep.
U MLA ka thaiñ, Bah Hamletson Dohling ba dei ruh Myntri ka tnad Community and Rural Development (C&RD) un wan ban ia donlang kum u Kongsan ryngkat u Bah PT Passah, MCS, BDO ka Mylliem C&RD Block kum u Symbud Kongsan.
Shillong: Ka Khasi Students’ Union (KSU) Diengpasoh Unit ha ka Sngi Thohdieng ka la pynlong ia ka prokram pynkup burom ‘1st Academic Award 2020’ ia 24 ngut ki samla ka thaiñ kiba la wan kham sha khmat ha ka eksam SSLC bad HSSLC mynta u snem.
Ha kane ka jingialang pynkup burom la wan ban ia donlang da u Bah Pyniaid Sing Syiem, MDC ka Sohryngkham uba dei ruh u Chairman ka Khasi Hills Autonomous District Council (KHADC) uba ha ka jingai jingkren, u la kyntu ia ki samla ban nang iai trei shitom khlem da klet ia ka akor ka burom.
U la ong ba kum ki samla kiba don hapdeng ka jingiaid lynti ban beh ia ka jingnang jingstad ban long ki lawei ia ka Ri bad Jaidbynriew ki dei ban ym klet ia ka nongrim bad ka thong kaba ki angnud.
“Khlem da klet ia ka jingtrei shitom ki kmie ki kpa kiba la lah ban kyrshan khlem kheiñ ne tyngkai, phi ruh shimkhia da ka mynsiem jong ka jingkitkhlieh ban long kiba khlur ba phyrnai bad kit ia ka lyngkor ban shakri ia ka Ri bad Jaidbynriew da ki jingtrei bad ki kam kiba bha", u la ong.
U la ong ba ki ophisar IAS, ki duna bha kiba mih na ka Jaidbynriew Khasi, kumta u la ban jur ia ki samla ban long kiba minot bad ialeh ban poi sha ki kyrdan kiba kham hajrong.
“Lada don la ki jong ngin ym khuslai bad ngin ym hap ban ap ia ka jingpyniaid kiwei", la ong une u nongmihkhmat.
U samla Raymond Kharjana, Education Secretary ka KSU Central Body, u la ong, “Kum ki samla ha ka jingiaid lynti phin ia kynduh shibun ki jingtynjuh bad ki jingiakhun.
Phim dei ban randien bad thop shi thop to jam shaphrang bad kum ka seng ngi pynshlur bad ai mynsiem ia phi kum i pliah ding barit iba pynimat hapdeng ka jingdum".
Kiwei kiba la ia donlang, ha ka jingialang ba la pynlong ha IB Diengpasoh, ki kynthup ia u samla Vincent Makri, u samla Readyon Stone Nongrum, u samla Shiningstar Kharbihkhew, u samla Aknes Kharsati, u Bah Wallambok Kharsati, Secretary ka Shnong Mawryng-kneng, u Bah Seibor Sana, Assistant Sordar Diengpasoh lem bad kiwei pat.
1- Mohkhiew,ka wait, u star ,ka khoh ,kyndong kiShalum man ka sngi ki leitBan thung ban bet ia ki symbai,Ba kin ioh bam ban ioh kamai2- ja song man la ka sngi ki kit kyndongShalum ban bam tang bad tung tyrkhongKi dih ki umpohliew ba shngiamBa mih na lor ki lum mawsiang3-ki shah ia u slap ,u phria ka sngiTang ba kin ioh pynbiang bam ia u paid kariKo Nongrep lada khlem maphi shishaKumno ngin im bad ioh bam ha duh mynta4- ko rangbah, kynthei ,samla ,khynnahBa kynmaw dngong na duh myntaIa ki nongrep wat kren beiñ ne niew beiñ ia kiLada khlem ma ki nginym ioh bam bha.
Shillong: Ki sengbhalang kiba hapoh ka shatri jong ka Confederation of Meghalaya Social Organisation ha ka sngi thohdieng, ki la mih madan biang ban iakhih, da kaba shong kyllain myngngor ha kylleng ka jylla ban dawa ia ka jingpyntrei kam noh ia ka Inner Line Permit ha ka jylla Meghalaya.
ki sengbhalang hapoh ka CoMSO ha baroh kawei ka jylla ki la ia mih ryntih ban dawa ILP da ka ba ki la pynlong ka jingia shong kyllain mongor ha baroh ki District bad ki Civil Sub Division, ha East Jaintia Hills, ha West Garo Hills ha Williamngar jong ka East Garo Hills, na Tura ha jan DC ophis,ha Mawkyrwat, Nongstoin, Mairang, Nongpoh, Pynursla, Jowai.
Ha Shillong ka jingiashong kyllain myngngor  la pynlong ha Madan Malki.
Kane ka jingiakhih shong kyllain myngngor ka la sdang ha ka por 11 baje mynstep bad la pynkut ha ka por lai baje noh phai sngi, katkum ka jingbit kaba la ai da ki bor jong ki District Administration.
Haba kren ha kane ka sngi u Chairman ka CoMSO, u Robertjune Kharjahrin u la kyntu ia baroh 60 ngut ki MLA ba kumba ki ladep ban pdiang ia ka Resolution ha ing dorbar thawain ki dei ruh ban leit bud dien ban pynioh ILP ia ka jylla.
U la ong ruh ba na ka liang ka CoMSO kan ai ia ka jingkyrshan ba pura ia ki 60 ngut ki MLA lada ki leit ban dawa ia ka ILP sha Delhi, hynrei lada kine ki MLA kin pynjem daw ia ka jylla ka CoMSO ka kloi ban ai jingsneng ia ki baroh.
U la ong ruh ba ki 3 ngut ki MP ha ka jylla ki dei ban iatylli ban iasaid ha Parliament ban pynioh ia ka ILP ha ka jylla, da ka ba ong ba ka jingdon ki 3 ngut ki MP, ka jait bynriew kan ym sngew khunswet.
U bah Robertjune u la iathuh ba ha kine ki sngi ban wan ka CoMSO kan sa shong jingialang ban iakren ia ki jingiakhih ha ka ba iadei bad ka jingdawa ILP ha ka jylla.
Kiwei ki nongkren, ki la pynpaw ba ka jylla Meghalaya ka la don kam ia ka ILP ban ia da ia ki rit paidbah na ka jingwan tyllep kiwei pat ki jaidbynriew heh paidbah bad ki la pynsngew ba ki MLA baroh ki dei ban long kiba ia tylli, khlem da ialeh politic ha kane ka jingdawa ILP.
Shillong: Ka Federation of Khasi Jaintia and Garo People (FKJGP) Agriculture Cell, East Khasi Hills District ka la kyntu ia u Myntri ka tnad Agriculture ka Sorkar Jylla, Bah Banteidor Lyngdoh bad dawa na u ban buh ia ka Soil Testing Center ha man la ki Block bad Circle Office ban test bad ban sam ia ki Soil certificate sha ki nongrep ha ka por ba biang.
Ka seng ha ka jingleit ia kynduh ia une u Myntri Sorkar ha ka Sngi Balang, ka la dawa ruh ba ka tnad Agriculture bad ka Sorkar Jylla ban pynioh kham bun shuh shuh ia ki symbai kiba bha kiba lah ban pynmih kham bun ki jait jingrep bad kiba seisoh bha, kum u muli, kubi, phul kubi, kba, phan, sohsaw, soh mynken, sying, bad kiwei kiwei de.
“Dei ban sam ia ki symbai ha ka por ba dei katkum ka aiom thung bad dei ruh ban sam kham bun ia ki dawai sboh, dawai khniang, bad kiwei kiwei bad dei ban pynioh sboh sha man la ki Block bad Circle", ong ka FKJGP ha ka jingthoh ba la soi da u Samla Bristar Mawthoh, Secretary, u samla Bill Clinton Wankhar, President bad u samla Morningstar Pyngrope.
Ka seng ka la dawa ruh ba dei ban pynioh ia ki tiar trei ia ki nongrep lyngba ka subsidy scheme ha ka dor kaba duna bad kiba bha, kum ka Pump Synreit Dawai bad ki machine kum ki power tiller, ki water pump, bad ki kiwei kiwei.
“Donkam ban pynbun ki scheme ban sam um sha baroh ki jaka rep khamtam ki hali bad pynthor, ki prokram ai jinghikai bapher bapher bad pynshlur ia ki nongrep ban rep da kiwei jait jingthung kum ka rep tit, rep syntiew, rep soh, rep slasha bad kiwei kiwei ruh", ong ka jingthoh.
Ka seng ka la dawa ba dei ban pynkloi ban theh ia ki lad jingïarap sha ki nongrep kiba shah pynjulor ki mar rep ha ki bor mariang, ban pynheh ia ka bhah jingiarap bad ban pynkloi ban sam ia ki jingiarap sha ki nongrep ha ka por ba biang.
“Ka Sorkar ka donkam ban thaw skhim kyrpang na bynta ban shna bad pynbha ia ki surok ban leit sha ki jaka rep", ong ka jingthoh.
Ka seng ka la dawa ruh ban thaw skhim kyrpang na bynta ban shna ropeway sha ki jaka ba long riat khamtam sha ki thain Riwar namar ka jingeh ha kaba iadei bad ka kit ka bah.
Ka la dawa ruh ba dei ban buh ia ki Collection Center bad Cold Storage, ban pyntreikam ia ka Labelling bad Food processing, ban thaw bun tylli ki Ïew dielang.
Ka seng ka la dawa ruh ban buh ka jingkyrpad ban ai jingiarap ban map ia ki ram rep jong ki nongrep lyngba ka jingshah ktah lyngba ka jingkhang khyrdep ban iakhun ia ka COVID-19 bad ban sdang biang bad ban pynkloi ban pynrung kyrteng ha ka PM-Kisan Yona Scheme.
Nongpoh:Haba iasnoh ktilang bad rakhe ia ka ‘World Disable Day’ ne ka sngi kaba ka pyrthei shityllup ka rakhe kyrpang na bynta kito ki briew kiba don jingduna ha ki dkhot met, hynne ka sngi ka Association for Person with Disability (APD) Ri Bhoi, ha ryngkat ka ophis District Social Welfare Office, hynne ka sngi ki la pynlong ia ka prokram kaba kyrpang ha madan ka skul Nehru Memorial Secondary School Umsning.
La pynshngain ia katei ka sngi da ka jingdon u Bah Jason Mawlong, MLA Um sning, u Raja Brahma, BDO Umsning, ka Kong J.
Umdor, DSWO, u Bah Corn elius Laloo, u Nongthohkhubor bad uba dei kum u Adviser ka APD, u Bah Rocky Marwein, Rangbah shnong ka Umsning Proper-B, u Bah Ronald Malai, President ka APD, Khamti Kshiar, Secretary lem bad kiwei.
Ki la rakhe ia katei ka sngi, da kaba pynlong prokram baroh shisngi, kata naduh ka jingiakop Shad, Rwai lem bad kiwei ki jingiakop, ia kaba la iashimbynta shitrhem da kitei ki briew kiba don jingduna ha ki dkhot met.
Ha katei ka sngi, la ioh ia ka jingkren na u Bah Ronald Malai, uba la pynpaw ia ka jingeh kaba ma ki kum ki riew duna dkhot met ki iakynduh ha ka imlang sahlang bad nalor kata la ioh ruh ia ka jingkren na kitei ki heh ki hain kiba la sakhi ha katei ka sngi kyrpang jong ki briew ba don jingduna ha ki dkhot met.
Haba sngap na ki jingkren jong baroh kiba la aijingkren ha katei ka sngi, la jan baroh ki la pynpaw ba ia kiba kum kitei ki briew ba duna dkhotmet, la dei ban niew kum kiba kyrpang tam ha ka imlang sahlang bad ym bit ban niewbein ne niewpoh ia ki, namar ki dei ki jingthaw ba kyrpang u Blei bad kiba don ia ka hok ban im lane sha niew kum ki briew kiba biang ha ki dkhot met.
La pynkut ia katei ka jingrakhe, da kaba sam khusnam sha baroh kitei ki briew ba don jingduna ha ki dkhot met, kiba la wan shakhmat ha ka jingiakop Rwai bad Shad ha katei ka sngi.
Nongpoh:Wat la shipor la kham kynjah ki kam kyntur pud ka Assam ha ki bynta ka thain Khanapara, hynrei na kaei kaba la lap bad iohi, ka long ba ka sorkar Assam hi kam shym la shongthait ban kyntur ia u pud u sam ka Meghalaya, ha kaba kawei na ki sakhi kiba shai eh halor kane ka dei halor ka jingthmu tei Building ka da ka Assam ha kawei ka jaka ia kajia pud bad ka Meghalaya bad kaba hap hapoh ka shnong Khana para, Ri Bhoi District.
Ym tip la ka dei kaba shisha ne lait, hynrei na ka jingtip kaba malu mala, la ioh jingtip ba katei ka Building kaba la tei ha katei ka jaka, ka la dei kaba la tei da ka Assam State Transport Cooperation (ASTC) bad halor katei ka Building, la iohi ruh ba ka la don ka jingthmu ban tei ia ki kynja Building ha kawei ka jaka, kaba don hadien ka Khanapara Traffic Police ka Assam bad ia katei ka jaka la ker da ki tin, khnang ban lait na ka jingiohi ki briew bad ki nongleit nongwa.
Na kaei kaba la lap ha ka sngi kaba ki dkhot ka HNYF, Ri Bhoi, kaba la ialam da u Bah Marcus Marten, President ka HNYF, Ri Bhoi, ki la leit ban jurip ia katei ka jaka, ha kaba la lap ba ka Assam ka la thmu ban tei da kawei ka Building kaba heh, ha kawei ka jaka kaba baroh shikatta ka Meghalaya, ka kam ba katei ka jaka ka dang hap hapoh ka shnong Khanapara, Ri Bhoi.
Haba iadei bad katei ka jingtei Building da ka Assam ha katei ka jaka, u Bah Marcus Marten, u la ong ba ka seng ka sngewkhia eh ban iohi ia kine ki kam kyntur pud ba sop sop ka Assam, namar kham mynshwa katei ka jaka ka dei kaba dang hap ha Meghalaya, hynrei mynta pat khlem da tip ia ka duh ka dang, ka Assam da ka jingshlur ka la wan ban tei ia katei ka Building ha katei ka jaka bad kaba la wanrah jingma ne na kane ka kam kyntur pud ka Assam.
Haba iadei bad katei ka kam kyntur pud ka Assam ha katei ka jaka, utei u nongialam ka HNYF, u la ong ba kine baroh ki dei namar ka jingbymshimkhia ka sorkar ban iakren bad ka Assam halor u pud u sam, namar ha ka jingshisha hi, ki seng ki la iai pyntip na ka por sha ka por halor ki kam kyntur pud ka Assam ha katei ka jaka, hynrei ka jingleh mynthi ka sorkar Meghalaya, ka pynlong ia ka Assam ba kan shlur ia katei ka kam kyntur pud.
Namarkata, halor katei ka jingwan tei Building ka Assam ha Khanapara, na ka liang ka seng kan sa buh jingthoh sha ki bor pyniaid Distrik ka Ri Bhoi bad kumjuh ruh sha ki heh ka sorkar jylla, na ka bynta ban pynsangeh noh ia katei ka jingthmu wantei Building ka Assam ha katei ka jaka, kaba dang hap ha Meghalaya, u la bynrap.
Khliehriat: Ki pulit ka EJH District mynhynnin ka miet ki la ioh ka khubor ba tikna ba ka la don ka kali Bolero rong lieh kaba kit ia ki tiar pynbthei bad mar bad ki la pynlong ia ka jingapktem bad la ioh bat pakhang lynti ia ka ha Kongong.
Kane ka kali ka la wan na Sookilo thain Sutnga bad kaba don ia u Nombor Assam bad haba la talasi ia kane ka kali la lap 10 synduk ki tiar pynbthei kiba kynthup ia 2000 tylli ki bakhor (gelatin sticks) 1000 tylli ki tikli bad haba thew la lap ba kitei ki tiar pynbthei ki khia haduh 250 kilo.
Ki pulit ki la kem ia ar ngut ki briew kiba don ha katei ka kali bad da ka jingtohkit bniah ki la phla ba la wan kit ia kitei ki tiar na Sookilo bad hapoh ka jingialam jong ki pulit ki la hiar sa sha Sokilo bad na kawei ka jaka ba la buh ia kitei ki tiar pynbthei la ioh ban kurup sa haduh 1275 kilo ki tiar pynbthei kiba kynthup ia ki 10, 200 tylli ki bakhor bad 5000 ki Tikli nalor phra song ki Fuse wire.
Ia kitei la songbha ha ki 51 tylli ki synduk.
Na Sookilo la iohkem biang sa 4 ngut kiba la suba jur ba ki dei ki nongkhaii ia kitei kitei ki tiar pynbthei.
Baroh ki pulit ia ka roh ban kurup 61 synduk kitei tiar bad ioh kem hynriew ngut.
Na kanliang ki pulit ka EJH ki la ujor mukotduma pyrshah ia kitei ki 6 ngut kiba la iohkem na bun ki jaka hapoh ki kyndon jong ka Explossive Act bad ka jingtohkit ban iohkem ia kiwei ruh lada ki dang don.
Ha kajuh ka por ki pulit ki la ong ba ki dang tohkit bad ba kitei ki briew ki kti ha ka jing pynbthei ha dukan die doh sniang ha iew Sookilo dang ha kine ki khyndiat sngi ba ladep, ba la kam  ruh da ka HNLC.
Nongpoh:Tang mar ia ioh jingtip ba u Conrad K.
Sangma, Myntri Rangbah bad u Bah Prestone Tynsong, Symbud Myntri Rangbah ka sorkar jylla ba kin hiar sha shnong Umrit, na ka bynta ban buh ia u Mawnongrim ban shna pynbha bad siangrong ia ka surok ia ka surok na Umrit-Umdu, na ka liang ka FKJGP, Western Ri Bhoi, ka la pynpaw ka jingkmen kaba khraw, namar ba katei ka jingthmu ka sorkar ban siangrong ia katei ka surok, kan da long shisha ka jingkyrkhu kaba khraw na bynta ki paidbah kiba sah ha Ri Bhoi Sepngi.
Nalor ka jingkhublei kaba ki la ai sha u Myntri Rangbah bad Symbud Myntri Rangbah, ka FKJGP, ka ai ruh ka jingkhublei kaba kyrpang ia u Bah Sosthenes Sohtun, MLA Jirang, uba la shimkhia ban iakren sha ka sorkar, na ka bynta ban pynioh ia katei ka surok, kaba dei ruh ka surok kaba donkam tam na bynta ki paidbah ha Ri Bhoi Sepngi.
Ka seng ka, nalor ka jingkhublei ka ai ruh ka jingkitbok kaba kyrpang ia u MLA ba un dang lah ban dang trei shitom shuh shuh ban wan rah shibun ki kam pynroi bad khamtam ka Ri Bhoi Sepngi, khamtam eh ban pynurlong noh ia ka Civil Sub Division, kaba la angnud eh da ki paidbah ka thain.
Namarkata, ka seng ka kyntu ia ki paidbah ka dong Ri Bhoi Sepngi, ba kin ai ka jingiatrei lang ha kaba iadei bad katei ka surok kaba yn sa pyntrei noh shen, namar kum ki nongialam ka seng, ka sngewthuh ba ka long kaba donkam eh ban don ka jingiatreilang hapdeng ki paidbah bad ki briew sorkar, khnang ba ki jingthmu ban wanrah ia ka roi ka par, kin wan ban urlong bad ki ban long ka jingmyntoi ia ki paidbah ha katei ka thain hi baroh kawei.
Nongpoh:Katto katne sngi ba ka District Magistrate, Ri Bhoi district, Nongpoh, ka la dep ban pynjari da ka 144 CrPC, kaba la maham ia baroh ki kali kitkhia kiba la kit palat ia ka 40 MT ba kin iaid lyngba ka Jingkieng heh Umiam, hynrei mynta pat la nangpyrkhing shuh shuh ia ka rukam iaid ki kali kitkhia bad kata ka long ba ki kali kiba la kit palat ia ka 20 MT kim lah shuh ban iaid lyngba katei ka Jingkieng.
La pynjari ia katei ka kyndon bad ruh ban maham halor ki kali kitkhia, ka dei namar ba katei ka Jingkieng Heh Umiam (Main Dam bridge, Umiam), ka dei kaba la slem palat bad namarkata lada iai bteng ban iaid ki kali kitkhia, ka lah ban wanrah jingma ia katei ka Jingkieng bad kumjuh ruh ia ki paidbah.
Ka DM, ka la kyntu ruh ia ki paidbah bad khamtam ia ki nongniah kali ba ki dei ban husiar haba ki niah kali hapoh katei ka Jingkieng bad kata ka long ba kim dei eh ban iabud marjan eh na kawei pat, hynrei ki dei ban iajngai kawei na kawei, khnang ba katei ka Jingkieng kan long shngain bad ban lait na ki jingjia ba sngewsih.
Shillong:Myn hynnin ka sngi, ha ka jylla ki la don 79 ngut kiba pang na u COVID-19 bad ki la don 60 ngut kiba koit ha ka shisngi.
Ha East Khasi Hills District kiba pang mynta ka sngi ki don 53 ngut kiba kynthup iwei na ka Armed forces bad 52 ngut ki riewpaidbah, ha West Garo Hills ki don 23 ngut, ha East Jaintia Hills i don iwei, ha Ri Bhoi District i don iwei bad ha West Jaintia Hills i don iwei.
Kiba la koit mynta ka sngi na u khñiang jingpang coronavirus ha ka jylla ki la don 60 ngut.
Ha East Khasi Hills ki don 40 ngut kiba kynthup 2 ngut na ka Armed forces bad 38 ngut ki riewpaidbah, ha South Garo Hills ki don 5 ngut, ha West Garo Hills ki don 8 ngut, ha South West Garo Hills ki don 3 ngut, ha West Khasi Hills ki don 2 ngut, ha East Garo Hills i don iwei bad ha Ri Bhoi District i don iwei.
La iathuh ba ha ka jylla haduh mynta ki don 686 ngut kiba dang pang na u COVID-19 ha kaba ha East Khasi Hills ki don 387 ngut kiba kynthup 23 ngut ki Armed Forces bad 364 ngut ki riewpaidbah, ha West Khasi Hills District ki don 8 ngut, ha South West Khasi Hills ki don 2 ngut, ha Ri Bhoi district ki don 30 ngut, ha West Jaintia Hills district ki don 19 ngut, ha East Jaintia Hills district ki don 5 ngut, ha West Garo Hills district ki don 153 ngut kiba kynthup 7 ngut ki armed forces bad 146 ngut ki riewpaidbah, ha South West Garo Hills district ki don 21 ngut, ha South Garo hills ki don 26 ngut, ha East Garo Hills district ki don 28 ngut bad ha North Garo Hills district ki don 7 ngut.
La don sa 2 ngut kiba khlad noh mynta ka sngi ha ka Jylla, uba don ia u khñiang jingpang COVID-19 ha kaba baroh 2 ngut ki dei na East Khasi Hills District.
Tad haduh mynta ka sngi, ki la don haduh 11,154 ngut kiba la koit ha ka Jylla bad kiba la khlad noh na kiba ioh ia u COVID-19 ki la don 114 ngut.
Shillong:U Bah Pyrkhat Dkhar 55 snem ka rta uba shong ba sah ha Jowai, West Jaintia Hills u la shah test positive na u COVID-19 ha ka 3 tarik Nai wieng 2020.
La sumar ia u ha NEI GRIHMS Hospital naduh ka 8 tarik Naiwieng 2020.
U la khlad noh ha ka 28 tarik Naiwieng 2020 ha ka por 10:52 baje da miet.
U la don ki jingshitom Refractory Septic Shock, COVID-19 Pne umonia, CAD bad Hypothyroidism.
U Mani Bhadra Chakma 66 snem ka rta uba na Pecarthal, Unakoti, Tripura, u la shah sumar ha NEIG RIHMS Hospital ha ka 19 tarik Nai wieng 2020.
La test positive ia u ha kajuh hi ka sngi ha katei ka hospital.
U la shah sumar na ki jingpang Type I Respiratory Failure, Multi Organ Dysfunction Syndrome, COVID Pneumonia, Hypertension, CKD bad Diabetes Mellitus.
U la khlad noh ha ka 28 tarik Naiwieng 2020 ha ka por 2:25 baje da miet.
Nongpoh:Ha ka 4 tarik mynta u Bnai, u Conrad K.
Sangma, Myntri Rangbah ka sorkar jylla ha ryngkat u Bah Prestone Tynsong, uba dei u Symbud Myntri Rangbah, ki lah ban hiar sha shnong Umrit, ka shnong kaba don ha Ri Bhoi Sepngi bad kaba hap hapoh ka Jirang Constituency.
Katei ka jinghiar jong ki sha katei ka shnong, ka long ban leit buh Mawnongrim na ka bynta ban siangrong bad ban shna pynbha ia ka surok na Umrit sha Umdu, kaba don ia ka jingjngai kumba 31 Km tam ei ei.
Ka jingtip kaba malu mala, la iathuh ba ban shna pynbha ia katei ka surok la pynmang pisa haduh T.
51 klur tam.
Lehse lyngba katei ka jingioh ban shna pynbha ia katei ka surok, kan sa long ka jingkyrkhu kaba khraw eh na bynta jong baroh ki paidbah kiba sah ha ki shnong bapher bapher ha Ri Bhoi Sepngi.
Lah ruh ban pynkynmaw hangne, ba ha kine ki bnai kiba la dep haba u Conrad K.
Sangma u la leit ban jurip ia ki katto katne tylli ki shnong kiba don ha ka thain Jirang, u la wanphai khnang na katei ka surok sniew bad kaba dap tang ki thliew ki syar suda, ia kaba lehse na katei kaba u mad, kaba la pynlong ia u Conrad K.
Sangma ba un pyrkhat kyrpang ia katei ka surok, tad haduh ba dalade u hiar ban buh Mawnongrim ban tei ia katei ka surok.
Nongpoh:Ha ka jingialang kaba la long hynnin ka sngi ha ophis ka Deputy Commissioner Nongpoh, ka Ministry of Home Affairs, Directorate of Census operations Meghalaya, ka la pynshai ba ki 5 tylli ki shnong kiba hap hapoh ka Durbar Umroi Pyllun, kim shym la hap satia ha ka thup Cencus Town bad katei ka dei tang ka jingiasngewthuh bakla, hynrei ha ka jingshisha ka jingshah pynngat hapoh ka Census Town, ka long tang na bynta ka Khana Samari jong u snem 2021, pynban haba iadei bad ki kam pynroi, kitei ki shnong kin shah khein hi kum ki shnong nongkyndong ne ki shnong ki bym pat iahap ban shah kynthup kum kita ki shnong ba la long Sor.
Kitei ki shnong, kaba ki nongialam shnong ki la iaksaid ban pyrshah halor ka jingshah kynthup ha ka thup Census Town, ki kynthup ia ka shnong Umroi Nongrah, Umroi Jaiaw Pdeng, Umroi Labansaro, Umroi Madan bad ka Umroi Umdohbyrthih, hynrei dei tad haduh hynne ka sngi ba ki nongialam na kitei ki shnong, ki la hun ha mynsiem haba ki la iohsngew markhmat halor ki jingshisha, ba la pynhap hapoh ka Census Town ka long tang ha ka Khana samari, hynrei haba iadei bad ki kam pynroi kin ioh hi kumba ioh kiwei ki shnong nongkyndong, namar ba kim pat hap ha ka thup kum ki shnong ba la long Sor.
Haba kren sha ki ladpathai khubor, u Bah B.
W Syiem Chairman ka Durbar Umroi Pyllun bad u Bah RB Makri Secretary, ki la ong ba ka Dorbar kiba hap hapoh ka Shnong Umroi Pyllun, ki sngewkhia eh ba kitei ki 5 tylli kin shah pynduh noh ia ki kam pynroi tang namar ba ki la shah pynhap hapoh ka thup Census Town.
Kitei ki nongialam shnong, ki la ong ruh, ba lada kitei ki shnong kin shah pynhap hapoh ka thup Census Town, kaba mut ba kin duh noh ia kiba bun ki kam pynroi khamtam eh haba iadei bad ka tnat PHE ne ka tnat sam umbam umdih, hynrei haba ki la iohsngew ia katei ka jingkren ha katei ka jingialang, ka la pynhun ia ka mynsiem jong ki, namar kitei ki shnong watla ki la hap hapoh ka Census Town, hynrei haba iadei bad ki kam pynroi kin ioh beit kumba ki ju ioh.
Halor katei ka jinglait na ka jingshah kynthup ha ka thup Census Town haba iadei bad ki kam pynroi, na ka liang kitei ki nongialam shnong, ki la ai ka jingkhublei kaba kyrpang eh ia u Bah George B Lyngdoh, MLA Umroi Constituency, namar u la shimkhia shisha ban iakren sha ki bor ka sorkar, ba kitei ki shnong kim pat donhok ban shah kynthup hapoh ka Census Town bad kiba dang donhok ba kin ioh ia ki skim pynroi kumba iohlem kiwei ki shnong.
Shillong:Hadien ka jingpynbthei ha Soo kilo, ka lah don ka jingpyni bor biang da u doloi ka elaka Sutnga haba ki dkhot ki lah iakren da ka phone bad u.
U Doloi u lah kyntait ba um dei ma u uba ai jaka ia ki bar jylla, hynrei dei u Rangbah shnong uba lah leh stad marwei ban leh ia kane kam.
Kane ka pyni ba kumno da u Rangbah shnong un pyniaid ia ki kam kiba heh khlem ka jingtip bad jingaibor u Doloi, kylli ka HNLC.
Kumta ka Seng kam banse ban shim da ka sienjam kaba khameh ia ka jingsaitkhuid une u Doloi.
Kam shym don ruh kano kano ka jingdawa pisa na u Doloi kumba u lah pynsngewthuh bakla ia ki paid ki raiot hapoh ka elaka jong u, hynrei ka daw ka dei beit ba u ailad iaki poiei ba kin pynlong ia ka iew soo kilo kum ka krem ki kamsniew.
Ka seng ka kyntu jur iaki paidbah ba kin kiar ha ka ban iatreikam,leit wan, ne kano kano bad une u Doloi namar ka seng kan ym kit khlieh ia kito kiba iaid pyrshah iaka jingbthah ka seng.
Kumjuh ruh la maham tyngeh ia ki riew paidbah ba kim bit ban leit haki dukan, ban ia khaii ne iaid lang bad kito ki briew kiba lah don dak bad ka Seng.
Ka jingpyni bor da mano mano barabor ka dei ka jingpynshit bad ai jingmut da ki pulit, namar ki kwah ba da kine ki briew kin long tang kum u jingbam dohkha khnang ban ioh riam ia ki briew jong ka seng bad kim pyrkhat pat ia ka jingim kito kiba shah pyndonkam ha ki, peit kum u Raja, Bahlieh, Hester ki duh ka jingim namar kum kine ki jingleh ki pulit.
“Ka nuksa ba ngi lah ban pynpaw bha ka dei ka jingsiat ha Aristo Malki bad hadien kata ka tnad pulit ka pyntieng pat ia u rangbah shnong ka malki u bah offlin ba ka seng kan sa siat iap ia u, hynrei u bah Offline dalade u pyllait ha ki lad pathai khubor ba u lah iakynduh bad ka HNLC bad ka jingkynnoh ki pulit baroh ki long ki bym shisha" ong shuh ka kyrwoh.
Kum ban shu pynkynmaw ia u Home Minister halor ka jingai kyrwoh jong ka seng ha ki lad pathai khubor ba ka seng ka dei ban pyni da ki kam.
Ha u snem 2004 lah phah ia ka shithi sha ka sorkar kmie, hynrei ym shym lah ioh ia ka jubab bad u pastor PBM basaiawmoit u shu long tang kum u ksiang ba shipor bad ka kam ka sahteng haduh mynta.
Ha u snem 2014 ka seng ka lah pynbna dalade iak a unilateral ceasefire ha kaba lah shim iaka rai ban sangeh ki operations bad ha kajuh ka por haka sngi laitluid ka ri india, ka seng ka khlem khot pakhang shnong ruh bad ia kane ki lad pathai ruh ki lah ju sakhi teng.
Ha u snem 2019 lah dep iakren bad uwei u myntri ha ka sorkar MDA da ka jingtip u CM, hynrei kata ruh kim lah ban leh eiei.
Ka HNLC, ka ong shuh shuh ba ka jingkam u Bah rymbui ba ki bun ki channel ka dei tang ka kam thok suda haba tang iaka ILP kaba lah dep iamynjur ha Assembly ruh ka sorkar MDA kam lah ban shna channel ban pynurlong.
“Bah Rymbui ka HNLC ka lah thait ban pyar sah iala ki kti na ka bynta ka jingsuk lah 17 snem,katba iaki dkhot ka HNLC pat la nang bteng ban kem, pyniap da ka sorkar.
Hapoh kine ki 17 snem ba ngi dangap jingkyrmen ban poi ha ka jingsuk na bynta ba ngin ioh ban iakren ia ki mat kiba donkam iaka Jaidbynriew bad ka thie ka sorkar na Delhi, hynrei ki sengbhalang,ki riewpaidbah ki hap ban mad shi mad ia ka patok,ki lathi, ki kuli na ktang suloi ka Sorkar ban iakhun iaki jingeh bad ki hok ka jaidbynriew.
“Ka Seng ka krenshai ba ka jingsuk ba ngi kwah kam mut da ka jingpyndem ne na bynta ka song pisa, hynrei ngi kwah ba kan don ka jingweng ia ki jingeh ha ka sain hima(political solution) kaba lah sahteng naduh u snem 1947 hadien ba ka sorkar phareng ka lah leitphai noh" ong ka kyrwoh na U bah Sai?kupar Nongtraw,General secretary cum Publicity secretary,HNLC.
Shillong:U MLA ka Mawlai Constituency u bah Process T Sawkmie ha ka sngi balang u la pynpaw ia ka jingsngewkhia, halor ka jingmih madan jong ki nongtrei ka MeECL ban dawa ia ka hok jong ki namar ka jingduh tulop la arbnai mynta.
Haba ia kren bad ki lad pathai khubor, na ka liang jong u bah PT Sawkmie, u la ong ba kane ka dei ka sien kaba nyngkong ba ki nongtrei jong ka MeECL kin hap ban mih madan ban dawa na ka Management ia la ka hok.
U bah Process u la ong ba ha ka ba iadei bad ka jingkit ram jong kane ka tnad MeECL, kam dei kaba sah kut tang mynta, hynrei ka la dei na duh ki por mynshuwa ka jingiapher ka long tang na ka jingbym don ka jingkit khlieh jong u Chief Managing Director ba thymmai kaba la wan rah ia ka jingeh ia ki nongtrei ha ka ne ka tnad.
U la ong ba ha ka por ba bat CMD ka kong A.
Nikhla ka la shim khia shuwa ia ka tulop jong ki nongtrei bad ka sa peit ia ka ram kaba sah, hynrei kat kum u CMD ba thymmai u Arun kumar Kembhavi, u la shimkhia ban siew shuwa ia ka ram bad pynduh ia ka tulop jong ki nongtrei kane ka tnad, ha ka ba ka la buh jingeh ia ki nongtrei na ka jingbym ioh tulop jong ki.
U ne u MLA u la pynpaw ruh ia ka jingsngewlyngngoh halor ka jingmih jong kane ka tnad, ha kaba hadien ka jingshimti jong u kum u CMD jong ka MeECl ka jingmih na ka ne ka tnad ka long T.
65 klur haduh T.
70 klur katba ha ka por ba dang bat CMD ka kong A.
Nikhla ka jingmih ka la poi haduh T.
79 klur haduh T.
80 klur.
U la ong ruh ba kane ka jingmih T.
79 klur haduh T.
80 klur na ka ne ka tnad ka dei ha ka por ba ka jylla ka dang don hapdeng ka jingeh, namar ka lockdown, hynrei haba mynta pat haba ka jylla ka la iaid beit kane ka tnad ka jingmih ka long ka ba duna.
Halor ka jingai jingkhein ba ka jingsiew tulop ia ki palat 3000 ngut ki nongtrei ka tnad MeECL kan kot sha ka T.
36 klur shibnai u bah Process u la ong ba ha ka por ba bat CMD ka kong Nikhla ka jinglut ban siew tulop shibnai ia ki nongtrei ka long tang T.
25 klur bad mynta ha u Kemhbavi ka kiew haduh T.
11 klur.
U la ong ruh ha ka por ba don ka lockdown bad ba ka kong Nikhla ka dang peit ia ka CMD ka tnad MeECL, kaba lyngngoh ka long ba ha ki nongtrei sorkar ki shah bat tulop, hynrei ki nongtrei ka MeECL ki ioh ia ka tulop jong ki ha kine ki 7 bnai ba don ka lockdown, hynrei mynta ba ki kam ki jam ki la iaid bha balei ki duh ka tulop.
U la kynnoh ruh ba lada u khlieh duh kane ka tnad u long u ba kitkhlieh, kane jylla Meghalaya kam donkam ban thied ia ka bording na shabar ka jylla, namar ba ki bun ki jingmih na ki power supply ha ka jylla.
Na ka liang U Bah P.
T Sawkmie u la kyrpad ia u Myntri ka tnad bording u James K Sangma, ba un thaw ia ki lad ki lynti ban siew noh ia ka tulop jong ki nongtrei bad ruh ba na ka liang ka sorkar ka dei ban pyntikna ba ki nongtrei sorkar ki dei ban ioh ia ka tulop man u bnai namar ba la da ki nongtrei sorkar kim ioh tulop, kan wan rah jingeh ia ka jylla baroh kawei.
Shillong:Ha ka Jylla myn hynnin ka sngi, ki la don sa 79 ngut kiba ioh thymmai ia u khñiang jingpang COVID-19.
Ha East Khasi Hills ki don 53 ngut kiba kynthup 17 ngut ki high risk, 2 ngut ki ILI case, iwei i SARI case, iwei na ka Armed forces, 9 ngut kiba wanphai na shabar, 4 ngut ki health worker, iwei na Happy Valley cluster, iwei na Jhalupara cluster, 5 ngut na Laban cluster, 3 ngut na Madanrting cluster, 2 ngut na Malki cluster, iwei na Mawbah cluster, iwei na Nongmensong cluster, 3 ngut na Nongrim hills cluster, iwei na Nongthymmai cluster bad iwei na Umiam cluster.
Ha West Garo Hills ki don 23 ngut kiba kynthup 22 ngut ki high risk bad iwei ba leh ia ka Screening.
Ha East Jaintia Hills i don iwei iba dei i high risk.
Ha ri Bhoi District i don iwei iba dei i high risk bad ha West Jaintia Hills i don iwei iba dei i high risk.
Kiba la koit mynta ka sngi ha ka Jylla ki don 60 ngut ha kaba ha East Khasi Hills ki don 40 ngut kiba kynthup 19 ngut ki high risk, 4 ngut ki ILI case, iwei i SARI case, 5 ngut kiba wanphai na shabar, 2 ngut na ka Armed forces, 3 ngut ki health worker, iwei na Golflink cluster, iwei na Lumparing cluster, 2 ngut na Nongrah cluster-, iwei na Rilbong cluster bad iwei na Umpling cluster.
Ha West Garo Hills ki don 8 ngut kiba kynthup 4 ngut ki high risk, iwei i ILI case, iwei na Cherangre cluster bad 2 ngut ba leh ia ka Screening.
Ha South Garo Hills ki don 5 ngut kiba dei na Siju cluster.
Ha South West Garo Hills ki don 3 ngut kiba dei ki high risk.
Ha West Khasi Hills ki don 2 ngut kiba dei ki high risk.
Ha Ri Bhoi District i don iwei iba dei iba wanphai na shabar bad ha East Garo Hills i don iwei iba dei i health worker.
Shillong:U symbud myntri rangbah ka jylla u bah Prestone Tynsong, ha ka sngi balang u la ong ia u MLA ka North Karimganj Constituency ka jylla Assam u Kamalakhya Dey Purkayastha, ba un nai batai stad ia ka kam jong ka jylla Meghalaya.
Kane ka long ba ha ka sngi ba ar, u MLA jong ka Karimganj jong ka jylla Assam, u la wan ban iakynduh ia u myntri rangbah ka jylla u Conrad K Sangma ban iakren halor ka jing shah kynnoh ba shah lehbein ki jaitbynriew Bengali kiba sah hapoh Meghalaya bad ban pyrshah ia ka jingpyntreikam ia ka Inner Line Permit ha ka jylla Meghalaya.
Na ka liang u symbud myntri rangbah ka jylla u la ong “U MLA na shabar ka jylla, un wan ban batai stad ia ka kam ha jylla Meghalaya ka long ka bym don jingmut namar ba ngi kham tip ma ngi ban ia u.
"U la ong ruh “Lada ngi na jylla Meghalaya ngin leit batai ia ka kam jong ka jylla Assam kan ym iahap bad ki ruh kim dei ban wan batai ia ka kam jong ka jylla Meghalaya.
"U bah Prestone u la ong ba lada ka jylla Meghalaya kan ioh ia ka ILP ruh ka Sorkar jylla ka don ban pynthikna ba ka ne ka ILP kan ym pynthut ia ka leit ka wan jong ki kali kiba donkam ban iaid lyngba na kane ka jylla.
Hynrei ka jingwan jong u ne u MLA ka Congress na Assam; na ka liang ka sorkar kan sa pan jingshai na ka Party Congress, namar ba ha ka por ba la pdiang ia ka resolution jong ka ILP ha ingdorbar thawain baroh 60 ngut ki MLA ki la mynjur lang kynthup ia ka party Congress.
“Ka jingwan pyrshah u MLA ka party Congress ia ka jingpyntreikam ILP ha kane ka jylla hato shuwa ba un wan kynduh ia u Myntri rangbah u la wan ia syllok shuwa bad ka Congress party na Meghalaya" u la ong.
Halor ka jingkynnoh ba don ka jingshah lehbein ki Jaitbynriew Bangalee ha kane ka jylla u bah Prestone u la ong ba halor kane, na ka liang jong u,u la dep ban maham ruh ia ki trai shnong ne ki bar jylla ba kim dei ban pynphriang ia ka khubor lamler ha ki social media.
“Ngi ha ka sorkar ngi don ban iada ia ki baroh ki nongshong shnong ha ka jylla ban pynthikna ba kan don ka shong suk shong sain hapdeng ki briew ki ba dei ki barjylla ki ba la im slem ha kane ka jylla bad ia ki traishnong jong ka jylla Meghalaya" u la ong.
Shillong:Hadien ka jingshah jong ka tnad ka pule puthi, ban sdang noh ia ki skul kumba ju long naduh ka 30 tarik Naiwieng 2020; na ka bynta ki khynnah klas IX haduh klas XII ha nongbah Shillong, hynrei ha ka jing leit jurip ia ki skul mynta ka sngi la lap ba kibun na ki skul ki dang duna ka jingwan ki khynnah sha ki skul.
Haba iakren bad ka Principal jong ka skul All Saint Shillong, ka Dr.
Evarisha M.
Syiem, ka la iathuh ba haduh mynta, kat kum ka jing iohi mynta la arsngi naduh bala shah ia ka jing pynlong klas na ka bynta ki klas IX haduh XII ka jing wan ki khynnah skul ka dang duna bha, namar ba ki kmie ki kpa ki dang don hapdeng ka jingsheptieng ban phah ia ki khynnah sha ki skul.
Ka Dr.
Evarisha M.
Syiem, ka la pynpaw ruh ba kane ka jing duna ki khynnah ban wan mih sha skul ka lah ban dei ruh namar ka la dei ka por tlang bad ka jing sngew hun jong ki ia ka jinghikai lyngba ka Onlineclass.
Ha ka wei ka liang ha ba peit ia ki skul kiba don ha ki thain Mawlai ka skul Church of God (Ecclesia ) Higher Secondary School bad ka Mawlai Presbytarian Higher Secondary School.
Kine ki skul ki la long ban ka ba pynkhreh ia ban pdiang ia ki khynnah ban ai jinghikai biang hadien ka jingshah jong ka sorkar ban pynlong skul.
Haba ia kren bad ka Principal ka Church of God (Ecclesia ) Higher Secondary School, ka kong S Jana, ka la iathuh ba kane ka skul ka la long ka ba pynkhreh ban ai jinghikai ia ki khynnah skul hynrei ka ba ki nonghikai ki sngewdiaw ha ka ne ka skul ka long na ka jingduna ka jingwan jong ki khynnah skul namar haduh mynta ka jingwan ki khynnah skul ka long tang 30 % lane 20% bad kane ka long ruh ba ki khynnah ki la sngewbiang na ka online Class.
Ka Kong S Jana, ka la pynpaw ba ka jingwan jong ki khynnah skul ka dei ruh ha ka jingmynjur jong ki kmie ki kpa , hynrei na ka liang ka skul, ka la long kaba pynkhreh kat kum ka jingbthah jong ka sorkar, hynrei ki khynnah ki duna ban wan sha skul.
Na ka liang ka Principal ka Presbytarian Higher Secondary School, ka kong A.
Tariang, ka la ong ba ha ka ba ia dei bad ki khynnah klass IX haduh XII ka jingwan jong ki khynnah kan long kat kum ka jingai jingbit jong ki kmie ki kpa, hynrei kat kum ka jingioh jubab na ki kmie ki kpa ki bun ki kmie ki kpa ki mynjur ia ka jingpynlong klass noh kum ba ju long.
Ka kong A Tariang, ka la ong ba ka long kaba donkam ban ioh ban pynlong skul noh, namar ba ha kane ka skul ki bun na ki khynnah pule ki dei ki sah sha ki thain nongkyndong bad ki ba ym ioh ia ka jinghikai na ka online class.
Shillong:Ki nongialam jong ka Khasi-Jaintia tribe/community ha ka jylla Assam, mynta ka sngi ki la leit ban iakynduh ia u Myntri Rangbah ka Jylla ha kaba ki la kyrpad ia u ba un aibor ia ki ba kin thaw ia ka “KHASI JAINTIA DEVELOPMENT COUNCIL".
Ha kane ka jingleit iakynduh jong ki ia u Myntri Rangbah, ki la iathuh ha u, ba lyngba kane ka Council kaba thymmai, ki lah ban donbynta lang noh ha ka North East Democratic Alliance (NEDA).
“Da ka mynsiem kaba sngewkhia, ngi kyrpad ia ka Party NPP hapoh ka jingialam jong u Conrad K.
Sangma bad ia ka sorkar a ba kin sngewbha ban pdiang ia kane ka jingangnud jong ki paid Khasi-Jaintia ha kaba wanrah noh ia ka “Khasi Jaintia Development Council" ha ka Jylla Assam, naka bynta ka jingbha jong ki ritpaid Khasi-Jaintia kiba shong ba sah ha Assam khamtam ha Barak valley (South Assam) ha kaba ka jingbun ki paid Khasi-Jaintia ki la don kumba 1.
70 lak ngut bad kumba 375 tylli ki shnong," ong ka kaiphod na kine ki nongialam.
Ia kane ka jingwanrah ia ka KhasiJaintia Development Council ha Assam, la leh dang shen da ka sorkar Congress bad ha kajuh ka por ruh la wanrah ha ka Assam state level Cabinet Sub-Committeekaba la pynlong ha ka 7 tarik January 2015.
Ha ka 15 tarik December 2014, ka Govt.
of India, Ministry of Tribal Affairs (C&LM-I Division) Shastri Bhawan, New Delhi, ka la phah ia u Commissioner & Secretary Department of Welfare Plain Tribes and Backward Classes (WPT&BC), Govt.
of Assam, Dispur ban shimkhia halor kane ka jingpyrshang ban wanrah ia ka “Khasi-Jaintia Development Council".
Halor kane ka jingkyrpad ka jong ki, ki la kyrpad ia u Myntri Rangbah ka Jylla ba un sngap lem ia kane ka jingdawa ka jong ki bad ba un iakren lem bad u Myntri Rangbah ka Jylla Assam u Sarbananda Sonowal na ka bynta ka jingthmu ka jongki ban wanrah noh ia ka “Khasi-Jaintia Development Council" ha ka Jylla Assam.
Ym pat kut satia wat tang ka jingiakhun ia ka jingpang Covid-19,hynrei ka sorkar MDA ha Meghalaya ka la shah tynjuh mynta sa da ki jingiakhih bapher bapher ba la pynlong da ki kynhun bapher bapher halor ka jingtlot jong kane ka sorkar kaba bat mynta ia ka bor synshar.
Ki Seng Bhalang bapher bapher kum ka KSU,FKJGP,HYC,JSU, HNYF,etc etc ki la sdang pei shkor mynta ia ka jingstad buit kane ka sorkar MDA ha Meghalaya jongngi.
Ki la shah thok ha bun ki liang ha kane ka sorkar kum ka jingpyn tud ia ka Them Mator ha Iew Mawlong.
Hynrei,ki mat ba kongsan kiba ktah ia ka iap ka im jong ka jait bynriew kilong, kum ka ILP,ka jingpynrung ia ka ktien Khasi ha ka kyrnit kaba phra(Eight Schedule),kine ki dang sdien ha suin lydui haduh mynta wat la ka sorkar MDA ka la pynkmen toh hoh ia ki Seng Bhalang la kum ki kyndang kwah kumba shi snem tam mynta.
Baroh ki MLA bad liang synshar bad liang pyrshah ki la ia mynjur lang da kawei ka rai(Resolution)ban pass halor kitei ki mat ba shit rhem (burning issues) jong ka jaitbynriew.
Wat kata ka Entry bad Exit Point,ka MRSA kiba ka sorkar ka la kular ban pyniaid sted wut wut ia ka kam(under process)ruh,kam pat i don dak satia haduh mynta, hynrei, a sorkar ka i shu pyrshang leh myn leh thoh mut thoh mat tang shi jaka ha Byrnihat khnang ban lait na ka jingshah tei pop ha ki Seng Bhalang.
Hynrei,ki Seng bhalang pat,imat, kim shaniah shuh mynta ia ki ktien jali ja um ki nongsynshar jongngi hynrei ki kwah iohi noh da ki kam.
Na kata ka daw, ngi iohi ba ki mut ban sdang biang ban pynkhie im (revived) ia ki jingiakhih IPL,Entry bad Exit point,CAA,etc.
ha kine ki taiew kiban wan.
Ki jingia khih ki bud ter ter mynta ym tang ki Seng bhalang,hynrei kiwei kiwei ruh ki kynhun ha ki shatri bapher bapher.
Ki nongtrei jong ki nong ai bor ding ha ka tnad treikam jong ka MePDCL ruh ki la byrngem ban pynlip ding noh(power shut down) naduh ka 5th u December lada kane ka sorkar MDA kam sngap ia ki jingdawa jongki.
Ki nongtrei ka MCCL na Sohra bad Mawmluh ruh ki nym ai lad satia ba kane sorkar MDA kan aiti sha ki riew shi met ia katei ka kharkhana pynmih dewbilat ha Mawmluh.
Ki nongkhaii dewiong lei sha Jaintia kim pat hun satia ia ka rukom leh kane ka sorkar.
Yn nai ia kren ia ka jingia knieh ban pynkynriah office sorkar sha ri Jaintia.
Ki nongtrei ha Hospital Lawmalli(Ganesh Das Hospital) ruh kim salia shuh ban ia mih madan ban dawa ia la ka jong ka Hok na kane ka sorkar.
Ki Nonghikai Deficit,SSA ruh ki la sdang byrngem ban iakhih lada kane ka sorkar ka leh sting ia ka Hok jong ki.
Ki dang bun bah ki kynhun bapher bapher ki la khreh ban pynlong ki jingiakhih bapher bapher ia ka jingbym shim khia kane ka sorkar mynta.
Kumba ka long mynta,ki jingiakhih ki ap lypa bun tylli bad bun jait pyrshah ia kane ka sorkar ba mynta.
Ka sorkar MDA kan ktha khlieh bha lada kam lah ban tem bad ban trei hok hapoh kine ki ar snem kiban wan.
Ngi kum ki nongialam ka barim ka HANM ngi kwah ban pyntip shaphi ki pait ka Bri U 7trep 7skum ba naduh mynta ka sngi ngim don bynta lang shuh bad ka Seng HANM.
Mynta ka sngi 1/December 2020 ngi kum ki nongialam jong ka East Jaintia Hills Hapoh ka jingialam jong u bah Ency Shadap LadRymbai circle Hapoh ka jingialam u Wansalan Nongrum bad u Lektor Dkhar Narwan unit hapoh ka jingialam jong u bah kartik Shadap Musniangrim unit hapoh ka jingialam jong u bah Marcus phawa.
Ngi sngewbha ban pyntip sha phi ki nongialam jong ka HANM seng Kmie ngi la rai ban resign ia ka jinglong nongialam ne long dkhot jong ngi hapoh ka Seng HANM.
Te ngi kitbok kitwiang ia ki nongialam jong ka seng HANM ba phin nang kiew shakhmat nang trei shitom naka bynta ka ri bad ka jaitbynriew jong ngi.
Khublei Shibun.
Khublei Shibun kiba pyntip ne u ba burom ia phi da ki nongialam barimBad ngi kyrpad iaphi lada ngim don shuh bad ka Seng ruh lada don kino kino kiba kwah jingiarap sngewbha da pyntip sha ngi, ngi kloi ban iarap.
Shillong: U bah Titosstarwell Chyne, Chief Executive Member jong ka KHADC bad u MDC ka sohra Constituency hadien ka jingiakynduh bad u Myntri rangbah Conrad K Sangma ha ka sngi ba ar, u la iathuh ba  u myntri rangbah ka jylla u la kular ba ka sorkar jylla kan pynlut kham bun ka pisa sha ki thain Sohra.
Haba iakren bad ki lad pathai khubor, na ka liang u bah Titostarwell Chyne u la iathuh ba na ka pisa ka don kumba T.
700 klur  kaba bun kan leit sha ka thain Sohra, ym tang ban pynbha ia ka surok bah, hynrei wat ia ki surok shnong ruh kum juh bad ban kyntiew ia ki jaka jngoh kai pyrthei ki ba don ha kane ka thain.
U MDC ka sohra u la iathuh ba u Myntri rangbah u la dep ban mang pisa na ka bynta ban pynbha ia ka surok naduh Umtngar haduh Sohra.
Ban kyntiew ia ka kam jngoh kai pyrthei shen ka sorkar kan sa thaw ia ka Heritage Village ha sohra bad ban shna ia ka jingkieng iaidkjat ka ban pyniasoh naduh ka Mawkdok view point haduh ka shnong Swer.
U myntri rangbah u la kular ruh ban pynbha noh ia ka surok ha ki thain Dainthlen ban kyntiew ia ka jaka jngohkai ka ba don ha Mawsahew,Laitkyndop bad ha Mawkma bad ban pynbha ia ki surok ha kine ki thain.
Shillong: U bah Titosstarwell Chyne MDC jong ka Sohra, uba dei ruh u CEM jong ka KHADC, u la kynnoh ba ka jingduh nong, ka MCCL ka dei na ka jingbakla ban pyniaid jong ka management naduh mynshuwa.
Haba iakren bad ki lad pathai khubor na ka liang u bah  Titostarwell u la iathuh ba kin hap ban dang ia shong biang ban ia kren bniah ia kane ka kam.
Haba ia dei bad ka tulop kaba la sah 15 bnai ka sorkar kan sa leh ei ei shuwa kane ka christmas.
La ka sorkar kan pynim biang ia ka ne kan leh ha kano ka rukom ruh kin sa ia kynduh kyrpang bad na ka liang u MDC kane ka thain u la iathuh ba kat kum ka management ka jinglut ban pyntrei biang ia ka ne ka karkhanna kan poi sha ka T.
180 klur.
Hynrei na ka liang jong ki nongialam shnong, ki la ong, ban sdang pyntrei kam biang ia kane ka karkhana kan poi tang T.
40 klur bad lada ka sorkar ka thmu ban pyntrei kam biang ia kane ka karkhana ka lah ban sangeh shuwa ban ai ia ka Bill ba dang sah jong ka MCCL.
U la iathuh ruh ba na ka liang ki  nongtrei ka MCCL bad ki nongsupply mar ia kane ka karkhana ki la tyrwa ruh ban sangeh shuwa ban pynlait ia ka pisa jong ki tang ban ioh ban sdang shuwa ia kane ka karkhana.
U Bah Titostarwell u la iathuh ba myn hynnin ka sngi ha ka jingiakynduh bad u Myntri rangbah ka jylla ki la ai jingmut ruh ba khang ba ka sorkar kan ioh ia ka pisa ban sdang biang ia ka karkhana pynmih dewbilat ka MCCL ki kah ban die noh ia ki tiar ki ba la shu buh khlem pyndonkam ha ka tei ka karkhana bad ban die noh ia ka ing jong ka MCCL ka ba don ha Shillong tang ban ioh pyntrei kam noh ia ka MCCL.
u la kynnoh ruh ba ka jingduh nong ha ka ne ka karkhana pynmihdewbilat MCCL ka long kadei na ka jingbym nang jong ka Nanagement ban pyniaid ia ka ne ka karkhanna.
U la iathuh ruh ba haduh mynta, na ka liang ka sorkar ka la dep ban theh pisa haduh T.
340 klur na ka bynta ka plan ba thymmai kata ban pynkylla na ka wet process sha ka Dry Process, ha kaba tang na sdang ka jinglut ka la kot sha ka T.
85 klur, hynrei namar ka jingsuki palat ka rukom trei kane ka jinglut ka la kot sha ka T.
250 klur haduh T300 klur kaba la sdang naduh u snem 2006, hynrei haduh mynta ym pat lah ban pynbha ia kane ka karkhana.
“Halor ka jingpynlut ia ka pisa hynrei khlem da lah ban sdang biang ia kabe ka kam na ka liang ka sorkar lada ka kwah ban thung da ka kynhun tohkit ban wad bniah ruh nga kyrshan ia kata" u la ong.
Shillong: U MLA ka North Karimganj Constituency ka jylla Assam u Kamalakhya Dey Purkayastha, ha ka sngi ba ar u la wan ban iakynduh ia u myntri rangbah ka jylla u Conrad K Sangma, ban iakren halor ka jing shah kynnoh ba shah lehbein ki jaitbynriew Bengali kiba sah hapoh Meghalaya bad ban pyrshah ia ka jingpyntreikam ia ka Inner Line Permit ha ka jylla Meghalaya.
Haba kren bad ki lad pathai khubor naka liang u Kamalakhya Dey Purkayastha, u la ong ba ka jylla Meghalaya ka dei ka jylla kaba hapban iaid lyngba jong kiwei ki paidbah na kiwei ki jylla kum ka Tripura bad Manipur, kumta ban pyntrei kam ia ka ILP hapoh ka jylla kam dei ban iasyriem bad ki jylla kum Mizoram namar lada pyntreikam beit ia ka ILP kan ktah bha ia ka rung ka mih ki paidbah kiba na kiwei ki jylla kiba iaid lyngba ka Meghalaya.
Halor ka jing dawa ki paidbah ka jylla Meghalaya ban pyntreikam iaka Inner Line Permit (ILP)u la iathuh na ka liang  u myntri rangbah ka jylla u la pynshai ba haduh mynta ka sorkar Meghalaya kam pat pyntreikam  ia ka ILP, hynrei shen ki bar jylla kiba thmu ban wan rung sha Meghalaya kidei ban pynrung kyrteng shuwa ialade.
U la ong ruh ba naduh u bnai Rymphang 2020 kila mih ki khubor ba ki jaidbynriew Bengali kiba sah haka thain Ichamati bad haduh mynta kala don ruh ka jing sngew syier hapdeng ki jain bynriew Bengali kiba sah hapoh ka jylla.
U la ong ruh ba ha kine ki khyndiat sngi kila don katto katne ngut ki samla Khasi kiba la leit ruh ban khang iaka khyrdop ka Ramakrishna Mission bad kane ka buh jing sngew syier ia ki jaidbynriew Bangali kiba sah hapoh ka nongbah Shillong bad kumjuh ruh ka jylla hi baroh kawei.
Haba dei bad ka jing shong suk shong shngain ki jaidbynriew Bengali naka liang u Purkayastha u la ong ba u myntri rangbah ka jylla Meghalaya  u la pynshai ba kam don satia ka jing shah byrngem ki jaidbynriew Bengali kiba sah ha Meghalaya.
u la pynpaw ruh ba na liang u Myntri rangbah  u la kular ruh ba nangne shakhmat ka sorkar jylla kan leh ia kaba donkam ban ai jing iada iaki bar jylla kiba dei ki nongshong shong  hapoh Meghalaya.
U MLA ka  Karimganj constituency u la ong ba kiba jaidbynriew Bengali kila ia im lang kum shi para bad ki Khasi, Garo bad Jaintia naduh ki por mynshwa bad halor kane ki paidbah ka jylla lem bad kiwei ki jaidbynriew kiba la sah hapoh ka jylla kidei ban iatreilang naka bynta ban pynneh ia ka jing long shipara.
Nongpoh: Ki nongialam ka HYC ha Ri Bhoi, ki la pynpaw ia ka jingsngewkhia kaba jur eh halor ka jingsaphriang ki khubor kaba la wanrah ka jingiakynad hapdeng ki nongialam ka Seng bad u Bah Marcus Marten, President ka Nongpoh Region Auto Owners & Drivers Association (NRAO&DA), kaba la jia mynha ka 27 tarik u bnai ba la dep.
Haba kren sha ki lad pathaikhubor, kitei ki nongialam ka HYC, kiba kynthup ia u Bah Hercules Suting, President ka HYC, Bah Jason Lenox Nongrum, Vice-President, HYC Ri-Bhoi District, ki la ong ba kum ki nongialam seng, kim kwah ba katei ka jingjia kaba tang khyndiat kan nangiai bteng, namar haba iai bteng ban pynheh ia kiba kum kitei ki jingjia, ka wanrah ia ka jingjia burom ia Jaidbynriew bad khamtam eh ha kaba kum kane ka por ba ki paidbah hapoh ka Bri u Hynniewtrep ki kwah ban ioh ia ka ILP.
Kitei ki nongialam ka HYC Ri Bhoi, ki la ong ba ki long kloi ban panmad na u Bah Marcus Marten, President ka NRAO&DA bad uba dei ruh ha kajuh ka por u President ka HNYF, ha Ri Bhoi, nalorkata ki la ong ba ki panmab ruh na ka Kong Elizabet Marten, ka para trai u Bah Marcus Marten, lada ka la sngew ba ki dkhot ka HYC ki la kum ktah kti ia ka, kumba ka la mih ka jingkynnoh.
Kitei ki nongialam ka HYC, ki la kren shai ba kim shym la shoh ia u Bah Marcus Marten bad kumjuh ruh ia para jong u, hooid la don ka jingiania kaba malu mala bad ka jingiajrong kti jrong kjat, hynrei haduh u pud ban iashoh iadat kam shym la don satia.
Wat la katta, kitei ki nongialam ka HYC, ki la ong ba ki long kloi ban map markylliang bad ban panmad na u Bah Marcus Marten, namar kum ki nongialam seng ki sngew ba lada ym don ka jingiamab kaba markylliang haba don ki jingbakla, kan ym poi shano shano ruh bad khamtam eh para Khasi Khara, namar kum ki briew kin don beit ki jingduna.
Kum ki nongialam dei ban don ka mynsim sngewrit bad iamap mar kylliang kum ha kane kapor ngim dei ban peit shuh na kano² ka Seng ne ka Lama hynrei ngi dei ban ieng kawei ka Lama iada ri bad jait bynriw ban jop bad poi sha ka thong bad ban ioh ka hok ka jait bynriw jong ngi ……lada tylli kawei kim don shuh kiba ibeiñ bad kiba kren beiñ kren jot ia ka Ri bad jait bynriw jng ngi.
KHUBLEI SHIBUNIM SLEM KHUN KARI.
Shillong: Ha ka jingjia kaba sngewsih bha kaba la jia ha ka 1 tarik u Lber 2021 ha kaba iwei i khyllung shynrang i ba dang shisnem arbnai i la khlad noh na kane ka sla pyrthei hadien ba ka kmie jong ine i khyllung ka la kynnoh ba ka daw jong kane ka jingjia ka long hadien ba ki doktor jong ka Ganesh Das Hospital, ki pynslem eh ban ai ka jingsumar ia ine i khyllung.
Haba iakren bad katto katne ki lad pathai khubor, ka kmie jong ine i khyllung ka la iathuh ba ynda ka la wan poi ha katei ka jaka sumar, ka la leit beit beit sha Emergency Ward hynrei ki nongtrei jong katei ka hospital kiba don ha katei ka jaka ki bthah pynban ia ka ba kan leit sha OPD kaba don ha ka mala kaba thymmai bad ynda ka la poi ha kane ka jaka la bthah pynban ia ka ba kan leit sha ka kamra kaba 14 hynrei hangne pat ki nongtrei jong kane ka jaka sumar ki la phah pat ia ka sa sha ka kamra kaba 16.
Kaei kaba kham pynsngewsih shuh shuh ia kane ka longkmie ka long ba ki nongtrei kiba don ha katei ka kamra kaba 16, ki la phah biang pat iaka sha ka kamra kaba 14 bad ka la ong ruh ba ha katei ka por la don kumba sawngut ki doktor ha katei ka kamra kiba la kyntait ruh ban khmih ia ka jingshitom jong ine i khyllung.
Kane ka kmie jong ine i khyllung ka la ong ruh ba hadien ba ka la ong ia kawei ka doktor ba kan peit ia ine i khyllung, katei ka doktor ka shu shim ia itei i khyllung ban thew jingshit bad thew jingkhia bad katto katne por ka la shu ong beit ba ym tikna shuh ia itei i khyllung.
Hynrei na ka liang jong u Medical Superintendent jong ka Ganesh Das Hospital u doktor WM Kharluki u la ong ba kum kine ki jingjia ki ju jia, namar ba bunsien ki kmie ki kpa jong ki khyllung kim don jingtip ban leit rah kloi kloi sha Emergency Ward ynda haba ki la poi ha ki jaka sumar.
Shillong: Ha ka 1 tarik jong u bnai Lber 2021, kawei ka bike Yamaha FZ Version 2 kaba don ia u registration nombar ML 05 M 4461 kaba dei trai da u John Paul Thongnirin ka la shu jngai na ka jaka ba u ju set kata na Jaiaw Lumbatemon Shillong.
La iathuh ba kitei ki runar ki ba la rong tuh ia ka bike jong u, ki la leh ia kane ka kam dangstep phyrngab bha.
U Bah John Paul, u la kyrpad ruh ia ki paidbah baroh kiba lap ne iohi ia kane ka bike ba kin sngewbha ban pyntip sha u da kaba kin phone sha une u nombar jong u 9774420366 bad 8794128913 bad u la pynbna ruh ba un sa ai da ka buskit ia kino kino kiba pyntip shaphang katei ka bike.
Shillong: Hadien ba ki nonghikai skul Contractual kiba don hapoh ka shatri jong ka Government Lower Primary Contractual Teachers Association, ki la pynlong ia ka jingshah thngan ka jong ki kaba khlem pud sngi kaba la sdang naduh ka 1 tarik u Lber 2021 ha madan Malki Shillong tad haduh ba ka Sorkar Jylla kan khot iakren ia ki, hynrei la iohi ruh pat ba kine ki nonghikai skul kiba la iakhih ki la pynlong ia ka jingsah miet syndon ha katei ka madan wat la ka Deputy Commissioner(DC) jong ka East Khasi Hills District ka la bthah ia ki ba kin ia leit phai noh sha la iing la sem bad ym ban sah miet ha katei ka jaka.
Haba kren sha ki katto katne ngut ki lad pathai khubor, kine ki nongiakhih ki la pynpaw ia ka sngewdiaw ka jong ki halor ka jingbym shah jong ki bor synshar district ban sah ha katei ka jaka hynrei da ka jingkyrpad na ka liang jong ka DC ka la ailad ia kine ki nonghikai ba kin sah bad ha ryngkat ka jingmaham ba kim bit ban thaw kano kano ka jinghuri hura kaba lah ban ktah pat ia ka jingsuk shongsaiñ.
Na ka liang kitei ki nonghikai nyngkong nyngshap eh ki la ai khublei shwa ia ka DC kaba la ailad ia ki ba kin sah ha katei ka jaka, namar ka jingbym lah shuh ka jong ki ban leit phai sha la iing, ha kaba bun na kitei ki nonghikai ki ia sah shaduh sha Lyngngam, Jowai bad kumta ter ter.
Shuh shuh ki la ong ba kum ki nonghikai ki la hap ban mad shibun ki jingeh hynrei ki ngeit skhem pat ba ka Sorkar kan peit bad sngap ia ka jingkyrpad ka jong ki ban ym weng kam ia ki.
Ki la ong ruh ba kin sa pyndon biang ia ka jingialang ka jong ki bad kin sa dang iai bteng biang ia ka jingshah thngan ha kine ki sngi ki ban sa wan.
Shillong:Ka mat jing iatai, ba la wanrah da u MDC ka Mawhati Constituency, u bah Charles Marngar, hapoh ka ingdorbar mang tyngka jong ka KHADC halor ka jingshna ka Assam, ia ka Transit Camp hapoh u pud u sam jong ka jylla Meghalaya.
Na ka liang u EM incharge ka Elaka u bah Jambor War, u la jubab ba ka mat khappud ka dei ka mat jong ka sorkar jylla, hynrei kine ki mat ki dei ki mat kaba ktah ia ka raid bad ka Hima bad ki shnong ki ba don ha poh u pud u sam ka KHADC.
U EM u la iathuh ba na ka liang ka KHADC ka la ioh jingtip halor ka jingtei jong ka Assam ha ka 20tarik u Risaw ha kaba u local MDC u bah Victor Ranee u la wanrah ia kane ka mat hapoh ka jingialang jong ka Excutive Commitee,ha kaba ka EC ka la bynshet ia kane kam ha u EM incharge ka Elaka.
U bah War u la ong ruh ba kane ka jingtei ka Assam ia ka transit camp ha Khanapara ka dei naduh u bnai Lber 2019 ha ka ba u EM Elaka, u la leit ban jurip ha ka 9 tarik Naiwieng ia kane ka jingtei jong ka sorkar Assam ha kaba ki la lap ruh ba ym tang ka transit camp, hynrei ki don ruh ki jingtei ia ki hotel baheh ha kine ki jaka.
Ula iathuh ruh ba ha ka 12/11/20 ki la khot hajir ia U Acting syiem ka Hima Mylliem, u Syiem ka raid marwet bad ia u rangbah shnong ka Khanapara ha kaba kine laingut ki khlieh nongsynshar ki la iathir bad rai ba kine 3 ngut kin ai ia ka jingujor ha ka EC halor ka jingkyntur pud ka jylla Assam.
U EM, u la iathuh ruh ba la District Council ka la shim ruh ia ka rai ban thoh sha ka Deputy Commissioner ka Ri Bhoi Distirct ban phah sangeh mardor ia ka ne ka jingtrei,ha kaba ka DC Ri Bhoi ka la ioh pdiang ia kane ka shithi ha ka 20/11/20.
“Ka District Council ka la thoh ruh sha u Chief secretary jong ka Assam sha u Commissioner jong ka Transport Assam, sha u Deputy Commissioner jong ka Kamrup bad sha u DGP ka jylla Assam ban pynsangeh noh ia kane ka jingtei, katba ym pat lah pynbeit ia u pud u sam" jubab u bah War.
U bah Jambor u la iathuh ba halor ka jingwan kyntur pud ka jylla Assam ka EC ka la dep ruh ban pyntip sha ka sorkar jylla ban kyntu ban tuklar lang, halor kane ka bynta bad haduh mynta ka EC ka dang ap ia ka jubab na ka liang jong ka sorkar Assam halor kane ka bynta.
U la ong shuh, ba ka EC ka don ka jingkitkhlieh ia ka mat ha kaba iadei bad u pud u sam ha kaba na ka liang ka EC ka shim khia ia kane k amat ha kaba kan iaid ha ka lynti jong ka ain, ha kaba iadei bad kane ka bynta.
Guwahati: Ka Priyanka Gandhi, ka nong ialam jong ka seng Congress, ka la ther tyngeh mynta ka sngi ia ka seng BJP, halor ka jingkiew dor, ki marbam mardih bad ka jingkiew dor ka petrol, diesel.
Ka Gandhi, ka don ar sngi kynthih ban iaid kanbas elekshon ha ka jylla Assam.
Ka Gandhi, ka la ther tyngeh ia ka seng BJP, ha kaba ka la buh ia ka jingeh kaba khraw ia u luk u lak ka jylla, ha kine ki sngi.
“Ka jing mynthi jong ka sorkar India, ka la buh ia ka jingeh kaba khraw ia u paidlang ka jylla, namar ba ka dor jong ki mar ki mata, ka iai kiew wut shi wut" ong ka Gandhi.
Ka Assam, mynta ka la sngewthuh, ba dei ban weng noh ia ka seng BJP, na ka sorkar, ha ka jylla, ong shuh shuh ka Priyanka Gandhi.
Ka Priyanka, ka ther tyngeh ruh, halor ka jing bym khein snep jong ka seng BJP, ia ki samla jong ka Jylla.
“Ka Assam, ka ka don ka lad ban pynmih ia bun bah ki kam ki jam, khamtam ia ki kam kiba rit ba ria, hynrei ka seng BJP, ka la buh jingeh, ia ka lashai jong ki samla, da kaba ki shong khlem kam ha kine ki sngi" ong ka Gandhi.
“Ka jingjop kan long beit ia ka kynhun synrop, namar ba ka jing kylla, ka long ka bym dei shuh ban lait" ong ka Gandhi.
Shillong:U MDC jong ka liang pyrshah, u bah Bajop Pyngrope u la ong ba wat la ka council ka pynlut T.
18 lak ban siew ia ki 4 ngut ki nongtrei ban peit bad ri ia ki dohkha, hynrei ka council kam lah ban pynmih eiei na kane ka pung kaba don ha Lailad Ri Bhoi District kumta ka jingdon jong kane ka pungri dohkha ka dei tang ka jingpynlut phut ia ka Council.
U bah Pyng rope,u la wan rah ia ka jingkylli halor ka jingpynlut bad ka jingmih na kane ka pung ri dohkha jong ka KHADC, kaba don ha Lailad Ri Bhoi District hapoh ka ingdorbar.
Na ka liang jong u EM ba dei peit ia ki kam ri dohkha jong ka KHADC u bah Mitchel Wankhar, u la jubab ba ha u snem 2007-2008 ka jingmih ka long T.
2000/- tyngka bad ha u snem 2018-2019 ka jingmih ka long T.
7,500/-, katba ha u snem 2018 la dep ban pynlut haduh T.
25 lak ban pynbha ia kane ka pungri dohkha jong ka KHADC.
U la iathuh ruh ba ka jingmih duna ka bai dohkha ka long ba dei ki MDC hi kiba leit ban khwai ia ki dohkha, ha kaba hadien ka jingleit jurip jong u EM kane ka tnad, na ka liang ka ophis ka la pynmih ia ka hukum ban ym shah shuh iano iano ruh ban khwai.
Haba jubab, ia kawei pat ka jingkylli bynrap ha kaba ia dei bad ki nongtrei kiba don ha katei ka jaka ba don ki pung, na ka liang jong u EM ba dei peit, u la ong ba ka dei ka jingshisha ba ki don ki nongtrei, hynrei haba ka duna ka jingmang pisa ban ai bam ki dohkha ki duna thew.
Na ka liang jong u MDC ka Mawhati, u Bah Charles Marngar, u la ong ba lada kam don jingmyntoi dei ban pynduh noh ia kine ki pung dohkha namar ka ktah ia ka mang tyngka KHADC.
Na ka liang jong u bah R V Lyngdoh u la ong ba dei ban peit bad pynthymmai ia ka jingtrei kam kane ka tnad.
Kane ka pynpaw tyngkreiñ ia ka Jing kwah bam sap bah shmna khnang ia kine ki pung dohkha.
U EM u dei ruh u supplier dohkha tip ulah die hi ma u ia ki dohkha kynnoh pat ba khawai ki MDC.
Kum u EM udei ban kit khlieh iaka jinglutksan khlem jingmyntoi ka council.
Kane ka paw pyrshah ruh ba ki briew ka NPP naduh ka sorkar haduh ki council kidei ki ba bamsap matlab.
Shillong: Ka St.
Paul’s Seminary kaba long ka kper Sara na ka bynta ki khynnah kiba don ka jingangnud ban long ki Lyngdoh, ki riewniam bad ki nongialam mynta ka sngi ka la plie pyrda ia ka jingrakhe ia ka Diamond jubili da ka knia ka khriam (Mass) ia kaba la shim bynta, da u Lyngdoh Sad ka jylla niam bah Shillong u Archbishop Victor Lyngdoh.
Ha ka jingkren pharia ia ka ktien u Blei, u Archbishop u la ai ka jingiaroh ia ka jingtrei kam jong ka Seminary kaba long ka kper sara ia ki khynnah jong ka jylla niambah Shillong hapoh ka jingiasyllok jong ki phadar trai ri.
Shuh shuh u Archbishop u ong ba ha ki snem kiba la leit kane ka Seminary, ka la long ka shlem na ka bynta ka thain shatei lammihngi hi baroh ha kaba dang don tang kawei ka shnat niam ba la tip kum ka Shillong Archdiocese, hynrei mynta u ong ba na kane ka jylla niambah la mih haduh 15 tylli ki jylla niam (Diocese) ha ka thain lam mihngi baroh kawei.
U ai ruh ka jingiaroh ia ka seminary kaba la pynmih haduh 9 ngut ki bishop bad 6spah tam ki Lyngdoh kiba shakri ha ki thain bad ki jylla bapher bapher jong ka ri India hi baroh kawei.
U Lyngdoh Sad Victor u ong ruh ba nalor ki Lyngdoh bad ki riewniam, ka seminary ka la pynmih ruh ia ki nongialam ha ka jylla kum ki minister, ki MLA, ki doctor, ki engineer bad kiwei kiwei pat kiba ai ka jinshakri na ka bynta ka bha ka miat jong u paid ka jylla hi baroh kawei.
“Ka phang pdeng jong kane ka jingrakhe ka long ‘U Jisu u nongap langbrot babha’, ha kaba ki Lyngdoh kiba la mih na katei ka kper sara ki la long ki nongpynsaphriang ia ka ktien u Blei ha kiba bun ki shnong ki thaw ha ka jylla bad ka thain", bynrap u Lyngdoh Sad Victor.
Kumjuh ruh ha kane ka jingplie pyrda la iadonlang ruh u myntri ka sorkar jylla u Bah Dasakhiat Lamare, uba la pynher ia ka pyrda Jong ka jingrakhe, u Bah J.
A Lyngdoh nongialam ka Seng Rangbah nalor ki katto katne ki Lyngdoh bad ki paid riewngeit jong ka balang bad katto katne ki kmie ki kpa jong ki khynnah ba pule ha katei ka kper sara.
Shillong:U Chief executive member jong ka KHADC, u bah Titosstarwell Chyne, ula jubab ia ka jingkylli ba la wanrah da u bah Lamphrang Blah ha kaba ia dei bad ki iing bishar ha ki hima bad ki shnong, ia kiba la tip kum ki additional subordinate court bad village court.
Haba jubab ia ka jingkylli, U CEM, u iathuh ba ki don 7 tylli ki Additional Subordinate District Council Court kita ki long ka Hima Mylliem Syiemship Court, Nongstoin Syiemship Court, ka Nongkhlaw Syiemship Court,Mawphlang Syiemship Court,ka Langrin SyiemShip Court, Sohra Syiemship Court bad ka Shella Confederacy.
Haba jubab ia ki jingkylli bynrap, na ka liang jong u CEM jong ka KHADC, u la ong ba ym lah ban len ba ka jingtlot jong kine ki iing bishar, ka dei namar ba bunsien ki hima ki don ia ki khlieh nongsynshar ba shipor bad kine ki khlieh nongsynshar ba shipor kim shim khia ia kane ka kam.
Kane ka EC kaba mynta ka shim khia ban peit ba ki hima baroh kin ioh ia ki nongsynshar ba pura, kumba ka long ia kaei kaba kum u CEM u tip, ka long ba ka iing bishar hapoh jong ka Shella Confederacy kam shym la trei kam naduh u snem 2012 bad kane ka long ka nuksa.
Haba ia dei bad ka jingong u bah PN Syiem, ba dei ban ai jinghikai ia ki khlieh nongsynshar, halor kane ka bynta na ka liang jong u CEM u la ong ba ka EC kan sa peit ban leh ia kaba don kam.
U bah Jambor War EM ba dei peit ia ki kam elaka haba jubab ia ka jingkylli, u bah Lamphrang Blah la ong ba ha kaba ia dei bad ka jing ia kajia pud ha pdeng ka hima Mawsynram bad ka hima Nonglwai kane ka kam ka don hapoh jong ka iing bishar “tribunal".
Shillong: Ka Syndai tylli lang, ka la rung sha ka jing ialehkai phainal, ha ka 20th riwar cup invitation football tournament, da kaba ka jop ia ka Pyrdiwah da 2- O ha Madan Bakur myn hynnin ka janmiet, kaba la pyniaid da ka Bakur social welfare sports club.
Ia ka goal la thep da U Figo syndai ha ka 55.
78m.
Ka jingialehkai Final kan long ha ka 13 tarik Lber ha pdeng ka Thangbuli SWSAC pyrshah ia ka Syndai tylli lang ha ka por 2baje nohsngi, ha kaba u Lahkmen Rymbui Home Minister ka jylla un long u kongsan ha katei ka sngi ryngkat kiwei kiwei ki heh ki hain ban don lang.
Shillong: Ka jingiasiat ia kop ka 6th Meghalaya State Shooting Championship 2021 kaba lai sngi ka la kut mynnin, ka 28tarik Rymphang 2021 ha kaba na ki 25 ngut ki Shooters 17 ngut ki Shooting Athletes ki la ioh takma ha ki jingiasiat ia kop 10M Air Rifle Men (NR), 10M Air Rifle Women (NR), 50M Rifle Prone Men Individual (NR), 10M Mixed Team Air Rifle, 10M Air Pistol Men Individual (NR), 10M Air Pistol Women Individual (NR), 25M Pistol Championship Women Individual (NR), 25M Pistol Championship Women Individual (NR), 10M Air Pistol Youth.
Shwa ban sam ia ki khusnam ka kong I.
Mawthoh, Branch Head, North East Small Finance Bank, ka la ai ka sponsorship cheque kaba 7 lakh (ban ioh thied ia kawei ka Small Bore Sports Rifle rynkat ki kit bad accessories), ha u Dr.
D.
Vijay Kumar, IAS, Commissioner, Sports, GoM, ia kaba la aiti ha u Bah.
John F Kharshiing, President, Shooting Association of Meghalaya.
Ha ka jingkren kum u shongknor u Dr.
D.
Vijay Kumar, IAS, Commissioner Sports, GoM, ula ai khublei ia ka Shooting Association of Meghalaya ia ka jingsdang biang ia ka championship hadien ba la shah khang jan shisnem ha ka khlam corona kaba la buh ia baroh ha ka pyrthei ha ka jingeh kaba khraw.
U la ai khublei ia baroh ki nongjop ki nongia shimbynta bad u la kyntu ia baroh ba kin trei shitom ban wanrah ia ka burom ia ka jylla.
U la ong ba kumba ka paw mynta namar ba sdang duna ka jingpang corona ka Govt of India ka la shah ia ki katto katne ki jingialehkai ban sdang noh ia ki jingialehkai halor ki kyndon ki ban bthah da ki bor district.
U ong ba na ka liang ka tnad Sports Department, ki khmih lynti ba ki kam ia lehkai kin sdang biang hapoh ka jylla bad ba ka sorkar kan sh baroh ki lad ban iarap ban kyntiew ia ki kam kilan met hapoh ka jylla kum shi bynta ban kyntiew ia ki samla.
U la ong ba ka sorkar ka dang iai khmih bniah ia ka jinglong jingman ka khlam corona bad u la pyntip ba ka sorkar ka dang iai ap ia ka jingshai na ka Indian Olympic Association bad ha ka juh ka por ka tnad sports department ka la nang pynkhreh ia ki jaka ialehkai na ka bynta kiba bun ki jingialehkai na ka bynta ka National Games 2022 bad u la iai kyntu ia ki sports associations ban pynkhreh ia ka National Games.
U la ai khublei ia ka North East Small Finance Bank kiba la wan shakhmat ban kyrshan ia ka Seng Shooting Association of Meghalaya na ka bynta ba kin ioh thied ia ki suloi kiba rem dor ha ryngkat ki accessories bad u la kyntu ia ki ban bteng ka jingkyrshan namar la paw ba kane ka jingialehkai ka don ka sap hapoh jylla.
U la kyntu ia kiwei ki financial institutions ban wan shakhmat ban synniang ha kaba iadei bad ka development of Sports hapoh jylla bad u la pynkynmaw ba ka tnad sports ha ryngkat ka MSOA ki la pynlong ia ka National Games Summit 2019 ha Shillong kaba la plie lad ia ki Association ban ia kynduh ia ki company kiba don ka bor ban synniang na ka bynta ka sports development bad u la kyntu ia ka MSOA ban sdang bad ban bteng buddien biang ki jingiakren kun shibynta ban plie lad na ka bynta ki jingiarap ha kaban tei ka ka Sports.
U la kyntu ia ki sports association ban pyniar bad ban pynlong ki program awareness ne ki jingialehkai ha baroh kawei ka jylla khnang ban ioh sei ia ki sap kiba kyrpang bad ba ka sorkar kan iai kyrshan katba lah ei ha kaban iarap.
U Chief Guest Dr D.
Vijay Kumar, IAS, Commissioner, Sports &Youth Affairs, Government of Meghalaya, ka kong I Mawthoh, Branch Head, North East Small Finance Bank, u Shri.
Lano Ignatious, Adviser Shooting Association of Meghalaya, bad ki office bearers jong ka Shooting Association of Meghalaya, ki la ai ia ki khusnam takma ia ki nongjop.
U President, Bah John F Kharshiing, u la ai khublei ia ki longheh ka 58 GTC kiba la plie lad ban pynlong ia shibynta jong ka Championship ha ka short range ha Madanryting.
Shillong:Ka Meghalaya ha ka jinglehkai ba myn hynnin ka sngi jong ka Vijay Hazare Trophy ha Chennai ka la ioh ia ka jingjop pyrshah ia ka Manipur da 83 run bad da kane ka long ka jingjop kaba saw sien kynthih jong ka.
Da ka jingioh 16 point ka Meghalaya ka long kaba lai na ka group jong ka, hadien jong ka Uttarakhand bad ka Assam.
Ki don phra tylli ki kynhun ha ka group hynrei mar kawei ka kynhun ka ioh ban lehkai tang mar san sien.
Ka Meghalaya kam don kano kano ka jingia drawn bad ka Assam hynrei ka la shah rem pat ha ka Uttarakhand.
Mynta ka sngi ka Meghalaya ka la jop ia ka toss bad jied ban tied bol shuwa bad ka la lah ban kamai 303/8 na ka 50 over ha kaba Manipur pat ka la kynjoh tang 220 da ka jingliem lut batroh ki wicket ha ka 48.
4 over.
Watla u don tang uwei u nongtied uba la kynjoh ia ka half century kata u Abhay Negi, ki don pat sa saw ngut kiba la kot sha ka 40 khlieh kiba la pynlah ia ka Meghalaya ban poi sha ka 300 khlieh.
U Negi u la ioh ban rung madan ha ka por kaba lyngkot na ka bynta ka Meghalaya ha kaba ka kynhun ka la duh ia ki nongtied ba tbit kata u Sanjay Yadav (46 da 44, 4 tylli ki 4 bad 2 tylli ki 6) bad u Ravi Teja (45 da 54, 4 tylli ki 4) kaba dang poi 206/6 ha ka 41.
1 over.
Hynrei da ka jingwan u Negi bad u Dippu Sangma ki la pynneh ia ka rukom kamai jong ka Meghalaya ha kaba ki la pynioh shuh shuh sa 97 run na ka 8.
5 over ba sah.
U Negi u la pynkut ia ka jinglehkai da ka 56 run ha kaba u la thlieh 4 tylli ki 4 bad 4 tylli ki 6 kaba tang na ka 30 bol.
Katba u Dippu pat u la shah mait da 24 run na ka 19 bol.
Ha kaba sdang uba la mih nyngkong u Rohit Shah u la thlieh 6 tylli ki 4 ha ka inning kaba la ai kamai ia u da 44 katba u Lerry Sangma u la poi 43 bad u la thlieh 2 tylli ki 4 bad 4 tylli ki 6 kum uwei na ki nongtied ba tbit ha ka kyrdan kaba lai.
U Langyonlamba u la pynkiuh shi por ia ka Meghalaya da kaba u la lah ban kamai 83, hynrei kiwei pat ki nongtied jong ka Manipur kim shym lah ban pynneh ia kane ka jingsngew ha kaba u Yadav u la lah ban pynkhyllem 4/21, kaba long ka point kaba bha na ka bynta ka Meghalaya ha kane ka Trophy match.
U Akash Choudhary u ioh 2/31 bad u Dippu 2/39 katba u Teja u ioh 1/16.
Shillong:Ka Shillong Cricket Association A ka la lam khmat da 74 run pyrshah ia ka SCA-B ha kaba kut ka sngi ba nyngkong hapoh ka Zone 1 jong ka Meghalaya Cricket Association U-23 Men’s Inter-District Tournament kaba la long ha Nongpoh.
Ka SCA-B ka la jop ia ka toss bad la rai ban tied bol shuwa hynrei da ka jingkhyllem lut jong ki wicket ka la poi tang 180 ha ka 42 over hadien ba u Bipin Kumar Ray u la ioh mait 4/29 bad u Swastik Chettri 3/42 kaba la pynsohsat ia ki nongtied bol, hynrei ym ia u Kasim Sunn uba la lah pat ban kot sha ka half century da kaba ioh 58 na ki 71 bol, katba u Biprodeep Dasgupta u ioh 27 na ki 26 bol.
Ha ka kylla miet pat ka SCA-A ka la ai jubab pyrshah ia ka SCA-B ha kaba ka la pynkut noh da kaba kamai 254/4 ha ki 45 over.
Lai ngut ki nongtied ki la kot sha ka 50 khlieh kata u Roshan Warbah (73 da 46), u Aman Kumar (65 da 105) bad u Abhishek Gupta (51 da 41) – katba u Aryan Bora uwei na ki samla rit uba la ioh mait ia baroh saw ngut ki nongtied jong ka SCA-A da kaba pynkut ia ka sngi da 4/68.
Ka jing pynlip ding, ka sdang trei kam biang ha ka Jylla baroh kawei bad ha Khasi Hills, kan trei kam naduh ka por shiteng synnia haduh ka por 3 baje mynstep bad naduh 9baje mynstep, haduh 12 baje nohsngi.
Ha Garo Hills, ka jing pynlip ding, kan dei naduh ka por 3baje mynstep haduh 6 baje mynstep bad naduh ka por 12baje nohsngi, haduh 3baje nohsngi.
Ka Jaintia hills, kan sdang nduh 6baje haduh 9baje mynstep bad nangta, naduh ka por 3baje haduh 6baje janmiet.
Ha Byrnihat, ha ki jaka trei karkhana, ka jing pynlip ding, kan sdang naduh ka por 6baje haduh shiteng synnia.
Shillong: Ki nongialam ba ha khmat ka Mawkynrew Block Congress Committee (MBCC) ha ka jinglam khmat u Bah Olet Kharsahnoh (uba la resain na ka kam kum u President ka MBCC ha u bnai ba la dep) ha ka Sngi Nyngkong ki la leit ban pyniasoh ialade sha ka seng saiñpyrthei People’s Democratic Front (Front) ha ka jingialang kaba la long ha ka Shnong Jongksha.
Kine ki nongkyrshan ka seng Congress ki kynthup ia ki dkhot na ki Unit bad ki nongkyrshan na ki shnong bapher bapher katei ka Constituency.
Ia kine ki nongialam ka Congress la pdiang burom da ki nongialam ka seng saiñpyrthei PDF ka Mawkynrew Constituency ha ka jingiadon lang u MLA, Bah Banteidor Lyngdoh uba dej ruh Myntri ha ka Sorkar Jylla.
U Bah Olet Kharsahnoh u la ong ba ka rai ka dei da la jingiasngewthuh jingmut lang jong baroh ki nongkyrshan kiba ju iai kyrshan ia ka seng Congress bad ia u ha ka jingiakhun elekshon ha ki snem kiba la dep.
“Ki nongkyrshan ki la ong ba ym i poi shuh shano shano bad ka Seng Congress", la ong u Bah Olet.
Ka daw kaba ar kaba ki nongkyrshan ka Congress ki la rai ban ieh noh ia la ka Party ka long hadien ba ki la iatai ia ka jingtreikam kaba u MLA ka Mawkynrew u la leh ha kine ki lai snem.
“Ka jingtrei kam jong u tang lai snem ka ia ryngkat bad kiwei kiwei ki MLA kiba la mih khmat ia ka thain ha kine ki 30 snem", la ong u Bah Olet Kharsahnoh.
U la ong ba 90 na ka 100 ki nongkyrshan bad nongkitkam ka Congress kiba ju ia treilang bad u hi ki la shim ia ka rai ban ai ka jingkyrshan bad jingïatreilang ban pynjop don burom ia u Bah Banteidor ha ka elekshon MLA 2023.
U Bah Banteidor Lyngdoh haba kren bad pdiang burom ia ka jingwan ai jingïatreilang jong ki, u la ong, “Ka jingïatreilang bad ka jingiatylli ka dei kaba kongsan eh na ka bynta ban kyntiew ia ka roi ka par ha ka thaiñ Mawkynrew kaba la shah ieh khunswet ha ki snem kiba la iaid sha khmat".
“Nga ïeng ban shakri khlem kheiñ ia ka jingsngew saiñpyrthei bad nga pyrkhat ban wanrah jingkylla ha ka Constituency.
Da ka jingwan ai jingïatreilang jong phi ngan nang ioh mynsiem ban nang iai trei shitom ryngkat ki jingai jingmut lang kumno ban ia kyntiew ia ka thaiñ hi baroh kawei".
U la ong ba ka jingiakhun elekshon jong u kam dei pyrshah ia uno uno u kyrtong hynrei ka dei ryngkat ki paidbah pyrshah ia ka jingduk, ka jingeh bad kumno ban kyntiew ia ka roi ka par ha ka Constituency hi baroh kawei.
“Ngam ju thait ban trei na ka bynta ban kyntiew ia ka roi ka par bad ka jingai mynsiem jong phi ka nang pynrhem ia ka jingangnud ban wanrah jingkylla", u la ong.
Kiwei kiba la ia donlang ha kane ka sngi, ki kynthup ia ki nongkitkam ba ha khmat ka PDF Zonal Committee Mawkynrew Constituency -u Bah A Rynjah, President, Bah D Kurkalang, Secretary lem bad kiwei kiwei pat.
