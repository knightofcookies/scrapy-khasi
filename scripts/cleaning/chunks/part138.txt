Ym tang kata u la ong ruh ba kitei ki BSF, ki ju mlien ruh ia ka jingkyntur pud hadien ba ki lah ioh iaka jaka, ka thung kam thung jam kaba tang ia ki briew nabar jylla, ki paidbah nongshong shnong katei ka thain bad ki paidbah nongleit jngoh kai iaka dewlynnong Nongkhnum kin nym long laitluid shuh ha ka iaid ka ieng lada don katei ka ktem BSF.
Shuh shuh ka Seng kam kwah ban iohi ba ka lynti ban leit sha dewlynnong Nongkhnum kan long kum ka lynti ban leit sha U Lum Shillong, bad la ong ruh ba katei ka shnong bala thmu ban buh ia ka ktem BSF kan long ruh ka jaka treikam ba heh bha na bynta ka West bad South West Khasi Hills District.
Ha kawei pat ka khubor ka seng FKJGP Greater Nongkhnum Circle, ka dap da ka jingnsgewkhia kaba jur halor ka jingthmu ki BSF ban wan buh ktem ha ka thain Nongknum hapoh Shnong Sohparu halor ka jingtyrwa jong ka Shnong Sohparu ban ai jaka sha katei ka tnad.
Ka Seng ka pyrshah jur halor katei ka jingthmu bad ngim lah ban pdiang da lei lei ia kane, ong ka kyrwoh jong ka seng.
Shillong, 24 Jymmang:Ka ïing Kashari High Court kan bteng ia ka jingbishar ia ka mukot-duma jyrsieh thungkam Nonghikai LP skul sha ka saw sngi lynter.
Hynne ka dei ka jingbishar ka sngi balai bad kan bteng ia ka jingbishar lashai ka sngi kaban long saw sngi lynter pud sngi.
Ha ka jingshisha u nongiasaid ain ka sorkar jylla u BK Tobidi u la pan por ban pynsangeh ia kane ka kam hynrei na ka liang ka kynhun bishar kim shym la pdiang satia bad ka la pynmih hukum ba dei ban bteng biang ia Kane ka kam lashai ka sngi ruh.
Ka kynhun nongbishar ka la pynsngew ba kane ka kam ka dei kaba khia bha bad ka donkam ban poi sha kaba kut jong ka jingbishar hok.
Kham mynshwa, ka kashari High Court ka la pan lut baroh ki kaiphod kynthup kakaiphod jong ka CBI, ka kaiphod jong ka High Level Scrutiny Committee bad ki mark ba ioh ki kandidet ba ialeh ia ka kam Nonghikai LP skul kaba dei jong u snem 2009-10.
Jowai, 24 Jymmang:Ka Elekshon, kaba la pyniaid da u Dolloi ka Elaka Jowai ha ryngkat ki sahep na District Council na ka bynta ban jied ia u Rangbah Shnong ba thymmai ha ka shnong Pamrakmai ka la long kaba shongshit bha mynta ka sngi.
Ha katei ka Election ki la don haduh 3 ngut ki kyrtong na ka bynta ki palat 700 ngut ki nongthep vote.
Ha ka jingiathep vote kaba la pynlong da ka secret ballot, u ma Lucas M Shylla u rangbah Shnong, u la jop biang da kaba tam tang da 53 vote ia u ma Liyo Dkhar uba la ioh 249 votes.
U ma Archie Siangshai, uba dei ruh u rangbah shnong ba mynshwa, u la ioh tang da 72 votes.
Ka Election ka la long kaba iaid beit iaid ryntih bad u Dolloi u la pynbna ia u ma Lucas M Shylla kum u nongjop bad u Rangbah Shnong katei ka shnong.
Na ka liang u Waheh Shnong (Rangbah Shnong), u ma Lucas kyrkieh u la lum ia ka dorbar ban jied pat ia ka kynhun trei kam shnong jong u ha kaba la jied ia u Thiej Dkhar kum u Deputy Waheh Shnong bad ia u Kworly RYmbai kum u Lamphang lane shongknor (Chairman) bad ia u Iaikiewbha Rymbai kum u General Secretary ha ryngkat u Almeki Shylla kum u Asst.
General Secretary.
La jied ruh ia u ma Shaintre Siangshai kum u nongbat ia ka pisa tyngka jong ka shnong ha ryngkat 11 ngut ki Executive Member.
Shillong, 24 Jymmang:U MLA ka Mawshynrut u bah Witting Mawsor u la ong ba ka long kaba thamula ban peit ia ki Mishon kane ka sorkar u Dr.
Mukul Sangma ki bym poi shaei shaei ruh.
U la ong ba nalor kiba bun ki Mishon kiba ka sorkar ka la pynbna haduh mynta kam pat don kawei ruh kaba seisoh bad kaba lah ban pynmyntoi ia u paidbah.
Kaba sngew sammut eh u la ong ba ka dei kane ka Livestock Mission ne ka Mishon ri jingri kaba ka sorkar ka pynbna ban pyntreikam da ki hajar klur tyngka ha ka san snem bad da ki spah klur mynta u snem.
U bah Witting u la kyndit ban ioh jingtip ba ka sorkar kan ai tang T.
4000 tyngka ia ki nongr ijingri ban thied 2 tylli ki sniang khun, ar tylli ki khun blang bad 50 tylli ki khun syiar na katei ka hajar bad ka spah klur jong ka Livestock Mission, “T.
4000 tyngka te kata kam dei shuh ba ka sorkar ka ai ban thied sniang khun hynrei ka dei ba ka ai ban thied Doh sniang" kren samrkhie u bah Witting haba ia kren bad u Rupang.
U la ong ba T.
4000 tyngka ban thied ar tylli ki khun sniang ka long ka bym lah ngeit bad wat tang uwei ruh u la ong ba ka jynjar ban ioh, “Mano ban die khun sniang mar ia kha ka sniang, ki nongdie ruh ki hap ban pynheh pynsan shuwa , ki die ia u khun sniang hadien ba la ithuh ba u la lah ban bamja, hato mutdur phi ioh khun sniang naei T.
4000 tyngka ar tylli" ong utei u MLA ka HSPDP na Mawshynrut konstitwensi.
Shuh shuh u bah Witting u la takraiñ tyngeh ia kane ka sorkar u Dr.
Mukul Sangma da kaba ong ba katei ka jingpyntreikam khohreh ia katei ka skhim ka lah ban don kano kano ka daw ba ki thew ban ioh nong na sha lyndet , “Balei la shu pyntreikam hak dak shuwa ban kut ka 5 snem jong ki nongmihkhmat, Lada kwah shisha ba kan dei ka jingmyntoi jong ki paidbah la dei ban pyntreikam beit naduh ba sdang jong u 2013, ka leh aiu ha ka sorkar ha ki katta snem ba ka la khreh khohreh mynta hak dak, la shu pynbna hak dak ia ki spah ki hajar klur, ka sorkar ka khlem air uh ka jingkhein kaba shai katno spah ngut kin myntoi na katei ka skhim" u la ong.
Haba kren ia kiba bun ki Mishon jong ka sorkar ki bym sei soh u la ong “Ki Mishon kiba shu sahkut suda khlem pyn phoida eiei ruh ia u paidbah, ka Basin ha Block jong nga kam ai jingmyntoi eiei ruh em, ha kiwei ki jaka te ngam tip ka long kumno, ka Aqua Mission ka bym poi shaei shaei ruh ,la shu bun tang ki Mishon khlem phoida".
U MDC ka Nongkrem u bah H.
S Shylla u la ong ba T.
4000 tyngka ban ai skhim ri jingri ia ki paidbah kam pynmyntoi eiei ruh em hynrei dei tang ka jingkwah ka sorkar ban pyni dak ba ka la pyntreikam.
U la ong ba katei ka jingleh jong ka sorkar ba ialam da ka Congress kan kyrtoh kylla pynban bad kan pyniap kylla ia ka seng Congress.
“Ha ka jingshisha lada ym lah ki la dei ban pynkhyndiat ia ki nongioh pynbun ia ka pisa hynrei ki pynbun ia u nongioh ki pynkhyndiat pat ia ka pisa, tang ar tylli ki blang ban skhim ri jingri ka la eh, kumno yn ia phah ap blang tang ar tylli ki blang" ong u bah Shylla uba la bynrap ba un wad jingtip kham bniah shaphang katei ka skhim ri jingri jong ka sorkar.
Shillong, 24 Jymmang:Tang hadien katto katne sngi ba dang shu dep siang rong ka surok Upper Shillong kaba don hajan 3 mer ka la pait pdang ha ki katto katne jaka.
Haba ia kren bad u Rupang u Executive Engineer ka PWD National Highway u bah Rilang, u la iathuh ba ia katei ka surok la pyntrei da ka Dhar Construction ha ka jinglut kaba T.
2.
74 klur tyngka (Ar klur hynniew-phew saw lak tyngka) katkum ka Tender Value.
U la iathuh ba ka Dhar Construction ka pyntrei ia katei ka surok ban siang rong naduh 101 shaduh Sunny Side ( 4 mer) bad naduh 7 mer haduh 5 mer bad haba khein da ka kilomitar ka mut naduh ka 83 Km haduh 86 Km bad naduh 87 Km haduh 91 Km.
U bah Rilang u la ong ba katei ka jingpyntrei ia ka surok Upper Shillong ka dei katkum ka jingmang pisa ( Sanction) hynrei kiwei pat ki bym shym siang rong ha katei kajuh ka lynti Upper Shillong dei ki bym ioh Sanction.
La kylli hato ka ju don ne-em ka jingbuh thong jong katei ka tnad kumba katno snem katei ka jingsiang rong kan neh, u la ong ba la buh beit ba kan long shisnem katkum katei ka tender.
La kylli ruh na kaei ka daw ba katei ka surok ka la pait pdang watla dang shu dep siang rong dang katto katne sngi, u la ong ba ki pulit pyniaid kali kim shah ban pyntrei mynsngi namar ki ong ioh ka thud ka iaid ka ieng ki kali kumta la pyntrei mynmiet haduh ka por 1:30 baje mynstep bad lehse u la ong ioh dei na katei ka daw ba ka jingkhleh rong ka lah ban dait thah noh.
La kylli hato katei ka tnad ka la pan jingshai ne-em na ka Dhar Construction namar kate ka jingjia, u la ong ba ka ophis ka la dep phah jingthoh ba ka de iban pynshna biang ha kitei ki bynta kiba jot.
U Rupang u la kylli biang hato ha ka por ba pyntrei ia ka surok la ju phah ne-em ia ki Enjiniar ba kin ia donlang ba kin peit ba ka rukom khleh ne ka rukom shet ia ka surok kan long kan long kaba biang, “Ho,oid ngi phah ia ki Junior Engineer bad ki ju don lang ha kito ki jaka ha ka por ba pyntrei ia ka kam" ong u bah Rilang.
Shillong, 25 Jymmang:Ka HNLC, ha ka kyrwoh mynta ka sngi, ka ong ba U Chief Secretery jong ka sorkar Jylla, U KS Kropha, uba la shah kynnoh bamsap, ha ka CBI, u la hap ha ka kyrdan jong ki runar bad kumta katei ka seng, ka ong ba ka jingkynnoh riew runar jong U Mukul ia ka HNLC, ka hap ban long lang ruh ia U Chief Secretery.
Halor ka tah sia lieh, ka HNLC, ka ong ba katei kan sa mih madan, ha kaba ka Ampareen Lyngdoh, kan ia kynduh ia kajuh ka apot, kumba long U Kropha.
Kumba la dawa da ka NPP, ka HNLC, ka ong ba ka kwah ia ka National Investigative Agency (NIA) ba kan tohkit halor ka jingkyntait jong U Mukul, ba ula phah briew ban pan jingiarap na katei ka seng, ha ka elekshon 2018.
“Ngi don shibun ki sakhi, ban pyni ba U Mukul, u kwah ban pyndonkam ia ka HNLC, na bynta ka elekshon ka ban sa wan" ong ka kyrwoh jong ka.
Shillong, 25 Jymmang:U Acting Syiem ka Hima Mylliem u Pa’iem Ricky Nelson Syiem u la pynsangeh noh ia ka jingtei jong u bah Mohendro Rapsang kaba don ha Iew Masi ha Khanapara.
Katkum ka jingtip ba u Rupang u la ioh lum na ki tyllong khubor la ong ba ha ka 19 tarik u iaiong mynta u snem u Pa’iem Ricky, u la phah da ka jingthoh sha u bah Mohendro Rapsang myntri barim ka Hima Mylliem ba u dei ban sangeh noh ia katei ka jingtei kaba long kum ka kynja ophis ne Bank bad la ong ba u dei ban sangeh noh marsien ioh pdiang ia katei ka jingthoh.
KI tyllong khubor ki la iathuh ba ha katei ka jingthoh u Pa’iem Ricky u la pynkynmaw sha u bah Rapsang ba ka jingbit, kaba u la ioh na ka Hima Mylliem ha u snem 2010 ka dei beit na bynta ka shisnem kata lyngba ka shithi No.
MS/PT/VI-1 22/2004-2010/4345-47 kaba la ai ha ka 19 tarik u lber, 2010.
Ka Hima Mylliem ka la ong ba ka por jong ka la kut hynrei bah Rapsang u dang sdang pyntrei ia katei ka kam.
Shuh shuh ki lad khubor ki la iathuh ba wat hadien ba ka Hima Mylliem ka la pynsangeh ia katei ka jingtrei pynban u bah Rapsang u dang bteng shaid shaid ban pyntrei ia ka kam shakhmat bad ki nongtrei ki dang don ha katei ka jaka ban trei ia ka kam.
Jowai, 25 Jymmang:Uwei na ki heh ka Pnar United Army, uba donkti ban dawa pisa haduh 2 klur tyngka na uwei u malik ka thain Nongkhlieh, u bah Forester Pajuh ula shah kem noh mynta ka meit ha ki pulit ka East Jaintia Hills.
Utei u heh ka PUA, udei uba la tip kyrteng kum u Emiwot Nongtdu uba dei ruh na ka shnong Khliehriat West.
Ka Khubor na ki pulit na EJH, ka la iathuh ba la iohkem ia utei u runar na ka shnong Rattacherra.
Kane ka long ka jingjop kaba khraw ia ki pulit ka East Jaintia Hills namar ka jingdawa pisa na utei u malik ka thain Nongkhlieh ha ryngkat ka jingbyrngem byrsit kaba shyrkhei la iohkem khamtam na ka bynta ban pynduh noh syndon ia ka kyrteng shu thaw kaba la tip kum ka Pnar United Army kaba la kam da u nongthoh ia ka shithi dawa ba kidei ka kynhun Mafia na ka daw jong ka NGT ban.
Ki Pulit ka EJH kin dang tohkit bniah ia utei u Nongtdu ban iohkem ia kiwei kiwei de kiba donkti ban dawa pisa na utei u malik khamtam ban tip bniah halor katei ka Pnar United Army kaba la ju dawa pisa ruh na uwei u heh spah ka thain Jalaphet ha ki ar lai snem ba ladep.
Shillong, 25 Jymmang:U President ka UDP u Dr Donkupar Roy u la ong ba ka UDP bad ka HSPDP kam pat ithuh satia ia ka People Democratic Party (PDF) kum ka seng sain pyrthei haduh mynta namar ba kam pat thikna wat tang ia u nongialam jongka u.
Haba kren mynta ka sngi, ha kaba la don lang u Bah Ardent M Basaiaw-moit, u Dr Donkupar u la ong ba haduh mynta wat u nongialam jong ka PDF ruh (u Bah Pynshngain N Syiem), um pat don namar ba u dang dei u Congress uba shah sospen.
“Ngim pat ithuh ia ka PDF kum ka seng sain pyrthei haduh mynta", la ong u Dr Donkupar.
Ha kajuh ka por u la wer ruh ia kiwei ki seng sain pyrthei ban wan iatreilang bad ki na ka bynta ka jingbit jingbiang jong ki paidbah.
Halor ka jingkylli ia ka jingiadon bynta bad ka North East Democratic Alliance (NEDA) u Dr Donkupar u la ong ba ka NEDA ka dei tang ka seng ban peit ia ka roi ka par bad kam dei ka rynsan ban iatreilang ha ka elekshon.
Ha kajuh ka por, u la ong ba ka la don ka jingiakren bad ka NPP hynrei kam pat don satia ka rai ban don ka jingiatreilang hynrei ka UDP ka la iaid beit ban pynkhreh ia ka elekshon ha Garo Hills da kaba wad ka jingiatreilang bad kiwei ki seng riewlum na Garo Hills.
Katba u Bah Ardent u la ong ba ka HSPDP watla kam don bynta eiei sha Garo Hills hynrei kan leit ban iarap ia ka UDP ha kano kano ka bynta ba ka donkam.
U Bah Ardent u la pynpaw ia ka jingsngew burom ia u President ka UDP uba la pynwandur ia kane ka jingthmu ban wanrah ia ka jingiatreilang hapdeng kine ki ar tylli ki seng riewlum ha ka jylla.
Nongstoiñ, 25 Jymmang:Kat kum ka tyllong khubor ba la ioh lum da u nongthoh khubor la ong ba hynnin ka shiteng synnia, ki lai tylli ki iing briew kiba don ha ka thain Langpih ki la pluh bad kem ding kynsan kynsan haduh ban da ingkhong.
Shuh shuh ka tyllong khubor ka iathuh ruh ba kitei ki lai tylli ki iing kiba la pluh noh, ki kynthup ia ka iing jong u bah Samuel Wanniang na ka shnong Umwali, Sminglang Syiemlieh na ka shnong Umbyrsit bad ka iing jong u bah Everless Kharsyiemlieh na ka shnong Mawsikar kiba don ha ka thain Langpih.
Ka jingpluh kynsan kynsan jong kitei ki iing ka la pynsuba jur ia ki paidbah ka thain Langpih ba don ki riew shim kabu kiba la thang dusmon ia kitei ki lai tylli ki iing, hynrei ka tyllong khubor ka iathuh ruh ba donbok ba ha katei ka jingpluh iing ym shymla don kano kano ka jingjia ba sngewsih ne mynsaw.
Ym tang kata ka khubor bala ioh lum ka iathuh ruh ba baroh kitei ki iing kiba la pluh bad suba ba shang thang dusmon ha ki runar ki dei ki iing jong ki Khasi bad haduh ba la thoh ia kane ka khubor ym shym pat la lah satia ban pyntikna ba ha kano ka rukom ki tei ki iing ki pluh bad ka ei ka daw kaba pynlong ia ki tei ki iing ba kin pluh.
Halor katei ka jingjia na ka liang jong ki trai iing kiba la iakynduh ia katei ka apot, ki la leit ban pyntip noh ia katei ka jingjia sha ki pulit khnang ba kin pynlong ia ka jingtohkit kaba bniah ban lap ia ka daw jong katei ka jingjia.
Shillong, 25 Jymmang:U MLA barim ka Nongshken u Bah Khan Khong Dkhar u la pan tiket na ka UDP ban ia aireng na Pynursla constituency, East Khasi Hills ha ka ilekshon ka ban long ha u 2018.
U Bah Khan u la bat ruh kum u myntri sorkar ha ki snem ba la dep.
U Bah Khan uba la long u Vice President ka President ka Meghalaya Pradesh Congress Committee (MPCC) u la mih noh na ka Congress ha ka 27 tarik Kyllalyngkot 2016 bad pyniasoh sha ka UDP ha u snem 2016 lyngba ka Lapalang unit da ka jingkhot sngewbha jong ka Kong Banalari Khongwar kaba long ka President jong ka UDP Pynursla circle.
Dei ha ka jingialang jong ka UDP Pynursla circle kaba la long ha ka 10 tarik Risaw 2016, la pdiang sngewbha ia u Bah Khan sha ka seng ha ka jingialang ki nongialam ka UDP seng kmie kum u Dr.
Donkupar Roy bad kiwei ki dkhot jong ka circle.
Ha ka 17 tarik mynta u bnai, u Bah Khan lyngba ka shithi ba u la thoh sha ka President ka UDP Pynursla circle u la tyrwa ba u kloi ban long kyrtong jong kane ka seng na Pynursla constituency ha ka ilekshon ka ban wan bad ia ka kyrteng jong u Bah Khan la dep phah sha ka Central Election Committee ka UDP East Khasi Hills District ban bishar bniah da ki nongialam.
U Bah Khan u la shah jied teng kum u MLA haduh arsien na Nongskhen constituency kata ha u 1998 haduh u 2003 bad ha u 2003 haduh u 2008 bad u la long MDC na kane kajuh ka constituency ha ka ilekshon kaba la long ha u 1994, 1999 bad 2004.
Shillong, 25 Jymmang:Ka Dorbar Ki Khlieh Nongsynshar ka Ri Hynniewtrep (kynthup ka Federation of Khasi States, Ki Sirdarship, bad kiwei kiwei) ka la rai ban khot ia ka dorbar Ri kaba san ha U Risaw 2017.
Ha ka jing iakynduh kaba mynta ka sngi, la ia thir ia tai halor ka jingthmu ka Sorkar India ban pynbeit thymmai ia ka Sixth Scheduled ha kaba la thmu kat kum ka kot ba la ioh lum ka “working draft" ban wanrah bad bsuh ia ki Village Council bad ki Municipal Councils hapoh ka Khyrnit Sixth Scheduled jong ka Ri India.
Ha kaba iadei bad kane ka phang ka Dorbar FKS ka la shim ia ka rai ban pynkynmaw bad dawa na ka Sorkar India ban nym bakla bad ban pyntreikam ia ki jingkular ki jingiateh kyndon ka Instrument of Accession and Annexed Agreement 17tarik Nailar 1948 hapoh ka Article kaba kyrpang ha ka kyrdan 370 A ka Constitution Ri India bad la rai ban phah ia ka Dorkhast pynkynmaw sha ka Sorkar India halor kane ka phang.
Ka Dorbar ka la phah teng ia ka shithi sha ka seng BJP sha Delhi bad hapoh jylla Meghalaya hynrei haduh kine ki sngi kam don kano kano ka jubap na katei ka seng kaba synshar ha Delhi.
Shuh ka Dorbar Federation of Khasi States ka la pynpaw ia ka jingkyndit ban ioh pule ia ka jubap ka Sorkar India halor ka VAB, lyngba ka shithi tnad MHA kaba No.
11012/144/2015 NE:IV January 2016 bad ka Dorbar Federation of Khasi States ka pynpaw ka jingsngewsih halor ka jingsngap jar jar ki bor KHADC halor kane ka shithi kaba paw shai ia ka jingbym ithuh bad ka jingbympdiang ka Sorkar India ia ka nongrim ki Dorbar Shnong hapoh Ri Khasi namar katkum ka Sixth Scheduled ki la kwah ban wanrah da ki Village Council bad ki Municipal Councils ha ka nongrim “Adult Suffrage" bad ha kaba la hap ban pynrung ia ki “other tribes" bad “original inhabitants" hapoh kitei ki jingthaw thymmai.
Ka Dorbar FKS ka pynpaw ba katei ka shithi na ka MHA ka pynpaw shai ba ka Sixth Scheduled kam lah ban iada ia ngi ha kaba ia dei bad ki kyndon kyntien “adult suffrage".
Ka Dorbar FKS ka pynpaw ka la ioh pule ruh ia ka shithi jong U Kyllalyngkot 2016 ba la phah na ka Sorkar Meghalaya sha ka Sorkar Delhi halor ka jingeh lada wanrah jubor ia ki Village Council bad ki Municipal Councils hapoh Meghalaya, namar ki paidbah ki dang iai shaniah ha la ki Dorbar Synshar tynrai.
Ha ka juh ka por ka Dorbar FKS ka kyrpad ia ki bor ADC bad ia ka Sorkar Meghalaya ba kin wanrah da ka rai hapoh ki iing dorbar Jylla bad District Council halor ka Instrument of Accession and Annexed Agreement 17tarik Nailar 1948.
Kum shibynta ban pynshai ia ki khun ki hajar ka Dorbar FKS ka la rai ruh ban kyntu ia baroh ki Hima/Elaka Khasi Jaintia ban lum Dorbar Hima ban pynshai ia u khun u hajar halor kane ka jingbym ithuh ka Sorkar India ia ki Dorbar Synshar Shnong, Dorbar Kur, Dorbar Raid bad Dorbar Hima bad la rai ruh ban lum da ka Dorbar Ri kaba San ha u bnai Risaw 2017 bad ia ka jaka bad ka tarik yn sa pynbna hashen.
Ha katei ka jingialang la don lang ki Syiem, Sirdar, Lyngdoh, Myntri, Rangbah Shnong bad kiwei kiwei ki riew rangbah.
Shillong, 25 Jymmang:Nalor kiba bunbah ki mat kiba la ujor pyrshah ia u Syiem ka Hima Sohra u Pa’iem Freeman Sing Syiem sha ka KHADC da ki kynhun na ki saw tylli ki shnong ,kawei na ki jingujor kiba ki nongujor ki la sei bad ki sakhi satar ka dei ka aplikeshon kaba la thoh da ka ktien Bangla ne Bengali ban pan jingmynjur, na u Syiem bad u Syiem u la ai jingmynjur, da kaba u thoh da ka ktien phareng sha uwei u bar jylla uba la tip kyrteng kum u Sonjay Singh ba un aplai laisen Export na ka Foreign Trade Department, Branch Shillong bad la pyni ha ka jingthoh ba u Syiem u la soi bad u la shon bad ka muhor Syiem ha ka 9 tarik u iaiong, 2010.
U bah Latiplang Kharkongor EM ka tnad Elaka u la ong ba u Syiem um lah jubab haba pan jingshai bad u la ong ba u la klet bad u ong ruh ba u la shon muhor bad soi dei lyngba ka jingmynjur kaba u myntri Majai uba la bat ha u snem 2010 u la phah jingmynjur sha u Syiem hynrei u la jubab ba u la klet mano ba long myntri ha u 2010.
Halor kane u bah Latiplang u la ong ba un dang hap lum ia ki jingshisha baroh ban pynthikna ba u Syiem u leh kumta.
Kawei pat ka jingujor kaba kham pher ka long ba la don kiba ujor na Majai hapoh kitei ki 12 tylli ki mat ba u Syiem u la lum dorbar tang ia ki bar jylla suda ha Majai ha u lber mynta u snem, khlem pyntip ia ki trai muluk hynrei haba pan jingshai ia kane u bah Latiplang u la ong ba ka jubab ba la ioh na u Syiem ka long ba ki Khasi kim burom shuh ia u Syiem dei namar katei ka daw u la khot dorbar tang ia ki bar jylla ban wanrah ia ka shongsuk shongsaiñ.
Sa kawei pat ka jingujor na Majai ka long ba kat kiba kren pyrshah ia ki kam kiba u Syiem u leh la ki dei ki sordar ne ki nongsynshar shnong ki shah ujor ejahar.
U bah Latiplang u la ong ba ki la iathuh ba tang shu kren pyrshah lane ujor sha District Council ia ki kam ba leh bakla u Syiem ki nongujor ki shah ujor ha u Syiem.
“Nga la ong ia u ba kat u Syiem un leh kumta ia ki khun ki hajar ka long biej, nga la hukum ba u dei ban weng noh ia baroh ki FIR, u ruh u la sngew iahap bad u la ong ba un sa leh kumta" iathuh u bah Latiplang.
“Lada kum u nongsynshar um lah ban pynbeit bad um lah ban synshar hynre iu ai FIR pynban kaba ngim tip mano ban bishar ka pyni ba kam don jingmut ia u bah shong ha ka khet Syiem" ong biang u bah Latiplang uba bynrap ba ka KHADC kan pynkloi katba lah ban shim ia ka rai ba kut halor kitei baroh ki jingujor pyrshah ia u Syiem.
Shillong, 25 Jymmang:Shi rynjaiñ ki jingujor pyrshah ia u Syiem ka Hima Sohra u Pa’iem Freeman Sing Syiem kiba la wan na ki kynhun bapher bapher ki la poi ha shkor jong ka District Council bad dei mynta ka sngi ba ka KHADC ka la khot hajir baroh arliang ia ki nongujor bad u Syiem uba shah ujor ba kin pyni markhmat la ki jong ki nia ki jutang ban ioh ia ka rai.
Katei ka jingshong bishar ka la neh kumba 6 kynta sdang naduh ka por 12 baje shiteng sngi haduh ka por 6 baje tam janmiet.
Haba ia kren bad ki nongthohkhubor u Executive Member ka KHADC uba peit ia ka tnad Elaka u bah Latiplang Kharkongor uba la don ryngkat ki ophisar jong katei ka tnad ba kynthup ia u bah D.
G Syiemiong Joint Secretary, kong A.
Nonghuloo Joint Secretary, kong D.
Thangkhiew Under Secretary bad u bah L.
Basaiawmoit Dealing Assistant ka tnad Elaka u la ong ba ki don haduh saw tylli ki kynhun kiba la wanrah ia la ka jong ka jingujor kata na Mawshuit (12 shnong), na Kongthong ( 12 Shnong) na Mawphu bad na Majai.
Ka Raid Mawshuit ka la ujor ba la 5 snem mynta kam ioh ia u sordar uba pura namarba ym shym la khot dorbar, u bah Latiplang u la iathuh ba ki nongujor na ka Raid Mawshuit ki la ong ba ki la ia kynduh teng ia u CEM ka KHADC u bah Pynshngaiñ N Syiem ban ujor ia katei ka jingbym lum dorbar bad ha katei ka jingiakynduh la phah lum dorbar hynrei ym shym la lum.
U la iathuh ba u Syiem Sohra u la jubab ba ym lah ban lum dorbar namarba u sordar barim um aiti ia ki kot ki sla sha u sordar thymmai hynrei ia katei ruh ki nong Mawshuit ki la ong ba kam long kumta hynrei kumba ju long tang mar ia shah jied sordar thymmai ha Dorbar uba rim u aiti noh hangto hi ia ki kot sha u sordar thymmai.
Halor kane u bah Latiplang u la ong ba la ai por shibnai ia u Syiem ban phah lum dorbar bad ia ka tarik yn sa buh hi da ka KHADC bad la mynjur lang.
Ka Mawphu ka la ujor ia ki kam pud kam sam jong ki saw shnong ba kynthup ia ka Mawphu, Laitduh,Umblai bad ka Laitlyndop bad ki la kynnoh ba u Syiem u la leit leh donbor ban pynbeit pud pynbeit sam khlem da ia mir jingmut lang ia ki bor shnong, ia kane u bah Kharkongor u la ong ba ka ophis kan sa leit ban lum ia ki jingshisha hashen.
Ka Raid Kongthong ka la ujor ba ia u sordar dei ban jied ha ka dorbar napdeng ka kur Majaw hynrei u Syiem u ong dei ban jied ka kur bad rah sha ka dorbar.
Ka jingbishar kaba jrong eh ka dei kaba wan na Majai bad ki la don haduh 12 tylli ki mat kiba la ujor pyrshah ia u Syiem.
Kitei ki 12 tylli ki mat ki long ka jingshna thok ia ka jingthoh ( White Paper) da ka jingthmu ban pynlong nongshongwai ia ki nongshong shnong jong katei ka shnong kiba shong ha ka ri Raid, ka jingai NOC pathar sha ki bar jyllakhlem da kynjoh ktien bad khlem ka jingtip jong ki bor shnong, ka jingknieh ia ka jaka jong u khasi bad pynkylla sha ka kyrteng u bar jylla, ka jingknieh ia ka jaka jong ka Beshalin Kharia kaba u Syiem u la ai sha u bar jylla uba kyrteng u Dilip Biswa, ka jingai bor ia ki Mulor ( kiba bat da ki bar jylla) ban ai sertiphiket, ka jingai jaka sha ki kompeni bad ki ophis sorkar kum ka SIB khlem ka jingtip ka bor shnong, ka bai lutksan bai khyndew ha ka jingker sainar shiah kaba la kynnoh ba u Syiem u la pynsoi jubor ia ki trai khyndew bad knieh jubor ia ki pata khyndew jong ki, ka jingmu shlia u Syiem ban pynhap sordar ha ki shnong bad ki Raid kaba ki nongujor ki la ong ba ka dei ka kam pynkulmar shnong bad la kynnoh ba u weng jubor ia u sordar khlem ka jingtip jong ka Executive Committee, ka jingkhrong khajna na ki kali iew kali hat hynrei khlem leh eiei, la ha ki kam pynkhuid ne ha ki kam pynroi ha Majai, ka jingkhot dorbar sop sop u Syiem tang ia ki bar jylla kaba ki la ong ba u pyrshang ban wanrah jingiapher jaitbynriew, ka jingujor ia ki sordar bad ki nongkren pyrshah ia u Syiem bad ka jingtih maw u myntri Mathew Mawdkhap ha Majai kaba long pyrshah ia ka rai jong ka Hima bad la kynnoh ba u la kam ba ka dei ka jing shna pung, hynrei ki nongujor ki la ong ba ka pung kaba u tih ka dei kaba jylliew haduh 30 /40 mitar shapoh bad katei ka buh jingma ia ki khyllung khynnah.
Halor kitei ki jingujor u bah Latiplang u la ong ba u Syiem ka hima Sohra um lah ban jubab shai bad ki jubab jong u ki long kiba kyllaiñ bad bun kiba u ong ba u la klet bad donkam ban peit ia ki rikod hapoh ophis.
Halor kane u bah Latiplang u la ong ba la ai por ia u Syiem ban ai ka jubab kaba shai bad hadh katno sngi yn a ipor yn sa buh da ka Executive Committee.
Shuh shuh u la ong ba halor kite kiba bun ki jingujor ka KHADC kan dang hap ban wad ia ki jingshisha baroh da kaba leit sha kito ki jaka ba don ka jingujor bad lada lap ba ki jingujor ki long kiba shisha ka Council kan shim ia la ka jong ka rai.
Shillong, 25 Jymmang:Ka jingbym lah u Syiem ka Hima Mylliem ban khang lad ia ki nongshong iew ban leit bret niut sha jaka ka Shillong Municipal Board ka la pynbitar haduh katta katta bad ka la thoh ruh ia ka shithi da kaba byrthen ban ujor wat sha ka National Green Tribunal (NGT) lada u Syiem um patiaw halor kane.
Ha ka jingiakren bad u nongthoh khubor mynta ka sngi, u CEO ka SMB u Bah BS Sohliya u la ong ba ka jingjaboh ka Motphran ka dei namar ka jingwan theh niut bad bret pathar ki briew na Iewduh wat hapdeng ka jingiaid pynkhuid miet bad sngi ia katei ka jaka.
U la ong ba ka Board la katto katne por mynta, ka la thoh shithi sha u Syiem ka Hima Mylliem ba u dei ban shim khia ban pynthikna ba ki briew na Iewduh kiba shong iew shong dukan, kim dei ban wan bret niut sha jaka ka Municipal khamtam ha Motphran hynrei haduh mynta u Syiem um pat jubab ei ei halor kane ka kam.
“Ngi la thoh shithi da kaba kham tyngeh sha u Syiem ka Hima Mylliem ban bthah ia ki nongshong dukan nongshong iew ban sangeh ban wan theh jaboh hynrei ym pat ioh jubab haduh mynta", la ong u Bah Sohliya.
“Kiba pynjaboh ia ka Motphran, da kaba wan bret niut kim dei na jaka Municipal hynrei dei na Iewduh kaba peit u Syiem", la bynrap u CEO ka Municipal.
U la ong biang, “Ngi la ai da ka jingthoh kaba kham tyngeh ha kaba ngi la maham ba lada u Syiem um sngap, ngin sa leit ban ujor sha ka NGT halor kane".
Katkum ka jingong u CEO ka Municipal, la buh ia ka kali ban wan khar niut ha Motphran mynstep bad janmiet bad ia ki briew ym shah ban bret ne wan theh ha madan hynrei dei ban theh hapoh kali.
Ban pyntreikam ia kane, ka Municipal, ka la buh nongpeit ruh ha ka mynsngi bad mynmiet ruh ban bat ia ki briew kiba wan theh niut pathar bad lada lap, la shain kunai ia ki.
U la ong ba la ioh bun bha ka jingshain kuna na ki briew ba bret jaboh pathar ha kine ki sngi ha kylleng ki jaka ba hap ha Municipal.
Ha Motphran la buh ia ka kali naduh ka por 5:30 haduh 11 baje mynmiet ba theh niut katba ha ka por mynstep, kan ieng naduh ka por 6:30 haduh 8 baje bad kan ruh kaba la buh ban ieng baroh shimiet.
Jowai, 25 Jymmang:Hadien ka jingsa-phriang ka video clip ha ka Social Media, Face-book, ki nongialam ka JYF hapoh ka jingialam u President bah Poipynhun Majaw ha ryngkat ki nongthohkhubor, ki la leit hiar mynta ka sngi sha Khliehriat ban tohkit bniah halor ka jingshah shoh bein u samla kaba jia ka Khiehriat West, East Jaintia Hills District.
Ha ka jingtohkit la lap ba utei u samla ba la shah shoh bein u dei uba la tip kyrteng kum u Batskhem Pala uba na ka shnong Sutnga Pohshnong.
Ia utei u Batskhem la sin kyrteng ruh kum u Fridi, Friday bad Forpunet bad u dei u khunswet uba trei kam iing ha iing uwei u heh spah ha Khliehriat West ia uba la tip kyrteng kum u Bhalang Shylla.
Utei u Bhalang Shylla udei uwei na kiba donkti ban shoh bein ia utei u khynnah bad udei ruh u sahep sorkar jylla.
Ha ka video lah ban iohi ba u la iuh iaka kjat jong utei u samla bad ar ngut kiwei pat kiba la tip kyrteng kum u Teibor Swer uba la shoh na shympriah kjat bad u Ning Pale uba la shoh na met.
Nalor kine ki dang don shuh kiba ki pulit ka Khliehriat ki dang wad ban iohkem ia ki.
Na ka liang ka JYF ka la leit ia kynduh ruh ia u SP ka East Jaintia Hill, u ma S Thamar ha kaba ki la kyrpad ia u ban shimkhia ia kane ka kam kaba ktah ia ka hok longbriew man briew.
Na ka liang u SP ruh u la kular ban shimkhia bad thwet jur ban ioh kem ia ki namar haduh ba la thoh ia kane ka khubor ki dang jahrngai bad phetrieh ia lade.
Haba iakren bad u SP ka Jaintia Hills u la pynpaw ba u la dang ioh jingtip hynnin ka sngi bad hadien ba u la iohi da la ki jong ki khmat ia kaba kaba la jia lyngba ka Facebook, ki pulit ki la register mukotduma pyrshah ia kiba donkti hapoh ki kyndon ain 326/506/109/34 IPC.
“Ngi dang thwet ia kitei ki briew ba donkti bad ngin pynshitom tyngeh ia ki katkum ka ain", la ong u bah Thamar haba iakren bad une u Nongthoh khubor.
Dei ha ka 13 tarik une u bnai, utei u samla Batskhem u la tuh ia kawei ka Blanket bad ka TV rit na kawei ka iing ba sahwai ha iing u Bhalang Shylla bad la tip ba dei utei u samla uba la tuh dei ha ka por ba u wan pynphai biang ia kitei ki tiar.
Dei halor katei ka nongrim, utei u Bhalang Shylla ha ryngkat ki paralok jong u ki la bom ka tied ia u haduh ban da jem katkum ba la paw ha ka Video clip.
Hadien kane ki la thep ia u ha kawei ka Maruti Van bad ki la leit rah ia u sha Thanad ha Khliehriat.
Ki pulit ruh ki la leit rah ia u sha Khliehriat CHC ban phah eksamin ha ki Doctor bad la iathuh namar ba katei ka kynhun u Bhalang Shylla kam shym la ai kano kano ka ejahar sha ki pulit, ki pulit ki la pyllait noh ia utei u samla.
Dei hadien ba la post ia katei ka Video ka la saphriang ha ka Facebook, ki pulit ki la file suo-moto kes pyrshah ia utei u heh spah bad ki paralok jong u.
Na ka liang ka kong Agnes Kharshiing, kaba dei ka president jong ka CSWO ruh ka la ujor ejahar ha Shillong mynta ka sngi halor katei ka jingjia.
Shillong 25Jymmang:Hapdeng ka jingiakynthah iakawang ktieh kawei ia kawei pat, mynta ka sngi ka UDP bad ka HSPDP ki la rai ban klet noh ia kine kiei kiei baroh da kaba poi ha kajuh ka rynsan ban iatreilang noh ha kane ka elekshon MLA ban wan.
Kane ka rai hapdeng kine ki party riewlum ba kham kongsan ha ka jylla, ka lah ban suh ksai ruh sha ka lynti wat ban iatylli noh kawei ki seng riewlum ha ka jylla.
Watla ka KHNAM kawei pat ka seng riewlum kam pat shim ia ka rai hynrei ka la pdiang ia ka sur jingiatreilang jong ki seng riewlum ha ka jylla.
Kine ki party riewlum kata ka HSPDP kaba don 4 ngut ki MLA bad UDP 8 ngut ki MLA ha ka iing dorbar thawain kaba 60 ngut, ki la shim ia kane ka rai ha ka jingialang ha la kajong kajong jongki kaba la sdang ha kajuh ka por 11:30 baje mynstep ha Shillong bad ki la pathai ktien hadien ba la wai ka jingialang hapdeng jongki da kaba wan kren lang ha kajuh ka rynsan sha ki nongthoh khubor.
Haba kren sha ki nongthoh khubor, u President ka UDP u Dr Donkupar Roy u la ong ba ka jingialang jong kine ki ar tylli ki seng, da kawei ka sur, ki la rai ban iatreilang ha kane ka elekshon da ka UDP-HSPDP Pre-Poll Alliance.
“Da kawei ka sur, la pdiang ban don ka jingtreilang ha ka elekshon (pre-poll alliance) ha kaba la thaw ruh ia ka Coordination Committee ban pyniaid ia ka kam halor kane", la ong u Dr Donkupar.
Ban pynjanai ia kane ka jingthmu, u Dr Donkupar Roy un long u chairman ka komiti katba u Bah Ardent M Basaiawmoit un long kum u Co-chairman nalor ki secretary kynthup u Bah AF Dkhar na UDP, bad u Bah Kara Shen na ka HSPDP.
Baroh ki MLA jong kine ki ar tylli ki party kin long ki dkhot jong kane ka komiti.
U Dr Donkupar u la ong ba kane ka komiti kan pyrkhat na ka bynta ka elekshon MLA 2018 bad ia ki lad ki lynti kumno ban leh khnang ban ioh ia ka jingjop bad ban ioh ban synshar ha ka jylla.
U President ka UDP u la ong ba kane kam dei ka sien ba nyngkong ba ki seng riewlum kin iatreilang namar ba ha ka por mynshwa ruh ka la don kum kane bad hapdeng ka jingpyrshang, ka don kaba jop bad kaba kynduh jingeh eh ruh.
Hynrei kane ka jingiateh ban iatreilang ka khampher namar ba baroh ar tylli ki party ki la buh hakhmat ia u paidbah ka jylla.
“La kumno kumno ngin jop 35 ngut ki MLA ha kane ka elekshon ban wan khnang ban synshar hi khlem donkam ban iatreilang bad kano kano ka kynhun seng sain pyrthei", la ong u Dr Donkupar.
U la ong ruh ba na ka bynta kane, ka donkam ban don kiba lenlade bad kito kiba aiti ialade, ka party kan nym klet ban buh hakhmat eh lada wan ha ka bor synshar.
Katba u President ka HSPDP u Bah Ardent M Basaiawmoit u la ong ba ka jingkynnoh ha kine ki sngi ba ka HSPDP ka kwah ban iatreilang bad ka UDP tang namar ba ka tieng, kam dei satia kaba shisha bad kam don nongrim.
“Ka jingkynnoh kiba la mih ha kine ki sngi ba ngi tieng, kam don nongrim haei haei ruh", la ong u Bah Ardent.
U la ong ba kane ka sngi ka dei kaban sah kynmaw ha ka khana sain pyrthei ka jylla namar ba kam pat ju don ka jingiatreilang ki seng riewlum shwa ban iakhun elekshon bad ka rai mynta ka sngi kan long ka khubor ba bha sha ki paidbah ka Khasi bad Jaintia kumba ki la khmih lynti ha kaba kine ki ar tylli ki seng sain pyrthei ki la iasngewthuh jingmut lang.
U la ong ba ka jingiatreilang jong ki seng sain pyrthei ha kane ka kynti ka khampher na ki por mynshwa namar ba mynta ki MLA kim lah ban shu phet party katba ki sngew mon da ka jingdon jong ain Anti-Defection Law.
Baroh kine ki nongialam ki la kyntait ba kane ka jingthmu ka dei hadien ba la ai jingmut u Bah HS Shylla uba la pynpaw ban lenlade lada don ka jingiasngewthuh jingmut ki seng riewlum, hynrei ki la kam ba ka jingiakren hapdeng jongki, ka la iaid kham katto katne por shwa ba u Bah Shylla un pynpaw pyrthei ha kine ki sngi.
Halor ka jingkylli la kin iatylli noh ne em, u Bah Ardent bad u Dr Donkupar ki la ong ba ia mynta khlem pat iakren halor kane hynrei la iakren beit tang ia ka jingiatreilang ha ka elekshon.
Ki la ong ba ka por kan sa batai hadien halor kane ka bynta.
Kine ki ar tylli ki seng kim pat pynpaw ha kano ka rukom ki iabhah ban pynieng kyrtong hynrei katkum ka jingtip la sngewthuh ba ka la don ka jingiapynbeit halor kane lait noh ha tang ha ki katto katne ki jaka ba kham jwat dang buh teng shwa.
La ioh jingtip ruh kin don ruh ki jaka ha kaba kan shu don tang ka jingiakhun bang jam ne iakhun paralok watla ka thong kan long beit ban pynjop ia uno uno kyrtong napdeng kine hi ki ar seng.
Nongstoiñ, 26 Jymmang:Ka Mawshynrut Civil Sub Division Demand Committee, (MCSDDC) da kawei ka sur ka la shim ia ka rai ban dawa na ka sorkar Jylla ba ka dei ban pynkloi noh ia ka jingplie ia ka Civil Sub Division jong ka Mawshynrut bad katei ka Committee ka la ai por ruh ia ka sorkar Jylla haduh ka15 tarik u bnai Jylliew ban pyndep ia katei ka bynta.
Katei ka rai kala mih ruh mynta ka sngi ha ka jingialang bala pynlong da ka Mawshynrut Civil-Sub Division Demand Committee (MCSDDC) hapoh ka iing Dorbar Shnong Riangdo, na ka bynta ban ia pyrkhat bad ban iatai sani bha halor ka jingpynslem jong ka sorkar Jylla ban plie ia ka Civil Sub – Division ha katei ka thain.
Haba iakren bad ki nongthoh khubor hadien ba la wai katei ka jingialang na ka liang jong u samla Arkhelos Diengngan u ba dei ruh u Chairman jong katei ka Committee u la ong ba ka jingthmu jong ka Demand Committee ban pynlong ia katei ka jingialang ka long hadien ka jingpynslem jong ka sorkar Jylla ban plie ia ka Mawshynrut Civil -Sub Division, katba ia ki lai tylli kiwei pat ki Civil -Sub Division bala pynbna da ka sorkar la dep ban plie lut bad mynta kaba sah ka dei sa tang ka Mawshynrut.
Shuh shuh u bah Diengngan u la ong ruh ba na ka liang jong ka Demand Committee da kawei ka sur ka la shim ia ka rai ban ai por ia ka sorkar Jylla haduh ka 15 tarik Jylliew, ba kadei ban pyndep noh ia ka jingplie ia ka Mawshynrut Civil -Sub Division bad lada ka sorkar jylla hapoh ka jingialam jong u Dr.
Mukul Sangma kum u Myntri rangbah kam lah ban pyndep ia ban plie ha katei kapor bala buh na ka liang jong ka Committee kan shim da kiwei pat ki lad ki lynti ban pynbor ia ka sorkar.
Katba na ka liang jong u bah G.
Sohshang Secretary katei ka Committee u la ong ba ha kaba iadei bad ka jingpynslem jong ka sorkar Jylla ban plie noh ia katei ka Civil Sub Division, na ka liang jong ka Committee ka la dep ruh ban leit ia kynduh ia u bah S.
Kharlyngdoh DC barim bad kumjuh ruh ia u Arun Kumar Kembhavi DC thymmai jong ka West Khasi Hills District, ban pan jingtip halor ka jingplie ia katei ka Civil Sub – Division, hynrei kitei ki khlieh jong ka District kila ong ba kim shym pat la ioh kano kano ka jingtip na ka sorkar halor katei ka bynta.
Jowai, 26 Jymmang:Ka dong Chilliang Raij mynta ka sngi ka la leit buh ia ka jingujor sha u Deputy Commissioner ka West Jaintia Hills halor ka jingjyllei palat ki ksew shang makia hapoh ka dong bad kumjuh ha ka nongbah Jowai hi baroh kawei.
U Secretary ka dong Chilliang Raij, u la ong ba ka jingbun kine ki ksew shang makia ka la buh jingma ia ki paidbah naduh ki khynnah skul bad ki rangbah.
Kitei ki ksew shang makia ym tang ba ki la buh ia ki paidbah ha ka jingma hynrei ki la wan rah ruh ia ki jakhlia bapher bapher sha phyllaw iing ba shong briew.
Ki kmie ki kpa ruh ki don ha ka jingsyier ban phah skul ia ki khun jong ki ba tieng ioh shah dait ha kitei ki ksew bym don trai.
Na ka liang ka dorbar shnong lyngba u ma A.
Lanong uba dei u Secretary ka Chilliang Raij u la kyntu ia u DC ban shim khia halor kane ka jingeh jong ki paidbah.
Shillong, 26 Jymmang:Ka jingialang ka HSPDP Maw-kynrew circle ka la pynskhem ia ka kyrteng u Bah Martle N Mukhim ban long u kyrtong ka Party ha kane ka elekshon MLA 2018.
Ia ka kyrteng u Bah Martle la mynjur da jingialang General council kaba la wan iashim bynta na ki tnad bapher bapher ka party ha Mawusam, Thangsning mynta ka sngi.
U MLA barim ka Dienglieng u la long ba ki Nongmihkhmat paidbah kum ki MLA, MDC mynta ha jaka ban plie lad ia ki samla, ki paidbah ban trei ban ktah ia ki kam ki dup, ki kylla long pynban ki diengpynkiang kiba teh mraw pynban.
Haba kren ha ka jingialang pynskhem kyrtong ia u hynne ka sngi ha Mawusam, Thangsning, u Bah Martle u la ong, “Mynta ki nongmihkhmat haba ki ai skhim ki kylli shwa, uto uba kyrshan ne em ia nga",.
“Ka jingbishna jingpihuin ka la kiew mynta haduh khlieh jong ki briew naduh ki Nongsynshar", u la bynrap.
“Ka bamsap ha kane ka jylla kaba la shyrkhei haduh katta katta, ka la pynjot pynpra ia ka ing ka sem, ka imlang sahlang", la ong u myntri barim ka sorkar.
U la ther ruh ia ka sorkar da kaba ong ba mynta, ba ki myntri sorkar ki sngap haba iohi ba u myntri rangbah u bamsap namar ba ialade ruh ki la ioh lang.
pynpaw ia ka jingsahdien ka thaiñ ha kine ki snem, u Bah Martle u la ong ba ha kine ki 10 snem naduh ba um long nongmihkhmat shuh, lada kren tang ka surok, la isangsot bha.
“Ka surok mynta ha thaiñ Jatah, ka mih skhim tang ban shu theh khyndew pum pum namar ki ong bym don skhim.
Hynrei nga tip ka skhim ka don tangba haba kim nang, ki pynjah lut", u la ong.
“Ki paidbah baroh ki kylli kaei ka nongrim jong u Bah Mukhim, ngan iathuh iaphi, ka nongrim jong u Bah Mukhim, ka long ban iada ia ka khyndew ka shyiap, ka riti dustur, ktien ka thylliej, kiba dei ki nongrim jong ka jaitbynriew", la ong u Bah Martle.
U Bah Martle uwei na ki nongialam seng riewlum ula jop kum u MLA la 20 snem na kane ka thain shwa ba un shah rem noh ha u 2008.
Bun ki riew rangbah kiba la kren ha kane ka jingialang ki la pynpaw ia ka jingbynnud ia ka jingshah rem noh u Bah Martle hadien ba ki la mad 10 snem da u MLA thymmai u Bah Remington Pyngrope ha kaba ki kam pynroi sha ka than Kim ju iohi satia hynrei la jubor sa tang ka leh shiliang.
Ka jingialang kaba la rai ban pynjop biang ia u Bah Martle ha kane ka kynti da kaba trei borbah met bad mynsiem bad la ia ieng lut baroh kiba don ha ka jingialang ban pynskhem ia kane ka rai.
Ha kane ka sngi, la jied ruh ia ki nongkitkam jong ka party ha kaba la bynshet ia kam president ha u Bah Martle N Mukhim katba ia ka kam general secretary la jied ia u Bah Blustar Mukhim.
La pdiang ruh ia ka jingthaw ia kaYouth Wing bad ka Women Wing.
U Bah Martle u la ong ba kum u nongmihkhmat ba la 20 snem, um ju don kano kano ka jingbishni ne pyrshah iano iano hynrei tang kawei kaba u pyrshah jur ka dei ia ka jingbiej ka jingsahdien.
U la pynpaw ia ka jingsngew jur halor ka jinghiran ba ki paidbah ka thaiñ ki la iakynduh hapoh kine ki khyndait snem namar ba ki paidbah ki la shah ialam bakla ban kheiñ dewthala ia kam ban jied ia u nongmihkhmat.
Ka jingkheiñ dewthlana ia ka kam bah kam san ban jied nongmihkhmat ka la wanrah ka jinghiran ia ki paidbah ka thaiñ bad u la kyntu ia ki paidbah ban nym kheiñ ba ka kam nongmihkhmat ka dei tang jong ki riew madan ki nongshong surok.
U la ong ba dei ban kynmaw ba haba sniew ka saiñ pyrthei, ka pur lang ka jingsniew sha ka iing ka sem, ka trei ka ktah bad ka imlang sahlang.
U la ong ba don ki briew ha ka por thep vote ruh kim treh ban thep haduh ba kin sa ioh pisa shwa bad kane ka kylla kam kai noh na ka kam ba kyntang.
U la ong ba ha ki snem mynshuwa khamtam ha u snem 1988 ki paidbah ki jied laitluid ia ki nongmihkhmat hynrei ha kane ka juk, ki la shah teh mraw pynban ha ki MLA ki MDC.
Katkum ka jingong u Bah Martle, ka Congress ka dei kaba hikai ban leh shiliang ban iaid lait ia ki nongialam shnong haba wan kano kano ka skhim ha ki shnong ki thaw.
Shillong, 26 Jymmang:Ka FKJGP mynta ka sngi, ka la wan sha DTO office, Lachumiere ha ka jingialam jong U Bah Reginald Thabah Asst.
Inforamtion Secy, Seng Kmie bad ka jingiadon lang U President ka Malki Circle Bah Raja, ban tohkit halor ka jingdawa pisa jong uwei u MVI, na uwei u khynnah uba wan ban leh test ha DTO office bad ia ka sakhi la ioh na ka mobile recording bad la kren shai ba utei u MVI, U Bah Shylla u lah pan da ka pisa ban iathuh ia ka signal test na u nongshah kylli.
Hadien ba ka seng ka lap ia ka sakhi kaba biang kumta ka la leit mar mar sha ka tei ka ophis ban pan ia ka jingpynshai ha kaba iadei bad kane ka kam dawa pisa na ki paidbah bad na ka liang ka seng ka lah maham ia ki MVI kiba leh tam ia ki paidbah kiba wan donkam ha ka ophis ka jong ki.
Ka seng, ka la iakynduh ruh ia u DTO Bah H F Khongsit ban pynsngew ha u ia kine ki jingjia ha kaba iadei bad ka jingbym wan trei biang por jong ki nongtrei ha katei ka ophis kaba lah ktah ia ki paidbah ba bun,ka jingbym khein snep bad ka jingkren heh jong ki nongtrei bad ka jingioh laisen jong ki briew kiba heh ba hain bad ki briew jong ki nongmihkhmat (MLA) khlem da don ki driving test kaba lah ban buh ia ki jingma ia ki paidbah nongiaid nongieng bad ka jingleh lyndet jong ki MVI bad ter ter bad U DTO, u la kubur ba yn sa khot bad pynbeit ia kane ka kam kham kloi.
La ong shuh shuh ba lada ym lah ban pynbeit ia kine ki jingeh ka seng kam banse ban leit noh sha kiba halor kiba lah ban pynbeit ia kane ka kam, ong ka kyrwoh na U Bah Reginald Thabah, Asst.
Information Secy FKJGP Central Body.
Jowai, 26 Jymmang:Ki paidbah khamtam ki nongpang bad ruh ki nongtrei bad ki doctor jong ka PHC kaba don ha Pdeinshakap, ki la ia kynduh jingeh ban ai ka jingshakri kaba biang ia ki paidbah ka thain.
Ka Pdeinshakap PHC ka don haduh 38 tylli ki shnong bad ka jingbun briew kaba la palat pud.
Ki nongpang kiba wan ban thiah pang kim ioh jaka thiah bad ki hap ban thiah ha madan tang ban ioh ka jingsumar.
Katei ka jaka ai jingsumar kaba rit, ha ka jingshisha kadei ban don tang san jingthiah, hynrei na ka bynta ban iarap ia ki nongpang, ki Doctor bad ki Nurse ki la hap hi ban pynbiang sa san tylli, katta katei ka PHC ka don 10 jingthiah.
Hynrei na kitei ki 10 jingthiah, ki don tang phra tylli ki jingthiah kiba dang lah ban pyndonkam.
Nalor katta, ka jingdon ki nongtrei jong ka PHC naduh ki Doctor bad ki Nurse kam iahap shuh ba ka jingbun ki nongpang.
Ym duna ia ka 120 ngut ki nongpang kiba wan shim dawai man ka sngi na ki 38 shnong katba ki Doctor ki don tang ar ngut kiba kynthup ia uwei u Doctor MBBS bad uwei u Doctor Ayush.
Ki don tang 4 ngut ki staff Nurse – ar ngut na ki kidei kiba la thung tang kum ki contract.
Uwei u Pharmacist uba don tang mynsngi bad uwei u Lap Technician.
Tang kawei ka LDA, ym don UDA.
Katei ka LDA ka hap ban peit lut ia ki kam ophis bad ka jingkhia kam kaba palat khamtam ha kaba iadei bad ki Birth Certificate.
Ka PHC ka don saw ngut ki nongtrei grade IV.
Na ka liang u Rangbah Shnong ka Pdeinshakap, u ma Forward Shylla u la ong ba kane ka PHC ka la ai ka jingshakri kaba bha tam ia ki paidbah ka thain bad baroh kiba trei ha katei ka jaka kidei kiba trei shitom hynrei ngi kum ka shnong bad kum ki paidbah ha kane ka thain ngi iohi ba ka jingkhia ka kam jong ki ka la long shaba palat.
Ki kamra thiah pang ruh ki long kiba jaw um.
Tang shu slap baroh ki kamra ki la dap um lut namar ka jingjaw um, la iathuh kawei ka longkmie kaba ap nongpang.
Na ka liang ki Doctor bad ki Nurse ki la pynpaw ba katei ka PHC ka la donkam ia ka iing dewbilat kaba thymmai namar katei ka iing tin ka la jot bad rim palat.
Na ka liang u Rangbah shnong u la ong ba ka bor shnong ka la dep thoh sha ka tnad naduh u snem 2015 hynrei ka tnad kam pathiaw satia ia ka jingud jong ki.
Shillong, 26 Jymmang:Tang mar ia sdang ka jingiateh lok hapdeng ka HSPDP bad ka UDP ban ia treilang ha ka elekshon MLA 2018 ha ka jylla, ka la sdang ruh ka jingpait jingpra bad ka jingduh nong ba nyngkong eh ka dei ka UDP ha kaba mynta ka sngi la pynduh pyndam syndon ia katei ka seng ha Nongkrem Konstitwensi.
U General Secretary ka UDP Npngkrem u bah Teiskhem Kharmuti u la iathuh ba mynta ka sngi ka la don ka jingialang jong ka seng UDP Nongkrem bad ha katei ka jingialang kaba la donlang u MDC bah H.
S Shylla la pynwai noh ia katei ka seng bad la pynduh pyndam noh shisyndon.
U bah Teiskhem u la ong ba ia katei ka rai la shim hadien ba ka Party ka la iatai sani bha bad ka la lap ba u President Rangbah ka UDP u Dr.
Donkupar Roy um shym la kynjoh ktien tang shi kyntien ruh ia ka Circle, hynrei u la shim beit beit ia ka rai ban ia treilang bad ka HSPDP tang lyngba ka jingiakynduh sop sop tang 2 ngut hi bad u bah Ardent M Basaiawmoit President ka HSPDP.
U bah Teiskhem u la ong ba la pynkhlain ia ka UDP ha Nongkrem ha u 2016 da ka jingthmu ban pynrem ia u bah Ardent MLA ka Nongkrem bad dei halor katei ka nongrim ba ka HSPDP ka la shah rem kput ha ka elekshon MDC shiteng samoi.
“U Dr.
Don um shym la khein snep ia ki 6097 vote ka Nongkrem hynrei u kheiñ kordor ia ka 4122 vote ka UDP, ngi nangkhmih lynti ba un pan jingmut na ka Circle hynrei u leh donbor pynban" ong u bah Teiskhem.
U bah Teiskhem u la ong biang , “Ngi la isih palat ia u MLA jong ngi u bah Ardent, ngi la trei shitom ban pynjop ia u bah Shylla ban pynrem ia u ha ka elekshon MDC shiteng samoi bad ngi la ioh jingjop, ngi da thrang eh ban pynrem biang ia u bah Ardent ha u 2018 bad ngi don ka thong ban pynrem beit hynrei u President ka UDP u nguid noh ia la ka prie tang na ka daw ba u tieng ioh u bah Teinwell u ia leh pyrshah ia u , u tieng ia ka PDF" ong u bah Teiskhem.
Lah ban kdew ba ka UDP ha Nongkrem ka la kam ba ka jingjop ha ka MDC elekshon ka dei tang ka Yellow Card hynrei ha u 2018 kan ai Red Card ia u bah Ardent, haba ia kren halor katei ka bynta u bah Teiskhem u la ong ba kiei kiei kin sa nang paw nangne shakhmat.
Lah ruh ban kdew ba u bah Shylla ka UDP u la ong ba ka HSPDP kam shym la poi shuh sha ka phainal naba kam wan tang ha ka kyrdan ba-ar ruh hynrei ka la hiar sha ka kyrdan ba-lai ha ka MDC elekshon, halor katei ka bynta ruh u bah Teiskhem u la ong ba yn ia sa ia kren hadien.
Kham hadien u bah Teiskhem u la ong ba bun kiba la phet seng na ka UDP hynrei don tang katto katne ngut kiba dang neh bad ka UDP.
Nongpoh, 26 Jymmang:Uwei u khynnah skul jong ka St.
Paul Higher Secondary School, Nongpoh, uba la tip kyrteng kum u Pius Sharma (13) bad uba dang pule klas V1 u la mynsaw jur hadien ba ka kynroh kaba dang shu shna thymmai jong katei hi ka skul ka la khyllem kynsan ha kawei ka dukan kaba don hajan jong katei ka skul bad ha ha katei ka jingjia ka la bhan ruh ia utei u khynnah uba dang don ha katei ka dukan.
Kane ka jingjia ka la jia mynta ka janmiet ha ka por 4 baje 20 minit, namar ha katei ka por ka don ruh ka jinghap slap kaba jur bha ha Nongpoh bad ka daw kaba la pynlong ia utei u khynnah ba un shah bhan ha katei ka kynroh, ka dei ruh hadien ba u leit ban rieh slap ha katei ka dukan.
Ia u ne u khynnah skul u ba la mynsaw jur na ki bynta jong ka khlieh bad ka kjat la ioh ban sei noh, namar ka jingkloi iarap da ki briew kiba don hajan jong kane ka dukan bad ruh ban rah mar mar sha Bethany Hospital, Nongpoh ban ioh ia ka jingsumar kaba kyrkieh.
Haba ia kren bad I Sr.
Jemma J.
Dkhar, Headmistress jong ka St.
Paul Higher Secondary School, I la iathuh ba katei ka jingjia ka la jia ha ka por ba u dang hap slap jur bha ha Nongpoh, bad ka dei ruh ha ka por ba dang shu wai skul, ha kaba u tei u khynnah skul u la mih na ingskul bad leit ban rieh slap ha katei ka dukan kaba don hamar pyrshah jong kane ka skul.
Ka Sr.
Dkhar ka la ong ruh, ba tang mar ia ioh jingtip halor kane ka jingjia na ka liang ki nonghikai ha ryngkat bad ka ki la leit mareh mar mar sha katei ka dukan bad ruh ban iarap sei ia u tei u khynnah u ba la sahkut hapoh ki maw bad ka khyndew, bad mar mar ia ioh sei ia u la rah noh sha Hospital ha Bethany ban ai ia ka jingsumar bad ruh ban leh ia ka X-Ray.
Shillong, 26 Jymmang:Ki pulit ka Meghalaya ki dang sah ha ka umdum halor ka jingjah jong ka samla Lammidaki Rymbai 24 snem kaba shnong Iaiong, Jaintia Hills ha Guwhati watla, ka kam ka la iaid la saw bnai eiei mynta.
Haduh mynta,katkum ka jingiathuh jong u Bah Syiem, ki pulit ki la ioh ban kem ia uwei u briew (khar Assam) uba dei na Kamrup, uba dei u samla barim katei ka samla hynrei u la iakhlad noh bad ka.
“Ngi la buddien ia u bad la lap na Kamrup, ka Kamrup district hynrei ha ka jingtohkit um don bynta eiei bad ka hynrei mynta ngi dang tohkit shuh halor kane ka kam ban lap ia ki runar", la ong u Bah Syiem.
Ha ka jingiakren bad u Superintendent of Police (Crimes) ka East Khasi Hills mynta ka sngi, u Bah Vivek Syiem u la ong ba ki pulit ka Meghalaya ki dang sah umdum namar ba kane ka kam, ka hap ha ka kti jong ki pulit ka Assam hynrei watla katta ruh ki la pyrshang ban iatreilang bad ki pulit Assam ban thwet ia kiba donkti halor kane ka kam.
U Bah Syiem, u la ong ba ki pulit ka Dispur, Assam kim shym la shim khia bha ia kane ka kam bad dei halor kane ba ka kmie jong katei ka khynnah ka Kong Jemina Rymbai ka la leit ban pan jingiarap na ki pulit ka jylla halor kane ka kam.
Kane ka jingwan jong kiba haiing jong katei ka samla ba la shah rahbor, ka long hadien shi bnai ba ki la dep ban ujor ejahar ha Dispur Police station hynrei kim shym la leh eiei ban tohkit.
Ka samla Lamidaki Rymmai kaba trei pyntbit (internship) ha ka GNRC Hospital, Guwahati, ka la jah naduh ka 2 tarik Rymphang 2017.
Katkum ka jingiathuh I kmie jong kane ka samla, I Kong Jemina Rymbai, ka khun jongi, ka dei kaba pule nurse ha International Hospital Guwahati bad ka leit pyntbit ne intership ha katei ka hospital.
I kmie jong kane ka samla, I la iathuh ba ka khun jongi, ka la shah rahbor ha ki runar bym lah ban tip haduh kine sngi watla ki pulit ka Assam lyngba ka jingshim khia jong ki pulit ka Meghalaya, ki la ioh kem uwei u briew uba don ka mobile jongi.
Hynrei kaba sngewsih ka long ba haduh mynta kam shym la iaid shaphrang kane ka kam namar ba ki pulit ka Assam kim shym la shim khia satia.
Shillong, 26 Jymmang:Ka jingiatan tyllai hapdeng ka Mawpat bad Mawlai ia ka C&RD Block Mawlai ka nangjur bha mynta.
Ki lad khubor ki la iathuh ba ka sorkar ka la shem jingeh ban shim ia ka rai ba khadduh shano ban ai bad ka dawbah ka dei ba ka la don ka jingkyntur na baroh ar ngut ki nongmihkhmat jong ka seng Congress kata u bah A.
L Hek MLA u kwah ban rah sha Mawpat katba u bah P.
T Sawkmie MDC pat u pynbor ban rah sha Mawlai.
Ki lad khubor ki la iathuh ba u bah Hek u la byrngem ba lada rah sha Mawlai bad pynduh ia ka Mawpat un mih noh na ka seng Congress katba u bah Sawkmie ruh u la byrngem ba lada rah sha Mawpat un mih noh na ka seng Congress.
Ki lad khubor ki la iathuh shuh shuh ba ki nong Mawlai ki la byrngem ba lada jia ba u bah Sawkmie uba don hapoh ka seng Congress um lah ban wanrah ia ka Block sha Mawlai kin ym ailad ia ka seng Congress tang ban ialap elekshon ruh bad dei na katei ka daw ba la ong ba u lah ban mih noh na ka seng Congress lada ka sorkar kam ai sha Mawlai.
Lah ban kdew ba baroh ar tylli kitei ki shnong ki la dep tyrwa ha la ki jong ki jong ki jaka sha ka sorkar ban tei ia ka Block Mawlai hynrei la ong ba ka sorkar ka don ha ka jingeh mynta bad kam lah ban shim ia ka rai ha kaba la iathuh ruh ba katei ka kam ka lah ban sahteng shuwa bad yn ym lah ban shim rai shuwa ka elekshon.
Shillong, 26 Jymmang:Ka la mih pyrthei, ka shithi, kaba iadei halor ka bor jong ka Khasi District Council bad katei ka paw pyrthei, halor ka jingdawa jong ka Council ban mynjur ia ka Village Adminstration Bill lane ka VAB, 2014.
U Ajay Kanoujia, Director NE II, ula phah shithi sha U MS Rao, Principal Secretery sha U Lat ka Jylla, Meghalaya, ha U Kyllalyngkot 2016, kaba long la 6bnai tam mynshwa, ha kaba u jubab ia ka shithi, kaba la phah da U Rao, ha 10tarik Nohprah 2015.
Ki mat kiba la pan jingshai na ka tnat kam poh iing jong ka sorkar India, ki long ba kat kum ka paragraph 3(e) jong ka Sixth Schedule, ia ka jingjied ia ki dkhot sha ka District Council, ka dei ban iaid da ka jing ia thep vote jong ki paidbah bad la ong ruh ba ki Village Council lane ki dorbar shnong bad ki Town Committee ruh kumjuh, ki dei ban jied da ka jing ia thep vote paidbah, hynrei ha Meghalaya, ym pat shym la jied satia da u paidbah, ia ki dorbar shnong lane ki Village Council.
La pyni shuh shuh ba ha ka jing ia soi soskular hapdeng ka ANVC bad ka sorkar India ryngkat bad ka sorkar Meghalaya, la kren shai ba ka donkam ban don ki dorbar shnong, kiba da jied da u paidbah bad kumta, ka dei ban iaid ha kajuh ka rukom ha Khasi bad ha Jaintia Hills District Council; hynrei la ong ba ha ka mat jong ka VAB, katei kam shym la kynthup satia.
Katei ka shithi, ka kdew ia ka Paragraph 3(g) jong ka Sixth Schedule, ka ai bor ia ki District Council, ba kin thung ia ki Syiem lane ki Rangbah Shnong, ha kito ki jaka ba don ki trai shnong bad la bthah, ba ym dei namarkata ban pyn ia khleh lang hapdeng ka paragraph 3(e) bad ka paragraph 3(g) bad la bthah ba ym bit ban pyn iakhleh ia kane ka kam, halor ka phang jong ka riti dustur bad ka rukom jied nong mihkhmat jong kane ka juk, namar ba kan ialam bakla ia ka jingmut jong ka riti synshar Ri.
Ha ka mat jong ka VAB, la ong shuh shuh ba tang ki Khasi, kin lah ban don bynta ha ka Dorbar Shnong bad ba kin jied ia ki dkhot jong ka Dorbar bad la kylli namarkata ia ka bhah jong kiwei pat ki jaitbynriew bad ki kynthei ruh kumjuh bad la ong ba ka jingjied ka dei ban long ia baroh bad ym dei ban pynduh ia ka bhah jong ka synshar paidbah ia kiwei ruh ki jaitbynriew.
U Ajay Kanoujia, u ong shuh shuh ba ka don ka mukotduma ha Meghalaya High Court, kaba ong ba haba ka Meghalaya, ka la ioh ia la ka jong ka Jylla, kumta la dei ban pynduh noh ia ki District Council, namar ba ka Jylla Meghalaya, ka dei kaba la synshar hi da ki trai jylla suda bad ba ka Sixth Schedule, ka don bynta, tang mynshwa ha ka por ba ka Meghalaya, ka dang don hapoh ka Jylla Assam.
Katei ka jingpan jingpynshai ka ong shuh shuh ba ka rukom trei kam jong ki Dorbar Shnong, ha kaba pyniaid ia ki skhim bapher jong ka sorkar, dei ban da peit bha bad katei ka dei kaba la leh ha kiwei pat ki bynta bapher jong ka Jylla.
U Bah John F Kharshiing, haba iakren bad U Rupang, u iathuh shuh shuh, ba lada ka poi sha ka kutlad, ba ka sorkar India, kam ithuh ia ka jingiasoi jong ki khlieh nongsynshar bad ka sorkar India, kumta ki Dorbar Hima Khasi, kin hap ban leit tied jingkhang sha ka United Nations lane sha ka kashari jong ka pyrthei.
Shillong, 26 Jymmang:Ka jingiasam konstitwensi hapdeng ka HSPDP bad ka UDP kam pat poi satia hynrei ka dang shu don tang ka jingiakren ban ia treilang ha ka elekshon 2018, hynrei ki kynrum kynram ki la sdang ban mih da kaba pynduh pyndam shuwa ia ka UDP Nongkrem.
Kitei ki kynrum kynram ki la sdang mih ruh ha Mylliem konstitwensi ha kaba ki lad khubor ki la iathuh ba u bah Hamlet Dohling ka UDP un ym shong da lei lei ruh ban ailad ia ka kong Teilinia Thangkhiew.
Haba ia kren bad u bah Hamlet Dohling u la ong ba haduh mynta um pat kwah ban ong eie namar ka jingiakren hapdeng ka HSPDP bad ka UDP kam pat poi sha kaba kut hynrei ka dei tang ka jingsdang.
Hynrei ki lad khubor ki la iathuh ba utei u kyrtong ka UDP na Mylliem ha u 2013 u la pynkhreh bha ialade ban ia khun ha u 2018 bad la ong ba watla kan don ka jingisam konstitwensi hapdeng ka UDP bad HSPDP bad watla kan mih ka rai ba ka UDP na Mylliem ka dei ban shongthait noh ban ailad ia ka HSPDP kaba don ia ka MDC , u ba hHamlet un ym shong satia bad un ia khun beit ha ka elekshon.
Ka khubor na u briew ba iajan eh bad u bah Hamlet ka la ong ba u dei u briew uba la trei la 5 ne 6 snem mynta wat hadien ka jingshah rem ruh bad kam don jingmut ia u ban shong.
Shuh shuh u la ong ba ki nongmihkhmat kiba jop ki khlem trei kumba trei ma u man ka sngi bad u la ong ba ka Mylliem konstitwensi ka donkam ia u briew uba smat.
La pyrshang ban ia kren bad u MDC ka Mawthadraishan u bah Blanding Warjri hato u ailad ne-em ia ka UDP kaba mihkhmat da u bah Brol hynrei utei ruh u la ong ba um pat kwah kren eiei mynta.
KI lad khubor ki la iathuh ba ki don haduh 7 tylli ki konstitwensi kiba ka HSPDP bad ka UDP kin shem jingeh bam shim rai lada jia ba mih ka jingiasam konstitwensi bad kitei ki long ka Mawkynrew kaba u MLA u bah Remington Pyngrope u dei na ka seng UDP bad ka HSPDP hangtei ka don ia u bah Martle Mukhim, Nongkrem ka UDP ka don u MDC u bah H.
S Shylla katba ka HSPDP ka don ia u MLA u bah Ardent M Basaiawmoit, ka Sohra ka UDP ka don ia u MLA u bah Titos W Chyne katba ka HSPDP ka don ia u bah Droi Khongsti uba la iaid shakhmat, ka Mylliem ka HSPDP ka don ia ka MDC kong Teilinia Thangkhiew katba ka UDP ka don ia u bah Hamlet Dohling, ka Mawthadraishan ka UDP ka don ia u bah Brolding Nongsiej MLA katba ka HSPDP ka don u MDC bah Blanding Warjri bad ka Mawkyrwat ka dei kawei pat ka konstitwensi kaba kitei ki ar seng ki la trei bha mynta.
Shillong, 28 Jymmang:U SP (Crimes) ka East Khasi Hills u Bah Vivek Syiem u la ong ba ka jinglong jingman ha sor ka long jai jai bad kam don satia kano kano ka jingjia hadien ba la mih ka jingthang kali hynnin ka sngi ha Jaiaw Langsning bad ka jingpynjulor ia ki tiar ki tar jong kompeni ba shna lynti rel ha Byrnihat, Ri-Bhoi district.
Haba iakren da ka phun, u Bah Vivek u la ong ba ki pulit ki la pynlong ia ka jingpahara kaba biang bha ban khang lypa ioh don kano kano ka jingjia hadien ba ka mih ka jingthang kali ha ka nongbah hynnin ka sngi.
“Mynta ka long jai jai, ym don eiei", la ong u SP (Crimes), haba iakren bad u nongthoh khubor.
Lah ban kdew ba hynnin ka miet Saitjain ha ka por kumba 9 baje mynmiet ki briew kiba ym lah ban tip ki la leit ban kawang petrol bom ia ka ophis jong ka tnad Social Welfare kaba don ha Malki kaba dei ka jaka ai jinghikai ki riew kynthei.
Katkum ka jingtip, la iathuh ba kala don ruh ka jingkawang petrol bom ia ka Rynjah Police station, hynrei ha kine ki ar tylli ki jingshah kawang petrol bom kam shym don kano kano ka jingjulor.
Na ka liang jong ki pulit mynta ki dang thwet jur ia kine ki riew bym man.
Ha kawei ka liang, la iathuh ba hynnin ka janmiet, la don ruh ka jingkawang bomb ha Laban.
Ki pulit kila iathuh ba u petrol bomb ha Laban mar pyrshah ia ka Pine Mount School por 9 baje janmiet katba kiwei u petrol bomb.
Hynnin ka janmiet, ki saw ngut ki briew, ki bym lah ithuh, ki la thang ruh ia kawei ka kali sorkar, kaba don ia u number ML 01 6971 ha Mahari Petrol Pump ha Jaiaw Langsning, kaba dei ka kali jong ka tnat trep.
U nongniah jong katei ka kali, U Bah B Mawroh, u iathuh ba ka don ka komiti jong ka Public Service Commission bad ia katei ka kali, la ai ba un pyndonkam, U Disrict Sericulture Officer jong ka Ri, U Bah R B Lyngwa bad U Bah Mawroh, u iathuh ba u dang shu wan phai na ka jingialang, hynrei, ynda poi ha Mahari, ki saw ngut ki samla, ki la phah ba un hiar mar mar na ka kali bad ki la thang, da kaba khalah da ka petrol.
Lah ban kdew ba kane ka jingjia ka la wan pur sha sor hadien ba ar ngut ki nongialam ka KSU North Khasi Hills hynnin ka sngi ki la shah kem ha ki pulit ka Ri-Bhoi kynthup u Ferdynald Kharkamni u president ka Khasi Students Union (KSU) North Khasi Hills unit bad u Son Nongkhlaw, u organizing secretary KSU sengkmie halor ka jingkynnoh ba ki la donkti ban leit pynthut ia ki nongtrei ka kompeni ba shna lynti rel.
Shillong, 28 Jymmang:“Ka rai jong ka UDP bad ka HSPDP ha ka 25tarik Jymmang 2017, ka biang ban long tang um ka jingsdang, hynrei lada ki pyrkhat ba tang katto ka la biang, ngan ym don eiei shuh ban ong" ong ka kyrwoh jong U Bah HS Shylla MDC jong ka seng UDP.
U MDC, ula ong ruh ba katei ka rai, ka dei kaba shu rai kyrkieh, khlem da kynthup lang ia ka KHNAM bad ka PDF bad khlem da pynpaw ia ka jingdonkam ia ka jingnoh synniang lang jong ki khraw pyrkhat jong ka jaidbynriew bad ia ki Seng Bhalang kiba la im sngi da ki snem ki snem khlem thait ban peitngor ia ka khia ka shon bad ka iap ka im jong ka Ri bad ka Jaidbynriew.
U Bah Shylla, ha katei ka kyrwoh khubor, kaba ula pynmih mynta ka sngi, ula ong shuh shuh “Ka jingai jingmut jong nga ka thew ia ka lynti bah, ym tang ban pynjop elekshon ia ki katto katne ngut, lada ka jingai jingmut jong nga ka long tang katkum ka jingmut jong kine ar ngut ki President badonburom ka UDP bad HSPDP, ka la bha ia nga ban ym buh jingkyrmen shuh ha ki Seng Riewlum.
Ka jingiamynjur kyrkieh halor kane ka jingiatreilang kaUDP bad HSPDP ka la pynjot bun ia ka UDP namar ba u President ka UDP u la shu pyndem ia lade ha u President jong ka HSPDP tip na kano daw.
Kumta ka jingkitkhlieh baroh kan hap ha u President ka UDP lada kaei kaei kaba sniew kan jia ia ka UDP ha kine ki sngi namar I la shu pynbeit sop sop kat ia kane ka jingiatrei lang naduh kaba sdang kaba la pynsngewsih ia ki katto katne ki MLA ka UDP bad ruh ia katto katne ngut ki Samla bad ki Rangbah".
U Bah Shylla, ula sot ruh ia ka jingiakren jong U bah Ardent bad U Rupang, kaba la pynmih ha ka 19tarik Jymmang 2017, ha kaba U bah Ardent Basaiawmoit, ula ong “Ka rai u briew shimet, ym lah ban ong ei ei.
Ngan ong nga sngew kumno, haba ki briew ki kwah kyrshan, ngi ia trei ia ka kam, ba ki briew kin kyrshan.
" Halor katei ka mat, U bah Shylla, ula ong “Phi tharai ki paidbah na ka UDP kin nud shuh ban leit kyrshan ia I Bah Ardent bad ban leit wad jingiarap haba donkam hadien ba la jop ia ka elekshon? Namar khlem pep in ong ia ki ruh – “Ka dei ka rai jong phi shi met ba phi ia kyrshan ia nga, ngan ong kumno haba phi ia kwah hi ban kyrshan? – khamtam haba I la dep kren shai kdar ha ka jingialang ha Lad Nongkrem dang shen ba ka kam jong I ka dei kum u nongiasaid ym kum u nongleh isynei".
“Kumta, na ka liang jong nga ngan dang hap ban shong pynjahthait shwa shipor shwa ban shim pat ia ka rai kaba thymmai" ong shuh shuh ka kyrwoh U bah Shylla.
Jowai, 28 Jymmang:Hadien ba u la shah shoh ha Khliehriat halor ki kam tuh, u Batskhem Pala (18 snem shiteng) uba ju tip ruh kum u Fridi bad Friday, u la shah kem mynhynin ka meit na Ladrymbai, Rymbai-road ha ki paidbah kiba la beh thong ia u hadien ba u la shoh bad lute haduh T.
4500/- ia u sper driver trok ha Moolamanoh, East Jaintia Hills.
Utei u sper driver jong ka trok NL01G-5115 uba la tip kyrteng kum u Eyoudcious Dkhar uba na ka shnong Rymbai u la shah bom kyndit ha utei u bat skhem da u nar lever (Lyngka) na khlieh haduh ba u la iapler bad kumta hi utei u Batskhlem u la sei iaka pisa 4500 ban phet.
La iathuh ba ki don ki briew kiba iohi ia kane, mar mar ki la iarap ia utei u ba shah shoh bad beh thong ruh ia utei u Batskhem bad ynda la poi ha Rymbai Road Ladrymbai, ki paidbah ki la ioh bat ia u bad ki la aiti noh ia u sha ki pulit.
Utei u Batskhem u la shah bom shah shoh ha ki bun ngut ki briew ha Khliehriat bad ia ka video kaba la ring la pynsaphriang ruh ha Facebook.
Ka jingjia shah shoh jong u ka la jia ha ka 13 tarik bad na ka liang ki pulit ka EJH ki la wad ia u sha baroh ki jaka ai jingsumar shaduh NEIGRIMS namar hadien ba la iohi ha ka video ia ka jingshah shoh jong u ki dang mut ba u la shitom jur hynrei kim lap satia ia u.
Dei ka 15 tarik ba utei u Batskhem u la wan pan kam Handyman na u driver katei ka trok katba ka dang pynhap dewiong ha Star Cement.
Namar ka jingisynei, u driver katei ka trok u la ai kam ia u.
Hynnin ka meit sngi Saitjain, u driver katei ka trok u la buh noh ia ka trok ha Moolamanoh ha jan iing u trai kali bad ia lade u la leit sahnoh sha Musniang sha iing la jong bad shaniah ha u driver spare bad ha utei u Handyman (Nongbud( ban peit ia katei ka trok.
Utei u driver spare bad utei u handyman, ki ia shetja ha jan katei ka trok bad katba dang shet ja, utei u Batskhem u la tied kyndit ia utei u driver spare da u Lyngka.
Utei u driver u la ai ruh ka pisa 4500 ha utei u driver spare na ka bynta ban thep umphniang ha katei ka trok.
Hynrei utei u Batskhem u la rong noh ia katei ka pisa mar syndep tied ia utei u driver spare uba la thiah iapler ha ryngkat ka jingphlei snam na shyllang mat.
Utei u Batskhem Pala udei na ka shnong Sutnga Pohshnong bad um dei satia u khunswet, hynrei u dang don ka kmie bad 7 ngut ki hynmen ki para.
Ka khubor na Sutnga ka la iathuh ruh ba u la shah kem bun sien ha ki VDP shnong halor ka kam tuh kam thiem jong u bad halor kiwei kiwei ki kam runar jong u.
Um ju nud ruh ban poi sha shnong namar ki kam runar jong u.
Ha khliehriat ruh, la shoh ia bom ia u namar ba u la tuh ia ka Blanket, ka TV bad ka Woofer jong kawei ka samla ba pule ha Khliehriat Higher Secondary School kaba sahwai ha iing u Bhalang Shylla.
Ki la suba bad ki la kynra ia ka kamra ba u sah bad la lap ia kitei ki tiar.
U Batskhem u dei uba trei bad uba sah ha iing u Bhalang Shylla ha Khliehriat.
Hadien ba la lap ia kitei ki tiar ki la bom la shoh ia u bad la don kiba ring video bad post pat ha Facebook.
Ki pulit ki dang wad ruh ia kito kiba donkti ban shoh ia utei u Batskhem bad ia u Batskhem ruh la pynngat ha ki kyndon ain shoh briew bad lute.
Nongpoh, 28 Jymmang:Shisngi hadien ba ki dkhot ka Khasi Student Union (KSU) ki la leit ban hiar thma ia ki nongtrei ban shna ia ka Steshon Rel ha shnong Ronghona, da kaba bom naphang ia ki nongtrei bad pynjulor ruh ia ki kor ki bor Mashin kiba don ha katei ka jaka, ha kaba katei ka jingjia ka la bteng wat ha Nongpoh Police Station, namarba ka la don ka jingiapyni bor hapdeng ki bor pulit bad ki dkhot ka KSU, kaba la pynher mynsiem ia ki paidbah kiba don ha Nongpoh bad ha katei ka jingjia ki Pulit ka Ri Bhoi, ki la kem ia arngut ki nongialam ba hakhmat ka KSU.
Halor jong kane ka jingjia, haba ki nongthohkhubor ki la pyrshang ban wad jingtip na u DC ka Ri Bhoi, u la ong ba ka ain hi kan ym mab ia kito kiba donkti ha ka ban leit hiar thma ia ki nongtrei bad pynjulor ia ki Mashin kiba don ha katei ka jaka kaba la thmu ban shna ia ka Steshon Rel.
U la iathuh ruh ba katkum ba ka long mynta, ki pulit ki la kem ruh ia 2 ngut ki nongialam ba hakhmat ka KSU ba kynthup ia u Son Nongkhlaw Asst.
General Secretary ka sengkmie bad u samla Ferdynald Kharkamni, President ka KSU, North Khasi Hills District bad kine baroh ki dang don hapdeng ka jingtohkit ki pulit.
Haba iadei bad kane ka jingjia, na ka bynta ban wanrah ia ka shongsuk shongsain bad ban khang na ka jingialum bun briew kaba palat ia ka 5 ngut, mynta ka janmiet u DCka Ri Bhoi, u la pynjari syndon da ka kyndon ain 144CrPC ha Ri-Bhoi District, lait noh tang ha ki skul, college bad ki jaka pule.
Na ka liang u DC ka Ri Bhoi, u la kyrpad sha baroh ki paidbah bad ki dkhot ka seng ba kin nym pynmih shuh ia kino kino ki jingkulmar bad huri ka hura kaba ktah ia ka shongsuk shongsain jong ki paidbah ha ka Distrik hi baroh kawei.
Katba na ka liang u Ramesh Singh SP ka Ri-Bhoi, u la ong ba kat haduh mynta ki pulit ki la ioh ban kem tang ia kitei ki 2 ngut hi ki nongialam ba hakhmat ka KSU, hynrei kumba ka long mynta haduh 3 tylli ki ejahar la ujor pyrshah ia ki dkhot ka KSU bad kata ka long na ka liang ka NF Railway, na ki Pulit bad na ki Bor District ka Ri Bhoi.
U la iathuh ruh, ha katei ka jingleit ban hiar thma da ki dkhot ka KSU ha katei ka jaka kaba dang pyntrei ia katei ka Steshon Rel, haduh 5 tylli ki trok dumper ki la shah pynjulor bad kawei kaba la shah thang, 2 tyllli ki JCB, 5 tylli ki Excavator bad kawei ka Vibrator ka la shah pynjulor bad ha katei ka jingjia 3 ngut ki nongtrei ki la mynsaw bad haduh mynta ka sngi haduh 10 ngut ki pulit ki la mynsaw.
Namarkata, na ka liang liang ki bor Pulit kin dang pynkhlain shuh shuh ia ki bor pahara da kaba wanrah shuh shuh ia ki pulit CRPF bad ki Additional Battalion na ka jylla ban tem ia ka huri hura bad ka shongsuk shongsain ha Ri-Bhoi District.
Hynnin ka sngi, ha ka jingleit hiar thma jong ki samla KSU, la iathuh ba ki don kumba 200ngut eiei bad mar ia poi ha Ronghona, ki la shoh pynmynsaw ia 4ngut ki pulit bad ki la thang ia ki trok bad kiwei de ki tiar, kiba tih surok rel ha katei ka jaka bad nangta, ki la shoh pynmynsaw ruh ia 3ngut ki nongtrei kiba don ha katei ka jaka, kiba dei ki bar Jylla.
Kam kut tang katta, hynnin ka janmiet, ka la don ka jingshah bom lathi jong ki dkhot ka KSU ha Nongpoh, ha ka por ba ki leit ia kynduh ia U Deputy Commissioner jong ka Ri Bhoi District; hynrei haba ka jingiakren kam poi sha kaba ia sngewthuh, ka la sdang mih ka jing ia huri hura bad mar kumta, ki bor pulit ki la sdang ban bom lathi bad ban beh krad ia ki dkhot jong katei ka seng, kiba don ha khmat ophis jong U Deputy Commissioner.
Shillong, 30 Jymmang:Ka Seng HSPDP ka pynpaw ia ka jingsngewkhia ka jong ka halor ki jingjia ha kine ki khyndiat sngi ba la dep ha kaba iadei bad ka jingpyntrei ia ka kynti rel ha Byrni, Ri Bhoi district.
Ha ka kyrwoh ba la phah da u Chairman ka Media Cell jong ka party u samla Londoner.
M.
Sohtun, u la ong ba ka sorkar ka dei ban shim ia ka jingkit khlieh lada mih kino kino ki jingjia kiba ktah ia ka suk ka sain jong ka jylla namar ka sorkar ka khlem shim khia ia kane ka kam wat hadien shibun ki jingpynsngew na ka liang jong ki MLA ka party ha Iing dorbar bad kumjuh ruh ka jingpyrshah na ki seng bapher bapher.
Ka seng kam pyrshah ia ka roi ka par hynrei ka ieng pyrshah pat ia ka jingwan tyllep ki briew nabar.
Ka seng ka sngew ba ka sorkar ka lah dei ban pyntreikam shwa ia ki lad ki lynti kiba lah ban khanglad ia ka jingwan rung kyrthep ki bar jylla ha shwa ban pyntreikam ia katei ka lynti rel.
Ka seng HSPDP ka ieng ha ka nongrim ba kan ieng pyrshah beit ia ka rel kit briew hynrei ka pdiang pat ia ka rel kit mar tang lada ka sorkar ka wanrah shwa ia ki lad jingiada kiba lah ban khanglad ia ka jingwan rung kyrthep ki bar jylla.
Pyllait ia ki nongialam khlem kano kano ka kyndonKa Khasi Students’Union Jaintia Hills Dist (KSUJHD) ka pynrem jur ia ki pulit ka Ri Bhoi District namar ka jingshoh bad bom dusmon ia ki dkhot ka seng.
Kane ka jingshoh bad jingbom ki pulit ia ki dkhot ka seng ka pynpaw ia ka jinglong riewkhlaw ki bor ka ain.
Ka jingshah bom shah tied bad ka jingpynngat ha ki kyndon ain bapher bapher ia ki dkhot ka seng ka long pynban kumba ai ding ha u langiap.
Namar ka jingbymlah shah shuh ia ka jingleh donbor ka company infrastructure ban pyntrei jubor ia ka lynti rel ha Byrnihat khlem da ioh ka NOC na ka KHADC bad ka jingbympat lah ka sorkar u Mukul ban wanrah ki ain ban teh lakam ia ka jingrung kyrthep ki mynder ka pynlong ia ki dkhot ka seng ban hiar thma kynsan ia ka ktem katei ka company.
Nalor ba ka KSU bad ki paidbah ki pynpaw ia ka jingpyrshah ia ka lynti rel, hynrei katei ka company ka iaid beit shaphrang ia ka jingtrei.
“Ka jingshah hiar thma ha kato ka sngi ka long tang ka jingsdang.
Lada phi kwah iaka shongsuk shongshngaiñ hapoh ka jylla te sngewbha pyllait mardor noh ia ki nongialam khlem pynngat ha kano kano ka kyndon bad pynsangeh noh iaka jingpyntrei lynti rel, ne mad Jingiakhih ngi lah long kiba lah khreh ban iakhih lada ha kano kano ka bynta ruh", ong ka kyrwoh na U Ohibait Dkhar President (KSUJHD).
Pynrem ka KHNAM ia ka ishu lynti relKa KHNAM ka pynrem jur ia ka jingleh kyllut jong ka sorkar MUA-II halor ka mat lynti rel.
Ka jingdawa ban wanrah ia ki lad ki lynti ki ba biang ban khanglad ia ka jingrung kyrthep jong u mynder ka dei ka mat jingdawa jong u ba bun balang ha shwa ban pyntrei ia ka lynti rel.
Hynrei la iohi ba ka sorkar jylla kam don jingkit khlieh ia ka bha ka miat jong u trai ri trai muluk.
Ka jingkren jong u MoS R Gohain ha ki bnai ba la dep, ba ka jingwan jong ka lynti rel kam ktah ia ka jingrung kyrthep jong u mynder ka long tang ki jingkren pynbiet.
Ka sorkar jylla ka la shim sting ia kane ka mat, kaba iadei bad ka jingrung ki mynder bad kane ka la pynduh jingkyrmen ia u paidbah.
Ka seng ka sngewdei ban pyrshah ia kano kano ka kam pynroi, kaba ia pein pat ia ka hok ka jong ngi u trai ri trai muluk.
Ka jingbym don jingkit khlieh jong ka sorkar jylla ka la ktah ia ka shongsuk shongsain ha Ri-Bhoi District ka ban rakhe ia ka Silver jubilee jong ka mynta u snem bad ruh ha ka jylla baroh kawei.
Ka District council kam dei tang ka nong sam trading licence pathar ban pynheh tang ka pla tyngka hynrei ka dei ban pyni ia ka la jong ka bor, kane kadei ka jingiuh roit ia ka bor jong ka KHADC, namar wat ka NOC ruh khlem pat ioh na ka KHADC shwa ban pyntrei ia kane ka project, lada ka KHADC ka dang sngap jar kam don jingmut ban kam ba ngi pynneh pynsah ia ka jinglong trai ka jong ngi halor ka khyndew ka shyiap.
Ka District council kam dei ka ejen jongno rejong no ruh hynrei ka dei ka bhah jong ka riti synshar bad ka KHADC kadei ban mih shakmat ban kren bad khanglad ia kane ka project bad lada dei ban ia tynkhuh bad ka sorkar Jylla lane ka sorkar India, ban iada ia la ka jinglong trai ka district council.
Nongpoh, 30 Jymmang:Haba pynshai halor ka jingkam da u C.
P Gotmare, Deputy Commissioner ka Ri Bhoi, uba la ong ba ki paidbah nongshong shnong ka Ronghona ki pdiang ia ka jingwan jong ka surok Rel, u Lambok Rymbai, General Secretary ka Khasi Student Union, North Khasi Hills District, ha ka kyrwoh kaba la phah sha ki nongthoh-khubor, la buh ia kka jingkylli sha u DC ka Ri Bhoi, da kaba ong ba kumno ki paidbah tang na kawei ka shnong ki lah ban shim ia ka rai jong u paidbah ha ka Jaidbynriew Khasi Jaintia.
U la ong ruh, ba bun na ki briew kiba shong ha katei ka shnong Ronghona kim dei ki Khasi bad dei na kata ka daw ki briew kiba shong ha katei ka shnong ki pdiang bad kim sngewthuh namar ba kim dei ki Jaidbynriew Khasi bad ka long ruh kaei kaei kaba ym lah khlem da pynrem ba ki briew ki bym dei Khasi, kim shim ia ka rai ban pdiang ia ka jingwan jong ka Surok Rel sha ka Bri U Hynniewtrep.
“Ha ka Public Hearing kaba la long ha u snem 2011, haduh 80 percent na ki paidbah nongshong shnong ki pyrshah halor ka jingwan jong ka Surok Rel ha ka jylla, ha kaba wat na ka liang ki nongialam ka Byrnihat Sports Association ki kyrshan ban pyrshah ia ka Surok rel, hynrei ka long pat kaba lyngoh ba u DC ka Ri Bhoi un shu pynbna paidbah ba ki paidbah ki pdiang sngewbha ia ka surok rel sha ka jylla" ong u Lambok Rymbai.
Ka seng hi kan iaibuh beit ia ka jingpyrshah ia ka surok rel, katba ka sorkar kam pat lah ban shna ia ki ain ki ban the pyrkhing halor ka rung ka mih jong ki mynder ri sha kane ka jylla Meghalaya, ha kajuh ruh ka por u la ong ba lada kwah ba ka shongsuk shongsain kan don ha Ri Bhoi, ka seng ka dawa ban pyllait noh mardor ia kito nongialam kiba shah kem bad ban sangeh noh ka jingthwet ia ki dkhot ka seng.
Haba iadei bad kane, na ka liang u Bandari Ryntathiang, President ka Confederation of Ri Bhoi People (CORP), ki la ai ka jingkyrshah kaba pura ia ka Khasi Students Union, kaba la ieng ban pyrshah ia ka surok rel, ka CORP ka dawa ruh ia ka sorkar ba ka dei ban pyllait noh mardor ia ki nongialam ba la shah kem ka KSU, na ka bynta ban wanrah ia ka shongsuk shongsain ha ka Distrik, khamtam eh ha kane ka por ba ka Ri Bhoi ka dang don ia ka jingpynkhreh ban rakhe ia ka jingdap ba 25 snem.
Shillong, 30 Jymmang:Mynta ka sngi ka la don ka jingialang jong ka People’s Democratic Forum (PDF) kaba bat ia ka bor synshar ha KHADC.
Haba kren sha ki nongthohkhubor hadien ba la wai katei ka jingialang u CEM ka KHADC u bah Pynshngaiñ N Syiem u la ong ba katei ka jingialang ka la rai ban tyrwa sha ka sorkar pdeng lyngba ka Proposed Amendment Act jong ka 6th Schedule ban pynneh biang ia ki sobjek jong ka Para 12B ka Paragraph 3 ban ai bor ha u Lat ka jylla ban pynmih ia ka hukum ba ki aiñ jong ka sorkar pdeng kin nym lah ban treikam ha ka jylla.
U la ong ba ha u snem 1966 ha ka por ba ka jylla ka dang hap ha ka Assam u Lat ka jylla Assam u la pyllait noh ia ka Limitation Act jong ka sorkar kmie tang da kaba pynmih tang kawei ka hukum hynrei ha u snem 1972 la pynduh noh ia kane bad la wanrah da ka 12 (a) B kaba kdew ba dei tang u President ka Ri u ba lah ban pynmih ia ka hukum ba ki aiñ ka sorkar pdeng kin nym treikam ha ki jylla.
Ha kawei pat ka liang u CEM u la ong ba ka District Council kam shym la ai NOC ban shna lynti rel ha ka jylla bad katei ka dei kaba u kynmaw ba hadien u snem 2013 kam shym la don kano kano ka jingai NOC hynrei u dang hap pat ban peit bniah ioh ka don ka jingai NOC shuwa u 2013.
U la ong ba ka tnad ba peit ia ka lynti rel ka la pan NOC na ka KHADC dei tad hadien ba la mih ka aiñ  Right to Fair Compensation and Transparency in Land Acquisition, Rehabilitation and Resettlement act, 2013.
Ha kaba iadei bad ka jingkam u DC ka Nongpoh ba ym donkam ban shim iaka NOC na ka KHADC, u Bah PN Syiem ula ong ba ka don kawei ka kyndon ain (section) katkum ka Right to Fair Compensation and Transparency in Land Acquisition, Rehabilitation and Resettlement act, 2013 lah ban iaid shakhmat bad kino kino ki project kiba kham kongsan na ka bynta ka jingdonkam u paidbah khlem da donkam ban ioh iaka NOC bad ula ong ruh ba um pat kwah ban kren eiei than halor kane ka bynta hynrei katkum ka jingsngewthuh ka jongu katba ki jaka ki dang hap hapoh ka Sixth Schedule ki donkam ban ioh jingbit na ka council.
Nongstoiñ, 30 Jymmang:Ka ophis jong ka tnad khlaw (Forest) kaba don ha Nongstoiñ West Khasi Hills District, hynnin shiteng synia ka la shah kawang ding ha ki runar ki bym shym la pat la lah satia ban tip la ki dei kiei, kiba la pyrshang ruh ban wiang ia katei ka ophis da kaba pyndonkam da sharak kaba la set bha ha u bilor.
Katkum ka tyllong khubor ba la ioh lum da u nongthoh khubor, la ong ba katei ka jingjia ka la jia ha ka por kumba 1 baje ei ei hynnin shiteng miet bad la ong ruh ba ki runar, ki la wiang ding ia u bilor sharak bad kawang ruh sha katei ka ophis ha kaba katei ka ophis ka la pait noh ki ïit bad ing ruh ka jain pyrda, hynrei donbok ba katei ka ophis kam shym pat la lap ban kem ding namar la kloi ban wan pynlip noh da u nongap pahara katei ka ophis.
Shuh shuh la ong ruh ba hadien katei ka jingjia na ka liang jong u nongap pahara miet jong katei ka ophis, la pyntip noh ia katei ka jingjia lyngba ka phone sha u OC Nongstoiñ Police Station, bad na ka liang u OC ryngkat ka kynhun kiba dang ïaid peitngor kylleng ki jaka mar ia ioh jingtip halor katei ka jingjia mar mar ki la her sha katei ka jaka bad ki la kurup noh ïa utei u bilor umphniang sharak.
Ha kaba iadei bad katei ka jingjia na ka liang jong ki pulit ki la pyrshang ban tohkit bniah ruh ia u wei u draibar jong kawei ka kali maruti car local kaba don marjan bad katei ka jaka, bad ka jingtohkit ban thwet ia ki runar kiba don kti ha katei ka kam ka dang iaid sha khmat bad Kat haduh mynta ba la thoh ia kane ka khubor ym shym pat la lah satia ban tip ia ki runar kiba la pyrshang ban wiang ding ia katei ka ophis.
Ha ka miet 29 tarik u jymmang ka ophis jong ka Meghalaya Power Distribution Corporation Ltd.
, kaba don ha Sohra ka la shah kawang Petrol Bomb.
Ha katei ka jingjia ka jingkhang ïit bad kawei ka shuki ki la julor, ki pulit ki dang tohkit ia ka jingjia.
Nongpoh, 30 Jymmang:Ka Organizing Committee Ri Bhoi District Silver Jubilee Celebration (RBDSJC), ka la pynpaw ia ka jingsngewkhia kaba jur halor ka jingjia kaba dang shu jia shen ha Ri Bhoi, kaba la ktah shisha ia ka shongsuk shongsain ym tang hapoh ka Distrik hynrei ha ka jylla hi baroh kawei.
Haba kren sha ki nongthoh khubor mynta ka sngi ha Nongpoh, u Dr.
Celestine Lyngdoh, Chairman ka RBDSJC, u la ong ba ka Organizing Committee ka khot ka wer ia baroh naduh ki nongialam niam, ki nongialam seng-bhalang riew pawkhmat lem bad ki paidbah nongshong shnong ha ka Dong Ri Bhoi, ba kin wan ban iasnohktilang na ka bynta ban wanrah ia ka shongsuk shongsain hapoh ka Distrik bad khamtam eh ban rakhe da ka jingkmen ia ka Silver Jubilee ne jingdap 25 snem ka Ri Bhoi District.
U la ong ruh, ba ka Organizing Committee ka la rai ban rakhe ia ka Silver Jubilee naduh ka 3 tarik u Jylliew bad ha katei ka sngi yn sdang ia ka jingrakhe da kaba pynlong ia ka jingpyn-khuid shnong, ha kaba ka Committee hi ka kyntu ia baroh ki nongialam bad paidbah nongshong shnong ba kin iasnohkti da kaba pynkhuid hala ki jong ki jong ki shnong.
Ha kajuh ka por ka Committee jong ka RBDSJC, ka la pynpaw ia ka jingsngewsih halor ka jingjia ia ki paidbah reiw ngeit ka Balang u Blei, kiba la kem pang kynsan hadien ka jingiabam ja lang haba la wai ka jingiaseng, kumta ka Committee hi baroh kawei ka phah ruh ia ka khubor sngewlem sha kito ki long iing kiba la kynduh ia katei ka jingjia kaba sngewsih bad kiba la duh noh iala ki jong ki baieid bathoin, ka Committee ka ai ruh ia ka jingkitbok kitwriang sha kito ba dang don hapdeng ka jingsumar ba kin ioh ia ka jingkoit kaba kham kloi, u la bynrap.
Nongpoh, 30 Jymmang:Ka jingiap jong ki briew kiba la kem shitom kynsan hadien ka jingbam ja bad ha doh sniang hadien ba la wai ka jingiaseng ha Nongkya, Ri Bhoi District, ka la nangbteng bad kat haduh mynta ka sngi, la ioh jingtip ba haduh 8 ngut ki briew ki la khlad noh ha ki jaka sumar bapher bapher.
Kiba la khlad noh ki kynthup ia u Welborn Nongkseh, u khynnah ba dang 7 snem uba la khlad ha Usmning CHC bad u Bamyniatoi Rympeit, uba dang 7 snem u la khlad noh ha Bethany Hospital Nongpoh hynne ka step, katba ia kiwei pat kiba la khlad noh na katei ka jingshitom ym shem la pat lah ban ioh ia ka kyrteng kaba pura jongki.
Haba ka jingleit ban iakynduh ia u District Medical & Health Officer, Ri Bhoi District, u Dr.
Bareh Pohchen Lamin, u la ong ba kat haduh hynnin ka sngi Nyngkong, ki la don haduh kumba 212 ki briew ki la shah ktah bad haduh 136 ki la shitom ia kaba ki la shah ban sumar ha ki Hospital kiba don Ri Bhoi bad ha Nongbah Shillong ruh kumjuh.
U la ong ruh, na ka liang ka tnat ka koit ka khiah ha ryngkat ka jingiatreilang bad ki bor Distrik ka Ri Bhoi, ki la ialeh katba lah bad thaw ia ki lad ki lynti ban ai ka jingsumar kaba paka ia kitei kiba la shitom.
Haba iadei bad kane, na ka liang ka tnat jong ka koit ka khiah kan dang pynlong ia ka jingtohkit kaba jur na ka bynta ban lap ia ka daw tynrai kaba la pynlong ia kitei ki briew ba kin shitom hadien ba ki la bamja ha ryngkat bad ka doh sniang, mynha ka sngi u Blei ha shnong Nongkya, u la bynrap.
Haba pyrshang ban wad jingtip na u Bah Lumlang Barim, Rangbah shnong ka Nongkya bad katkum ka jingpyntip da une u Rangbah la ong, ba ia ka daw kaba shisha hi ym pat lah ban tip, hynrei ka la shu don ka jingsuba ba ka lah ban dei na ka doh sniang, namar ia u sniang uba la pyndonkam ban bam ha katei ka sngi u Blei, la ot naduh ka miet sngi Thohdieng.
Hynrei kat haduh mynta, ngi dang shaniah ha ka jingtohkit na ka tnat jong ka koit ka khia, kaba dang ialeh shitom na ka bynta ban lap ia ka jingshisha kaba la pynlong ia ka jingshitom bad ka jingiap jong ki briew kiba la bam ja bad ka dohsniang hadien ba la wai ka jingiaseng ha kane ka shnong, u la bynrap.
Kem pang ba bam doh sniang kaba la smaHaduh 39 ngut tang ha Shillong Civil hospital kiba la wan shah sumar namar ba ki la kem pang kynsan tang hadien ba ki la bam ia ka doh sniang kaba la sma ha ka jingiaseng ka Balang u Blei ha Nongkya, Ri-Bhoi district.
Uwei na kine, uba la tip kyrteng kum u Jeffrey Lymphuid ba dang 12 snem, la khlad noh shwa ban poi ha Hospital, la iathuh ka Medical Superintendent ka Shillong Civil Hospital ka Dr B Mawlong bad bynrap iwei u dang don ha Intensive Care Unit tangba mynta la khem jem.
Ka Dr Mawlong ka la iathuh ba katkum ka jingiathuh ki nongpang, ki la kem pang da kaba suh kpoh, pynhiar, bad prie tang hadien ba ki la bam ia ka doh sniang ha katei ka jingiaseng ha ka sngi u Blei.
Tangba ka la ong ba kim pat lah ban ong ba ka dei beit na ka jingbam doh sniang namar ba ka jingsumar ka long beit katkum ka jingiathuh na ki nongpang.
Kumjuh u Dr DJ Gowami uba dei u nongsumar ia kiba pang na kane ka jingjia, u la iathuh ba katkum ka jingiathuh jong ki nongpang, ka daw kaba kongsan ka dei namar ba ki bam ia ka doh sniang kaba la sma.
“Bun na kiba pang, ki ong ba ka dei na ka jingbam ia ka sniang kaba la sma", la ong u Dr Goswami.
U Dr Goswami u la ong ba baroh kine ki nongpang ba la wan shah sumar ha Shillong Civil, ki la ud suhkpoh, kynroi prie bad pynhiar hynrei mynta ki la kham jem.
Lah ban kdew ba saw ngut ki mynsiem ki la khlad noh namar ka jingkem pang hadien ba la bam ia ka doh sniang ha katei ka jingiaseng kaba long ha kane ka sngi u Blei ha Nongkya, ka Ri-bhoi.
Nongstoiñ, 30 Jymmang:Mynta ka sngi, ka la mih ka jingiaklumar ha Iew Shallang, kaba la jia ha ka por kumba 5 baje ei ei.
Katkum ka tyllong khubor ba la ioh lum da u nongthoh khubor la ong ba katei ka jingia-klumar ka la mih hadien ka jingkynnoh ba la ong ba ki don ki briew kiba dei ki bar jylla ki la leit sha ki katto katne ki skul kiba don ha ka thain Shallang hapoh ka jingialam jong u wei u bar jylla u ba buh dukan pharmacy hapoh iew Shallang da kaba la kynnoh,ba kitei ki bar Jylla ki thmu ban leit ai injek ia ki khynnah skul.
Ka khubor ka iathuh ruh ba hadien ba ki paitbah ka thain Shallang, ki la ioh jingtip halor katei ka bynta na ka liang jong ki paitbah ki la leit ban wad ia kitei ki bar jylla, hynrei kim shymla lap dien shuh bad ki paidbah kiba la bitar shla ki la leit sha katei ka dukan die dawai jong u tei u bar jylla ban kylli ba ha kano ka rukom ki leit ban ai injek lane la don ba phah ia ki da ka tnad ka koit ka khiah jong ka sorkar jylla bad mano ba ialam, hynrei u tei u bar jylla u ba la shah kynnoh ba u la ialam um shym la lah satia ban batai.
Hynrei u tei u bar Jylla u ba don dukan die dawai ha Iew Shallang, u la kubur ba ia katei ka jingleit sha ki skul la ia lam da ma u bad kitei kiwei pat ki bar Jylla, kiba la ialeit lang sha ki skul ki dei kiba la wan na Dudnai kumta dei ha katei ka por ka la mih ka jingklumar ha katei ka dukan die dawai haduh ba ki paitbah ki la pynpra hi phom ia katei ka dukan.
Shuh shuh ka khubor ka iathuh ruh ba ha katei ka jingjia kala don ruh ka jingshah kawang maw ia ki kali, kynthup ia ki kali pulit bad ka la don ruh ka jingmynsaw jong ki katto katne ki briew, bad hadien katei ka jingiaklumar la wan poi noh ki pulit jong ka Shallang, hynrei ha mar katei ka por kala mih ka jingiather maw pynban ha katei ka jaka bad na ka liang jong ki pulit kim banse ba kin hap ban phet noh na katei ka jaka bad ha ka jing phet bad pynher sted ia ka kali katei ka kali pulit ka la kum tynrah noh ia ka wei ka trok kaba dang ieng ha rud surok ha jan jong ka thanad ka Shallang.
Ha katei ka jingiather maw kawei ka kali kamai local kaba don ia u nomber ML- 06-4784 ka la julor bad u nongniah jong katei ka kali u la mynsaw jur na ka kingshah kawang bad shah ther maw.
Shillong, 30 Jymmang:Ki dukan die dawai ha kane ka jylla Meghalaya bad ka ri baroh kawei, ki la khang ia baroh ki dukan ban pyrshah ia ka jingailad jong ka sorkar pdeng ban die online ne shu leh da ka kor internet ia ki dawai khlem thied shuh na ki dukan.
U Barun Chakra-borty President jong ki nongdie dawai ha kane ka jylla ula ong ba kane ka jingiakhih jong ki ka long ban pyrshah ia ka jingailad jong ka sorkar pdeng ban shah ia ki web ban die online ia ki dawai namar katkum ka ain Drugs and Cosmetic Act, 1948 la khang pyrshah ban die ia ki dawai khlem ka jingthoh ki doktor.
Ki nongdie dawai ki ong ba kane ka jingleh kan pynshlur bad pynsuk ia kito ki briew kiba la kyrni ha ki kam dih ia ki dawai pynbuaid.
Kane ka jingkhang ia ki dukan die dawai ka long tang arphewsaw kynta kaba la sdang naduh ka por 12 baje shiteng miet bad kan kut haka por 12 baje shibit shiteng synia.
Shillong, 30 Jymmang:U diengbah u la khyllem mynta ka sngi hajan Raj Bhavan ( jan ing u Lat) hajan ka YWCA, katei ka jingjia ka la jia ha ka por 4:30 baje nohphai sngi ha ka por ba jur bha u slap ha nongbah Shillong.
Ha katei ka jingjia ym shym la don kano kano ka jingmynsaw hynrei kawei ka kali kaba don ia u nombar MZ-01-2037 kaba iaid lynti nangtei ka la julor malu mala.
Shillong, 30 Jymmang:Ha ka 29 tarik mynta u bnai ha ka por 10:20 baje mynstep uwei u pulit pyniaid kali uba la tip kyrteng kum S.
I F.
Ryngksai jong ka Sadar Traffic Branch u la shah tynrah ha kawei ka kali kamai ha Raj Bhavan Point.
Ia katei ka kali kamai kaba don ia u nombar ML-05N 5437 la niah da u George Gillbert Lartang.
Shillong, 30 Jymmang:Ki don shibun ki riew donsap ha kylleng ki kyndong kynshrot jong ka ri Khasi hynrei kitei kim shym la ioh lad ban mih pyrthei ban pynpaw ia ka sap kaba ki don bad ka sap ka talen jong ki ka shu sahkut noh tang ha ki hi marwei.
Ki don bun kiba don ia ka sap kaba lah ban long ka lad kamai jakpoh ka ban lah ban bsa ia ka longing longsem jong ki hynrei ka jingbym don ki nongialam lynti baroh kiei kiei ki shu sahkut noh tang ha ka umdum.
Ha ka sngi saitjaiñ jong ka taiew u Rupang u la ioh ban ia kynduh ia uwei u rangbah uba don ia ka sap ban oh dur da ki maw, utei u rangbah u dei na ka shnong Laitmawsiang , ka shnong kaba don marjan bad ka Laitryngew-Sohra.
Utei u rangbah u dei u bah Stenshon Nongrum, 45 snem karta, u rangbah uba la don haduh 7 ngut ki khun.
U bah Stenshon u dei u briew uba donsap ha ka kam oh dur da ki maw ban thaw ia ki Statue bad kiwei pat ki dur katba ki briew ki phah ia u ban leh.
U Rupang u la leit ban peit bad sakhi ia kiba bun ki jingoh dur kiba la leh da utei u rangbah kiba la buh nam ha katei ka shnong kaba bna nam namar ka jingdon u maw dohnud.
La ialam lynti ia u Rupang da uwei u rangbah na katei ka shnong u bah Lhai Khongshei bad la synran lang da u sordar katei ka shnong u bah Ballistar Khongrymmai ha ryngkat ka jingdonlang u we iu nonghikai skul u bah Robert Tding.
Mar ia poi ha ïngsah jong u bah Stenshon la lap ia kawei ka dur (Statue) kaba la pynieng ha phyllaw ing jong u bad katei ka dei ka dur jong u kni jong u uba dei ruh u nongseng skul hapoh ka shnong Laitmawsiang – ka dur u Babu Dralnor Nongrum.
Ka dei ka dur kaba la pynwandur da u maw bad la tah rong ban pyniahap ia ka riam ka beit.
Katkum ka jingiathuh ki briew na katei ka shnong ki la ong ba ka dur ba u bah Stenshon u la oh ka long thik kum ka dur jong uta u babu uba la khlad noh.
Ia katei ka dur u la iathuh ba u la shna tang shi taiew miet bad sngi.
Kham shaneng ia katei ka statue ka don ka jaka kaba long madan bad hangtei u la oh dur ia u maw ha ka dur jong u Khnam, ka Ryntieh, ka ryngkat bad ka stieh.
Kitei ki dur ki don halor u maw, ia kitei u la ong ba u la shna tang ar taiew marwei hi khlem don nongiarap.
Nangta la ialam sha ophis jong ka AEC, Laitmawsiang bad la pyni ia ka dur Statue jong u Mahatma Gandhi bad u Rajiv Gandhi ba la oh shrong da utei u rangbah.
Nalor ka jingoh dur u lah ruh ban shna ia ki miej ki shuki , ki ben da ki maw.
U la iathuh ba haba shna ia kitei ki dur u la iathuh ba u pyndonkam tang da ki shniah, ki tyrnem bad ym don kor mashin eiei.
Haba kylli katno u kamai na kitei ki kam kiba u la tre iu la iathuh ba don kiba u shu leit bylla nong sngi, don kiba ki nongphah shna kiba dei na shnong hi ki shu ai katba ki lah.
Ia kitei kiba u la shna u la ong ba um ioh bha ban pynjanai naba ki trai kim ailad ba un pyndep ploin haduh da dep ioh ka rem palat.
Haduh mynta u la ong ba um pat ju don ki briew kiba nabar shnong kiba phah shna bad lehse ioh ka dei ba kim tip ia ka sap jong u.
U la pynpaw ba u kwah bha ban pynleit jingmut ha katei ka kam bad u lah ruh ban pynwandur katkum ka jingkwah bad ka jingbatai ki nongphah shna hynrei namar ka jingbym don ki briew kiba tip ia ka sap jong u bad kiba ai kam um banse ban trei ia ki kam kat kiba u ioh la ka dei ha ka rep ka riang, ka trei misteri ne kiwei pat ki kam tang ban im jakpoh watla u sngewtynnad bha ban trei ha ka kam maw.
Shillong, 30 Jymmang:Ka jingbuh por jong ka Supreme Court, ia ki karkhana dewbilat, ba kin pynbiang ia ki nala bret jaboh jongki, ka la kut noh ha ka 22tarik Jymmang 2017, hynrei haduh mynta, na ka liang jong ka Meghalaya State Pollution Control Board, kam shym la shim satia ia kano kano ka rai halor katei ka phang, ong ka kyrwoh jong U bah Sajay Laloo, uba la ujor ha Supreme Court, ia ka jing pyntuid jaboh jong ki karkhana dewbilat sha ki wah ha Jaintia Hills.
U Bah Laloo, u ong shuh shuh ba kito ki karkhana, ki bym don ia ki nala bret jaboh kiba biang, ki dei ban shah khang noh, hadien ka 23tarik mynta u bnai; hynrei ka sorkar Jylla, kam shym don satia ia katei ka jingmut ba kan leh kumta, kaba pynkhein ia ka hukum jong ka Supreme Court, kaba la shim ia ka rai jongka, ha ka 22tarik Rymphang 2017.
Ka jing ujor jong U bah Laloo, ka long ba ki don 11tylli ki karkhana dewbilat, kiba treikam ha Khasi, Jaintia bad Garo Hills bad ka Kashari, ka la pynmih ia ka hukum kaba shai bha, ba lada kitei ki karkhana, kim shym la kohnguh ia ka hukum jong ka Kashari, kumta ka dei ka kam jong ka Pollution Board, ba kan sangeh, kaba sam bor ding sha kitei ki karkhana khlem pynslem shuhU Bah Laloo, u la ujor sha U Chief Secretery, ka sorkar Jylla, ba kitei ki 11 tylli ki karkhana, kim shym don satia ka jaka bret jaboh kaba biang, haduh ha kine ki sngi bad lyngba jongki, la ju mih ka pum pum bad ka lyer kaba iewkhong ha ki bynta kiba don shajan jong katei ka karkhana.
La ong shuh shuh, ba ki don hynniew tylli ki karhana ha ki bynta jong ka Rwiang ha West Khasi Hills bad ka Byrnihat ha Ri Bhoi District, kiba pyndonkam da u rnga bad katei lei ka long kaba beain shibun eh, namar ka dei ka jingpynjot pynduh ia ki dieng ki siej.
U Bah Laloo, ha ka shithi kaba mynta ka sngi, ula pynsngew ba ka dei ka kamram jong ka sorkar Jylla, ba kan pyntreikam ia ka hukum jong ka kashari, ba kan nym mih kano kano ka jingleh pyrshah ia ka hukum jong ka Supreme Court bad u dawa ba dei ban pynduh noh ia ka bor ding sha kitei ki karkhana bad ban hukum, ba kin khang shisyndon, haduh ba kin da don ia ki jaka bret jaboh kiba thikna bad ki ban nym tuid sha ki wah ki um kiba pyndonkam paidbah.
Shillong, 23 Jylliew:Ha kaba ia dei bad ka jingjia shah pyniap dusmon kawei ka long kmie na ka thain New – Mawlangsu kaba la jia ha ka 15 tarik mynta u bnai, ka ba la pynkhih win ia ki paidbah nongshong shnong jong ka thain Mawlangsu hi baroh kawei, wat la u runar u ba la don kti ha katei ka kam bymman u la leit ban pyndem noh ia lade sha ki bor jong ka ain hynrei ha ka sngi Palei da ki phew ngut ki longkmie hapoh ka jingialam jong ka Synjuk Ki Seng longkmie Malangsu Area, kila hiar sha ka ophis trei kam jong u Superintendent of Police bad kumjuh sha ka ophis jong u Deputy Commisioner ka West Khasi Hills na ka bynta ban dawa ba kin nym pyllait jamin ia u tei u runar bad dawa ba kin tohkit bniah ha kaba iadei bad katei ka kam khnang ban lap shuh shuh ia kiwei kiba don kti lang ha katei ka kam bymman.
Kum ban shu pynkynmaw ba katei ka longkmie kaba la tip kum ka Bliantina Lyngkhoi 40 snem, kala shah pyniap da kaba kala shah tied dusmon da u mohkhiew na ki bynta jong ka khlieh ha u wei u runar u ba la tip kum u Kiasstar Wahlang u ba la don mynta ha ka kti jong ki pulit ka Nongstoin.
Katkum ka tyllong khubor bala ioh lum na ki nongshong shnong katei ka shnong la ong ba katei ka longkmie kala ieh noh shadien ia ki 8 ngut ki khun kiba dang hapoh ka 18 snem ka rta bad ha katei ka sngi shwa ban jia katei ka jingjia katei ka long kmie ka don ha kawei na ki jaka bylla ka jong ka, namar hadien ka jngkhlad noh u lok jong ka, kam banse ban leit bylla tang ban ioh pyndap ia ki khun ki kti, hynrei ha katei ka sngi u tei u riew thrang snam u la shim syndon wat ia ka jingim ka jong bad ia ka daw ba tikna haduh mynta ym shym pat la lah satia ban tip.
Na ka liang jong i kong Batskhem Lyngkhoi President Synjuk ki Senglongkmie Mawlangsu Area, i la ong ba ka jingiamih paidbah ka jong ki ha katei ka sngi ka long ban kyrpad ia ki bor jong ka ain ba ki dei ban bishar hok ia ki riew shim kabu namar kumba ka ju long bun sien kum kitei ki riew shim kabu haba kila shah kem tang hadien katto katne por kila lait bad ioh jamin noh na ka jingshah pynshitom bad katei ka wanrah ruh ia ka jingma khamtam ia ki longkmie bad ki khynthei hadien habud namar ba ka lah ban jia shuh shuh kaba kham shyrkhei namar ka jingioh iaid lait lan kiba kum kitei ki riew bymman.
Jowai, 24 Jylliew:Ka JHADC mynta ka sngi ka la sam Sanad sha ki 108 ngut ki Rangbah Shnong ha ka jingialang kaba shongkun kaba la pynlong ha District Library Auditorium, Mynthong Jowai.
Ha katei ka jing ialang ki la don palat 500 ngut eiei ki Rangbah Shnong bad kiba la wan ban synrang lang ia ki nalor ki kynrem ki lyndang kiba kynthup ia u ma Sniawbhalang Dhar, Myntri ka tnad PWD, u ma Justine Dkhar MLA ka Khliehriat bad u ma Stephanson Mukhim MLA ka Amlarem nalor u CEM ka JHADC, ma Thombor Shiwat, u Dy.
CEM, AA Shullai, JHADC Chairman u ma Arborhima Darnei nalor kiwei kiwei ki EM bad ki MDC.
Ki heh nongialam ka Synjuk ki Rangbah Shnong kynthup ia u ma Army Lypon bad u ma Pdianghun Dkhar Secretary haba kren ha ka jingialang ki la ai ka jingiaroh ia ka EC hapoh ka jingialam u ma Thombor Shiwat kaba la lah ban wanrah ia ka ain kaba pynkupbor ia ki Rangbah Shnong hapoh ka rilum Jaintia.
Ha ka juh ka por na ka liang u kongsan, u ma Sniawbhalang Dhar u la ai ka jingiaroh ia ki Rangbah Shnong kiba la ai ia ka jingiatreilang bad ka JHADC bad ka Sorkar Jylla haduh ba ka jingwanrah ia ka ain ban pynkupbor ia ki nongsynshar shnong, nongsynshar Elaka ka la long kaba jop.
Ha kane ka sngi, la donruh ki heh nongialam ka Synjuk ki Rangbah Shnong ka Bri U Hynniewtrep, u Dr.
W Kharshiiing nalor kiwei kiwei kiba la wan ban ia synranglang ia u.
Haba kren ha ka jingialang na ka liang u CEM ka JHADC u la ong ba baroh kito kibym shym la ioh pdiang ia ka Sanad mynta ka sngi, kin wanmih sha Ophis ka JHADC.
U la ong ruh ba ki don ki shnong kibym pat lah ban pynbeit namar ki don ki kynrum ki kynram lane kibym lah ban pynbiang ia ki jingdonkam katkum ka Act, ka JHADC kan sa bishar ia ki bad kan sa shim ia ka rai ban ai ne kyntait ban ai Sanad.
Shillong, 24 Jylliew:Ka Election Commission of India (ECI) ka la ai jingmut ban pyndon kam noh da ki buit jingstad lyngba ka mobile technology ban wad bniah ia ki Electronic Voting Machines (EVMs) ki ba dei ban pyndonkam ha ka por election ha kylleng ka jylla.
“Katkum ka jingai jingmut jong ka ECI baroh ki EVM ha ka jylla la dei ban leh da ka buit jngstad lyngba ki mobile" la ong u State Chief Electoral Officer (CEO) u bah Frederick R Kharkongor.
Ia katei ka buit la dep leh ha ki 330 tylli ki number ha ka Balloting Unit (BU) bad 288 tylli number jong ka Control Unit (CU), ha West Jaintia Hills District ha kaba kawei kawei kane ka machine la pyndait da ki bar code, bad kumba ju long ba ki mobile phone la pyndonkam ban thep ia ki jingtip bad kumjuh ka jingtip ia ka ID kaba paka bad man kawei pa kawei EVM.
Hadien pat kin sa thep ia ki jingtip baroh na ka mobile bad pyndait bad ka server jong ka Election Commission.
Kumta kawei pa kawei ka dur na kawei pa kawei ka EVM la tan dur bad thep ia ki jingtip sha ka central server ban leh ia ka stock bad wad bniah na ki EVM.
Kawei ka jingai jinghikai la dep ban ain a ka bynta ki heh jong ka Election Commission na ki 11 tylli District ryngkat ki briew kiba tbit ha ka ophis u Deputy Commissioner ka East Khasi Hills District ha ka sngi Thohdieng ha ka jingiadon lang u CEO u FR Kharkongor, Addll CEO W Khyllep, Jt CEO, T Lyngwa bad u DC u Bah PS Dkhar.
Na ka liang u CEO bad u Additional CEO ki la pynpaw ia ka jingsngew kmen halor ka jingai jingtrei lang ki heh sorkar halor katei ka jingpyni buit halor ka jingdonkam ia katei ka lad ban pynkhlain ia ka rukom wad bniah ia ki EVM bad iaka stock da kaba pyndonkam ia ka buit thymmai ban pynsuk ha kaba pyniaid ia ka election.
Ki la pyntip ruh ba baroh ki District ki dei ban pynthikna ban pyndep hia katei ka jingai jinghikai hashwa ka 16 tarik u Naitung 2016 katkum ka jingphah ka ECI.
Ha ka prokram ai jinghikai ha ka sngi Thohdieng, la pyllait ruh ia ka kot ai jingtip halor ki jingkylli kiba bun (Frequently Asked Questions (FAQs)) halor ka National Electoral Roll Purification (NERP) bad pynkhreh ruh na ka bynta ka jngpyntip bniah hapdeng ki Booth Level Officials (BLOs) bad kiwei kiwei.
Shillong, 24 Jylliew:Ka Motphran mynta ka janmiet ka la kylluid na ka jingbym shah ki tnad pulit jong u syiem ka Hima Mylliem ban shong die jingdie ha katei ka surok.
Kumba ka long baroh shi katta tang mar ia poi ka noh phai sngi, ki nongdie jingdie ki pyndap smam ia ka Motphran haduh ba ka la long kaei kaei kaba shitom wat tang ban iaid lynti ruh.
Kaba la pynlong ia katei ka jaka ban khapngiah ka long ruh namar ki bos saw kiba kamai sha Mawlai ruh ki ieng ha katei ka jaka bad ki kali kiba mih ban leit sha ki bynta jong ka Garikhana ruh ki hap ban iaid na katei ka surok.
Hynrei na ka jingshah khang ha ki pulit u Syiem ka Hima Mylliem mynta ka sngi la iohi ia ka jingieng kylluid mynsiem ki nongleit nongwan kiba thmu ban ap bus ne ap kali sha ki bynta ba bun jong ka Shillong.
Kane ka la wan ruh tang shi sngi hadien ba ka kynhun ki nongdie jingdie ha rud surok ki la phah dorkhas sha ka sorkar jylla halor ki jingeh kiba ki ia kynduh.
Hapdeng ka jingap ba pyrkhing jong ki pulit pynban na ka liang u Nongthoh khubor u la lap ba kitei ki nongdie jingdie kiba ju shong man la ka sngi hangtei ha Motphran, ki la wan ban die jingdie pat ha Them Anjali ha ka lad ban leit sha Iewduh bad Them Motor.
Kitei ki nongdie kumba ju long ki la pyrta ia la ka dor jingdie jong ki kum u sohshaw, ki jhur , ki piat , bad kiwei kiwei hynrei ym shym la don pulit Syiem pat u ban wan khang ia ki wat hapdeng ka jingkhap ngiah kaba jur bha ha katei ka jaka.
Ka jingkam ki pulit Syiem ban khang ia kitei ki nongshong die jingdie ka long namar ka jingkhap ngiah palat bad kaba la wanrah ia ka jingeh kaba jur bha hapdeng ki nongshong die jingdie bad ki nongleit nongwan ha katei ka jaka kumjuh ki kali kiba kyntiew bad pynhiar nongleit nongwan ha Motphran.
Shillong, 24 Jylliew:Ka jingialang jong ka kynhun myntri mynta ka sngi kala rai ban buddien tyngeh ia ka jing dawa na ka sorkar pdeng ban pynlait noh ia ka Meghalaya na ka jing khang tih dewiong ka NGT bad ka la kyndong kti ban leit tynruh sha ka tnad ka sorkar pdeng ka Coal ministry ba kan pynjari noh da ka Presidential Notification ban pyniap ia ka Para 12 A (b) khnang ban lait na ka jingteh ha ka ain Coal Mines (Nationalization) Act, 1973.
U Myntri Rangbah ka jylla u Dr Mukul Sangma hadien ba la wai ka jingialang mynta ka sngi, u la ong ba ka jingslem ban pynjari ia kane ka kyndon ka dei namar ba ka donkam shibun ki tnad sorkar pdeng ban bishar bad pule bniah ia ka hynrei mynta, ka sorkar kan leit beit tang ha kawei ka tnad kata ka CoalMinistry ba kan bishar ia kane ka kam khnang ba kan sted.
“Ka tnad Mining and Geology kan buddien tyngeh ia kane ka kam bad ka sorkar pdeng ban pynlait noh ia ka Meghalaya na jingkhang tih dewiong.
ka jingslem haduh mynta ka dei namar ba ka dei ka sien ba nyngkong ba ka sorkar jylla kan dawa ia kum kane ka jingthoh sha ka sorkar India", la ong u Dr Mukul.
“Ka jingmut jong ka long ba ka sorkar ka dei ban pynleit beit thik tang iaka jingshah khang dewiong ha kane ka jylla", la bynrap u Mukul.
Ka jingkhang dewiong ha ka jylla Meghalaya ka la ktah bha ia baroh ki karkhana ha baroh ka thain Dongmihngi bad khamtam kiba don ha kane ka jylla.
Don ki karkhana kiba hap ban thied dewiong noh nanar jylla.
U la ong ba ka sorkar ka la pdiang ia ka Meghalaya Mines & Minerals Development Policy, 2012 ha kaba kan pynthikna ban pyntreikam noh ia kane ka policy.
U la ongba ka jingslem ban pyndep ia kane ka policy ka dei namar ba ka sorkar ka hap ban bishar bniah ia ki ain kiba iatyngkhuh bad ka sorkar pdeng.
“Ki don ar tylli ha ka sorkar kawei ka long kumno ban pyntreikam ia ka Meghalaya Mines & Minerals Policy, 2012 kaba iahap bad ban nym iatyngkhuh bad kiwei ki ain bad kawei pat ka long ban kyrpad sha ka NGT ban weng noh ia ka jingkhang tih dewiong", u la ong u Myntri Rangbah.
Nongpoh, 24 Jylliew:Da kaba shim khia ia ki jingujor kaba la ioh na ki paidbah ka thain Block II, haba iadei bad ki jingsha lehdonbor ha ka Assam, hynnin ka sngi ka United Democratic Party (UDP), Ri-Bhoi District, ka la pynher syndon da ka dorkhas sha ka sorkar jylla lyngba u Myntri ba dei peit ia ka Revenue, u Dr.
R.
C Laloo, kum ka jingdawa ia ka sorkar ba kan shimkhia haba iadei bad ka jingeh kaba la iakynduh da ki paid nongshong shnong katei ka thain.
Ki jingdawa ba hakhmat eh ha katei ka dorkhas, ki dei halor ka jingwan buh khyrdop khrong Khajna beain da ka Assam ha ki lai tylli ki jaka ba kynthup ha Sabuda, Madan Umwang bad Umsyrlieng, ha kaba kine ki jaka khrong khajna ki la khrong bein ia baroh ki jingmih na ki mar rep jong ki paidbah kiba shong basah ha katei ka thain bad kaba kham pynlyngoh shuh shuh ka long ba wat ia kitei ki jaka khrong khajna la pyniaid da ki Nepali.
Shuh shuh, ha katei ka dorkhas la pynpaw ruh ba ki don haduh 17 tylli ki Shnong Khasi ha kitei thain bad kitei ki shnong ki la don naduh ka por ba ka India ruh kam pat ioh ia ka jinglaitluid, ka jinglong tynrai ka don ha ki la ka long ha ka riti ka dustur bad ka ktien ka thylliej kaba ki kren ruh ki pyndonkam da ka ktien Khasi paka, hynrei tang namar ka jingbym shimkhia da ka sorkar Meghalaya, ka pynlong ia ki paid nongshong shnong ha kitei ki thain ba kin shah nion bein bad shah khniot bein ha ka sorkar Assam ha kiba bun ki liang.
Ki paidbah ha katei ka thain ki don la ki jong ki jaka ki puta bad ha ki por ba mynshwa ki im ha ka suk ka sain, hynrei katba nangmih ki sngi ki la shah pyndik ha kiba bun ki liang, kata naduh na ki kynhun seng kaikhlaw Karbi, ki pulit ka Assam bad na ka sorkar Assam, kine baroh ki jia ka long tang namar ka jingbym shimkhia da sorkar Meghalaya.
Kumta, lyngba kane ka dorkhas ba la aiti sha u Myntri ka tnad Revenue, ka UDP Ri-Bhoi District ka la kyrpad jur ia u Myntri bad ka sorkar jylla, ba kan shim khia halor kine ki jingeh ba ki paid Khasi ki ia kynduh ha Block II bad khamtam ban pynsangeh shi syndon ia kitei ki khyrdop lum Khajna ba la buh da ka Assam, ia kaba la ai wai sha ki Nepali kaba long kawei na ka jingeh kaba khraw ba ki paidbah nongrep ha katei ka thain, ha katei ka dorkhas ba la soi da u President ka UDP, Ri-Bhoi District, u Bah Donbok Khymdeit bad u General Secretary ka UDP, Ri-Bhoi District, u Bah Raynald Kharkamni.
Shillong, 23 Jylliew:Ka Marriage Registration ne ka jing rejister ia ka shongkha shongman ka long ia baroh wat kiba iathoh ha kano kano ka kynhun.
Halor ka jingpan jingshai halor na kane na DC ophis, la iathuh ba baroh kiba shongkha wat la ki la dep iathoh ha kano kano ka Balang ruh ki donkam ban rejister katkum kane ka ain.
“Kaba kham kongsan eh ka long ia kito kiba iathoh shongkurim kiba don ka jingiapher niam ne jingngeit ba kin leh da kata ka Civil Marriage", la ong ka khubor na DC ophis.
Katkum ka khubor, kito kiba iathoh ha ki Balang ki lah ban shu wan rejister hadien ba ki la dep ioh ia ka syrnod iathoh.
“Ia kito kiba kwah ban iathoh shongkurim da kaba iapynbeit ban don ka jingkhawai dawai ki lah ban buh jaka bad pynbeit sngi ha kaba kin pyntip sha ki briew sha DC ophis ba kin wan ban pyniathoh ban sam ia ka syrnod iathoh sha ki", la ong ka khubor na DC ophis.
Dang shen, ka sorkar ka la pynmih ia ka jingbna ba baroh kiba shongkurim ki dei ban rejister ialade ha ka ophis jong u DC bad kane ka long katkum ka ain ba la pdiang da ka sorkar katkum ka Compulsory Registration of Marriage Act.
Shillong,24 Jylliew:Ha ka 27 tarik mynta u bnai (lah sngi u blei) ka KHADC kan rakhe ia ka lyngkhuh sngi jong ka District Council kaba la tip kum ka ‘Council Day’ bad ha katei ka sngi ka KHADC kan pynlong ia ki prokram bapher bapher kum ka dak ka jingrakhe.
Ha ka por mynstep 8 baje kan don ka jing ialehkai phutbol hapdeng ki MDC bad ki nongtrei ka district Council ha Madan heh, Mawplai Phudmuri.
Hadien katei ka jingialehkai pat kan don sa ka jingialehkai Maw point hapdeng ki MDC kynthei bad ki nongtrei kynthei ka KHADC.
Ha ka por mynsngi ha ka por 1 baje kan don ka jingiathirnia halor ki mat kiba ia dei bad ka imlang sahlang.
Shillong, 24 Jylliew:Ki samla ba pule nurse na ka bhah sorkar ne ki Auxiliary Nurse Mid-wifery (ANM) kiba pule na ka bhah sorkar naduh u snem 2008 ki la ujor sha u MP ka Tura u Conrad K Sangma halor ka jingbym khein snep bad bym khein briew ka sorkar jylla ban thung kam ia ki la bun snem mynta.
Ha ka jingujor sha u Conrad ki ANM ba don palat 100 ngut tam kila ong ba ki la leit pule na ka bhah sorkar hynrei hadien ba la pyndep ia ka jingpule ka sorkar jylla kam shym la khein snep satia ha kaba kam shym la thung kam haduh kine ki sngi naduh u 2008 haduh kine ki sngi.
“Ka jingbym thung kam ka sorkar lyngba ka tnad ka koit ka khiah katkum ka jingshwa (seniority) ka la buh jingma ia ki bad kaba kham ma ka long ba ki la don kiba la palat ia ka jingshim rta ka sorkar", la ong ka jingujor sha u Conrad.
"Bun bah kiba la palat ia ka jingkein rta ka sorkar kila shah kyntait noh namar ba ka sorkar ka la pynslem ban thung kam ha ka por kaba biang bad ha kane ka rukom, ka sorkar ka la pynlong langkna ia ki  namar ba ka rta jongki kala mareh katba ka sorkar kam shym la thung kam", kila ong.
Ki la ong ba ha ka por ba ka sorkar ka la khot ban leit pule ka la kdew ba ki dei ban nym duna ia ka 17 snem bad kim dei ban palat ia ka 35 snem hynrei ka jingleh ka sorkar ban nym thungkam watla bun ki kam ba lait,ka la long kumba ki la shah riam.
Ki la ong ba don na ki, kiba shah thung kam officiate naduh u Jymmang 2015 bad katkum ka kyndon ki dei ban long pura ne regular hapoh hynriew bnai hynrei kane kam shym la urlong haduh kine ki sngi.
Kaba pynsngewsih ia ki ka long ba ka sorkar ka pynlong eksamin ban thungkam haba ki leit pule na ka bhah sorkar bad halor kane, ki kyrpad ia u Conrad ba un tuklar ba ka sorkar ka dei ban thung kam noh mardor katkum ka jinglong shwa jongki.
Ia kane ka jingujor ki la iakynduh ruh ia u Lat ka jylla u V Shanmuganthan hynne ka sngi ban pynsngew ia kane ka jingeh jongki kaba ki iakynduh ha kine ki snem baroh.
Shillong, 24 Jylliew:Ka tnad ba dei peit ia ki kam khlaw ha Garo ka la pynpaw ia ka jingkwah jong ka ia ka Garo Student’s Union (GSU) Mindikgre Regional Unit ban thep pisa haduh shi lak tyngka na ka bynta ka jubab ba la pan lyngba ka Right To Information (RTI) Act 2005.
Ha ka shithi ba la phah sha u Divisional Forest Officer (DFO) Garo Hills Division (T) Tura, West Garo Hills District, U President ka GSU Mindikgre Regional Unit u Greneth M Sangma u la ong ba u la dep ia ia kren halor ka jingpan RTI jong u ha ka 23 tarik mynta u bnai hynrei la pyntip ia u ba ym pat lah ban pyndep pynbiang na ka liang katei ka tnad.
U Greneth M Sangma u la ong ruh ba na ka liang katei ka tnad ka la pynpaw ba haba ka jubab halor katei ka jingpan RTI jong u ka la biang un hap ban thep shi lak tyngka tang na ka bynta ki kot xerox na ka bynta kitei ki jubab.
U Sangma u la ong ba ka ka GSU kan nym pynlut pisa tang na ka bynta katei ka RTI namar kin don kiwei ki jinglut ban ioh jubab lyngba ka RTI da ka thep ia ki jubab baroh ha ka CD.
U Sangma ha ka jingpan jong u ua la kyntu ia ka ophis ban pynbiang ia katei ka jingdawa jong u ha ka hapoh shiphew sngi.
Shillong, 24 Jylliew:U Myntri Rang bah ka jylla u Dr Mukul Sangma um shym la jubab beit ia ka jingkylli halor katno ka sorkar jylla ka la duh khajna na ka jing khang dewiong ka NGT ha kane ka jylla.
“Ka jingduh ka long kaba bun namar ba ka jingkhang tih dew iong ka ktah lut naduh u nongkhaii dewiong, u trai kali, u nongdie petrol bad kiwei kiwei kiba ktah ia ka ioh ka kot", la jubab u Myntri Rangbah ka jylla haba kylli ki nongthoh khubor shaphang ka jingduhnong na ka jing khang dewiong ka NGT ha kine ki 2 snem.
Haba kren sha ki nongthoh khubor mynta ka sngi hadien ba la wai ka jingialang ka kynhun myntri, u Dr Mukul u la kubur ba ka jylla ka la shah ktah bha na ka jingkhang tih dewiong ka NGT ha kane ka jylla.
“Ngam lah ban ong katno ka jingduh namar ba lada ngan ong kan long kumba shu mutdur namar ba ka jingkhang tih dewiong ka la ktah lut ia ka iew ka hat bad ki briew ha ka jylla", la ong u Dr Mukul.
Kham mynshwa, ka sorkar ka la kam ba ka la duh khajna kumba T.
600 klur ha ka shi snem na ka jingkhang tih dewiong ka NGT bad ka la ot ruh ia ka mang tyngka na baroh ki tnad sorkar haduh ruh 20 percent namar ka jinghiran pisa na ka jingkhang tih dewiong.
Halor ka jingkylli shaphang ka jingbthah ka NGT ban shim noh ka sorkar ia baroh ki dewiong bym pat lah die, u Dr Mukul u la ong ba ka sorkar ka dang lum bad ia ka jingtip ym pat ioh.
Ka jingkhang tih dewiong ka NGT ka la ktah jur ia ka khaii ka pateng bad ka iarong pisa ka sorkar jylla ha kine ki ar snem namar ba u dewiong u dei uwei na ki mar ba la ai khajna bun tam sha ka sorkar jylla.
Jowai, 24 Jylliew:Ki pulit ka WJH mynta ka janmiet ha ka por kumba 7:30 pm ki la ioh ban kem ia uwei u briew uba die drug hangne ha Nongbah Jowai.
Ka jingiohkem ia utei u briew ka long hadien ba ki pulit ki la ioh ia ka jingtip sop sop shaphang ka jingdonkti jong u ban khaii bad dih drugs hangne ha ka Nongbah.
Utei u briew udei uba la tip kyrteng kum u Romeo Synrem uba shong basah ha Khimusniang, Jowai bad uba dei ruh u driver local Taxi.
Ha katei ka por ba u sah kem u la wan da ka taxi kaba don u Nombor ML04A 0931 kaba dei trai da u ma Donboklang Wann na Shangpung.
Ki pulit ki la ioh kurup ruh ia u drug heroin uba khia haduh 4 grams nalor ki tyndong thylli kiba ju pyndonkam ban thep drugs.
Utei u briew udei uba la ju shah kem teng ha kum kine ki kam bad na kata ka daw ki pulit ki lah ban register case pyrshah ia u.
Jowai, 24 Jylliew:Ka jingshalan tuh ia u dewiong na Jaintia Hills sha Assam ka dang iai bteng haduh kine ki sngi wat hadien ka jingpynkut noh ka NGT ia ka jing shalan ia u Dewiong ba la dep buh jingkhien.
Mynta ka step phyrngap, ki pulit ka West Jaintia Hills ki la ioh ban kurup ia ki 4 tylli ki trok kiba kit dewiong bad kiba shallan tuh ia u dewiong sha Assam.
Kitei ki trok ki ba la shah kem ki dei kiba don ia u No.
AS01DD-4135 ba niah da u Sbun Siangshai na Wapungskur, AS01DD-0098 ba niah da u Kermiki Shylla na Khliehtyrshi, ka trok AS01BC-3478 ba niah da u Naresh Chettri na Umsning, Ribhoi bad ka trok AS01EC-0717 ba la niah da u Raliang na Moodymmai village.
Ka tyllong khubor ka la iathuh ruh ba man ka meit ki don haduh 20 lane 30 tylli ki trok kiba shalan dewiong tuh na Jaintia Hills sha Assam.
Ki nongshalan tuh ki dei kiba shalak bha bad ban lait na ka jingshahkem ha ki pulit kim shym la iaid na u surok bah, hynrei ki iaid na ki surok shnong.
Ki truck ki ju iaid na u Surok Pasyih- Kyndong- Mynso ban mih sha Nangbah bad sha Nartiang.
Na Nartiang pat ki mih sha Mawlasnai bad mih sha Byrnihat bad poi sha Beltola Assam.
Ki don ruh ki trok kiba biang ka setting ki iaid na NH-44, la ong ka tyllong khubor, namar kine ki trok kim shah kem satia la ha ki pulit East Khasi Hills khamtam ha Mawryngkneng, ki pulit Ribhoi bad wat ha ki Weighbridge jong ka Transport Department ha Umling.
Shillong,24 Jylliew:U bah Lang Donbor Chyne u la pyllait noh mynta ka step ia I sim phylla iba wan poi ha ingsah jong u mynhynnin ka miet.
Haba ia kren bad u Rupang u bah Lang u la ong ba u isynei ban set sah ia itei I sim, “Nga la don jingmut ban leit ai noh hapoh Lady Hydari Park, nga pyrkhat da ai hangto ruh kin shu set beit hapoh ruh, nga isynei iba pli, nga pyllait noh I mat iaid la ka jong ka lynti, ai ba in leit sha ka jaka kaba I wan" u la ong.
Tang mar ia pyllait mynta ka step ha ka por 10 baje eiei u bah Lang u la ong ba itei I sim imshym la wan phaidien shuh bad u la her beit wut sha ki thaiñ Sunapani.
“Ha ka por ba nga pyllait I shait I khlaiñ bha kumto hi kumba I wan poi, I khlaiñ bha ha ka por ba nga pyllait" iathuh u bah Lang.
Katkum ka jingiathuh utei u rangbah u la ong ba baroh shimiet itei I sim I don ha ing jong u bad u ai bam da u soh, “I bam hi khyndiat" u la ong.
U bah Lang u la iathuh ba hadien ba la iohi ha kotkhubor u Rupang ki paralok jong u ki la ong ba I dei I sim ba ki ju khot ‘King Fisher’.
Lah ban pynkynmaw ba mynhynnin ka miet 23 tarik itei I sim phylla I la wan poi ha ka por 9 baje mynmiet ha ingsah jong u bah M.
R Allya (ba la khlad noh) ha Lumkshaid bad I la don baroh shimiet ha katei ka ing tad haduh ban da pyllait mynta ka step.
Jowai, 26 Jylliew:Uwei u briew uba la tip kyrteng kum u Junel Tongper uba dei na ka shnong Lumphyllut Umkiang u la shah kem ha ki Pulit ka East Jaintia Hills halor ka jingsuba donkti jong u bad ka seng HNLC.
Ia utei u briew la kem ha ka 23 tarik une u bnai bad katkum ka khubor pulit la iathuh ba u donkti ruh ha ki kam dawa pisa ha ka kyrteng ka HNLC ha ka thain Amlarem ha u snem ba la dep bad ki pulit ki la kam ruh ba ki la ioh kurup ia ki shithi dawa pisa kaba don ka symbol jong ka HNLC.
Shillong, 26 Jylliew:Ka Kynhun Ki Tymmen ki San Committee ka Seng Khasi (kmie) Mawkhar ka la pynpaw ia ka jingsngewkhia bad sngew lyngngoh kaba khraw halor ka jingmih khubor ia ka jingkren jong ka MDC Nongpoh konsti twensi ka Kong Rona Khymdeit ba, “Ym ju don tangjait ha Ri-Bhoi", katkum ka khubor ba la mih ha ka 23 tarik Jylliew, 2016 ha kawei ka kot khubor.
Ka kynhun ka sngew lyngngoh, sngew kyndit bad ruh khlem poi pyrkhat ba ki briew kiba la bat ia ka kyrdan kum ki MDC ki nongthaw ain ia ka riti dustur kin kren ia katei ka phang kaba ktah mationg syndon ia ka riti dustur, ym tang ia ka Ri-Bhoi hynrei ha ka satlak ka bri u Hynniewtrep Hynniewwasa baroh kawei.
Ka kynhun ha ka jingialang kaba long hynne ka sngi, hapoh ka jingialam jong u Rangbah Kworshon Marbaniang kum u Secretary ka la kyntur jur ba ka KHADC khamtam u CEM uba ju sngew khia bha ia ka riti dustur Khasi-Khara ba kim dei satia ban shu bam jakhluit ia ka kat katei ka phang kaba khia thew bad ktah mationg ioh kan ialam bakla pynban ia ka lawei ka jaitbynriew u khynriam u pnar u bhoi u war u paid Khasi baiar.
Kumban shu pynkynmaw, ka KHADC ka la pynkupbor ia ka Seng Khasi lyngba ka jingpynbna paidbah naduh u snem 2005ba kan pyntreikam halor ki Riti Dustur(codify) bad kiwei kiwei ki jinglong tynrai ha kylleng ka ri Khasi, la ong u Bah Kworshon.
Lah ban kdew ba ka MDC ka Nongpoh dang shen ka la kren ha pohh ka iing dorbar ka KHADC ba ha Ri-Bhoi ym ju don ka tangjait namar ba ka kynthei bym dei Khasi ba iashong bad u shynrang Khasi ka kylla jait beit sha u.
Shillong, 26 Jylliew: Kumba ka paw hapoh Facebook, I kumba ka la don ka kynhun jong ki Nongdih hangno re hangno, katkum ka dur ba la ioh napoh Facebook la iohi ba ka don ka kynhun jong ki Nongdih kaba la tip kum ka ‘Ka Synjuk Ki Nongdih Kyiadlieh Kyiad saw’ bad ha katei ka dur la iohi ba la buh ia kiba bun bah ki kyndon ia ki dkhot jong katei ka Synjuk.
Katto katne tylli ki kyndon ki long ka kyndon kaba nyngkong ka ong ba dei ban burom para nongdih haba ia kynduh hangno hangno ruh, ban ieid iwei ia iwei, bad baroh ki dei ban ia ryngkat kyrdan.
Kawei pat ka kyndon ka ong ban ai khor lang haba u lok nongdih um don pisa, ban noh synniang ban iarap ia u lok nongdih haba u pang ne u iap ha ka por ba u don ha ka service dih, kawei pat ka kyndon ba la paw hangtei ka long ba lada u nongdih u sha hshoh ha u bym dih dei ban pynhiar kput da ka Vengeance Squad.
Nalor kiba bun ki kyndon kiba don hangtei la thoh ruh ba ym bit ban shoh lok, kren sih ne pynkulmar shnong, dei ban pynrung dkhot ha manla ki dong bad ki shnong, dei ban buh skul phareng ia ki khun, ym bit ban sngap jar haba la nok la thoh ba dei ban rwai bad kren phareng, dei ban pynrung uwei u MLA ne MDC khnang ba un iasaid ha ing dorbar thaw-aiñ ia ka jingeh ki nongdih.
Ki don bunbah kitei ki kyndon bajrong jong katei ka Synjuk kaba ym pat lah ban tip haei ka thymmei jong ka –ka don.
Shillong, 24 Jylliew: Kumba iuh tdong bseiñ, ki paidbah ka thaiñ Markasa ki la kyndit ba u myntri rangbah ka jylla u Dr.
Mukul Sangma u la wan poi kynsan kynsan ha Mawphanlur ban leit jngohkai ia katei ka jaka.
Haba ia kren bad u Rupang u Rangbah Shnong katei ka shnong u bah Lam Marweiñ u la ong ba ym shym la pyntip eiei ia u shaphang katei ka jingwan u Dr.
Mukul, “Ngam ioh jingtip eiei, ngi shu tip ynda u la poi mynta ka nohphai sngi ha ka por 4 duna eiei" ong u bah Lam haba ia kren bad u Rupang.
Utei u Rangbah shnong u la ong ba ha katei ka jingwan poi u myntri rangbah la don lang ruh U Deputy Commissioner ka East Khasi, “Ngim tip na kaei ka daw u wan bad u wan leh aiu" ong biang utei u Rangbah Shnong.
Hynrei u la ong ba katei ka jingwan u myntri rangbah ka la pynkmen ia ki namar ba u la kular ban siang rong noh ia ka surok na Markasa sha Mawphanlur kaba jngai 5 kilomitar, iathuh u bah Lam.
Ha ka jingiakren pat bad U Bah S Kharlyngdoh, DC West Khasi Hills, ula iathuh ba la pyntip ia u, ha ka por 1baje nohsngi, ba u myntri rangbah, un leit jngoh kai ia ka shnong Mawphanlur.
“Ngi leit ap ha Markasa bad nangto ngi ia leit sha Mawphanlur" iathuh U DC ha ka jingiakren bad U Rupang.
La iathuh da U DC, ba namar ba ka dei ha ka por, ba ka shai bha ka bneng, ki la ia poi sha jrong, kaba dei ha ka jaka, kaba ki khot Mawthadraishan bad ki ia peit kai ruh ia ka jaka, ba u ieng U Lum Kyllang.
Haba la kylli, la u myntri rangbah, u kular eiei ne em, sha kitei ki trai shnong, U bah Kharlyngdoh, ula shu ong, ba u kyrmen ba un sa leh eiei, namar ba ka dei ka jaka, kaba u sngew tynnad ban leit peit kai.
Ha katei ka jingleit U bah Brolding Nongsiej, MLA ka Mawthadraishan, ruh u don lang.
Pynursla, 26 Jylliew:“Ka Civil Sub Division, kan dei ka jingai sngewbha snem thymmai 2017" ong U bah Prestone Tynsong, myntri ka sorkar Jylla, haba kren ha ka jingialang ha Pynursla, ba la pynbeit da ki Samla Seng Khasi Riwar Mihngi, kaba la pynlong, hynnin ka sngi hangne.
Haba kren, ha katei ka jingialang, ban leh burom, na ka bynta ka jing pynioh jongu, ia ka Civil Sub Division, ba la pynlong da katei ka seng, utei u rangbah, u iathuh ba ka sorkar Jylla, ka la mut kham mynshwa ban plie ia ka Pynursla Civil Sub Division, ha shwa ka snem 2013, hynrei, na ka daw, ba la plie noh 4 tylli ki District ha u snem 2011, kumta, ka don ka jing pyrkhat, ba kan ktah shibun ia ka pla pisa jong ka sorkar Jylla.
Ha kane ka kynti, la buhteng shwa ia ka jingthaw District, hynrei, la rai ban plie noh shwa ia ar tylli ki Civil Sub Division, kawei ha Pynursla bad kawei ha Mawthengkut, nangta sa 4 tylli ki Block bad 8 tylli ki Police Station.
U Bah Tynsong, uba dei ruh U MLA jong ka Constituency, u pynpaw ia ka jingsngewnguh ia ka Raid Shabong, kaba la ai sngewbha ia ka jaka ban tei Civil Sub Division bad la iathuh ba U Deputy Commissioner jong ka East Khasi Hills, un sa jurip bad shimti ia ka jaka haMawsing, ha kaba baroh ki ophis sorkar, kin don lang shi jaka ha ryngkat bad ka ophis jong U SDO Civil Sub Division, Pynursla bad la iathuh ba la mang T.
5klur ban tei ia kitei ki ophis bapher ha katei ka jaka.
La iathuh shuh da U MLA, ba ka Elaka Laitlyngkot, ha ryngkat bad ka Raid Nongkynrih, ki la mynjur, ba kin pyniasnoh lang ialade ha u pud u sam jong ka Pynursla Civil Sub Division bad u pud u sam jong ka Sub Division, un hap mynta sha duh Nongjri, Mawsiangei bad ki shnong kiba hap sha sepngi jong ka thain Riwar Mihngi.
“Ym slem, hap pyrkhat sa ia ka District" ong U MLA.
Ha katei ka sngi, U Bah Tynsong, ula plie ruh ia ka Higher Secondary School, jong ka Seng Khasi Riwar Mihngi, kaba dei ruh ka thup ba nyngkong jong ki samla pule Class XI (Arts), kiba don baroh 47ngut, kiba la sdang da katei ka Seng Khasi Riwar Mihngi mynta u snem, ha kaba la pyniaid da ka SK Riwar Mihngi Education Society.
Halor katei ka phang, u myntri, u iathuh ba mynta, ki don lai tylli ki skul Higher Secondary ha Pynursla, ha kaba kawei ka dei ka St Anthony’s Higher Secondary, nangta ka Raid Langkyrdem bad sa mynta pat ka Seng Khasi Riwar Mihngi Higher Secondary.
U bah Tynsong, u ong ba ka sorkar, ka kwah ban pynmih ia shibun ki skul Higher Secondary ha ki District, ki Civil Sub Division, ba ki samla pule, kin nym ia knieh ban wan pule sha Shillong.
Halor ka kam shangkai pyrthei, la iathuh da u myntri, ba ka jing pyntrei, ka dang iaid shakhmat, na ka bynta ki Cable Car, kiba dei ban iaid na Pongtung sha Pynter, kiba dei ki kali, ki ban khring ia ki nongiaid kai pyrthei bad katei kan dei ruh ka skhim, kaba nyngkong eh ha Meghalaya bad kaba ar ha ka dong shatei lam mihngi.
Ha katei ka jingialang, U Sordar Raid Shabong ruh, ula ai jingkren, ha kaba u iathuh ba ka Raid, ka la phah da ka jingthoh sha ki bor ba halor, ha kaba iadei bad ka jaka ban tei Civil Sub Division.
Ula ong ruh, ba ka Sub Division, kan wan rah ia ka jingnang jingstad bad ka roi ka par ha ka thain Riwar Mihngi.
U Bah Controll Marbaniang, President ka Seng Khasi Riwar Mihngi, ula pynkynmaw, ba ka jingiakhih Civil Sub Division, ka la sdang naduh u snem 1984, ha ka jinglamkhmat jong U Sordar Libarwell Lyngdoh, u sorbar barim jong ka Raid Shabong, ha ryngkat bad U bah EG Sumer uba na Mawryngkang.
Nangta, ula iathuh ba kham hadien, la thaw sa ia ka Joint Action Committee, ba la khlieh da U Bah Jonis Khongkrom, Sordar Raid Nongshken, ha ryngkat U Bah Peter D Rynjah, kum U Secretery.
U Bah Marbaniang, u iathuh, ba ha ka por, U bah BB Lyngdoh, ula phah jurip ia ki jaka puta, na ka bynta ka Civil Sub Division, tangba um pat shym la pynioh ia ka Civil Sub Division.
Shillong, 26 Jylliew:Ki Trai khyndew na ka thaiñ War San Lyngdoh, ki la byrngem ban shong shah thngan ba khlem pud ha phyllaw ka Khasi Hills Autonomous District Council (KHADC), namar ba ka district Council ka pyn slem ban ai jingmynjur lane ka No-Objection Certificates (NOC) na ka bynta ban shna ia ka surok 2 lane na Nongstoiñ-Wahkaji-Mawthabah.
U Chairman jong ki Trai Khyndew ka thaiñ War San Lyngdoh u bah O S Myrthong u la ong ba ka daw ba ki trai khyndew ki la jied da katei ka lynti ka dei namar ka jingsohsat bad ka jingjynjar ki paidbah jong katei ka thaiñ namar ka jingbym don ia ka surok kaba biang.
“Ki kynthei ba pun khun ki iap ha shiteng lynti namar ka jingsniew palat ka surok, ki nongrep ki shem jynjar ban pyniaid iew ia ki mar-rep jong ki" u la ong.
Utei u rangbah u la kyntu ia ka KHADC ba ka dei ban ai noh kloi ia ka NOC khnang ban lah ban weng noh ia katei ka jingeh ki paidbah.
Shillong, 26 Jylliew:Ka tnad sam marbam ka jylla ka Food Civil Supplies and Consumer Affairs ka la ong ba ka skhim sam marbam tad ne ka National Food Security Scheme (NFSS) ka la treikam ha kane ka jylla, hynrei ka la jingpynrung bad ka jingweng thymmai ruh ka dang iaid lang.
Katkum ka RTI ba la ioh na ka ophis jong kane ka tnad sam marbam ka jylla, ka la ong ba ia ka NFSS la pyntreikam naduh u bnai Rymphang 2016 ha baroh kawei ka jylla.
Kane ka skhim ka kdup 77.
79 percent ia ki nongshong shnong ha nongkyndong bad 50.
87 percent ia ki nongshong shnong ha jaka sor.
Ka la ong ba ia ki kyrteng jong ki longiing ba la shah jied ban ioh bynta katkum ka national food security act 2013, la shim ka khanasumar khein briew bad jingioh jingkot ne ka Socio Economic & Caste Census 2011.
Ka la ong ba ka jingshim ia ki longing ka iapher na ki jaka sor bad jaka nongkyndong katkum ki jingbthah ka sorkar.
Ia ki jaka sor ia ki bym ioh ha kane ka skhim la shim katkum ka Hashim Committee kaba la phah da ka Planning Commission ha u Nohprah 2012.
Katba ia ki jaka nongkyndong ka jingkhein la shim katkum ka Socio-Economic & Caste Census Booklet ban jied ia ki briew ba hap hapoh u dak ka jingduk (BPL) ba la pynmih da ka tnad Rural Development ka sorkar India ha u Naitung 2011.
Ka ophis kala ong ba baroh kiba mih kyrteng katkum ka NFSA 2013 la thep ha ka website, www.
megfcsca.
gov.
in Ka jingsam ia u khaw ka long 5 kilo uwei u briew ha ka shi bnai katba ia u khaw AAY, kawei kawei ka longiing kan ioh 35 kilo shi bnai.
Ka la jingtip ba la ioh, ka la ong ban pynlong ia ka NFSA kaba treikam bha, katnad lyngba ka jingpyntreikam da ka kor ka bor kompiwter ka la pynrung ia baroh kiba ioh jingmyntoi lyngba ka Digitalisation, ha kaba lah ban ioh na ka website jong kane ka tnad.
Ka la buh ruh ia ka Call Centre ar tylli ban ai jingtip ia ki paidbah halor kane ka skhim lyngba u number iohei 1967 bad ka don ruh ka online ban thep ia ka jingujor haba don kano kano halor kane ka skhim.
Ka jingpyntreikam da ka kor ka bor kompiwter ka long ban pynlait na ka jingsuki bad ka jingbym biang ha ka rukom treikam khnang ba ka kam kan sted.
Ban tip ia ki briew kiba dei ban ioh ne em ia u khaw tad katkum ka NFSA, ka bor synshar district lyngba ka tnad Supply, kan pynshisha ia ki briew kiba dei hok ban ioh bad ki bym dei ban ioh lyngba ka jingkam bad ka jingujor.
Kiba iakynduh ia kano kano ka jingeh, ki lah ban phun ha u number 1967 ban tip bad ioh jingtip shaphang ki kam ba iadei bad kane ka skhim.
Katkum ka jingtip, la pyni ba ka sorkar ka la ioh bhah haduh 1704 metric ton ka shini ban sam sha ki paidbah ha kane ka jylla.
Kawei ka longiing la sam 3 ne 4 kilo ha ka dor T.
20 shi bnai bad ia ka shini la song.
Ka Kendriya Bhandar & Beharibari,A.
G.
Colony Rd, Kamrup, Guwahati  ka la dei kaba la shah jied ban long ka nongsam shini ha kane ka jylla Meghalaya.
Shillong, 26 Jylliew:Ka kot halor ka jingim bad ki kam jong u (L) Dr H.
C.
S.
Wallang (Dr Hem) la pyllait paidbah myn ha ka 18 tarik u Jyliew ha Sohra ha kaba ia kane ka prokram pyllait ia ka kot la pynlong da ki khun ki ksiew jong u (L) Dr H.
C.
S.
Wallang bad i (L) Silincy M.
Khar syntiew.
Ia kane ka kot ba la ai kyreng ‘Fragrance of a Flower" la pynbit pynbiang da i Cheryl Susan Kharsyntiew Tada.
Ia katei ka kot la pyllait paidbah da i Kong Ivory Kordor Wallang bad i Kong Silvery Dondor Dkhar Banks, kiba dei ki khun kynthei jong u (L) Dr H.
C.
S.
Wallang.
Ka jingialang pyllait ia ka kot la wan ban sakhi da ki 150 ngut ki ba la shah khot sngewbha.
Nalor ki paralok bad ki bahaing jong u (L) Dr H.
C.
S.
Wallang, kiwei kiba la wan ban ia donlang ki long u Bah T.
Chyne, MLA,-Sohra Constituency, u Bah D.
Kharwanlang, MDC-Sohra, Rev F.
R.
Kharkrang, Rev W.
K.
Hujon, ki nongialam Niam, Jingiaseng Kynthei Prebyterian Nongsawlia, Seng Samla Prebyterian Nongsawlia, u Sirdar ka Saitsohpen, ka Synjuk Kynthei Saitsohpen, Seng Samla Saitsohpen lem bad kiwei.
Kum ka jingpynkynmaw ba u (L)Dr H.
C.
S.
Wallang u la pyndep ia ka jingpule na Berry White Medical School, Dibrugarh ha u snem 1913 bad u la ioh burom ha ka tnad Surgery.
U la leit rung ha katei ka skul hadien ka jingpyndep ia ka Class VI ha Sohra, ha ka por u Thomas Jones.
U (L)Dr H.
C.
S.
Wallang u dei u doktor u ba khraw bad u briew uba shakri ia u Blei bad kumjuh ia ka Sohra bad kiwei pat ki thain.
Ia kane ka kot la ai nam sha ki khynnah ha ka pyrthei khamtam jong ka jylla Meghalaya, ka ban long ruh ka jingai mynsiem bad ka jingpyn-kynmaw ba ka jingtrei minot kaba jop bad ryngkat u Blei kiei kiei ki lah ban long watla ki eh katno katno ruh.
Jowai, 26 Jylliew:Ki nongniah trok bad ki trai trok kiba shalan mawshun sha Bangladesh lyngba ka Dawki-Tamabil ki la kynnoh ba ki la shah khrong khajna be-ain ki briew kiba la thung da ka Core Committee of War Jaintia Limestone and Boulder Stones Exporters’ and Miners’ Association, Foreign Trade of Commerce Meghalaya and the Owner and Driver Trucks Limestone War Jaintia Association.
Kitei ki seng kila dawa T.
100.
00p na man kawei pa kawei ka trok kaba kit mawshun bad kiba iaid ha u Surok Jowai- Amlarem-Dawki.
Ka la ktah ia ngi ki driver bad ia ki malik jong ngi, la ong ki katto katne ki driver ki bym shym la kwah ban pynpaw kyrteng.
Halor kane, ka la don ruh ka jingujor kaba la buh sha u Deputy Commissioner ka West Jaintia Hills bad sha u SP ka West Jaintia Hills.
Kitei ki nongniah trok bad ki trai trok ki kyntu ia ka bor District bad bor pulit ban shimkhia ban peit ia kum kine ki jingkhrong pisa be-ain namar ka ktah shi katdei ia ka ioh ka kot, ka kamai kajih jong ki.
Shillong, 27 Jylliew: U Chief Executive Member ka KHADC u bah Pynshngaiñ N Syiem u la ther tyngeh ia ka sorkar jylla ha ka jingkren jong u ha ka sngi rakhe ia ka District Council Day kaba la long mynta ka sngi ha phyllaw ka KHADC.
U bah Pynshngaiñ u nongkren kren khadduh eh ha katei ka jingialang u la ong ba ka ioh ka kot ha kane ka ri Khasi ka la nanghiar namar ka jingbym biang ka polisi jong ka sorkar jylla.
“Ka ioh ka kot ka la nanghiar hangne ha ri-Khasi jong ngi, la khang dewiong namar bym don ki polisi kiba shai, tyngkhuh ki kam Rangbah shnong badkiwei kiwei" u la ong.
U la kren ruh ba naduh ba la ioh District Council bad naduh ba la ioh la ka jong ka jylla , kane ka jylla kam shym don ia u pud u sam uba shai bad ka jylla Assam, u la ong ba haba tang u pud u sam uba shai ruh um don kumno yn ia kren ia kata ka rukom bat khyndew bat shyiap kaba dei ka kamram ba hakhmat eh jong ka District Council.
Shuh shuh u la ther halor ka jingsahkut ki Bill jong ka KHADC tang hapoh ka tnad district Council Affairs (DCA) bad ka tnad Aiñ (Law dept) ka sorkar jylla ha kaba u la ong “Kumno keiñ ngin ia treikam haba lada shna aiñ ruh ki bill ki sahkut noh tang ha DCA bad Law Dept".
U bah Pynshngaiñ u la ong ba donkam ia ka sorkar ba kan sngewthuh kino ki bynta jong ka sorkar, kino ki bynta jong ka District Council, “Ka sorkar ka donkam ban sngewthuh kaei ka kam jong ka Secretariat, kaei ka kam jong ka District Council,ho, oid ngi sngewthuh ba lada ai lut ha ka District Council kaei pat ka bynta ba ka sorkar kan trei" la ong biang.
U CEM ka KHADC u la pynpaw ruh ha katei ka jingialang rakhe district Council Day ba ka jingdon ka high Court hajan ka pynproh jabieng ia ka Council naba ka hap ban shna ia ki aiñ katkum ki kyndon jong ka aiñ, “Lada ngin ia treikam kan long beit katkum ka section, Clause jong ka riti synshar bad katkum ki kyndon aiñ,hangta ka high court ruh kan ong ho, oid ki la leh ia kaba dei" ong u CEM ka KHADC uba la khot ia ka sorkar jylla ban ia treilang ha la ki jong ki bynta naba u la ong ba kaba kut hi ka dei na ka bynta ka bha ka miat u paidbah.
Shillong, 27 Jylliew:U Dr.
Rankio Wankhar, DHS (MI), Meghalaya, Shillong u la ujor sha ki pulit ba ka phai ba buh ia ki kot ki sla kaba ia dei bad ka jingkynnoh ba ka don ka jingpyndon kam bakla ha kaba thied dawai ha u snem 2003 la kum pynjah namar ka jingbuh bakla bad ym lap shuh ia ka.
U la ong ba katei ka phail ka lah ban jah ha ka por ba pyn kynriah ia katei ka ophis na Nokrek Building, Lower Lachumiere, Shillong sha Health Complex kaba don ha Red Hills Road, Laitumkhrah, Shillong.
Shillong, 27 Jylliew: “Uno uno u briew u ba don ha ka kam sorkar bad u ba ka jingioh jong u ka la kot sha ka T.
10,000/- shi bnai un ym ioh shuh ia ka bhah jingmyntoi kaba dei na ka National Food Security Act", ong u Director ka tnad Food Civil Supplies and Consumers Affairs, Government of Meghalaya u bah W.
Khyllep.
U Bah Khyllep u la ong ba ki briew kiba trei ha ki tnad sorkar bapher bapher bad kiba la ioh shiphew hajar tyngka ne tam ha ka shi bnai kin ym lah shuh ban ioh ia katei ak skhim hynrei kia ioh hapoh pat ia ka shiphew hajar ki dang don ia ka hok ban ioh ia katei ka jingmyntoi na ka skhim NFSA.
U Director u la pynshai ruh ba na ka NFSA, u wei u wei u nongbam un ioh 5 kilo u khaw na ka bynta shi khlieh briew ha ka shi bnai ha ka dor 3 tyngka shi kilo, bad ka longing kaba don ia ka card AAY ka dei ban ioh 35kg shi card ha ka dor 3 tyngka shi kilo bad kiwei pat kiba ym hap hapoh ka skhim NFSA ka dor kan long 10 tyngka shi kilo.
U Bah Khyllep u la ong ruh ba ka sorkar India ka la mang ba ka jingioh ia u khaw shi khlieh briew ha ka skhim NFSA kan duna ia ka 5 kg hynrei ka sorkar jylla ka la buh ha ka ain ba kan ai 5kg shi khlieh briew bad baroh ki bad baroh ki dukan PDS kin hap ban bud ia ka in ka sorkar jylla.
U la pyntip ruh ba ka sorkar pdeng ka la kohnguh ia kaei kaba ka sorkar jylla ka la pan kata bay n beit da u khaw ha jaka u kew, naduh u bnai Iaiong jong u ne u snem ia kaba ka sorkar India ka la buh ruh ia ka skhim NFSA.
Shillong, 27 Jylliew:Ka Hill State People’s Democratic Party (HSPDP) ha ka sngi Saitjaiñ ka la pyniar ïa ka jaka treikam jong ka sa ha Shella constituency bad pynskhem ruh ïa ki nong kitkam ba thymmai ha katei ka sngi.
Kitei ki nongkitkam ba thymmai ki long President- Bah Komen Lait mon, Vice President – Kong Evandalyne Pyng rope, General Secretary – Bah Sparklestar Wann, Joint Secy –Wanteikupar Swett, Finance Secretary – Bah Omesty Chyne, Organising Secretaary – Kong Arbina Kshiar, Organising Secretary – Bah Pynshngain Nongkynrih.
Ïa ki nongkitkam la pynskhem da u President Rangbah ka party, Bah Ardent Miller Basaïawmoit ha katei hi ka sngi.
Haba kren ha katei ka sngi, ha ryngkat ka jingdon lang u MLA ka Nongstoin, Bah Dios Jyndiang, ka MDC ka Mylliem, Kong Teilinia Thangkhiew bad kwei de ki nongïalam ka HSPDP, u Bah Ardent u la pynshai ruh halor ka nongrim ba ka seng ka ieng kum kata ka seng kaba ngeit ha ka synshar khadar kaba khuid.
U la kren ruh halor ka jingdonkam ka jingkylla ha ka synshar khaddar namar haba peit mynta la iohi sa tang ki jingsniew kiba ktah ia ka jaidbynriew.
U la ong “Ngi donkam ia ka synshar khadar kaba khuid ha kaba ym dei ban don ka jingiuhroit ia uba duk da uba riewspah, uba tlot bor ha uba donbor bad kumta ter ter".
U Bah Ardent u la ong ba ba dei ban long kiba stad ruh haba jied ia ki nongmihkhmat da kaba pynshongrim ia ki mat treikam jong u hynrei dei ban kyntait mardor ia ki kyrtong kiba thong bad pynbieit da ka pisa namar ka vote u paidbah ka shongdor shibun shah ban ia ka 500 ne 1000 tyngka ba ki pynbieit ia phi.
Katba u Bah Dios Jyndiang pat u la ong ba kum ki paidbah ki donkam ia ki nongmihkhmat kiba lenlade bad kiba wanrah ia ka roi ka por ha ki shnong ki thaw.
Ki paidbah ki dei ban bishar bniah ha shwa ba kin ai ia ki vote jong ki.
Kumjuh ka Kong Teilinia pat ka la ong ba kum ki paidbah ki donkam ïa ki nongmihkhmat kiba nud ban ïa kynduh bad ïa phylliew jingmut ha kino kino ki jingeh ba ki kynduh.
“Ngi dei ban long kiba stad ban jied ïa ki nongmih khmat, ba ki dei ban long kiba ai hok ïa ka bhah kaba dei hok jong ki paidbah, kiba ju ïasaid bad sei madan ïa ki jingeh kiba ki paidbah ki ïa kynduh", la ong ka Kong Teilinia.
Shillong, 27 Jylliew: “Uno uno u briew u ba don ha ka kam sorkar bad u ba ka jingioh jong u ka la kot sha ka T.
10,000/- shi bnai un ym ioh shuh ia ka bhah jingmyntoi kaba dei na ka National Food Security Act", ong u Director ka tnad Food Civil Supplies and Consumers Affairs, Government of Meghalaya u bah W.
Khyllep.
U Bah Khyllep u la ong ba ki briew kiba trei ha ki tnad sorkar bapher bapher bad kiba la ioh shiphew hajar tyngka ne tam ha ka shi bnai kin ym lah shuh ban ioh ia katei ak skhim hynrei kia ioh hapoh pat ia ka shiphew hajar ki dang don ia ka hok ban ioh ia katei ka jingmyntoi na ka skhim NFSA.
U Director u la pynshai ruh ba na ka NFSA, u wei u wei u nongbam un ioh 5 kilo u khaw na ka bynta shi khlieh briew ha ka shi bnai ha ka dor 3 tyngka shi kilo, bad ka longing kaba don ia ka card AAY ka dei ban ioh 35kg shi card ha ka dor 3 tyngka shi kilo bad kiwei pat kiba ym hap hapoh ka skhim NFSA ka dor kan long 10 tyngka shi kilo.
U Bah Khyllep u la ong ruh ba ka sorkar India ka la mang ba ka jingioh ia u khaw shi khlieh briew ha ka skhim NFSA kan duna ia ka 5 kg hynrei ka sorkar jylla ka la buh ha ka ain ba kan ai 5kg shi khlieh briew bad baroh ki bad baroh ki dukan PDS kin hap ban bud ia ka in ka sorkar jylla.
U la pyntip ruh ba ka sorkar pdeng ka la kohnguh ia kaei kaba ka sorkar jylla ka la pan kata bay n beit da u khaw ha jaka u kew, naduh u bnai Iaiong jong u ne u snem ia kaba ka sorkar India ka la buh ruh ia ka skhim NFSA.
Shillong, 27 Jylliew:U Pastor Osterland Mawroh, u la khlad noh na kane ka sla pyrthei ha ka step sngi Nyngkong ha ing sah jongu ha Laitum khrah.
U Pastor Mawroh ia la don ha ka rta kaba 67 bad u la shongthait na ka jingtrei kam kum u Pastor ha u snem ba la dep ha u bnai Nailur.
Haba ia kren bad u Pastor DS Sohkhlet, u ba bat ia ka Senior Executive Secretary ka Synod Mihngi ha ki snem ki ba la dep, u pynpaw ia ka jingsngewkhia halor ka jingkhlad noh jong U Pastor Mawroh bad ka jingduh ba khraw ia ka Balang baroh kawei.
U Pastor Sohkhlet, u la iathuh ruh ba u Pastor Mawroh i don ia ka jingpang bam pong ha ki snier bad ha u snem ba la dep i la wan ban phah sumar sha Vellore ha u bnai Risaw ter hadien ka jngshong thait jongu.
U Pastor Mawroh u la wan noh sha Shillong hadien katei bad phah sumar noh ha Robert’s Hospital, Shillong ha kaba u la ioh bor bad kham bha na katei ka jingpang bad u la wan ruh sha ka jingiaseng ialap ha Ri Bhoi dang ha ki bnai ba la dep.
Hynrei ha ki khyndiat sngi ba la dep u la don biang ha ka jingshitom ha kaba la pynkit ia u sha Robert’s Hospital.
Hadien katto katne sngi ka jingshah sumar u la phah ban wan buh noh ia ia sha ing kaba u shong u sah haduh ba un da khlad noh na ka pyrthei.
Ka jingleit ontep ia u kan long ha ka 29 tarik mynta u bnai ha U Lum Jingtep ka Balang Presbyterian, Laitum-khrah ha ka por 12 baje mynsngi.
Shillong, 27 Jylliew: “Uno uno u briew u ba don ha ka kam sorkar bad u ba ka jingioh jong u ka la kot sha ka T.
10,000/- shi bnai un ym ioh shuh ia ka bhah jingmyntoi kaba dei na ka National Food Security Act", ong u Director ka tnad Food Civil Supplies and Consumers Affairs, Government of Meghalaya u bah W.
Khyllep.
U Bah Khyllep u la ong ba ki briew kiba trei ha ki tnad sorkar bapher bapher bad kiba la ioh shiphew hajar tyngka ne tam ha ka shi bnai kin ym lah shuh ban ioh ia katei ak skhim hynrei kia ioh hapoh pat ia ka shiphew hajar ki dang don ia ka hok ban ioh ia katei ka jingmyntoi na ka skhim NFSA.
U Director u la pynshai ruh ba na ka NFSA, u wei u wei u nongbam un ioh 5 kilo u khaw na ka bynta shi khlieh briew ha ka shi bnai ha ka dor 3 tyngka shi kilo, bad ka longing kaba don ia ka card AAY ka dei ban ioh 35kg shi card ha ka dor 3 tyngka shi kilo bad kiwei pat kiba ym hap hapoh ka skhim NFSA ka dor kan long 10 tyngka shi kilo.
U Bah Khyllep u la ong ruh ba ka sorkar India ka la mang ba ka jingioh ia u khaw shi khlieh briew ha ka skhim NFSA kan duna ia ka 5 kg hynrei ka sorkar jylla ka la buh ha ka ain ba kan ai 5kg shi khlieh briew bad baroh ki bad baroh ki dukan PDS kin hap ban bud ia ka in ka sorkar jylla.
U la pyntip ruh ba ka sorkar pdeng ka la kohnguh ia kaei kaba ka sorkar jylla ka la pan kata bay n beit da u khaw ha jaka u kew, naduh u bnai Iaiong jong u ne u snem ia kaba ka sorkar India ka la buh ruh ia ka skhim NFSA.
Shillong, 26 Jylliew:Ka Khasi Hills Autonomous District Council (KHADC) ka la pynlut pisa haduh T.
9,88,735.
85 lak tang na ka bynta ka bai shong liengsuin u CEM, EM bad ki ophisar jong ka ban leit Delhi.
Katkum ka jubab kaba la ioh lyngba ka aiñ wad jingtip ka Right To Information (RTI) ba la pan da u Bah Marcus Lyngdoh, Media Plus, Co-Producer, ME Production, Shillong, na u Public Information officer (PIO) ka KHADC, la jubab ba ka jingpynlut na ka bynta ka bai shong liengsuiñ ban leit Delhi ka long – u Chief Executive Member (CEM) u Bah Pynshngain N Syiem u la pynlut T.
1,68,203 lak tyngka bad u shong liengsuiñ 4 sien.
U Bah Neil Antonio War, Executive Member (EM) Finance u la pynlut T.
2,56,212 lak tyngka bad u shong liengsuiñ 9 sien, u Bah Lamphrang Blah, Executive Member (EM) ba peit ia ka Elaka u la pynlut T.
33,444 hajar bad u shong liengsuiñ tang shisien katba u Bah Banteidor Lyngdoh (Paidang) u Executive Member ka tnad Labour u la pynlut T.
44,319 ban shong liengsuiñ ar sien.
Katba ki ophisar pat ki long u Bah W.
Syiemlieh Secretary ka Executive Committee (EC) ka KHADC u la pynlut T.
2,97,204 bad u shong liengsiuñ 12 sien, Bah RS Wanniang, Joint Secretary ka EC u la pynlut T.
1,59,527 lak tyngka u shong liengsiuñ 8 sien, Bah T.
Saiborn, CFO u la pynlut T.
14,652 (shisien), Bah C.
Pohlong,Planning officer u la pynlut T.
14,172 hajar (shisien).
Kaba paw katkum ka jubab ka long ba kiba bun eh kiba shong liengsiuñ ki long u Secretary sha ka EC u bah W.
Syiemlieh 12 sien,nangta u EM ka tnad pla tyngka u bah Neil Antonio War-9 sien, u bah R.
S Wanniang Joint Secretary-8 sien,nangta u bah Pynshngaiñ N Syiem CEM -4 sien bad u bah Banteidor Lyngdoh EM -arsien.
Nalor ka bai liengsuin, ka KHADC ka la pynlut sa T.
1,08,750 ka bai lynti bad bai bam jong ki lai ngut kita ki long Bah Neil Antonio War (EM) ka tnad Finance u la shim T.
23,200 hajar, bah W.
Syiemlieh secretary ka EC ka KHADC u la shim T.
68,150 hajar bad u Bah RS Wanniang, Jt Secretary ka EC u la shim T.
17,400 hajar.
Haba kheiñlang ia katei ka jingpynlut pisa ka KHADC na ka bynta ban leit Delhi ka long haduh T12,05,233 tyngka.
Katkum ka jubab ka RTI la pyni ba ka jingleit Delhi u CEM, EM bad ki ophisar ka dei halor ka Forum of Councils under Sixth Schedule (FOCUSS) ka la leit iakynduh ia ka Ministry of Home bad Finance jong ka sorkar India, na ka bynta ban pan pisa ia ki Disctrict Council.
Nangta ka jingleit iakhun mukotduma ha Supreme Court, ka jingleit iakynduh bad u Director ka Tribal Affairs ban pan jingiarap kum ki skhim ba kyrpang ha ka council bad kiwei de.
Shuh shuh la ai jingtip ruh ba nalor kitei ki jingpynlut ka KHADC ka la pynlut haduh T.
2,49,561 lak ha ka jingialang jong ki Autonomous District Council (ADC) jong ki jylla ka North East kaba la long ha Pinewood, Shillong myn ha ka 8 tarik Naitung 2015, kaba dei ka sngi ba la thaw ruh ia ka Forum of Councils Under Sixth Schedule (FOCUSS) hapoh ka jingialam u Bah Pynshngain N Syiem, kum u Chairman, uba dei u CEM ka KHADC.
Shillong, 28 Jylliew:Ka BJP ka la pynphai nia ia ka jing kynnoh jong ka Congress ba ka jingwan jngoh ki myntri sorkar NDA sha kane ka jylla kam ju ioh eiei hynrei tang ka jingwan peitkai.
Haba jubab ia ka jingkynnoh jong ka sorkar Congress ha kane ka jylla, U President ka BJP u Bah Shibun Lyngdoh u la ong ba ka jingwan jong ki myntri ka sorkar NDA na Delhi sha kane ka jylla ka la seisoh bun ki kam, bad kam dei satia kumba kynnoh ba ki shu wan kai.
Haba pynksan nia ia ki kam jong ka sorkar pdeng, u President ka BJP u Bah Shibun Lyngdoh u la jer kyrteng ia kiba bun ki kam ba ka sorkar pdeng ka la leh ha kane ka jylla.
“Mynshwa u Myntri ka Science and Technology bad ka Earth Sciences, u Dr Harsh Vardhan u la plie ia ka Indian Institute of Geomagnetism (IIG) kaba ai kyrteng ka Shillong Geophysical Research Centre jong ka  Indian Institute of Geomagnetism (IIG) ban pule bniah ia ka jingkhie u jumai ha kane ka thain, ka mynri ka Human Resources Development (HRD) ka Smriti Zuban Irani ka la wan ban pynkup burom ia ki samla ha NEHU", la ong u Bah Shibun.
U la ong ruh, “U Myntri Rangbahduh ka ri u Narendra Modi u la plie ia u mawnongrim ka madan ialehkai ba T.
38 klur ha Ampati ka konstitwensi jong u Myntri Rangbah u Mukul Sangma, ka jaka peit slap ha Sohra, ka Rain Museum bad ka Research Centre".
Katkum ka jingong jong u President ka BJP ka sorkar NDA ba ialam da ka BJP ka la leh shibun ki kam ia ka jylla, nalor bun ki projek surok, ka ai pisa ia ki district council bad kiwei.
“Ka jingkynnoh ka sorkar Congress ha kane ka jylla ka dei ka jingpyrkhat biej", la ong u President ka BJP.
U la ong ba ka jingkynthah jongki, ka dei namar ba kim ioh shuh ban shu pynlut kai ia ka pisa jong u paidbah namar ba ka sorkar NDA hapoh ka jingialam jong u Narendra Modi u la pyrkhing bha bad ki dei ban pynbiang ia ka Utilisation Certificate (UC) ia ki kam ba ki trei.
“Mynshwa ki Congress ki leit pan pisa na Delhi bad ki shim tang ia ka instalment ba nyngkong bad kim ju ai UC namar ba kim shym la pyndonkam hok ia ka pisa", la ong u Bah Shibun bad bynrap, hynrei mynta hadien ba wan ka NDA ha ka bor synshar, kim nud shuh ban pan pisa thurmur.
Kham mynshwa, u Myntri Rangbah ka jylla u Dr Mukul Sangma u la kynthah ba ka jingwan jngoh jong ki myntri ka sorkar NDA sha ka jylla kam ju ioh eiei.
Naduh ba u shimti ia ka shuki Myntri Rangbahduh ka ri u Narendra Modi, u la bthah ia baroh ki myntri ba ki dei ban leit jngoh man ka shisien ha ka ar taiew ia ka dong mihngi ban peitngor ia ka jingiaid shaphrang jong ki kam pynroi ba la theh da ka sorkar pdeng.
Ha kawei ka liang ka BJP ka la pynmih ia ka kot lyngkdop ha kaba ka la jer ia ki kam ba ka sorkar jong u Narendra Modi u la leh hapoh kine ki ar snem.
Ka BJP ka la pyni ba ka sorkar NDA ka la mang pisa T.
630 klur ban shna ia ka surok na Jowai sha Retacherra, ka jingthungkam pulit ha nongbah Delhi ia ki samla ka dong mihngi haduh 436 ngut bad kiwei ki skhim ban iarap ia kiba duk ba rangli.
Shillong, 28 Jylliew:U MDC ka Maw hati konstitwensi u ba dei ruh u Executive Member ka KHADC u la kynthah jur halor ka jingpynlut pisa ka KHADC kumba la paw ha ki kotkhubor kiba la ioh jingtip lyngba ka aiñ wad jingtip ka Right To Information (RTI).
Utei u MDC ka Mawhati uba peit ruh ia ka tnad pule puthi ka KHADC u la pynpaw ka jingkyndit ban iohi ha ki kotkhubor ba ka KHADC ka la pynlut da ki phew lak na ka bynta ban leit Delhi bad u la ong ba kitei ki jingpynlut ki dei ki bym shongnia.
“Kam don eiei ka rai ha ka Executive Committee ban ia leit pynlut pisa kai sha Delhi, ka pynkyndit ia nga ban iohi ha ki kotkhubor ba ka KHADC ka pynlut haduh T.
9,88,735 lak tang ban siew bai shong liengsuin bad T.
1,08,750  lak tyngka ka bai kali bad bai bam jong ki" ong u bah James Sylliang.
Utei u Executive Member ka KHADC u la kynnoh ba katei ka dei ka jinglehdonbor jong u CEM bad katto katne ngut ki EM khlem da kynjoh ktien ne khlem da pyntip ha ka jingialang EC bad u la ong ba katei ka dei tang ka jingkwah leit Delhi jong ki.
Shuh shuh u la ong ba haba phai ia ka jingpynlut kaba ka KHADC ka la pynlut ha ka jingialang jong ka FOCUSS ka kynhun ki MDC ka thaiñ shatei Lam mihngi kaba la long ha Pine Wood Hotel ka la pynkyndit ia u ban iohi ha ki kotkhubor ba ka poi haduh T.
2,49,561 tyngka katba ha ka jingshisha u la ong ba lada ka bun eh ruh kan ym tam ia ka T.
50 hajar tyngka.
“Ka jinglut ha katei ka jingialang kan ym tam ia ka T.
50 hajar tyngka lada siew ia ka bai Hall, ka bai bam, ka baisha,hynrei ban ong palat T.
2 lak ka dei ka bym lah ngeit bad ka dei ka jingthok pylleiñ pylleiñ ia u paidbah" ong biang u bah James Sylliang.
U la kynthoh ruh halor ka jingpynlong ka KHADC ia ka jingrakhe ia ka lyngkhuh sngkha jong ka kaba la long mynhynin ka sngi ha kaba u la ong “Balei ka District Council ka pynlut kai ia ka pisa paidbah ban shna da ka Pandal ha phyllaw ka KHADC kaba ka jinglut ka poi da ki lak tyngka,balei kim pynlong ia ka jingialang ha MDC Hostel kaba don la ka jong ka Hall shapoh".
Haba kren sha ki nongthohkhubor u la ong ruh ba hadien ba ka la don ka jinglynshop eriong kaba jur ha kine ki khyndiat bnai ba la dep, ka Mawhati konstitwensi ka konstitwensi kaba u mihkhmat ka dei kawei kaba la ngat ha katei ka lanot kumta u la phah da ka jingthoh sha u CEM ban pan jingiarap pisa ban leit sam sha ki lanot, “Hynrei haduh mynta ruh ngam ioh jubab" u la ong.
“Ha ka jaka ban leit pynlut kai sha Delhi lada ka KHADC ka mang tang mar T.
50 hajar ne T.
1 lak tyngkai sha ki konstitwensi kiba shah lynshop ha ka bor mariang ka la dei shisha kata kein ka jingieid ia ka jaitbynriew" u la bynrap biang.
U bah James u la ong ba u CEM u bat hi ia ka tnad Aiñ ne ka Law department jong ka KHADC bad ha kane ka kynti u la pynkiew ia ka mang tyngka na bynta katei ka tnad na ka T.
10 lak kaba ju mang sha ka T.
60 lak tyngka tang na ka bynta ban pynlut ha ka jingialeh mukotduma, “Ban ia kaba leh ia ka mukotduma ka bym poi shaei shaei ruh,u la dei ban mang pisa khambun ia ka tnad pule puthi kaba nga bat khnang ban kyntiew ia ka pule puthi sha nongkyndong khamtam sha kiskul ki bym pat ioh jingiarap eiei na ka sorkar hynrei la shu pynkiew na ka T.
6 lak da T.
14 lak tyngka kaba kot T.
20 lak tyngka" ong utei u MDC ka Mawhati konstitwensi.
Lah ban kdew ba katkum ka jubab Right To Information (RTI) ba la pan da u Bah Marcus Lyngdoh, Media Plus, Co-Producer, ME Production, Shillong, na u Public Information officer (PIO) ka KHADC, la ioh ia ka jubab ba ka ia ka jinglut jingsep naduh ba la synshar ka People Democratic Forum (PDF) hapoh shi snem, la pyni ba ka bai liengsuin haba ki leit sha Delhi ki long kumne, u Chief Executive Member (CEM) Bah Pynshngain N Syiem la pynlut T.
1,68,203 lak (4 sien), Bah Neil Antonio War, Executive Member (EM) Finance la pynlut T.
2,56,212 lak (9 sien), Bah Lamphrang Blah, Executive Member (EM) ba peit ia ka Elaka u la pynlut T.
33,444 hajar (shisien) Bah Banteidor Lyngdoh (Paidang) u Executive Member ka tnad Labour u la pynlut T.
44,319 (2 sien).
Katba ki ophisar pat ki long u Bah W.
Syiemlieh Secretary ka Executive Committee (EC) ka KHADC u la pynlut T.
2,97,204 (12 sien) Bah RS Wanniang, Joint Secretary ka EC u la pynlut T.
1,59,527 lak (8 sien), Bah T.
Saiborn, CFO u la pynlut T.
14,652 ( shisien), Bah C.
Pohlong,Planning officer u la pynlut T.
