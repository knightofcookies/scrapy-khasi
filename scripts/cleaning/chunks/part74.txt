Ka khubor pulit ka iathuh ba la lap ba une u Shiva Thapa ula sdien ialade ha u tylla phasi ha ka jaka khlaw ha Salaroh.
La iathuh shibynta ka met jong u kala pyut bad ia une u Thapa la iohi khatduh haka 18 tarik Naitung.
Ki Pulit kila shimti iaka met bad pyndep iaka jingdonkam ka aiñ bad na kaliang kiba haiing kila kyrpad ban pyllait iaka postmortem kaba na kaliang u magistor ruh ula ai ka jingmynjur.
Kumta ki pulit ruh kila aiti iaka met sha kiba haiing ban pyndep iaka niam ka rukom.
Ka Tata AIA Life Insurance (Tata AIA), kaba long kawei na ki shnat kaba hakhmat eh ha ka liang ki jingshakri kiba iadei bad ka life insurance, ka la pynmih ia ka Small-Cap fund kaba nyngkong eh, kata ka Tata AIA Small Cap Discovery Fund.
Kane ka rukom buh pisa kaba thymmai ka wanrah ki jingtyrwa na ka bynta ki nongbuh pisa ba kin shim kabu namar ba kane ka rukom buh pisa ka iarap ban pynkha bun ka pisa lada buh slem ïa ka hynrei ka jingbuh pat ka long tang khyndiat ia kaba ki lah ban buh ha ki stock jong ki iew khaii pateng.
Ka jingbuh pisa ha kane ka ka New Fund Offering (NFO) window kan long naduh ka 10 tarik U Naitung haduh 24 tarik U Naitung bad ka jingbuh kan long tang 10 tyngka shi unit, bad ia kane  lah ban leh tang ha ka por ba dang iaid ka NFO.
Ka Tata AIA Small Cap Discovery Fund kan buh ia ka pisa jong phi (haduh 65%) ha ki katto katne ki kompany ba la jied bad kiba dei ki kompany kiba rit bad kan wanrah ka jingtyrwa ban pyn ioh nong shibun lada buh slem ia ka pisa.
Kane ka fund ka wanrah ruh ia ka jingtyrwa na ka bynta ki nongbei tyngka bad ai ia ki ka kabu ba ki lah ban bei tyngka ha ki kam khaii pateng kiba rit hynrei kiba don ka lad ban kiew sha ki kompany kiba pdeng bad kiba heh.
Kito kiba don ia ka policy ha ka Tata AIA ki lah ban buh ia ka pisa jong ki lyngba a Company’s ULIP offerings, Fortune Pro, Wealth Pro, Fortune Maxima, Wealth Maxima, i Systematic Insurance Plan bad Smart Sampoorna Raksha Plus.
Nalor kane, ia ka pisa yn pyniasoh sha ka Tata AIA’s Param Rakshak Solutions.
Kane ka plie lad plie lynti ia ki nongbuh pisa ba kin shim kabu ia ki jingmyntoi kiba bun da kaba buh slem ia ka pisa lyngba ka jingkiew jong ka kam bad pyntikna ban ioh ia ka jingiada na ka bynta kiba ieit bathoin jong ki namar ba ki lah ban ioh ia ka jingiada ha ka liang ka pisa tyngka ha ka jingim jong ki.
Ka United Hynniewtrep Movement (UHM) East Jaintia Hills District Unit kala dawa na ka sorkar ban pyntreikam iaka ILP bad MRRSA hadien ka jingthmu ka sorkar ban wanrah iaka lynti rel ha East Jaintia HIlls.
Ka UHM kala ai da ka dorkhat sha ka sorkar haka sngi Palei ban pyrshah jur ia ka sorkar MDA.
2 iaka jingthmu ban wad bniah ban wanrah lynti rel ha rilum Jaintia.
Ka UHM ka kren shai ba katba ka sorkar kam pat lah ban pyntreikam ia ka ILP lane MRSSA kiba long ki ain ban iada jingwan rung kyrthep ki mynder ka dei ban pynsangeh shuwa ka lynti rel.
Ka Meghalaya State Commission for Women (MSCW) ka pynpaw ka jingkyndit bad pynrem jur halor ka jingjia ba shyrkhei kaba la jia ha Manipur ha kine ki ar bnai ba ladep, ha kaba arngut ki kynthei trai shnong ki la shah pyniaid lyngkhuid bad shah jrongkti ha ki paidbah kiba dei ki shynrang ha kaba la kynnoh ruh ba ka la don ka jingleh beijot.
Kane ka jingjia ba sngewtriem ka la paw pyrthei hadien ba ka la saphriang lyngba ki social media naduh ka 19 tarik mynta u bnai bad kaba la pynkyndit bad pynbitar ia ka ri hi baroh kawei.
Hadien 24 kynta ba la sakhi ia kane ka video na ka liang ki pulit ki la kam ba ki la ioh ban kem noh ia sawngut kiba la shah kynnoh donkti kat haduh mynta.
Ka MSCW ka ai ruh ka jingkhublei ia ka National Human Rights Commission kumjuh ia ka iingbishar Supreme Court kiba la shim khia ban leh da kaba tyngeh halor kane ka jingjia kaba pynlehrain.
Na ka liang u Chief Justice ka India u la pynpaw ba kano kano ka kam thombor da ki shynrang briew pyrshah ia ki kynthei ha kiba kum kine ki jingjia jong ka jingiaumsnam ka long ka dei sngewkhia jur haduh katta katta.
Ka Commission ka kyntu jur ia ka sorkar pdeng bad ka sorkar jylla ba kin shim mardor ia ki lad jingpynshitom pyrshah ia kito kiba donkti ha kane kakam pyntriem kaba buh jingma ia ki kynthei khynnah jong ka ri.
Ka la ong ruh ba kino kino ki kam lehbor ia ka jinglong kynthei ka dei ka bym lah ban pdiang hapoh ka ri synshar paidbah.
Ha kajuh ka por ka Commissioner ka kyrmen skhem ba kiba kum kine ki jingjia kim dei ban wan jia shuh bad kyrmen ruh ba ka jylla Manipur kan ioh pat ia ka shongsuk shongshngain.
Kane ka kynhun kaba khmih na ka bynta ka bha ka miat jong ki kynthei ka kyntu ruh ia ki bor ba dei khmih ba kin pynthikna ba baroh ki lanot lyngba kane ka jingiaumsnam jaidbynriew ioh ioh ia ki lad jingiarap bad ki jaka shong jaka sah.
Shuh shuh ka phah ruh ka jingsngewlem sha kiba haiing hasem jong kine ki lanot kiba don hapdeng ka jingsngewsih kthang lyngba jong kane ka jingjia.
Ka KSU Wapung Unit ha ka sngi Thohdieng lyngba ka Environment Cell kala ai iaka dorkhat ha u Deputy Commissioner, East Jaintia Hills ban dawa khang khyrdep iaka karkhana sain rnga dewiong (coke factory) kaba don ha surok bah NH6 hajan ka Ladrymbai.
Kane ka karkhana ka dei M/s Abhi Coke ka ba don ha Mookhep, hajan ka Ladrymbai.
Ka KSU Wapung kala leit ai ia kane ka dorkhat haka jingialam da u Hamieh Dkhar haka jingiadonlang u Shwari Ryngkhlem, Hamewanpynhun Ryngkhlem bad u Senmon Siangshai.
Kila kyrpad ia DC ban khang ia kane ka Coke Factory namar bala tei beaiñ khlem da bud ia ki kyndon katkum ka Meghalaya State Pollution Control Board (MSPCB) kaba ong ba lah ban tei ia ki coke factory ha ka jing jngai kaba 1Km na jaka shong ki paidbah lane ki Skul ki jaka paidbah bad hospital.
Ka KSU kala kam ba ka Abhi coke ka jngai na 1 Km na National Highway 6 bad ka shnong Mokhep, Ladrymbai bad na kawei ka skul kaba ka Good Shepherd Secondary School kaba don ha Ladrymbai.
Ka jingpynmih tdem jakhlia bad ba sma iwtung na kane ka coke factory ka ktah ia ka koit ka khiah ki paidbah ba iaid ba ieng bad ki nongshong shnong kiba don marjan bad kane ka Coke Factory, la ong ka KSU.
Ka KSU kala ong ba na kaliang u DC u la kular ban iakren bad kiba halor lane sha ka Meghalaya State Pollution Control Board ban leh katkum ki kyndon ain.
Ka Jaintia National Council (JNC) hadien ka jingkren u Myntri Rangbah ka Jylla u Conrad Sangma halor ka jingiakhih ki ACHIK ban dawa winter capital da kaba ong ba ka lynti kaba jan tam kadei ka mini secretariat bad ia kane ka sorkar ka lah pynkhreh da kaba kham heh bad kham bha na ka bynta ban pynsuk iaki nong Garo.
Ka JNC kala pynkynmaw ba ha Jowai la dep plie paidbah ha u Nohprah 2022 mini secretariat (Integrated Development Complex ) ha Ladthadlaboh, Jowai, hynrei haduh mynta kam don kano kano ka dak ka shin ban sdang tei ia kane iing ban kynthup lang ia baroh ki ophis khamtam ia kiba shongwai.
Ka JNC kala buh jingkylli, hato kane ka dei tang ka jingpynbiej? Ka Jaintia haka revenue kaba pynioh bun tam ia ka Jylla, hynrei kaba sngewsih ka long ba maka kaba sahdien tam, kaba mut ba haduh mynta ka sorkar ka tip tang ban shim hynrei ban ai te em, ong u kyrwoh ka JNC.
Ka JNC kala pynkynmaw ruh ha kaba iadei bad ka ishu Iawmusiang building complex kaba dei ka mat jingdawa ba lah slem tam, ki jingmang pisa tyngka ki iaid na ka por sha ka por, hynrei ka sahkut hajuh.
Ka JNC kala dawa na ka sorkar ba ka dei ban pyndep iaki jingkular, da kaba pyndep noh kloi iaka Iawmusiang building complex, sdang noh ban shna iaka mini secretariat kumba la khlei haka por ba plie mawnongrim, ym tang ban pynbiej election iaki paidbah ne lehkai iaka pisa kaba dei hok jong u paidbah.
Da kaba sngewsih, ngi kiba haiing hasem ngi pyntip sha phi ba I Ma Elias Susngi, Waheh Shnong Raij Namdong ila khlad noh haka 21tarik Naitung (July) 2023 haka por 2:30 PM ha Nazareth hospital.
Ka jingpyndep iaka niam ka rukom kaba khatduh kan long haka 23 tarik Naitung 2023 haka por 12 baje mynsngi haka shnong Namdong B (Dong Civil).
Ka Ummulong Presbyterian College haka sngi Thohdieng kala pynkut iaka jingrakhe foundation day ne ka sngi seng iaka kolej haka jingialang kaba long ha phyllaw ka skul Ummulong Presbyterian Higher Secondary School, Ummulong.
U Deputy Chief Minister ka Jylla ma Sniawbhalang Dhar ula long kum u kongsan bad ula pyllait paidbah ruh iaka souvenir ka kolej.
U Sniawbhalang Dhar uba long ruh u MLA ka Nartiang ula kubur iaka jingduna ki kolej ha rilum Jaintia.
Ula ong ruh ba ka Kiang Nangbah Government College kala khapngiah bad “Lada peit iaka Kiang Nangbah Government College kala long kum ka iew bala bun ki samla pule bad la hap ban phiah bad ka morning shift.
" Ula ong ba ki khynnah skul kila nang bun, hynrei ka jaka pule ki duna bad ki khynnah iakhun matrik da ki phew hajar ngut haka shisnem bad kiba ioh iaka 80 percent ruh ki dang shitom ban ioh klas.
“Lada kren shaphang ki kolej kiba don ha rilum Jaintia, teng teng kum ki nongmihkhmat ngi sngewlehrain ban pynpaw namar ba dang duna haki liang baroh," la ong u ma Sniawbhalang Dhar.
Ha kajuh ka por ula kyntu iaki khynnah bad samla pule ban trei shitom haka pule puthi bad ban kim dei than ban shaniah haka kam sorkar ha kaba iadei bad ka lad iohkam iohjam bad ban phaikhmat ruh sha ki private sector bad ki company.
Ula kitbok kitrwiang iaki nongpyniaid ka Ummulong ka Presbyterian Kolej ban kin lah ban iaid shakhmat ban sam jingnang jingstad iaki samla pule ka thain.
La pynphuh pynphieng ia kane ka jinglehkmen da ki jingrwai jingshad bad jingiakop Mr.
& Miss Ummulong Presbyterian College.
U Director jong ka tnad Tourism u Bah Cyril VD Diengdoh dalade ula wan jurip iaka projek pynitynnad bad pynbha iaka sawdong sawkun ka Nartiang Shakti Peeth ban myntoi ki nongiaid pilgrim haka sngi Thohdieng.
Kane ka jingwan jurip jong u ka dei hadien ka jingkynnoh ka Joint Action Committee (JAC) kaba kynthup iaka seng FKJGP, MPUF, JSU bad ka JPWO ba jur ka jingbamsap ban tei iaki jingtei ba har rukom ha ka sawdong sawkun ka temple.
Ka jingpyntrei ia kane ka projek la tip kum ka Nartiang Shakti Peeth lyngba ka PRASAD Scheme ne ka Pilgrimage Rejuvenation And Spiritual Augmentation Drive jong Ministry of Tourism kaba pyntrei da ka Meghalaya Tourism Development Corporation (MTDC).
Ka projek kala kynjoh T 4 klur tam bad ka JAC hadien bala ioh iaka jubab RTI ka kynnoh bala pyntrei tang 2-3 klur bad ka jingtrei ka long kaba torti.
Ki jingtei pynbha pynmiat ki kynthup iaki kynroh, khyrdop, ka um dih, ki surok bad lynti iaid kjat, ki gallery ha ka temple, ki jiingtei ha Mawbynna Nartiang kynthup iaka jingpynthaba light, ki jaka shong, ki jaka peitkai bad kiwei kiwei.
Ha kane ka jingjurip lang la iadonlang u Deputy Commissioner, West Jaintia Hills District Bah BS Sohliya nalor kiwei kiwei ki officer, u Dolloi Nartiang Ma B Lamare, waheh shnong Nartiang, u kontraktor bad ki dkhot ka JAC.
U Director ula lum jingialang ban sngap thuh ia ki jingeh bad shim jingkhein na ka bynta ban pyniaid shakhmat iaka jingtrei.
U Bah Cyril haba kren, ula ong ba kane ka projek ka dei kaba dang iaid ka jingtrei bad la hap ban pynsngeh ba don ki jingkylla, hynrei hadien ka jingiakren pynbeit la rai ban sdang biang iaka kam.
Ula ong ruh ba ia kane ka projek yn pyndep ha u bnai Nailur shuwa ka puja.
U Chairman ka JAC uba dei ruh u president ka FKJGP Nartiang Area Unit, Bin Raliang, ula ong ba na kaliang u director Tourism ula kular ban pyndep iaka jingtrei kaba sahteng hashuwa ka puja ha u bnai Nailur.
Ula kyntu ruh iaka tnad tourism ban pyntrei kam hok ban shimkhia ban pyndep katkum bala kular namar ba kane ka projek ka dei kaba la mang ban pyndep naduh mynshem snem.
Ka Khasi Students’ Union South Central East Circle kala khot jingialang iaki Rangbah Shnong/ Sordar Raid bad iaki synjuk niah kali ba sniew tasam ka surok Pynursla Dawki ne NH40 Kane ka jingialang kalong haka 24 tarik Naitung ha Iing Dorbar Dong Nenggate, Pynursla haka por 1 PM U kyrwoh na u general secretary ka KSU South Central East Circle ula ong kane ka jingialang la khot na ka daw ka ka jingleh bymsuidniew ki bor ba dei peot iaka jingsniew ka surok na Pynursla sha Dawki NH-40 Ula khot la wer iaki khlieh nongsynshar shnong, ki nongialam jong ki synjuk trai bad nongniah kali ban ia pyrkhat lang bad ban iathir iatai halor ka jingsniew jong kane ka surok khnang ban shim ruh da ki rai kiba tyngeh pyrshah ia ki bor ba dei khmih kiba la leh kyllut bad leh matlah ia kane ka jingeh u paidbah.
Ka tnat Sports and Youth Affairs, ka sorkar Meghalaya ha ryngkat ka jingiatreilang bad ka Eastern Command jong ka Indian Armed Forces haka sngi Thohdieng kila plie ia ki laitylli ki khusnam ne trophy kiba la ap khmih lynti, kata ka  ‘Durand Cup  Trophy’ bad ka ‘Shimla Trophy’ (baroh kiba dei ki rolling trophy) bad ka President’s Cup (kaba ioh ban rah ei junom) ia kiba la pyniaid bad pyni paidbah ha Khyndailad, Shillong.
Ia ka jingialang kaba heh la pynlong hapoh State Convention Centre, Shillong ha ka jingiadon ryngkat lang u Myntri Rangbah ka Jylla Conrad K Sangma, Bah DP Wahlang, IAS, Chief Secretary ka Jylla, u Lieutenant General Sanjay Malik, Air Marshal Tejinder Singh lem bad kiwei pat ki heh sorkar na ka tnat sorkar bad shipai.
Haba rakhe ia ka wat kaba 132 sien jong ka mynta u snem, ka Durand Cup ka la ioh ia ka nam kum ka jingialehkai football kaba la rim tam ha ka dewbah Asia bad kaba lai ha ka pyrthei.
Kane  ka tournament la pynkhreh ban pynlong naduh ka 3 tarik u Nailar haduh ka 3 tarik u Nailur 2023, ha kaba yn sakhi ia ki 24 tylli ki team na ki thain bapher bapher jong ka ri, kata kynthup ia baroh ki 12 tylli ki team jong ka Indian Super League ha ryngkat ki team kiba na shabar jong ka ri bad ki ri ba marjan kum ka Bangladesh bad ka Nepal ki ban wanphai biang sha kane ka lympung ialehkai hadien 27 snem kynthih.
Nalor kata la pynbna ruh ba ka Shillong kan dei kawei na ki jaka sor ka ban khot pynlong ia kane ka tournament ha u 2024.
Haba kren ha ka jingialang u CM ka jylla u Conrad K Sangma u la ong; “Ka long ka burom kaba khraw ban ioh ia ka lad ban iadon ryngkat lang ha kane ka sngi na ka bynta ban plie ia kine ki trophy na ka bynta ka Durand Cup 2023, bad ai ruh ka jingkhublei kyrpang ia u General Sanjay Malik halor ka jingpynlong ia kane ka prokram.
Nalor kata u la ong ruh ba ka Meghalaya barabor ka la long ka rynsan na ka bynta ban pynpaw ia ki sap ki phong ha ki kam ialehkai sport, bad ka jingioh rung ba dang shen sha ka final ha ka Santosh Trophy ka pynpaw halor ka jinglah jong ki nongialehkai sports ki jong ngi.
Ngi kyrmen skhem na ka bynta ban ai ia ka jingkyrshan bad ia ka kabu na ka bynta ban kyntiew ia kine ki sap ki phong, bad ha kine ki san snem kiba la dep ngi la pynlut shibun na ka bynta ban kyntiew ia ki kam ialehkai sport kaba dei ruh ka thong kaba hakhmat eh na ka bynta ka jylla ka jong ngi.
Ha kajuh ka por u CM u la pynpaw ka jingkmen kaba khraw ban pynbna ba ka Meghalaya kan ioh ban khot pynlong ia ka Durand Cup 2024 tournament.
U la ong ba ka sorkar jylla kadon ia ka jingkut jingmut ban kyntiew ia ki nongialehkai sport ka jylla.
U sngew skhem ruh halor ka jinglong lakloi ban khot pynlong ia ki jait jingialehkai sport ba bunjait ha ka jylla.
Shibynta jong kane ka thong, u la ong ba na ka liang sorkar ka la tei ruh ia ki jaka ialehkai ha ki bynta bapher bapher ka jylla kaba la plielad ia ki nongialehkai sport ba kin lah ban kiew shaphrang.
Kumjuh u kyrmen ruh ia kaba bha tam na ka bynta baroh ki nongiashim bynta ha kane ka tournament.
Ka Shillong Lajong FC, ka la shah kynthup ha ka Group D ha ryngkat ki kynhun ki ban ialeh pyrshah, kata ka Northeast United FC, FC Goa, bad ka Downtown Heroes FC of Kashmir ha kane ka tournament jong ka Durand Cup.
Ka  Shillong Lajong FC kan iakhun ha ka sngi plie pyrshah ia ka Northeast United FC ha ka 4 tarik u Nailar ha Indira Gandhi Athletic Stadium ha Guwahati.
Ka Namdong Block and Laskeiñ Block Border Area Peace Committee kan pynlong ïaka jingïakynduh lang jong ki jaitbynriew Pnar kiba shong ba sah haki thaiñ Border ka Assam bad Meghalaya kiba hap hapoh ka Namdong Block bad Laskeiñ Block.
Kane ka jingialang kan long haka shnong Khanduli haka por 11.
00 baje mynstep.
U Chairman ka Namdong Block and Laskeiñ Block Border Area Peace Committee u Aiborlang Shadap uba dei ruh u MDC ka Barato-Mukroh, ula ïathuh ba ka jingthmu jong ka jingïakynduh lang ka long ban wanrah ka jingïatylli bad ka jingïajan ïaki briew Pnar kiba sah haki thaiñ khappud ka Assam bad Meghalaya.
Nalorkata, ban wanrah ruh ka jingïaieid iwei ïa iwei bad ruh ban ïapyrkhat ïa kiwei ki kam ha kaba ïadei ka shongsuk shongsaiñ ki khun ka jait bynriew Pnar kiba sah haki thaiñ khappud ka Assam bad Meghalaya.
Kumta u Chairman ka Committee, ula khot la wer ïa ki nongshong shnong ka Namdong Block bad Laskeiñ kumjuh ki nongshong shnong ka thaiñ Block-1, ki riew rangbah na kiwei ki thaiñ kiba don ka mynsiem kylluid ban wan shim bynta sha kane ka jingïakynduh lang khnang ban shngaiñ ki briew kiba sah haki thaiñ khappud.
Ka tnat pulit ka jylla ha ka sien kaba nyngkong ka la pynlong ia ka jingialang kaba ai mynsiem da kaba sam ia ki shithi rung kam sha ka kynhun pulit kiba dang rungkam thymmai ha ka jingialang kaba la long hapoh Shillong International Centre for Performing Arts and Culture.
Ha kane ka sngi la ia don lang ruh u Myntri Rangbah ka jylla u Conrad K.
Sangma, u Symbud Myntri Rangbah u Bah P.
Tynsong, u Dr.
L.
R.
Bishnoi,IPS, Director General of Police,  D.
P.
Wahlang,IAS, Chief Secretary, F.
G.
Kharshiing, IPS, ka  M.
G.
T.
Sangma, IPS nalor kiwei pat.
Ha ka jingkren kum u Kongsan ha ka jingialang u Conrad Sangma u la pyrto ia ka jingtrei borbah jong ka Central Recruitment Board na ka bynta ban jied ia ki 1010 ngut  kum ki dkhot kiba thymmai sha ka tnat pulit, kata napdeng ki 1.
5 lak kiba iakhun ban ioh rung sha kane ka kam, bad u pynpaw ruh ka jingsngew skhem ba kine ki dkhot bathymmai kin ai ka jingshakri kaba paka tam na ka bynta ka tnat pulit.
Ferdinand Chyrmang, Jessica Kharbuki bad ka Meghna D Sangma ki la ioh pdiang ia ki shithi rungkam lyngba u CM ha ryngkat ka jingiadon lang ki heh sorkar, ki heh pulit bad kiba haiing hasem jong kine ki dkhot.
U CM u la pynpaw ruh ia ka jingkut jingmut ban kyntiew bad pynkhlain ha kaba iadei bad ka jingtreikam jong ka tnat pulit da kaba ai khublei kyrpang ia baroh kine ki dkhot kiba rung thymmai hapoh kane ka tnat.
U la ong ruh ba ka sorkar jylla ka iohi halor ka jingdonkam ia ka jingbiang ha ka jingdon jong ki bor pulit bad halor ka jinglah treikam ka jong ki ban iakhun pyrshah ia ki kam pyntriem bad ban pynneh ia ka shongsuk shongsain.
Kumta ruh na ka liang ka sorkar ka la shim ia ki sienjam ban pynkhlain ia ka tnat pulit ha ka jylla, kata kaba kynthup halor ka jingjied ia u commissioner hapoh ka district bad ban pynrung kam shuh shuh sa 2000 ngut ha ka tnat pulit.
Nalor kata khnang ban pynbit pynbiang ia ki jingdonkam jong ki bor pulit katkum kane ka juk, u la ong ba na ka liang ka sorkar ka la shim ia ka rai ban thied ia ki kali pahara kiba thymmai naka bynta ki police station bad ki outpost bapher bapher.
Kane kan kynthup ruh halor ka jingthied ia ki thuk thuk khnang ban pynkloi ia ka jingtreikam ha ka por ba donkam kyrkieh.
U la ong ba ki la iamir jingmut ruh naka bynta ban thaw ia ka engineering wing hapoh ka tnat pulit, ha kaba u Superintendent of Police (SP) un long kum u chairman.
Kane ka sienjam ka thmu ruh ban khmih halor kiba bun ki jingtei bad ki jingpynbha pat ia ki jaka treikam jong ki tnat pulit.
Shuh shuh ula ong ba ki dang don ki jingkylla kiba dei ia kaban wanrah, kata kynthup ka jingdonkam ia ka Directorate of Forensics khnang ban pynkhlain shuh shuh ia ka jinglah treikam jong ki bor pulit.
Da kaba pdiang sngewbha ia kine ki dkhot bathymmai shapoh ka tnat pulit, na ka liang u Dr.
L.
R.
Bishnoi, IPS, Director General of Police, u la ong ba baroh kine ki dkhot kiba la ia don lang ha kane ka sngi ki la pyndep ia baroh ki bynta kiba iadei bad ki kyndon pynrung kam kiba shitom bad kiba la shah jied halor ka nongrim ka jinglah ka jong ki na baroh ki 12 tylli ki district ka jylla.
U kyrmen skhem ba ka jingtbit bad ka jingtrei shitom ka jong ki kan long ka jingkyrkhu kaba khraw na ka bynta ban pynneh pynsah ia ka shongsuk shongshngain ha ka jylla.
Image credit: Conrad K Sangma.
Ka Seng Jaintia National Council (JNC) ka la ther tyngeh ia ka jingkren laplah jong u Dy.
CM ka jylla u Bah Sniawbhalang Dhar uba la pynpaw ba na ka liang ki nongshong shnong ka Jaintia Hills kila kyrpad ia ka sorkar ban wanrah ia ka lynti rel hapoh Rilum Jaintia.
Ka Seng ha u kyrwoh lyngba u Publicity Secretary u bah Mebanteilang Sukhlain ka la ong ba kane kam long satia kaba shisha bad lehse ka dei ka jingpynpaw jong ki katto katne ki nongkhaii kiba ia donkti lang bad ki riew sain hima, bad na ka liang ka seng hi kan ym ailad satia ia kine ki khwan myntoi bad kan ieng pyrshah ia kane ka jingthmu katba ym pat lah ban pyntreikam ia ka Inner Line Permit (ILP) ha ka jylla.
Nalor kata ka seng ka buh jingkylli ruh ba naduh mynno ka sorkar ka buh ia kita ki kyndon ain ban  tehlakam ïa ka jingwan rung beain jong ki bar jylla, namar wat hadien lai snem tam ba la mynjur ia ka rai ban dawa ILP hynrei kane kam shym la urlong satia, bad ka  Ka MRSSA ruh kam shym lah treikam haduh mynta.
Ka Seng ka la ong ruh ba ka sorkar ka dei ban klet shwa ia ka lynti rel hynrei ban pyrkhat ban wanrah shwa ia kiei kiei ki ban long ki jingmyntoi ia ki saml, kata kum ka Government College ha East Jaiñtia Hills,ban pynkloi ia ka Residential School, ka jaka aijinghikai na ka bynta ki nonghikai hapoh EJHD bad kiwei kiwei.
la lah ban ai jingmyntoi ia u paidbah ka thaiñ, bad ka pynrem jur ia ka sorkar namar ka jingbym urlong ka bhah thungkam ia ki trai shnong kaba long 80 percent.
Kumta ruh na ka liang ka seng ka la ong ba ka sorkar ka dei ban klet shwa ia ka lynti rel hynrei ka dei ban phai khmat shwa sha ki jingeh ba ki paidbah kumjuh sha ki samla wad kam wad jam, ki lynti ki syngkieng kiba la shu pyntrei torti da ki kontraktor, sha ka Civil hospital kaba tang ka nam bad ha kiwei kiwei pat bynta jong ki kam pynroi.
Ka Seng Jaintia Students’ Union (JSU) ka la pynpaw ka jingbym sngew iahap ha kaba iadei bad ka jingkren jong u Dy.
CM ka jylla u Sniawbhalang Dhar halor ka mat kaba iadei bad ka jingthmu ban wanrah lynti rel hapoh Jaintia Hills.
Ka Seng ka la kam ba ki don tang khyndiat eh ki briew, kata khamtam ki nongkhaii na Jaintia Hills kiba kwah ia ka jingwan ka lynti rel hapoh ka thain.
Watla katta ka Seng ka la iai ban ba kan ym don jingmut satia ban wanrah ia ka lynti rel katba ym pat lah ban pyntreikam ia ka Inner Line Permit (ILP) ha ka  jylla namar lyngba kane yn lah ban khanglad ia ka jingwan rung laitluid jong ki briew kiba na shabar hapoh kane ka jylla.
Ka Seng ka la ong ruh ba dei tang ka ILP kaba lah ban iada ia ki hok bad ia ka kolshor jong ki trai shnong, namar  khlem ka ILP ka jingioh lad jong ki briew kiba na bar lyngba ka jingpyniasoh ia ka lynti rel kan ktah jur ia ka imlang ka sahlang bad ia ka ioh ka kot jong ki trai shnong hapoh Jaintia Hills.
Kawei pat ka mat ba la rah da ka Seng ka long halor ka jingiapher ki dor ki mur jong ki mar ki mata hapdeng ka Assam kaba la pyniasoh lypa ia ki lynti rel bad ka Meghalaya ha kaba ki dor ki mur hapoh Assam ki kham rem bun shah haba ia nujor bad ka Meghalaya.
Kumta ruh kane ka kdew shai ba ka jingthmu ban wanrah ia ka lynti rel kan ym long kaba donkam.
Nalor kata kane ka seng samla pule ka la ong ruh  ba ka jingwanrah ia ka lynti rel ka lah ban kham pynsuk ha kaba iadei bad ka jingioh ia ki mar ki mata, hynrei kan nangkyntiew pat ha kaba iadei bad ka jingwan rung jong ki briew kiba na shabar bad kane kan ktah jur ia ka imlang ka sahlang, ka ioh ka kot bad ia ka jinglong jingman ha ka jylla hi baroh kawei.
Kumta ruh ka seng ka kyntu ia baroh ki kynhun kiba ia don bynta ha ki jingiakren ba kin shim ia ki sienjam da kaba pynshong nongrim halor kine ki jingsngewkhia jong ki paid nongshong shnong jong ka thain bad ka jylla.
Ki shipai Border Security Force (BSF) na ka 04 Bn ka Meghalaya sa shisien pat ki la ioh ban pynpulom ha kaba iadei bad ki kam khaii beain lyngba ki jaka khappud jong ka ri hadien ba ki la ioh ban kurup noh ia shibun bah ki jain saree kiba kot sha ka T.
10 lak ia kiba la thmu ban shalan beain shapoh Bangladesh lyngba ki jaka khappud ka East Khasi Hills.
Ia kine ki jain la ioh ban kurup noh da ki shipai BSF BOP Pyrdiwah hynne ka sngi katba ki runar kiba donkti ki dang pyrshang ban khaii beain shapoh Bangladesh.
Hadien ka jingiatyngkhuh bad ki BSF, kine ki runar ki la phet krad noh na katei  ka jaka da kaba shim kabu ia ka jingrben jong ki jaka khlaw ba long riat da kaba iehnoh shadien ia kine ki jain ki nep.
Hadien kane la aiti noh ia kine ki mar ba la ioh kurup sha ki bor ba dei khmih na ka bynta ban leh shuh shuh ia kaba donkam.
Ka Seiñ Raij Tuber lyngba u kyrwoh khubor na u R Harvis Phawa Rangbah Mansan  (President ) SRT bad u Jolby Sana Rangbah Longsan (General Secretary) ngi kwah ban pynshai hangne halor ka jingmih haki Social Media bad kot khubor haka sngi pynkut jong ka leh Niam Behdeiñkhlam ba dang shu dep 17th, July 2023 kaba ong  ba “ka kyrwoh  (messages) naka Behdeiñkhlam ka Seiñ Raij Tuber ban pyrshah iaka lynti rel ka long ka jingsngewthuh bakla bad ka bym shongnia.
Ngi naka liang jong ka Seiñ Raij Tuber Sengkmie ( Central body) ngim ju don kum kata ka rai (Resolution) hapoh ka Committee bad ngim ju iakren hi ruh shaphang kata ban pyrshah iaka jingwan ka lynti rel shapoh ka jylla jong ngi bad ngim kwah hi ruh ban kren ei ei halor kane ka bynta.
Halor katei ka jingthoh ka  ba ong “Say No to Railway " ngi naka liang jong ka Raij kaba peit iaka kam Niam kam rukom ngim don jingtip ei ei halor katei ka jingthoh.
Kane ka lah ban dei ka jingthoh shimet lane tang jong katei ka dong hi ym dei ba phah ma ngi ka Raij pynkut u kyrwoh.
Ka Voice of the People Party (VPP) ha u kyrwoh lyngba u Bah N Dkhar General Secretary VPP, Khliehriat Circle da kane ka pyntip sha ki nongshong shnong ka East Jaintia Hills District kaba kynthup ia ka 6 Khliehriat LA Constituency bad ka 5 Sutnga Saipung LA Constituency ba kan don ka jingialang pynshai paidbah halor ka synshar khadar kaba khuid bad ka jingpynrung dkhot thymmai mynta ka sngi 22 tarik Naitung 2023,  ha ka por 1:00 nohphai sngi ha Khliehriat West Community Hall.
Kumta ka VPP Khliehriat Circle ka khot ka wer ia ki paidbah nongshong shnong baroh naduh ki longkmie, longkpa bad samla kynthei bad shynrang ban ia poi da ka jingkitkhlieh ban wanrah ia ka jingkylla lyngba ka jingiasnohkti lang ban aijingkyrshan ia ka Seng khnang ba kan ioh bor na ka bynta ban pyntrei ia kiba bun ki kam ha ka imlang sahlang hapoh ka Bri u Hynniewtrep hi baroh kawei.
Ha ka juh ka por la kyrpad ia ki paidbah ba kin ia wan ryntih ha kane ka sngi khnang ban iohsngew ia ka jingkren na u  Bah Ardent M Basaiawmoit, President Rangbah jong ka Party  bad u Dr Ricky AJ Syngkon, General Secretary ka Party u ba dei ruh u  kyrtong MP jong  ka Party ha ka ilekshon ka ban wan.
Ka Mookynphad Mihmyndtu bad ka Pateinki Sabah kila jop pyrshah iaka Saindur Mihmyntdu bad iaka Mupliang haka jingiakhun Third Division Football Tournament kaba pynlong da ka West Jaintia District Sports Association (WJDSA) ha Kiang Nangbah Stadium haka sngi Palei.
Ka Mookymphad Mihmyntdu ka la pynliem da 2-1 ïaka Saindur Mihmyntdu.
Ha kane ka jingiakhun ka Saindur kala pynkhih shuwa iaka jar lyngba Khlur Phawa 12′.
Dei haka minit kaba 31′ bad 34′ ka Mookynphad kala pynphai bad pyntam kylla lyngba u Wailad Shylla bad u Haphilabet Ryngkhlem.
Ka Pateinki Sabah ka namjop jong ka kala wan da ka own goal kaba thep u nongialehkai ka Mupliang sha ka kol la jong.
U Kermi Dkhar 58′ kumno re kumno ula thep sha ka kol la jong bad kane kala theh umpjah iaka jingiakhun ka Mupliang hadien ba ka jingiakhun kala iakhaid mar shikol.
Ka Mupliang ha kane ka jingiakhun kala tam shuwa sha khmat lyngba ka kol u Byforce Star Dhar 35′.
Ka Pateinki kala ioh ban pyniakhaid haka minit kaba 53′ lyngba u Lakhon Dhar.
Lashai ka sngi ka jingïakhun kan long hapdeng ka Pasyih Cultural pyrshah ïaka Mookaswan Dongwah haka por 10.
30 baje mynstep.
Ka Mukhla Umlangchor pyrshah ïaka Loompyrdi Ïongpiah haka por 12.
00 mynsngi.
Ka Dongmihsngi bad ka Mynthong kila khur namjop haka sngi sdang jong ka Independence Day Cup Under-17 Football Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Palei.
Ka Dongmihsngi kala jop da 2-0 iaka Lumchyrmang Mihmyntdu.
Ia kine ki ar kol la thep da u Robert A Tang 2′ bad u Modify Sutnga 60′.
Katba ka Mynthong kala jop da 2-0 iaka Pynthor Youth Welfare.
U Decently Talang 12′ bad Batskhem Dkhar 14′ kila thep mar shikol.
Lashai ka sngi Thohdieng, ka jingïakhun kan long hapdeng ka Ladthalaboh pyrshah ïaka Salaroh haka por 1.
30 PM.
Ka Khimusniang pyrshah ïaka Catholic Youth haka por 3 PM.
U Myntri Rangbah ka jylla u Conrad K.
Sangma u la iashim bynta ha ka jingialang ba ar sngi hapdeng ki kynhun kiba don bynta ban kyntiew ha ka kam ri ri ngap hapoh ka thain shatei lammihngi (Northeast) ha ryngkat ka jingiadon lang ki heh sorkar, ki nonghikai bad ki riew shemphang ha ka kam ri ngap,  kata kum u  B.
K.
Sohliya, Executive Adviser, Meghalaya Farmers’ Empowerment Commission (MFEC), Dr.
Ashish Lele, Director, CSIR-National Chemical Laboratory (NCL), Dr.
Arun Kumar Sarma, Director General, North East Centre for Technology Application and Reach (NECTAR),  K.
N.
Kumar, Chairman, Meghalaya Farmers’ Empowerment Commission (MFEC), bad u Dr.
Avinash Chauhan.
Kawei na ki bynta ba kongsan jong kane ka jingialang ba la pynlong ha State Convention, Shillong ka dei halor ka jingiasoi ia ka Memorandum of Understanding (MOU) hapdeng ka MFEC bad ka NECTAR, kaba thmu ban ai ka jingiatreilang bad ka jingkyrshan ban kyntiew ia ka kam ri ngap ha ka jylla.
Kane ka jingiatreilang kan kyntiew ruh ia ki lad ki kabu hapdeng ki nongri ngap ha ka jylla Meghalaya.
Haba kren ha ka jingialang, u CM Conrad Sangma u la pynpaw halor ka jingkongsan jong ka kam ri ngap ha ka jylla da kaba pyrto ruh ia ki sienjam ba la shim da ka Meghalaya Farmers’ Empowerment Commission na ka bynta ban kyntiew ia ka kam ri ngap ha ka jylla.
U la ong ruh kaba kaba kum kane ka jingialang kaba heh hapdeng ki kynhun kiba ia don bynta ka dei ka bym ju kham jia koit hapoh ka thain Northeast, ha kaba la wan ban pyniasoh lang da ki riew shemphang, kata naduh ki saiantis haduh ki nongri ngap bad ki nongtrei kam lajong kiba don bynta ban kyntiew ia kane ka kam.
Na ka liang u CM u pynkynmaw ruh halor ka khana jingjop jong ka “Lakadong Mission," ba la shim da ka sorkar ha ka kylla kaba nyngkong kaba la shim ia ka bynta kaba kongsan ban kyntiew bad pyniaid iew ia ki musli musla ba la pynmih da ki trai shnong, kata kum u shynrai Lakadong ia uba la lah ban kyntiew haduh 15 shah lyngba ka jingpyndonkam ia ka teknoloji kaba thymmai kaba la plielad ruh ha ka liang ka ioh kam ioh jam hapdeng ki longkmie hapoh ka jingialam ki kynhun self-help group ban kyntiew ia ka ioh ka kot jong ki nongshong shnong.
Nalor kata u la ong ruh ba ia ki sienjam ba la shim da ka jylla yn sa lah ban pynbiang ia ki iew ki hat hapoh la ka jong ka jylla bad ruh ban pyndap pynbiang ia ka jingdawa jong kiwei pat ki ri ka pyrthei.
Da kaba pynioh ia ki jinghikai kiba dei biang bad ia ki jingdonkam na ka bynta ki nongri ngap trai shnong, na ka liang ka sorkar ka kyrmen ym tang ban kyntiew ia ka ioh ka kot hapdeng ki nongshong shnong jong ki thain nongkyndong hynrei ruh ban pynwandur pat ia kane ka kam ri ngap lyngba ka juk jingstad saian.
U Myntri Rangbah ula ong ruh ba lyngba kane ka jingiasoi ia ka MoU yn lah ban thaw ia ki kynhun iatreilang kum ka NECTAR, ka ban pynmyntoi shibun ia ki nongri ngap ka jylla.
Na ka liang ka sorkar ka la ithuh ruh ia ka kam ri ngap kum ka bynta ka bym pat shym la pynleit jingmut bha bad kaba dang dei ban kyntiew ha ka jingbei tyngka khnang ba katkum ka thong haduh 1 lak ngut ki nongrep ka jylla Meghalaya kin lah ban kynthup lang ia kane ka kam ri ngap.
Ka Social and Economic Life Development Department (SELDD) jong ka Khasi Jaintia Presbyterian Synod Sepngi lyngba ka Agency for Sustainable Development Initiative (AFSDI) ka la pynbeit ban pynlong biang ia ka Shillong Run- 10K, 2023 ha ka 12 tarik Nailar 2023 por 5:30 mynstep ka ban sdang na  Parking Lot, Polo.
Ka mat mynta u snem ka long ‘Run with different abilities.
’ Ka jingthmu ha kaba pynlong ia kane ka jingiakop mareh ka long ban pynsngewthuh ia ki jingeh bad ia ka jinglong ryngkatdor ki briew ba don jingduna ki dkhot,  pynmih fund ia ki project kiba ka Synod ka la seng na ka bynta ki khynnah kiba don ki jingduna ha ki dkhot met, kata: Mairang Vidyajyoti Inclusive Secondary School, Mairang, Community Based Rehabilitation Centre, Mairang bad Rev.
Amirkha School for Disabled, Mawlai.
Ka jingpynlong ia kane ka Shillong Run ka la sdang naduh u snem 2011 haduh 2019 bad ha kine ki khyndai tylli ki snem kiba la dep ka jingpynlong ia ka Shillong Run ka long kaba iaid beit iaid ryntih bad ki nongiashim bynta kiba kham bun ki dei ki khynnah skul watla ki rangbah ruh ki iashim bynta bha.
Naduh 2020 – 2022 ym shym la pynlong shuh ia kaShillong Run 10 K na ka daw jong ka khlam.
Na ka bynta kiba kwah ban iashim bynta ka jingleh ia ka rejistration bad ka jingpynrung kyrteng ban register/pynrung kyrteng ialade ‘online’ da kaba shu scan ia u ‘QR Code’ia uba la buh ne pynrung ha ki Flyer bad Ki Banner.
Katba ka Offline Registration ki lah ban leh da kaba kin leit shim ia ki Form na ka Ophis treikam jong ka KJP Synod Sepngi, Mission Compound Shillong.
Na ka bynta ki briew ba don jingduna ha ki dkhot met yn don tang ar Category kata hapohka 15 snem(Juniors) bad shaneng ka 15 snem (Seniors) bad ym donkam siew bai registration.
Shuh shuh ia ka Chest Number la buh da ka Timing Chip ryngkat ki artylli ki Timing Machine, bad ka tarik ba khatduh ban pynkut ia ka Registration kan long ha ka 31tarik mynta u bnai.
Parking Lot, Polo Ground – Jingkieng (Polo Bazar) – Lad Lawmali – Jaiaw Jingthang briew – Jaiaw Mawbynna – Jaiaw St.
Joseph – Jaiaw Pdeng – Lad Jaiaw Lansonalane – Jaiaw Shyiap – Riatsamthiah Presbyterian Church – Umsohsun Road – Sani Mandir (GS Road) – 9-Lad – Raj Bhavan – Barik – Dhanketi – Don Bosco Square – Shillong Commerce College – PGT College – B.
K.
Bajoria School – 4th Furlong – Polo Bazar – Parking Lot, Polo.
ii).
JUNIOR (Hapoh 18 snem ) bad ki nongiashim bynta napdeng kiba don jingduna ha ki dkhot met – Parking Lot, Polo Ground – Jingkieng (Polo Bazar) – Lad Lawmali – JaiawJingthang briew – JaiawMawbynna – Jaiaw St.
Joseph – JaiawPdeng – Lad JaiawLansonalane – JaiawShyiap – Riatsamthiah Presbyterian Church – Umsohsun Road – Sani Mandir (GS Road) – 9-Lad -Pegasus Hotel – Hotel Polo Towers – Polo Bazar – Parking Lot, Polo.
Ki khusnam sha ki nongjop kin kynthup ruh da ka song pisa nalor ki medal.
Ki katto katne ki jingbthah na ka bynta ki nongwan iashim bynta, kata ki kidei ban phongiaka Chest Number, kidei ban cross ia baroh ki check point, Yn record ia ka Chest Number jong baroh ki nongiashim bynta, Ki nongiashim bynta kiba pheil ban cross ia ki Check Point yn shah weng, ki Nongiashim bynta ki dei ban wanrah ia ka Birth Certificate katkum ki Category jong ki, Ki Briew ba donjingduna ha ki dkhot met ki dei ban wanrah ia ka Disability Certificate, kan don ka marking man ka Kilometre.
Na ka bynta ka jingtip kaba kham bha lah ruh ban peit na ka Website  www.
afsdi.
com.
ne phone ha kine ki number harum:  Director SELD- +918787545266, +91 8974026462 & 9856985092, +91 9436557222.
Ki pulit jong ka South West Garo Hills District, ki la ioh ban kem ia lai ngut ki snar nonglute kiba kynthup ia u Rakkam M Sangma, u Walseng A Sangma bad u Batseng A Marak ha kaba ki la ioh ruh ban kurup noh ia ki artylli ki tari/dakar, kawei ka thuk thuk bad ki katto katne ki jain shipai na ka jaka riehtngen ka jong ki.
Na ka liang u SP ka  ka South West Garo Hills District, u  Vikash Kumar IPS lyngba une u kyrwoh ula ong ruh ba kine ki snar nonglute  ha ka 11tarik mynta u bnai ki la leit  ban lute na ka iing ka jong u  Darong  A Sangma uba shong ba sah ha ka shnonhg Kawahagra.
La ong ruh ba ha kane ka por ba ki leit ban lute kine ki lai ngut la kynnoh ba ki la phong da ki jain shipai bad ba ki la pynma ia u Darong da kaba ki la pynap ia u da ki dakar bad hadien kane, ki la dawa  ia u ban sei lut ia baroh ka pisa kaba u don.
U Darong ruh la ong ba hapdeng ka jingtieng  um banse ban sei ia ka pisa kaba u la lum bad kynshew kaba don kumba 11 hajar 6 spah tyngka bad ban aiti ha kine ki nong lute.
U Darong ua la leit ban pyntip ia kane ka jingjia sha ka ki pulut jong ka Kawahagra PS, Mahendraganj ha ka sngi kaba bud, ha kaba la pynkylla noh ia ka sha ka ejahar.
Hadien ba la ioh pdiang ia kane ka jingujor, mar mar ki pulit ka South West Garo Hills, ki la pynlong ka jingkhynra  ha kaba ki la ioh ban kem ia ki lai ngut ki briew kiba la tip kyrteng kum u Walseng A Sangma, U Rakkam M Sangma bad u Batseng A Marak.
Mynta na ka liang ki pulit ki dang pynlong ka jingtoh kaba bniah ia kine ki laingut khnang ban tih bniah shuh shuh ia ki kam tuh kam lute bad ki kam pyntriem kiba ki la leh.
The state Cabinet on Thursday approved the proposal for acquiring 50 acres of land for development of tourism infrastructure at Nongmahir Lake in Ri Bhoi district.
After chairing the meeting, Chief Minister Conrad K Sangma told reporters that the government will spend Rs 10 crore for the purpose of acquiring the 50 acres of land.
“This is being done to increase the overall land bank with the state government so that tourism projects can take place," he said.
“And we all know that this area Nongmahir Lake is very beautiful and very scenic with huge potential for tourism and hence with this procurement of this land, we will be able to take up tourism projects in this area," Sangma added.
According to him, construction of a resort besides different kinds of tourism based activities will be taken up.
Image Credit: Lakewoods Nongmahir.
Da kaba sngewsih ngi pyntip sha phi ki kur ki jait, ki kha ki man, ki lok ki jor ba I Ma Yiang Suting, i kpa jong I Ma Thombor Shiwat, Chief Executive Member (CEM) Jaintia Hills Autonomous District Council (JHADC) i ba shong ba sah haka shnong Moorathud ila khlad noh haka 20/07/2023.
Ka jingleit on tep ia i kan long haka 21/07/2023 haka por 1 baje nohphaisngi ha u lum jingtep ka Balang Presbyterian Moorathud.
U Deputy Commissioner,West Jaintia Hills District u pyntip ba katkum ki kyndon jong ka National Green Tribunal (NGT) committee, la kyntu ia kino kino ki kynhun ne riew shimet kiba don mon ba kan don ka jingdie lilam kyllum ia u dewiong ba la ioh kurup.
Une u dewiong u dei u dei uba don ha ki saw tylli ki jaka, kata ha Phramer Traffic Cell, Phramer 70 MT.
Police Reserve, Jowai 45760 MT, Khlookynring 21.
12 MT bad kiwei pat ki jaka ha Shkentalang bad ki thain ba marjan 1031 MT.
Ka tarik bad ka por ban pynlong ia kane ka jingdie lilam kan long ha ka 1 tarik Nailar 2023 ha ka por 12:30 PM.
Ka dor kaba rit eh na ka bynta shi Metric Ton ka long 2160.
00.
Kino kiba don ka mon ban iashimbynta ha kane ka jingdie lilam ki dei ban phah ia ka jingkhliehdor (Bid) ka jong ki ha ka envelop ba la tah bha ryngkat ka jingthoh ha ka kot sada bad ban kdew shai ia ka dor kaba ki pan da ki kyntien bad ki nombor.
Ia kane ka envelop dei ban phah ha lane shwa ka 31 tarik Naitung 2023 kat haduh ka por 3 baje janmiet.
Ia ki jingbatai bniah kiba iadei bad ka kyrteng bad ka jaka shong jaka sah bad   identity card jong ki nongkhliehdor ne bidder dei ban suhlang ba ka dor kaba ki pan.
Ia ka pisa kaba long T.
10,000.
00 (Shiphew hajar) kum ka jingsiew ban pynthikna (earnest money) ha ka rukom jong ka deposit on call dei ban thoh sha u Deputy Commissioner  West Jaintia Hills District.
Na ka liang u Deputy Commissioner, East Jaintia Hills District, Khliehriat u maham tyngeh ia kino kino kiba kyntait ban shim bad pdiang ia ki pisa 10 tyngka nar bad lada lap yn pynshitom katkum ki kyndon jong ka section188 IPC.
Na ka liang u DC lyngba une  u kyrwoh ula ong  khnang ban pyllait ia ki jingeh kiba ki paidbah ki iakynduh ha kaba iadei bad ka jingkyntait ban pdiang ia kine ki pisa nar 10 tyngka hapoh East Jaintia Hills District, kumta ruh la bthah ia baroh ki nongshong dukan, ki nongdie madan bad ki nongthied nongpet ba ki dei ban pdiang ia baroh ki pisa khutia nar ba la pynmih da ka Reserve Bank of India.
Katkum ki kyndon section 6(1) jong ka Indian Coinage Act 2011,baroh ki pisa khutia nar ki dei kiba treikam bad kiba lah ban thied bad pet.
Kano kano ka jingkyntait ban pdiang ia ki ka lah ban lam sha ha ka jingshah pynshitom katkum ki kyndon kiba iadei bad ka penal code 1988.
Image by Priyam Patel from Pixabay.
Hadien ba la ioh ia ka jingtip kaba bniah, ki shipai Border Security Force (BSF) na ka tnat 172 Bn haka sngi Balang ki la ioh ban kurup noh ia khyndai tylli ki kulai napoh kawei ka trok ia kiba la thmu ban shalan beaiñ shapoh Bangladesh lyngba ki jaka khappud ka East Jaintia Hills.
Kane ka la wan long hadien ba ki shipai BSF ki la pynlong ka jingpynap shrip hajan ka surok National Highway-06 ha Sonapur bad pynieng noh ia kane ka trok kaba don hapdeng ka jingsuba.
Hynrei, la ong ba kane ka trok kam shym la ieng satia hynrei ka la phet krad na kane ka jaka da kaba pynher sted sha ki thain Umkiang.
Kane kala pynlong ia ki BSF ba kin pynlong ka jingbehthong bad lap satang ia ka kali kaba la pynieng hajan ka petrol pump hapoh Umkiang katba u nongniah u la phet krad noh na kane ka jaka.
Hadien ba ki la pynlong ia ka jingtalasi, ki BSF ki la lapdien ia ki khyndai tylli ki kulai ia kiba la thmu ban shalan beain shapoh Bangladesh.
Ia kine ki kulai bad ka kali ba la ioh kurup hadien la aiti noh sha ki bor pulit ka thain ba kin leh shuh shuh ia kaba donkam.
Ka  No.
11 Airmen Selection Centre, Guwahati, kaba dei ka nodal agency jong ka tnat shipai Indian Air Force kaba pynlong ia ka jingpynrung kam shipai ha ki jylla ka thain North East, kata hapoh Assam, Meghalaya,  Arunachal Pradesh, Nagaland, Mizoram, Manipur bad Tripura da kane ka pyntip ba ka tnat shipai Indian Air Force ka khot aplikeshon lyngba ka online ia ki samla shynrang bad kynthei ki bym pat iathoh shongkurim bad kiba la kha hapdeng ka 27 tarik Jylliew 2003 bad 27 tarik Nohprah 2006 na ka bynta ka selection test ban ioh rung sha ka kam shipai Agniveervayu kaba hap hapoh jong ka Agnipath Scheme.
Ka jingleh ia ka rejistration kan sdang naduh ka 27 tarik mynta u bnai haduh ka 17 tarik u Nailar 2023, katba ka jingpynlong ia ka online exam kan sdang naduh ka 13 tarik u Risaw 2023 ter ter.
Ia ki jingtip kiba kham bniah ha kaba iadei bad ki kyrdan pule, medical standards bad ia kiwei pat ki kyndon kumjuh ka jingbthah ban pyndap ia ka online aplikeshon bad rejistration ki lah ban leit lyngba ka website.
Ban pynneh iaka nam u kpa jong u Deputy Chief Minister ka Jylla u ma Sniawbhalang Dhar, ka West Jaintia District Sports Association (WJDSA) kala pynbna ban kan sdang da ka (L) Kesilroy Pala Invitation Football Knock Out Tournament 2023.
U Hony General Secretary ka WJDSA ula pyntip ba ha kane ka tournament ki team ki lah ban thep haduh 25 ngut ki player bad kine kin neh haduh ba kut ka tournament.
Ula pyntip baka bai rung ka long T.
5000 bad ka khusnam kalong T.
5 lak iaka lahduh bad T.
2 lak iaka lahduh ba ar bad ki trophy.
Ha kane ka tournament baroh 8 tylli ki kynhun ialehkai haka Super Division, Dorbar Chnong, Football Club, Academy, kiba iasoh bad ka WJDSA ki lah ban iashimbynta.
Nalor kata ki District Sports Association, Sub Division Block Sports Association kiba na Rilum Jaintia bad kiba la iohrung haka MSL na Jaintia Hills ruh ki lah ban shimbynta.
Ka tarik ban pynpoi iaki entry ka long haka 5 tarik Nailar (August) bad pynpoi ha u Hony.
General Secretary WJDSA.
Baroh ki team kin long tang 32 tylli bad ki dei kiba wan shuwa.
Kino kino kina donkam ban ioh jingtip ba bniah phone ha kine ki number 9485432298.
9612402753.
Ka Lumkhangdong Kyndongtuber kala jop 5-0 iaka Youth Social Welfare Pynthor bad ka Da I Hi Mynsngat da 2-1 iaka Lumchyrmang Mihmyntdu haka Third Division Football Tournament kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
Ar tylli ki jingiakhun kila kut da kaa iakhaid hapdeng ka Lumpyrtuh Mihmyntdu pyrshah iaka Madanthad Thadmuthlong da 2-2 bad ka Moodop Royal pyrshah iaka Riatsaliya Mihmyntdu khlem don mano mano ba ioh pynkhih jar.
Ki kol na ka Lumpyrtuh la thep da u Heimonmi Dkhar 55′ bad u Monlang Phawa 70’+3 bad na ka Madanthad Thadmuthlong la thep da u Precious Tang 7′, 46′.
Haba phai sha ka namjop ka Lumkhangdong Kyndongtuber ia kine ki san kol la thep da u Risid Dkhar 9′, u Damepaia Shylla 21′, 34′, u Leiyoo Phawa 29′ bad u Phourki Chyrmang 70′ Ka jingiakhun kaba khatduh jong ka sngi kalong ba ka Da I Hi Mynsngat kala ioh pynkhih shuwa iaka jar lyngba Lamjingkyrmem Muksor 14′ bad kol kaba ar la wan na Pynskhem Mukhim 20′.
Shikol ka Lumchyrmang Mihmyntdu la thep da u Fredi Chyrmang 33′.
Shuh shuh ka jingiakhun Independence Day Cup Under-17 Football Tournament kan sdang lashai ka sngi Palei da ka jingiakhun hadpeng ka Lumchyrmang Mihmyntdu pyrshah iaka Dongmihsngi.
Ka jingiakhun kaba ar hadpeng ka Pynthor Youth Social Welfare pyrshah iaka Mynthong haka por 1:30 Pm bad 3 PM.
U Deputy Commissioner (Supply), East Jaintia Hills District, Khliehriat ula pyntip paidbah ba la pyllait ia u Khaw rashon NFSA na ka bynta u bnai Naitung ha East Jaintia Hills District, Khliehriat.
Ia u Khaw AAY yn sam 35 kilo shiing shibnai khlem da donkam ban siew eiei, ia u Khaw PHH yn sam 5 kilo shikhlieh shibnai khlem donkam ban siew eiei, katba ia u Khaw Non- NFSA pat yn sam 7.
215 kilo shiing- shibnai haka ka dor Die Lang ka ba long Rs.
12.
00/- tyngka shi kilo bad ka dor Die Khutia ka bym dei ban palat ia ka Rs.
14.
00/- tyngka shi kilo.
Kumta, la kyrpad ia ki paidbah ba lada ki lap ba ki FPS Dealer hapoh ki center ki shim da ka dor ia u Khaw ba don ia ka Card Ration AAY bad PHH lait noh ia ka Card Ration Non- NFSA kumba la bthah ne kdew haneng, ki dei ban wan ujor sha u Deputy Commissioner (Supply), ka East Jaintia Hills District lane phone sha u Toll free No.
1697, lane sha u District Grievances Officer ka East Jaintia Hills District.
Kane ka long ka jingpynbna na ka liang ka ophis u Deputy Commissioner Supply, West Jaiñtia Hills District, Jowai, kala maham tyngeh ïa kino kino ki nongdie dukan (Wholesale/Retail) ba kim dei ban die palat ïa ka dor jong ki marbam mardih kum u Khaw, Shini, Dai, Jhur bad kiwei kiwei ki marbam.
Lada lap lane shem, lada don kiba shim kabu lane pynkiew dor khlem jingbit, ym pynshitom ïa ki katkum ka aiñ jong ka Essential Commodities Act 1980.
Ka Seng Jaintia Students’ Union (JSU), Khliehriat Circle ka la pyndam noh shwa ia ka kyrteng Civil Hospital Khliehriat hadien ba kyndit bad lap dang mynta ba bakla ka jingkyntiew kyrdan iaka CHC Khliehriat sha ka Civil Hopsital Khliehriat.
U syllad ula dep buh jingkylli lypa naduh ba por plie bad kyntiew kyrdan iaka Khliehriat CHC sha ka Civil Hospital ha u snem 2022.
Kam long shuh kaba phylla namar ba ia kane ka hospital la buh tang ka signboard thymmai bad kaba shapoh ka hospital ka sah bad neh kumjuh khlem kino kino ki tiar bad ki nongtrei.
Ia kane ka hospital kyntiew kyrdan iaka ha u snem 2022 bad la wan ban plie paidbah iaka 14 tarik Rymphang 2022 da u Myntri Rangbah Conrad K Sangma haka jingiadonlang u Kyrmen Shylla MLA ka thain bad kiwei kiwei.
Kane ka hospital ka de kaba 100 jingthiah bad la dep tei iaka naduh u snem 2013.
Kane ka hospital kane neh kumjuh khlem ki tiar ki tar bad kam lah ban ai ka jingshakri kaba pura ia u paid nongshong shnong ka East Jaintia Hills District.
Ka Khasi Students’ Union (KSU) , Hynñiewtrep Integrated Territorial Organization (HITO) , Hynniewtrep Youth Council (HYC) marsien kyntiew kyrdan ia kane ka hospital mar mar kila buh jingthoh sha ka tnad ka koit ka khiah.
Na ka liang ka JSU pat dang mynta ka kyndit thiah bad hapoh ka jingialam u President u Livingeon Sana, General Secretary u Ajoymenson Lyngdoh ha ka jingdon lang u Vice President u Winson Salahe bad ki dkhot haka sngi Balang, kila leit ban iakynduh bad u DMHO bad u Medical Officer ban tohkit bniah ia ka jinglong jingman ka hospital ha Khliehriat kaba dang shu dep kynkiew kyrdan dang ha u snem ba lah dep sha ka Civil Hospital Khliehriat, hynrei ia kaba ka seng ka la lap da la jong ki khmat  ba kane ka hospital ka dang sahdien wat hadien kane ka jingkyntiew kyrdan.
Ka JSU ka pynpaw ruh ka jingbitar hadien ba ka la sakhi ia kane ka jingsahdien kane ka jaka sumar, bad kaba kham pynsngewsih ia ki nongialam ka seng ka long ba ka sorkar ka la ieh beiñ ia kane ka thaiñ wad hadien 12 snem tam ka jingioh la ka jong ka district hynrei ka sorkar kam shym la shim khia ban pynbiang ia ki jaka sumar.
Shuh shuh ki nongialam ka seng ki lah ong ruh ba ka sorkar jylla ka ioh kham bun ka khajna napoh East Jaintia, hynrei ia ka roi ka par hapoh ka thaiñ kam shym la lah ban pynbiang satia.
Kumta na ka liang ka seng ka la  shim ia ka rai ban pyndam noh shuwa ia ka kyteng “Civil Hospital " katba ka sorkar kam pat lah ban pynbiang ia ki kor ki bor bad ki jaka sumar hapoh kane ka hospital paidbah namar bunsien ki nongshong shnong ki hap ban leit phah sumar shaduh sha Ialong Civil Hospital Jowai bad kane ka buh jingeh kaba khraw ia ki paidbah namar ka jingjngai.
Ka Deputy Commissioner ka East Khasi Hills District kaba dei ruh ka District Election Officer ka la maham tyngeh halor kano kano ka jingpyndonkam da ki khynnah kiba dang hapoh rta ha ki jingialap ilekshon ha kane ka ilekshon MDC bad MP 2024.
Ka jingpynmih ia kane ka hukum ka long sha baroh ki khyndai tylli ki party sain hima kiba don ha ka jylla Meghalaya, kata ka National People Party (NPP), Voice of the People Party (VPP), Indian National Congress (INC), Hill State People Democratic Party (HSPDP), People’s Democratic Front (PDF), United Democratic Party (UDP), All lndia Trinamool Congress Party (AITC), Bharatiya Janata Party (BJP) bad ka Khun Hlynniewtrep National Awakening Movement (KHNAM).
Na ka liang ka DC bad DEO ka district ka la pyntip ba ha kane ka ilekshon MLA kaba dang shu dep mynta u snem 2023, ki la ioh pdiang ia shibun ki jingujor halor ka jingkynnoh pyndonkam jong ki party sain hima da ki khynnah kiba dang hapoh rta ha ki kam ialap ilekshon, ki jingiaid rally ki jingrah slogan bad kiwei kiwei.
Kane ka jingthoh ka la pynpaw ruh ba kane ka hukum kaba la khang pyrshah ban pyndonkam da ki khynnah ha ki kam ilap ilekshon la pynmih na ka National Commission for Protection of Child Rights katkum ka shithi F.
No.
A-11033/77/2017-Admn dated 20/01/2017 bad da ka Election Commission of India“ lyngba ka shithi No.
464/lns/2017-EPS dated 21/02/2017.
Kumta ruh na ka liang ka DC bad DEO ka EKHD ka pyntip ba ki sienjam ban khanglad ia kine ki jingkynnoh kiba iadei bad ka jingpyndonkam ia ki khynnah ha kane ka ilekshon KHADC 2024 bad kumjuh na ka bynta ka ilekshon Lok Sabha 2024, la pynmih ia kane ka hukum sha baroh ki party sain hima.
Shuh shuh lyngba kane ka jingpyntip la maham ia baroh ki party sain hima ba kin kiar ban pyndonkam ia ki khynnah ha kaba iadei bad kino kino ki kam kiba iadei bad ki jingialap ilekshon lem kumta kin ngat ha ka jingshah pynshitom katkum ki kyndon ain.
Hadien ka jingphla jong kawei na ki nongkhaii drok kaba la shah kem noh napoh ka iingwai ha Nongmensong, Shillong ki pulit ka Khliehriat ki la ioh ban kem noh sa ia arngut ki nongkhaii drok kiba dei na Manipur na ka nongbah Shillong ha ka jingkhynra kaba la long ha ka 18 tarik mynta u bnai.
U Additional Superintendent of Police, East Jaintia Hills District u Bah B Jyrwa ha u kyrwoh ba ula phah, ula ong ong ba kane ka la wan jia hadien ba ki pulit ka Khliehriat ki la wan poi ha Shillong ha ryngkat ka jingiarap ka kynhun ANTF ka East Khasi Hills District bad ki staff ka Rynjah Police Station kila ioh ban kem noh ia kitei ki arngut na Shillong bad wanllam shapoh Khliehriat na ka bynta ban leh ia kaba donkam.
Kine ki arngut kiba la shah kem ki dei kiba la tip kyrteng kum u Khailen Hoakip 42 snem rta bad ka Lheineihoi Hoakip 40 snem rta.
Lah ban kdew ba ki pulit ka East Jaintia Hills District, ha ka 16 tarik mynta u bnai ki la ioh ban kurup ia u drok heroin uba khia 197.
35 gram ba shongdor haka iew ka pyrthei haduh 1.
6 klur tyngka hadien ka jingpynap shrip hapoh ka petrol pump ha Nongsning.
Kine ki arngut ki longkmie kiba donkti ki dei kiba tip kyrteng kum ka Hohoi Lhanghal bad ka Ling Haokip kiba wan napoh Silchar sha ka thain Khliehriat da kawei ka Tourist Sumo kaba don ia u register No MZ-04A-2996.
Dei lyngba ka jingphla jong kine ki arngut kaba la lam sha ka jingshah kem jong kitei kiwei pat, kynthup iaka Ngai Rami kaba khot sin Nano na Nongmensong, Shillong.
Ki shipai Border Security Force (BSF) Meghalaya ha ka 18 tarik mynta u bnai ki la ioh ban pyllait ia 37 tylli ki masi ia kiba la thmu ban shalan beain shapoh Bangladesh na ki bynta khappud jong ka East Khasi Hills.
Hadien ba la ioh ia ka jingtip kaba bniah, ki shipai BSF na ka tnat 193 Bn ki la pynlong ka jingkhynra kaba kyndit bad ioh ban kurup noh ia ki 37 tylli ki masi ia kiba la thmu ban shala beain.
Hadien ka jingiatyngkhuh bad ki shipai kine ki nongkhaii beain ki la phet krad noh da kaba iehnoh sha lyndet ia kine ki masi.
Hadien kane na ka liang ki bor shipai ki la aiti noh ia kine ki masi sha ki bor pulit ba dei khmih na ka bynta ban leh ia kaba donkam.
Lyngba une u kyrwoh kane ka tnat shipai ka la pynpaw ba ka dang iai bteng ban pynlong ia kiba kum kine ki jingkhynra ha lynter ki jaka khappud khnang ban khanglad ia ki kam khaii beain bad kiwei pat ki kam pyntriem.
Ki bor pulit ka Ri Bhoi District hynnin ka miet ki la ioh ban kurup noh haduh hynriew tylli ki Biskit Ksiar kiba shongdor kumba 35 lak tyngka hadien ka jingpynap shrip hapoh Kyrdeng Police Check Point.
Kane ka jingioh kurup ka la wan long ruh hadien ba ki bor pulit ki la ioh ia ka jingtip kaba thikna halor ka jingdon jong ki nongkhaii beain kiba pyrshang ban wan rung sha kane ka jylla hadien ba ki la ioh ban bat noh ia kawei ka kali Volkswagen kaba don ïa u nombor AS 01 DT 7519.
Hadien ba la pynlong ia ka jingtalasi ki bor pulit kila ioh ban kurup 6 tylli ki biskit ksiar kiba kot sha kumba 60 tola bad shongdor kumba 35 lak.
Ha kaba iadei bad kane ka jingjia na ka liang ki bor pulit kila kem noh ruh 2 ngut ki briew kaba kynthup ïa uwei uba la tip kum u Vinod Kumar Sharma uba dei u nongniah jong katei ka kali bad u Lalshyam Sharma kiba dei napoh Jaipur jong ka Rajasthan.
na kine la ioh ruh ban kurup noh ia ki 2 tylli ki mobile phone.
Ha kaba iadei bad kane ka jingioh kem na ka liang ki bor pulit ki dang pynlong shuh shuh ka jingtohkit khnang ban lapdien ia ki jingshisha baroh.
Ban pynsngewthuh ia ka jingma bad ka jingkiew sted jong ka jingpang HIV/AIDS, ka Red Ribbon Club jong ka Jaintia Eastern College, Khliehriat ryngkat ka jingiatreilang ka Meghalaya Aids Control Society (MACS) Shillong, Kyrmen Foundation, Lad Rymbai bad ka Jaintia Hills Cement Manufacturer’s Association, Thangskai kin pynlong ia ka “District Level Youth Festival 2023" ha Khliehriat haka 28-29 tarik Naitung.
Kumba 500 ngut ki samla pule na ki 11 tylli ki College kiba don ha East Jaintia Hills bad West Jaintia Hills kin wan ia shimbynta ha ki prokram bapher bapher khamtam ban pynsngewthuh paidbah halor ka jingkynrei bad jingroi sted jong ka jingpang HIV/AIDS bad kiwei kiwei ki jait jingpang kum ka jingpang Sexual Transmitted Disease (STI) ha kane ka district.
Ki program kum ka ABHIVYAKTI lane ka drama (Road Show) halor kine ki mat- Routes of HIV Transmission, Myths & Misconception related to HIV (bad ka Promotion of Helpline 1097.
Nalor kata kan don ka jingiakop Red Ribbon Quiz Competition halor ka jingpang HIV/AIDS, Marathon (Red Run 5Km).
Yn sa ai buskit da ka pisa (cash prize) ia kiba jop bad ki certificate bad mementoes ia kiba ia shim bynta.
Kiba jop ha kane ka festival kin leit mihkhmat iaka rilum Jaintia ha ka State Level Youth Festival 2023.
Ka matpdeng jong ka Red Ribbon Club Youth Festival 2023 kalong “Be Inspired, Own your future" Ka jingthmu jong kane ka prokram ka long:.
Ka Myrjai SC kala jop bun kol pyrshah iaka Salaroh da 5-0, katba ka Lumbhahdakha kala jop 3-1 iaka Catholic Youth haka Third Division Football ka West Jaintia District Sports Association (WJDSA) kaba long ha Kiang Nangbah Stadium haka sngi ba Ar.
U Treilang Kyndait ula lam lynti iaka Myrjai ban khur ia kane ka namjop ba bunkol hadien ba ula khyrwit da ka hattrick 26′, 65′, 69′.
Mar shikol la iarap thep da u Lamphrang Kyndait 15′ bad Jumonki Phawa 23′.
Ki lai kol ka Lumbhahdakha la thep da u Daeimitre Suchiang 42′, 46′ bad shikol da u Gideon Mukhim 52′.
Shikol ka Catholic Youth la thep da u Arki Tariang 52′.
Shuwa kine ki ar tylli ki jingiakhun, ka Mookaswan Dongnein kala iakhaid bad ka Chyrmang Wah da 1-1.
U Tei Lyngdoh 65′ jong ka Mookaswan Dongnein ula thep iaka kol ban pyniakhaid.
Shikol jong ka Chyrmang Wah la thep da u Arkiru Bang 42′.
Ha jingïakhun kaba khatduh jong ka sngi, ka Nangbah Pohshnong ka la pynliem da 2-1 ïaka Nonglatem.
U Bah Rang Lyngdoh 41′ bad u Riyo Dhar 46′ kila thep mar shikol.
Iaka kol ka Nonglatem la thep da u Tomi Lamare 19′.
Ka Dr.
Indakiewlin Kharbuli kaba la dep pyntbit ialade h ka jingpang khyllai ia ki khyllung khynnah haduh kiba la heh san ka don ha Woodland WK Hospital, Sabahmuswang, West Jaintia Hills.
Ki bor pyniaid jong ka Woodland WK Hospital kala pyntip ba ka doctor Kharbuli kan wan ban iasyllok bad ki nongpang naduh ka 19 tarik Naitung.
Ki nongpang kiba don jingthmu ban wan shah sumar kila lah ban wan na ka bynta kine ki jingpang bad phone ruh ha ki number harum: Ka doctor Kharbuli kan don man la ka sngi Balang ban peit iaki nongpang.
Ban buh appointment la kyntu iaki nongpang ban phone ha kine ki number +91 6009307067.
+91 6009307068.
U Syiem jong ka Raid Nongtung u Paiem Miwel Shadap u la khlad noh na kane ka pyrthei ha ka iingsah jong u ha Umpowin, Ri Bhoi District ha ka Step jong ka sngi ba Ar.
Ka Raid Nongtung ka hap hapoh ka jingkhmih jong ka Hima Khyrim kaba don ia ka headquarter jong ka ha Smit.
Hapoh Raid Nongtung ki don kumba 35 tylli ki shnong kiba kynthup ruh ia 22 tylli ki shnong kiba dang don hapdeng ka jingiakajia bad Assam bad Meghalaya ia kaba la tip kum ka Block-II.
U Paiem Miwel Shadap u la long u Syiem uba shitrhem ban iakhun bad iatreilang bad ki nongialam shnong jong kitei ki 22 tylli shnong ban wanrah biang ia ki sha Meghalaya.
Kiba haiing jong kawei ka khynnah na ka shnong Niawkmai West Jaintia Hills kila kynnoh ba ka khun jong ki kala kylla dkoh tang namar ba bakla ban ai injection da kawei ka jaka surmar ba pyniaid ki sister ka Sacred Heart Health Centre Sahsniang.
Ha u kyrwoh bala phah ka ong ba haka 10.
05.
2023 kiba haiing ka kane ka khynnah don jingshit malu mala, kumta ka kmie jong ka, ka la leit ïalam shim dawai na ka Sacred Heart Health Centre Sahsniang.
Ki sister ki la ai injection ïaka bad leit phai noh sha la ïing sha Niewkmai, hynrei hadien  katto katne por ha kajuh hi ka sngi ki ba haïing ki la ïohi, ba kata ka jaka ba ki ai injection ïaka, ka la pher bad ïong ka kjat.
Mar kumta ki la leit pynibiang sha ka Sister ba ai injection sha Sahsniang.
Te ka ong ym lei lei ynnai leit sha hospital bad na ka liang ki ba haïing kim sngewhun namar ki la ipher kata ka jaka ai injection bad ki leit ïalam sha Dr.
Norman Tunnel Hospital Jowai.
Ha kata hi ka sngi, na ka liang jong ka hospital kim lah shuh ban sumar, kumta ki la phah sha Shillong bad ki ba haïing ki leit sha Nazareth Hospital bad hangne ruh ki ong ba kim lah shuh ban sumar, ki phah sha NEIGRIHMS Mawdiangdiang Shillong bad hangne ki doctor, ki ong hap ot noh ïaka kjat.
Haka 13.
05.
2023 ki don lang ki sister na ka Sacred Heart Health Centre Sahsniang bad kita ki sister ki ong ban rah sha Guwahati sha hospital ba kham bha (Appolo Hospital Guahati Assam) bad hangne ruh ki doctor ki ong ba hap ot ïaka kjat bad ki ot noh ïaka kjat haka 20.
05.
2023.
Naduh ba ki don haka jingsumar ha kino kino ki hospital kita ki sister jong ka Sacred Heart Health Centre Sahsniang ki don lang bad ki ba haïing jong ka khynnah bad ki ong wat sngewsih kin kit khlieh bad kin ia don lang ryngkat bad ki la kular ruh ban kin phah skul pynsumar ïaka kjat ba ot katba donkam.
Haka 04.
06.
2023 ki ba haïing ki leit ban pynshisha ïa kane ka jingkular jong ki sister ryngkat bad u President Rangbah ka Seng Kur Shylla Khasi, Jaintia u Pyrkhat Shylla haka jingdonlang ki ba haïing hasem.
Ki sister ki la kular ban phah skul bad ban ai ïaka artificial kjat kat kumba ïaid ka rta jong ka khynnah.
Hadien ba ba la dep iakren bha shaphang kane, ki ba haïing ki la shna ïaka agreement, hynrei kim shym treh shuh ban sign ïaka agreement, te ki khot ïa kren biang haka 20.
06.
2023 bad ha kata ka jingkren ryngkat bad ki phadar bad sister ki la kyntait ïaka jingkular jong ki.
Ki ba haïing ki kynnoh ba u Phadar Manbha Pakem ula kren tohmet bad u kynnoh ïaki ba ki shim kabu halor ka jingjia ïaka khun jong ki bad u la phah ïaki ban ai ïaki da ka case.
Ki ba haïing ki pynpaw ka jingsngew phylla ban ïohsngew ba kat u Phadar ban kren ki kyntien pynmong ïaka iing ka sem jong ki, kiba la mad ïaka jingjynjar bad um don jingsngew halor ka jingjia ïaka khun jong ki kaba la kylla dkoh baroh shirta tang namar ba ki bakla ban ai injection ïaka.
Na ka liang ka iing ka sem bad ka Seng Kur Shylla Niawkmai, ki pynrem jur ïa kane ka jingkren tohmet jong u Phadar Manbha Pakem ïaka iing ka sem jong ki.
Ka ophis jong u Deputy Commissioner (Supply) ka Eastern West Khasi Hills District ka pynbna paidbah sha baroh ki longiing kiba don hapoh ka distrik ba la pyllait lyngba ki dukan rashon ia u khaw rashon katkum ka National Food Security Act, 2013 naka bynta u bnai Naitung 2023.
Na ka bynta u khaw PHH, yn sam 5 kilo shikhlieh briew khlem da donkam ban siew pisa, na ka bynta u khaw AAY, yn sam 35 kilo shi card bad ia une ruh ym donkam ban siew pisa;  katba, ia u khaw Non- NFSA pat yn sam 7.
215 kilo shi card ha ka dor 13 tyngka shi kilo.
Ym bit ban ai duna ne ot na ka bhah ba la buh ne mang da ka sorkar ha kaba iadei bad ka jingsam ia uno uno u marbam ba la ai na ka NFSA bad Non- NFSA bad la bthah ruh ia baroh ki FPS dealer ba kim dei ban pynduh khaw ia kito ki nongbam ki bym pat don ia u Aadhaar Card bad ia kito ki ba la pynjah ia ki card rashon ki jongki.
Ia  ka bai kit bad bai kali ban pynpoi ia kine ki marbam hapoh jong kitei ki skhim yn bei pisa  da ka sorkar sha ki Wholesaler ne Dealer kumba ju leh na ka por sha ka por.
Lada lap ia kino kino kiba pynkhein ia kitei ki kyndon yn pynshitom katkum ka ain bad lada don kano kano ka jingujor halor ka jing bym thikna ka jingsam ia ki mar rashon, ki nongiohbhah ki lah ban phah da ka jingthoh sha u District Grievance Redressal Officer& Additional Deputy Commissioner (Supply), Eastern West Khasi Hills District, Mairang lane ki lah ban thep ha ka Complaint Box ba la buh da ka office u Deputy Commissioner (Supply), bynrap shuhshuh ka kyrwoh jong u Deputy Commissioner (Supply)  ka Eastern West Khasi Hills District.
(SDPRO, Mairang).
Ka Khasi Students Union (KSU) Amkoi Unit kala pynkup burom iaki 15 ngut ki samla kiba pass bha da ka “4th Mait Shaphrang Academic Award" haka ka shnong Amkoi, Amlarem Sub Division haka sngi Saitjain.
Kine ki 15 ngut ki samla ki dei kiba la pass bha haka eksamin SSLC bad HSSLC 2023.
Ha kane ka juh ka sngi ka KSU kala pynkup burom ruh iaki arngut ki nonghikai.
Ïa ka jingialang la pynlong ha Amkoi Community Hall haka jingdonlang ka kongsan ka Sub Divisional Officer (SDO) Amlarem Kong JU Kharpuri, ka Sub-Division School Education Officer (SDSEO) Amlarem ka kong S Pyrtuh, ki nonghikai bad ki khynnah skul na ki lai tylli ki skul kynthup ka Lai Shnong Higher Secondary School Nongbareh, Khonglah Secondary School, Nongbareh Lyntiar Secondary School.
Ka jingthmu jong ka jingialang ka long ban pynshlur bad ai mynsiem ïaki khynnah bad samla pule kiba dei ka jingkyrmen ïaka lawei ka pateng ban wan.
Ki nongkren kynthup naduh ka Kong JU Kharpuri, ka Kong S Pyrtuh bad ki nongialam ka KSU kynthup naduh u president KSU West Jaintia u Laitphar Syngkrem, u Assistant Education Secretary CEC u Richard Malngiang, Assistant Finance Secretary KSU CEC Sonstar Nongkhlaw bad kiwei kiwei ki la kyntu iaki khynnah bad samla ban nangiai trei shitom haki jingpule kiba kham shalor.
Ha kane ka juk ka sngi ka KSU ka la pynskhem iaki nongkitkam ka KSU Amkoi Unit bad u president KSU West Jaintia u Laitphar Synkrem ula aiti iaka riti treikam jong ka KSU sha u president KSU Amkoi Unit u Kyrpang Lamin.
Ka Madankynsaw Mowkyndeng, Mulang Ialong bad Tympang kila khur namjop haka Third Division Football ka West Jaintia District Sports Association (WJDSA) kaba long ha Kiang Nangbah Stadium haka sngi Saitjain.
Kawei pat ka jingiakhun kala kut da kaba iakhaid da 1-1 hapdeng ka Nangbah Mooknor bad ka Lutituber Ialong.
U Ebormi Lhuid 37′ ula thep iaka kol ka Lutituber Ialong bad u Ram Hinge 57′ ula thep iaka kol ka Nangbah Mooknor.
Ka Mulang Ialong kala jop 2-0 iaka Nangbah Khloopano.
U Tellme Mulieh (36′ & 58′) ula thep marwei iaki ki ar kol.
Ka Madankynsaw Mowkyndeng kala jop da 4-1 iaka Kseh Sylle Ialong.
Ia kine ki saw kol ka Madankynsaw la thep da u u L Passah 24′, DC Sayoo 27′, P Lamare 59′ bad u C Suchiang 65′.
Shikol ka Kseh Sylle la thep da u Iah Dhar 20′ Ka jingiakhun kaba khatduh jong ka sngi, ka Tympang kala jop da 2-0 iaka FAM.
Ia kine ki ar kol la thep da u Niwanoo Lamare 49′ bad u Dayoki Dkhar 70’+3.
Laingut ki khlur tiewdohmaw jong ka jylla kila shah pynkup burom da ka Khusnam ba kynsai ba la pynbeit da ka Anuprerona, Riti Academy and Media Plus ha Soso Tham Auditorium, State Central Library, Shillong haka sngi Saitjain bad phra ngut kiwei pat ki khlur na jylla Assam.
La pynphuh pynphieng ia kane ka sngi da u Bah Paul Lyngdoh, Myntri, Deiriti bad Mattithaw, bad Suwari ha ka ba u la iaroh ia ki synjuk ba la pynlong ia kane ka kam ka ba dei ban pyrto ia u synñiang jong ki riewtbit ki ba ka imlang sahlang kam da kynmaw shuh.
U Bah Paul Lyngdoh u la kren bun kiei kiei ki ba dei ban kyntiew ia ka mattithaw ha jylla, da ka ba buhti da ki Khusnam ba kyrpang na ka bynta ka mattithaw bad ba la pynkylla kyrteng noh ia ka SICPAC sha ka shlem Lariti.
La pynkynmaw ruh ia ki por khynnah ha ka ba u Bah Paul Lyngdoh u ju kyndeh ban sngap ia ki jingrwai jong u Bah Tanbor, bad hadien kum u samla nongialam KSU u la kynmaw tympang ia u Bah Daminot J Wankhar bad Kong Adlyne Khonglam ki ba la rwai ha ka thuip jingrwai jong ka seng, bad mynta ka kynti ki la ioh ka khusnam.
La pynkup ia u Bah Tanbor Swer da ka Khusnam Rana Kharkongor bad da ka Khusnam Riti ia u Bah Daminot J Wankhar bad Kong Adlyne Khonglam, bad kiwei kiwei ki ba la shah pynkup burom na Assam da ka Khusnam Media Plus, ki ba kynthup ia u  Dr.
Naren Hazarika, Sr.
Journalist, Editor of Daily Daindeen Barta, Nang Anjana Gogoi, Advisor ka Dauboria Barta, u Sukleswar Nath, ka Ushamoni Saikia, ka Alaka Bujar Baruah, School Teacher, ka.
Manju Hazarika, school teacher, bad ka Inu Sarma, u Sajan Bhuyan.
Ki kaitor bad duhalia ba la rwai ki sur bathiang ha katei ka sngi ki long ka kynhun thymmai ba la jer T Na U Bnai, ka Saphina Kharhunai bad Aanya Kharhunai, ki ksiew jong u Bah Rana Kharkongor, bad ki sur tympang jong u Bah Tanbor Swer bad Kong Adlyne Khonglam.
Ki kynhun shad na jylla Assam ruh ki la ai ki jingshad tynrai ki ba iphuh iphieng kynthup ia ka shad tynrai Bihu, ka ba la pawnam kylleng.
Kum ban iai kynmaw ia u synñiang jong kita ki laingut ki khlur tiewdohmaw, la pyrto da ki kyntien shongsbai kumba la jer ainam kyrpang: Bah Tanbor Swer, phi dei u myllung thaw kyntien bad sur rwai Khasi tynrai bad ba mynta.
Ha ka kam ba shitrhem jongphi ba la palat sanphew snem, la mih byllai ki sur rwai halor ka mariang, ki samla, ka longbriew manbriew, ka mynsiem ieitri, sur riewblei bad ka jingim briew ha imlang sahlang.
U Bah Tanbor u dei u kaitor ba la ithuh da ka shlem iktiar jong ka All India Radio bad la pynmih katto katne ki thup jingrwai, kynthup ruh ka ba rwai byrngia ha rynsan paidbah ba kongsan ha jylla bad ha ka thaiñ.
La pyrto ainam ia u synñiang bakhraw ha ka liang  ka surrwai surtem Khasi, da ki synrop riewtbit mattithaw ki ba thrang ban pynkup burom iaphi, da ka Khusnam Sahkynmaw ha ka nam ka kyrteng jong U Bah Rana Kharkongor 2023.
Bah Daminot J Wankhar, phi dei u simpah simsong, u kaitor bad duhalia ba kynsai ha la ka jingtbit bad ki sur snah ba khia thew.
Ki tien danda bad kyoh mynthi ha ki kyntien sur rwai ki long ki ba synlar, ba mynta bad ba ïahap tar bad ïadei dur lyngba ki por bad katto katne na ki jingrwai ki la ai mynsiem ban pynkylla dur bad kyntur shaphrang ka mynsiem saiñkylla ha ka imlang sahlang ha ka ba lah ban ñiew kum ki sur rwai suhsieng shi ryta.
U myllung ba ju rwai bad thoh ha jylli riewpyrthei bad riewblei, la ha ka ktien tynrai Khasi bad ktien phareng; u Bah Daminot u dei u radbah damdar bad kaitor ba tyngshaiñ pura.
La pyrto ainam ia u synñiang bakhraw ha ka liang ka pule dangle, ka thoh ka tar bad ka surrwai surtem, da ki synrop riewtbit mattithaw ki ba thrang ban pynkup burom iaphi, da Ka Khusnam Kynsai Kordor 2023.
Kong Adlyne Khonglam, phi dei ka myllung, kaitor bad duhalia kynthei da ka surthiang snah ba kyndeh mynsiem bad shitrhem ha ki paidbah da ki sur bad kyntien shaphang ka jingim nongkyndong, ka sur tlem ha kut shadem bad ki sur baphuh baphieng ha ka imlang sahlang.
Kum ka myllung, phi la thoh kot bad dei ka kaitor ba la ithuh da ka shlem iktiar jong ka All India Radio bad Doordarshan Kendra.
La pyrto ainam ia u synñiang bakhraw ha ka liang  ka surrwai surtem Khasi, da ki synrop riewtbit mattithaw ki ba thrang ban pynkup burom iaphi, da Ka Khusnam Kynsai Kordor 2023.
U D R Michael Buam lok jong ka kong Joptimon Dkhar ba shong ba sah ha Mooralong Jowai ula khlad noh na kane ka sla pyrthei haka 13 tarik Naitung (July) 2023 ha Dr Norman Tunnel Hopsital hadien bala ban ka jingshitom jur.
Ïa ka met ba sah jong u, yn rah sha Ïongkaluh, East Jaintia Hills District.
Ka jingleit on tep kanlong haka 14 Naitung 2023 ha ka por 12.
30 pm ha u lum jingtep ka balang Catholic Ïongkaluh, East Jaintia Hills.
Ka Seiñ Kur Dkhar East Jaintia Hills District, ha u kyrwoh ba la pyllait da u President, u Teras Dkhar bad u Adh.
Genl.
Secretary jong ka, u M H Dkhar, ka la ai khublei Behdeiñkhlam basuk bakmen ia baroh ki parakur Dkhar baieid bad kamjuh ruh ia ki paradoh parasnam kiba hap hapoh jong ka jingkdup jong ka Seiñraij Tuber, kiba kynthup naduh East Jaintia Hills District haduh West Jaintia Hills District.
Ka Seiñ Kur Dkhar -EJHD, ka duwai kyrpad bad nguh bad dem ruh ia U Blei Trai Kynrad Nongbuh Nongthaw ba, lyngba jong kane ka Behdeiñkhlam jong ka Seiñraij Tuber, Un kyrkhu kyrdoh ia ki khun jong ka Seiñraij Tuber baroh khnang ba kin iakoit ka iakhiah krat; iaroi iapar bad iakiew irat shaphrang ha baroh ki liang; bad ruh, ia imsuk-imsaiñ pateng la pateng.
Wat hadien bala dep ban iasoi iaka jingiakut katkum ka MOU kaba la soi ha bnai Kyllalyngkot 29 tarik jong u snem 2022 na ka bynta ban pynbeit ia u pud u sam jong ki 6 tylli kiba jaka iakhajia, kawei ka shnong kaba don sha shilliang ka Malidor ka kwah ban rung sha ka Jylla Meghalaya.
Kane ka shnong kaba kwah ban rung sha Meghalaya ka dei ka Baikam, kaba don 37 tylli ki longiing.
Ban pynbeit ia kane ka kam khappud Assam Meghalaya na East Jaintia Hills, ka regional committee kala lum jingialang hapdeng ki ar jylla ha Holy Cross Higer Secondary School, Umkiang haka sngi Saitjain.
Na Meghalaya u Deputy Chief Minister ka Jylla, u Sniawbhalang Dhar, CEM JHADC ma Thombor Shiwat, MLA Sutnga Saipung Santa Mary Shylla bad u DC, SP ka East Jaintia Hills kiba iadonlang, na Assam pat u Myntri sorkar u Chandra Mohan Patowary bad u MLA Lakhipur Kaushik Rai nalor u DC, SP ka Cachar bad kiwei kiwei kila iadonlang.
Hadien ka jingialang baroh ar Jylla u Dy Chief Minister bad myntri sorkar ka Assam kila pynpaw baka jingialang kalong kaba seisoh bad kin rah sha ka sorkar halor ka jingkyrpad kane ka shnong ban rung sha ka jylla Meghalaya.
Ka jingjia aksident kali kaba la jia haka step sngi Thohdieng hapdeng ka trok bad ka bus kamai Umrangso Jowai Shillong kala wanrah ka jingmynsaw jong kiba bun ki nongshong kali, khamtam u nongniah ka bus.
Ha kane ka jingjia aksident ka bos kala lait thaw na ka jinghap sha synrang wat hadien ba ka bynta ba shadien jong ka kala poi shabar ka surok.
Kane ka la jia iatakhuh kali kala jia haka shnong Khonshnong hajan ka shnong Iooksi, West Jaintia Hills.
Kane ka bos ka dei kaba don u register number ML05 W 3993 bad ka trok pat ka dei uba don ia u number AS 01 PC 7426 kaba kit dewbilat.
La iathuh ba ki nongshong kali ba shong haka bus bun kila mynsaw khamtam u nongniah namar ka jingiatakhuh ka dei na ka liang jong u.
Naka liang ki nongialam shnong, nongshong shnong Khonshnong kiba hap haka thain Iooksi Saphai marsien tip ia kane ka jingjia kila leit ban ai jingiarap bad pynkit noh mar mar ia kine ki nongleit nongwan kiba la mynsaw sha ki jaka ia jingsumar.
Ka kynhun ki paid Karbi ryngkat bad Pulit Assam haka sngi Balang kila wan hiar bad jynrat naphang haduh 800 tylli ki tynrai kiba la thung haka shnong Lapangap dansghen.
U Waheh Shnong Lapangap u ma deimonmi Lyngdoh ula iathuh ba kine ki dieng ki dei kiba la ai da ka Meghalaya Basin Development Authority (MBDA) lyngba Japan International Cooperation Agency (JICA) na ka bynta ban pynjyrngam iaki lum ki wah kiba syllen ha kane ka shnong.
Ula ong ba ki paid Karbi kila wan haka por kumba 12 mynsngi haka sngi Balang bad jynrat naphang kine ki dieng kiba thung dang shibnai mynta.
Ula ong ba kila thung haduh 21000 tynrai ki dieng ha kane ka jaka kaba la tip kum ka Lum Moo Pyrdet Pynthor.
Ka dorbar shnong kala pyrshah jur ia kane ka jingwan thombor ki paidbah Karbi shapoh shnong poh thaw tang naka bynta ban ioh kyntur pud kyntur sam sha Meghalaya.
Halor kane ka jingjia na kaliang ka shnong kala ujor sha u Deputy Commissioner, West Jaintia Hills bah BS Sohliya ban kyntu ia u ban shimkhia ban tuklar ia kane ka jingwan thombor u Karbi.
Ka Khasi Students’ Union (KSU) East Jaintia Hills District kala ai khublei Behdeinkhlam basuk bakmen iaki khun Niamtre jong ka Seinraj Tuber.
Ka jinglehniam Behdeinkhlam ka Seinraij Tuber kan sdang naduh 14 tarik bad kan kut haka 17 tarik Naitung ha Tuber Kmai Shnong East Jaintia Hills District.
U Publicity KSU u Hamewanpynhun Ryngkhlem ha u kyrwoh ba ula phah ula ong ba ai ba kane ka Behdeinkhlam kan wanrah iaka jingieid jingiatylli hapdeng u khun bynriew bad kumjuh ban wanrah ia ka shongsuk shongsain ha shi tyllup ka pyrthei.
Ka KSU ka ong ba ai ba kane ka Behdeinkhklam kan ïaid beit ïaid ryntih, ba phuh-ba phieng, ba shong khia bad kaba jop.
Ai ba U Tre-Kirot Kynrad un kyrkhu kyrdoh bad un ïai ri ïai sumar sukher kyndong bad ban pynthiah pyndem sharud sha kiar ïa ka khlam ka ngoh.
Ka Newhill kala jop kput haduh 12-0 iaka Salaroh haka jingiakhun Third Division Football kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Palei.
Ha kane ka jingiakhun la mih paw ar tylli ki hattrick kaba la ioh khyrwit da u Samson Swer 7′, 9′, 23′ & 36′ bad u Hamewnbha 20′, 48′ & 61′.
Kiwei pat kiba ioh thep kol ki dei Eleven Biam 25′, Meri Suchen 35′ & 42′.
Dawanbiang Laloo 39′ bad u Stevenson Phawa 59′ Ha kawei pat ka jingiakhun ka Mookswan Dongnein kala jop 1-0 iaka Myrjai.
Ia kane ka kol la thep da u Jeremy Shylla 31′.
Ka Lumbhahdhakha kala pynliem da 3-0 iaka Riatsaliya Mihmyntdu.
U Gideon Mukhim 6′, 50′ bad Sumarlangki Suting 68′ kila ioh ban thep ia kine ki lai kol.
Haka jingiakhun kaba khatduh jong ka sngi, ka Moodop Royal kala jop 1-0 iaka Pammanik.
U Harveststar Dhar ula thep ia kane ka shikol haka 47′.
Ka Jaintia Students’ Movement (JSM) bad ka bor shnong Khanduli kila rai ban sangeh shuwa shitaiew iaka jingiakhih dawa pynkynriah iaka khyrdop lum khajna ka Karbi Anglong Autonomous Council (KAAC) ha Khanduli.
Ia kane ka rai ka JSM bad ka Khanduli kila shim hadien ka jingiakren bad u DC West Jaintia Hills District uba la kular ban shimkhia ban iakren ban pynbeit ia kane kam haka sngi Palei.
U Waheh Shnong Khanduli Yooshida Nongspung ula ong ba ula kular ban shimkhia katba lah ban iakren ia kane ka kam ban kynriah iaka khyrdop ka KAAC.
Ula ong shuh shuh lada ka bor district ne ka sorkar kim lah ban kynriah ia kane ka khyrdop kin shim da kiwei ki lad jingiakhih ba tyngeh.
Shuwa kane ka jingiakren, ki dkhot bad nongialam ka Jaintia Students Movement (JSM) bad ki nongshong shnong Khanduli kiba la palat 200 ngut kila ioh ban tur puk ha DC hadien ka jingiaid paidbah kaba la pynlong na Petrol Pump (Wah Gate), Iawmusiang haduh ha phyllaw ka JHADC.
Hakhmat ka khyrdop jong ka JHADC la pynlong iaka jingialang lyngkot bad la ioh ka jingkren na u Waheh shnong Khanduli Yooshida Nongspung, u Chairman shnong Khanduli N.
Challam, ka Kong Darapbiang Mulieh longkmie Khanduli, u Pyrkhat Pyrphet, u working president JSM Western Region bad kiwei kiwei ki nongialam ka JSM.
U Waheh shnong Khanduli u Yooshida Nongspung ula ong ka Dorbar shnong Khanduli ka pynrem jur ia u CEM JHADC bad iaki MDC ba kim shimkhia ban iakren halor kane ka jingeh jong ka shnong Khanduli kaba la pynlong iaka KAAC ban buh iaka khyrdop khrong khajna haduh u pud ka Meghalaya.
Haka juh ka por u Waheh Shnong ula iaroh ia u DC bad SP ka West Jaintia, kiba kloi ban hiar sha Khanduli bad iakren ruh bad ki bor pyniaid District jong ka Karbi Anglong bad pynbiang iaki bor pahara haka shnong Khanduli.
Ka Behdeinkhlam kaba heh tam ha Rilum Jaintia kaba pynlong man la snem da ka Seinraij Tuber kan sdang naduh 14-17 tarik Naitung ha Tuber Kmaishnong.
Ka thong jong ka kalong ban pynduh iaka jingsngewpher niam bad ban wanrah iaka jingtylli hapoh ka Bri U Hynniew Trep Hynniew Skum.
U Ma Harvis Phawa President jong ka Seinraij Tuber ula iathuh kumba ju long ka rukom ka Behdeinkhlam kan long haki saw sngi lai ia ban kyrpad kyrpon ia u nongbuh nongthaw ban beh sha jngai iaka khlam ka ngoh bad ba un ai ka iaka koit ka khiah, ka roi ka par hapoh ka raij baroh salonsar.
U Ma Harvis ula iathuh ia kane haka jingiakren bad ki nongthoh khubor haka 12 tarik Naitung ha Central Café, Lathadlaboh, Jowai haka jingiadonlang ki nongkitkam naduh u General Secretary Ma Jolby Sana, Ma Bewill Shylla Adviser, u Ma Helping Phawa Adviser, u Ma Joining R Dkhar Assistant General Secretary, Ma Jointly Ksoo Finance Secretary bad Ma Poli Sana Assistant General Secretary.
Ula ong ba Behdeiñkhlam ka long ka jinglehniam jong ki jaidbynriew Pnar ha Rilum Jaintia hadien bad ki khun ka raij ki la dep ban bet bad thung ia kba ha lyngkha.
Ka Behdeinkhlam ka dei ka jinglehniam ban shad kmen ryngkat ka Kñia ka khriam, nguh dem bad ka suit ka shor.
Ha Raij Tuber, u Longdoh dei u khlieh ka niam bad u pyndep iaka niam ryngkat ka jingiadonlang ki Wasan Raij, Sangot, Maji, Chutia, Dhulia, Kitkhoh bad Tymmen Raij.
Haduh 64 tylli ki rong na ki 30 tylli ki shnong kiba na East Jaintia Hills 19 tylli ki shnong bad West Jaintia Hills 11 shnong kin wan ban iashimbynta haka Behdeinkhlam.
U kongsan u ban wan sakhi ia kane ka Behdeinkhlam u dei u Deputy Chief Minister ka Jylla, ma Sniawbhalang Dhar, ki MDC JHADC, ki ophisar sorkar bad kiwei kiwei kiba shah khot sngewbha.
Ka jinglehniam Behdeinkhlam jong ka Seinraij Tuber kan sdang naduh ka sngi Pynsin (14 tarik Naitung) ha kaba ka phang Wah kin kiew sha ka phang Neiñ ryngkat ka shad ka kmen.
Kaba mut ba ki riew ngeit Niamtre kiba shong basah ha ki thaiñ ba sharum ‘wah’ ki wan kiew sha ka ka bynta ba shaneng shnong ban ïa khublei ha ryngkat ka niam ka rukom.
Haka sngi kaba bud ka Mulong (15 tarik Naitung) pat ruh kumjuh kumba la leh haka sngi kaba nyngkong kala don ka jingïaleit khublei kaba ki khot ka ‘hiar wah’.
Ha kane ka kynti pat kiba naka phang ba shaneng ki hiar sharum ‘wah’ bad pyndep ïaka nguh ka dem bad ‘i pyrnah pyrjiñ’ kaba dei ka sadhiar ne Ïndem kaba la pynkyntang ha u klong sko.
Haka sngi kaba lai, Musiang (16 tarik Naitung) dang step naduh ka por 5 baje u Longdoh rynkat bad ki Wasan Raij kin pyndep ki iaka Kñia Syiem Ryngkaw ha Mukoi Ryngkaw.
Hadien bala dep Kñia bud saka Rah Bhang Blai bad ka Chooh Thyndai.
Iaka Chooh Thyndai hap pyndep ha shwa ban beh iaka khlam da u Longdoh bad ki Wasan Raij.
Haka sngi khatduh ka Behdeiñkhlam kaba dei ka Muchai (17 tarik Naitung) dang step 5 baje u Chutia un hap ban pyndep iaka Niam Kñia beh khlam.
Haka por 11 waje pat u Longdoh bad ki Wasan kin ban ai Klong Pyrnah sha ki dong ki shnong kiba shna Rong bad ki Seiñraij Shnong bapher bapher.
Hashuwa ban bret iaki rong kan don sa ka niam Yabooh bad Yatan Bhang Blai.
U bhang u dei u dieng uba don ar pnat uba ki pyndonkam pat ha ka rukom kaba ki khot ka ïatan bhang.
Ka ïatan bhang ka ïasyrïem ïaka Dat Lawakor ha ka Behdieñkhlam ka Raij Jowai ha kaba un bha u kba u khaw sha ka liang kaba jop ha kata ka jingïatan.
Yn pynkut iaka Behdeinkhlam da kaba jingiasleit ne ialympat Niam hapdeng ki ar ngut Rang kynsai ka Phang Wah pyrshah iaki Rangkynsai ka Phang Ñein.
Ka Seinraij Tuber ka kot wer sngewbha ia baroh ban wan sakhi iaka lehniam Behdeinkhlam jong ka raij ban ialehkmen lang bad ban burom mar kylliang bad khlem kano kano ka jingsngewniam na ka bynta ban pynneh pynsah iaka kolshor bad riti dustur.
Ka Moodymmai kala jop da 2-0 pyrshah iaka Saindur Mihmyntdu, katba lai tyyli kiwei ki jingiakhun kila kut da kaba iakhaid haka Third Division Football kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Balang.
Ki ar kol ka Moodymmai la thep da i Treimiki Passah 6′ bad u Minikor Ryngkhlem 34′ Ka jingiakhun kaba bud hapdeng ka Risingsun Mukhla pyrshah iaka Iooksi Youth Welfare kala kut khlem don mano mano ba ioh pynkhih jar.
Haka jingiakhun kaba lai hadpeng ka Lumsliar Sliar pyrshah iaka Mookynphad Mihmyndtu kala kut da 2-2.
Na kaliang ka Lumsliar Sliar la thep da u Superor Ryngkhlem 31′ bad u Dame Dkhar 59′.
Katba na ka Mookynphad pat la thep da u Wailad Shylla 36′ bad u Slamon Rymbai 43′.
Ka jingiakhun kaba khatduh ruh kala wai da kaba iakhaid hapdeng ka Khliehshnong Ialong pyrshah iaka Chyrmang Wah.
Ha kane ka jingiakhun ym don mano mano ba ioh pynkhih iaka jar.
Ka Jaintia Students’ Movement (JSM) kala rai ba kan bteng iaka jingiakhih tad haduh ba ka bor district jong ka West Jaintia Hills bad ka sorkar Jylla kin weng iaka khyrdop khrong khajna ka KAAC ha Khanduli.
Ka jingiakhih shong kyllain mynngor ka Jaintia Students’ Movement (JSM) kaba la poi sha ka sngi kaba lai haka sngi Balang.
Kala ioh ruh ka jingkyrshan u nongshong ka Khanduli uba la wan hiar kynthei bad shynrang ha Jowai ban shong kyllain myngngor ha phyllaw JHADC bad ha khmat DC ophis Jowai.
Ka shnong Khanduli ka dei kaba shah ktah na kane ka jingbuh khyrdop ka KAAC.
Hadien ba ka Khanduli kala pyrshah iaka khyrdop, u paid Karbi ruh ula khang pyrshah ba kin rep riang ha ki jaka rep kiba don ha ki jaka ba bun ki jaidbynriew Karbi.
Kane ka jingiakynad hadpeng ki Karbi bad Pnar kala neh la lai bnai bad baroh arliang kila khang iaka leit ka wan hadpeng ki ar jaidbynriew bad ban sangeh ka khaii khaba.
Ka JSM kala pynbna ban bteng iaka jingiakhih pyrshah haka sngi Palei bad kala rai ban iaid paidbah na Wah Gate haduh DC ophis Jowai.
Ka jingpynpra iaki athoskhna ki karkhana saiñ rnga dewiong ne Coke Factory beaiñ kala iaid shakhmat ha East Jaintia Hills District haka sngi Balang.
Haduh bala thoh iaka khubor ki don haduh ar tylli ki karkhana Coke Factory beain kiba la shah pynpra da kaba shah pynbthei bomb.
Kine kiba shah pynpra ki dei ka Halari Coke Factory ha Pohrasong, Shauryansi Coke Factory ha Wah Samsier kiba don hapoh Elaka Sutnga.
Ha East Jaintia Hills ki don kumba 32 tylli coke factory.
Ka sorkar Jylla kala buh thong ban pynpra ia baroh ki karkhana coke beaiñ hapoh ka 20 tarik Naitung.
Ka sorkar kala rai ban pynpra ia kine ki karkhana coke kum shibynta ban pyntreikam iaka hukum jong ka Meghalaya High Court kaba ong ba ka jingdon jong kine ki karkhana ka pynshlur iaka jingtih dewiong beaiñ.
Shuh shuh ha West Khasi Hills ruh kane ka jingpynpra iaki coke factor kala iaid shakhmat bad haduh mynta ka jingpynbthei iaki athoskhna kine ki karkhana la dep haduh 4 tylli naki 57 tylli.
Ka jingpyrshah iaka jingwanrah lynti rel kala nangjur ha rilum Jaintia Hills ha kaba ki sengbhalang (pressure group) kila mih kawei hadien kawei ban phah jingthoh sha u Chief Minister Conrad K Sangma.
Ka KSU ka ieng skhem haka nongrim jong ba da lei lei kam nym ailad ban wanrah iaka lynti rel ha Jylla.
Ka dei kawei na ki seng ba pyrshah jur iaka jingthmu wanrah lynti rel naduh u snem 1988 bad haduh mynta ka ieng haka nongrim tad haduh baka sorkar kan thaw iaki aiñ ban khanglad iaka jingwan rung kyrthep ki mynder ne ki bar jylla.
Haka sngi ba ar, ka KSU kala ai da ka dorkhat sha u Chief Executive member JHADC ban kyntu ba kam dei ban ai NOC ban tei lynti rel ha Rilum Jaintia ban iada iaka jaidbynriew kaba shitroh.
Ia kane ka dorkhat ka KSU kala ai ha u Dy CEM Lasky Rymbai haka jingialam u president ka KSU West Jaintia Hills District u Laitphar Synkrem bad u General secretary KSU East Jaintia Hills District u KS Suchiang.
U KS Suchiang ula ong ba la pyrshah ban wanrah iaka lynti rel ha Byrnihat bad ka mut aiu ban khyllie biang ia kane ka mat ban wanrah lynti rel ha Rilum Jaintia.
Ula ong ba kumba ngi pyrshah haki snem ba la leit ki ieng skhem haka nongrim ban pyrshah iaka lynti rel tad haduh ba don ki ain ban iada iaka jingwan rung kyrthep ki bar jylla.
Ka FKJGP East Jaintia Hills pat kala ai dorkhat lyngba u DC sha u Chief Minister bad kala ong ba ka jingwan ka lynti kan buh jingma iaka jaidbynriew rit bad kan shah tyllep ha u poiei lada ym don ki ain ba pyrkhing.
“Ban iada iaki jingma ki bym lah ban poi pyrkhat, ka jingpyntreikam iaka Inner Line Permit ka donkam ha baroh kawei ka jylla," la ong ka FKJGP haka dorkhat sha u CM bad dawa ruh ban kyntiew kyrdan iaka surok bah NH 6.
Kane ka surok kadei kaba kongsan pynban la shu iehshrah khlem maramot bad kane ka jingleh ka sorkar kadei kabym lah ban pdiang.
Nalor kine ki ar seng, ka JSU, HYC, JSM bad kiwei kiwei marsien pynbna u Myntri Rangbah Conrad K Sangma ba la pynlong iaka jingwad bniah ban wanrah iaka rel ha East Jaintia Hills kila pynher iaka jingthoh ban pyrshah jur ia kane ka jingthmu.
Ka kynhun jong ki ar seng (pressure group), kata ka East Jaintia National Council bad ka Jaintia National Council kila iasohlang ha kawei ka lama bad pynneh da ka Jaintia National Council (JNC).
Ki nongialam jong kine ki ar seng kila shim iaka rai haka jingialang kaba long haka sngi Nyngkong kaba la pynlong ha Khliehriat West Community Hall.
U President Hynniewtrep Youth Council (HYC) Bah Robertjune Kharjahrin ula pynskhem ia ka seng JNC bad ki nongkitkam bad dkhot jong ka.
Ha kane ka sngi la jied iaki nongkitkam CEC ban yn ialam da u Sambormi Lyngdoh kum u president bad u Wanshwa Suting kum u general secretary.
Ha kane ka juh ka sngi la jied bad pynskhem ia kiwei kiwei ki dkhot.
Ar tylli ki iing briew kila lait thaw naka jingtwa khyndew naka jingther jur u slap haka shnong Huroi, East Jaintia Hills District.
Kane ka jingjia kala jia haka sngi ba ar bad la iathuh ba kine ki iing ki don haka jingma lada dang bteng u slap bad ther namar ka jingshong synjor ka khyndew kaba la twa.
Kine ki ar tylli ki iing ki dei jong ka kong Helibon Sajem bad ka kong April Lamin Gadew.
U Waheh Shnong Huroi u ma Golden Marbaniang ula kyntu iaka bor district ban shimkhia ban pynioh jingiarap ia kine ki iing katba lah kloi ban lait naka jingjia kaba sngewsih.
Ka 4th Gold Cup Football Tournament kaba pyniaid da ka Iongkaluh Socio And Cultural Sport Club kala sdang da ka namjop ka Wahsder FC bad ka Ummynnang FC haka sngi Saitjain, ka taiew kaba la dep.
Haka jingiakhun kaba nyngkong ka Wahsder FC kala jop da 4-0 iaka Lelad FC.
Ka jingiakhun kaba ark a Khlieh Ummynnang FC kala pynliem da 2-0 iaka Shlaiñ FC.
la plie pyrda iaka Gold Cup da ka kong Ilinda Dkhar kum I kongsan haka jingiadonlang ki dkhot bad nongkitkam Iongkaluh Socio And Cultural Sport Club, ki dkhot shnong bad kiwei kiwei.
Ka Kur Lyngdoh Raij Raliang kala plie paidbah iaka iing hall kaba la ioh jingiarap na ka tnad kam khlaw haka 12 tarik Naitung.
Ia kane ka iing hall la wan ban plie paidbah da u SM Sahai, IFS, Principal Chief Conservator of Forests (Biodiversity & Wildlife) & Chief Wildlife Warden, Meghalaya, Shillong kum u kongsan haka jingiadonlang u symbud kongsan PK Agrahari, IFS, Chief Conservator of Forests, Wildlife, Meghalaya, Shillong, ka DFO Wildlife Division, Jowai Kong N Lyngdoh nalor u Range Forest officer ma S Law, u Dolloi ka Elaka Raliang ma Chawas Lyngdoh, waheh shnong ma Sanki Lamare bad kiwei kiwei.
Ia kane ka ing hall ka kur Lyngdoh Raij Raliang kala ioh lyngba ka jingiada iaka khlad kaba heh 3.
85 hectare hadien ba la ithuh iaka khlaw kum ka Community Reserve forest hapoh ka Wildlife Protection Act 1972 katkum ka jingpynbna kaba la pynbna ha u bnai  Naiwieng 2021.
Ia kane ka iiing hall la tei kum shibynta ka jingiarap iaka kur Lyngdoh kaba pynneh pynsah ia ka khlaw.
Ka jinglut ban tei ia kane ka hall kala kynjoh sha ka T.
20 lak kaba la bei pisa da ka tnad kam khlaw na ka skim CAMPA.
La pynphuh phieng ia kane ka jingplie paidbah iaka iing hall da ka jingrwai shad ki khun ka kur Lyngdoh.
Ka Youth Social Welfare Pynthor bad ka Mynsngat pyrshah iaka Tpepale bad Loompyrdi Iongpiah haka jingiakhun Third Division Football kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi ba Ar.
Ka Youth Social Welfare Pynthor kala jop da 3-1 iaka Tpeppale.
Ia kine ki lai kol la thep da u u Chival Lipon 9′ bad u Hynriew Ryngkhlem 15′ & 49′.
Shikol ka Tpepale la thep da u Lamdame Sumer 69′.
Ka Mynsngat kala jop da 2-0 iaka Loompyrdi Iongpiah.
Ia kine ki ar kol la thep mar shikol da u Pyndap Pyrtuh 32′ bad u Heltwiss Pyrtuh 37′.
Artylli kiwei pat ki jingiakhun kila kut da kaba iakhaid.
Ka Lumchyrmang Mihmyntdu pyrshah iaka SCSC Nonglatem kala kut khlem don mano mano ba ioh pynkhih jar, katba ka jingiakhun kaba khatduh jong ka sngi hapdeng ka Nangbah Pohshnong pyrshah iaka Mukhla Umlangshor kala kut da 1-1.
Ka Nangbah Pohshnong kala thep shuwa lyngba u Lakhon Dkhar 5′ bad ka Mukhla Umlangshor kala pynphai pat lyngba u Treibah Sumer 70′.
Ka kynhun nonglute ba suba jur ba ki dei ki nong Bangladesh kila lute bad shoh pynmynsaw ia uwei u nongniah trok ha lynti ban leit sha ka kad khaii Tamabil, Dawki haka sngi Nyngkong.
Une u nongniah trok uba mynsaw u dei Donald Chyrmang.
Ka khubor kaba ioh lum ka iathuh ba kane ka jingjia kala jia haka por kumba 3:30 Am ha ka jaka ba pynieng iaka trok katba dang ioh thiah hapoh kali.
La iathuh ba kine ki runar kila hiar thma iaka trok une u nongniah kali bad ia ki ar tylli kiwei pat ki trok kiba ieng lang ha kajuh ka jaka hajan ka khyrdop barim ka DMR Bakur Dawki.
Kine ki nonglute kila pynpait iaka jingkhang ka kali bad shoh ia une u nongniah trok bad bad lute iaka pisa bad ka phone.
Kum shibynta jong ka jingrakhe iaka sngi kyrpang jong ki nongri dohkha kaba la tip kum ka National Fish Farmers Day, ka tnat Fisheries jong ka Sorkar Pdeng, ka la pynlong ia ka Virtual prokram haka sngi Nyngkong naka bynta ki jylla bapher bapher jong ka Ri India.
U Myntri ka Sorkar Pdeng jong ka tnat Fisheries, Animal Husbandry bad Dairying u Parshottam Rupala ula plie ia ki projek kiba pher ba pher kiba iadei bad ka kam ri dohkha.
Ha kane ka prokram, ha Mairang la ioh ban plie ia kawei na ki Fish Processing Unit jong ka seng treilang Y Kharsyntiew SHG ha Umwiehsup, Mairang ia kaba la bei pisa na  ka skhim Pradhan Mantri Matsya Sampada Yojana (PMMSY) na ka bynta u snem 2021-2022 bad  ia kaba la pyn treikam da ka ophis jong u Superintendent of Fisheries, West Khasi Hills District, Nongstoin, Ha ka prokram ha Mairang, la sakhi ia ka jingiashimbynta jong u Superintendent of Fisheries ka West Khasi Hills District, Nongstoin, u Bah A Laloo, kiwei kiwei pat ki nongtrei ka tnat Fishery, u Syiem Khynnah jong ka Hima Nongkhlaw, u Paiem KM Syiemlieh, ki nongialam shnong lem bad ki paidbah ka thain.
Ha kane ka Fish Processing Unit, lyngba ki kor ki bor katkum kane ka juk kaba mynta, yn lah ban pynmih tungtap ia kiba yn pyniaid ha ki iew ki hat bapher bapher ha ka jylla hi baroh kawei.
Ka jingplie ia kane ka shlem pynmih tungtap ka long shibynta naka jingpyrshang jong ka sorkar ban kyntiew shuhshuh ia ka ioh ka kot jong ki nongshong shnong kiba ia don bynta bad ka kam ri bad die dohkha ne kino kino ki marbam ba lah ban pynnih na ka dohkha bad la kyrmen ruh ba kiba kum kine ki jait skhim kin iarap shuh shuh ban ai kam ai jam ia ki nongshong shnong kiba don ia ka bynta kaba khraw ban kyntiew ia ka ioh ka kot jong ka ri bad ka jylla.
Kiwei kiwei pat ki bynta jong katei ka prokram ki kynthup ia ka jingkren lyngkot na i nongiohbhah na katei ka skhim, kata, i Kong B.
Kharsyntiew, iba dei i President jong ka Y.
Kharsyntiew SHG bad ka jingpyni nam ia ki tiar ki tar kiba pyndonkam ha kaban pynmih tungtap.
(SDPRO, Mairang).
Ka kynhun ialehkai jong ka Madanthad Thadmuthlong kala jop da 4-0 pyrshah iaka Samaro haka jingiakhun Third Division Football- ka Adelbert Laloo Memorial Trophy kaba pyniaid ka WJDSA kaba la sdang biang haka sngi Nyngkong ha Kiang Nangbah Stadium.
Ha kiwei pat ki jingiakhun ka Lumkhangdong Kyndongtuber kal jop da 2-1 iaka Lutituber Ialong, Nangbah Khloopano kala jop da 2-1 iaka Lumpyrtuh Mihmyntdu bad ka Mulang Ialong kala pynliem da 2-0 iaka Royal Pole Mihmyntdu.
Ha ka jingiakhun ka Madanthad Thadmuthlong, u Presious Tang ula khyrwit hattrick lyngba ki kol kiba ula thep haka 9′, 11′ & 13′.
Shikol la thep da u Manhok Suchiang 40′.
Ia ki kol ka Lumkhangdong la thep da u Damepaia Shylla marwei haka minit kaba 24′ bad 56′.
Shikol ka Lutituber la thep da u Leader Mulieh haka minit kaba 42′.
U Teibor Lamare ula thep ar kol 23′ bad 43′ kaba la lam lynti iaka Nangbah Khloopano ban khur jingjop.
Katba ka kol ka Lumpyrtuh la thep da u Telme Rymbai haka minit kaba 33′.
Haka jingiakhun kaba khatduh jong ka sngi u Poisuk Dhar 58′ bad u Dangaitlamng Mulieh 67′ kila thep iaki 2 kol ka Mulang Ialong.
Kane ka long ka jingpyntip sha phi ki kur ki jait, ki kha ki man, ki lok ki jor ba I Kong Phlo Lamin Gayang ba shong ba sah ha Bakur, Dawki i kmie jong i Kong Bobi Nora Lamin Gayang bad I Bah Tome Lamin Gayang bad shipara bad I Kong Pali Lamin Gayang ba ju trei ha Saint Merist School Shillong bad ba ju shong die jingdie dukan ha iew Bakur, Dawki i la khlad noh haka 10/7/23.
Ka jingleit ontep don burom ia ka met ba sah jong i kanlong ha ka 12/07/2023 ha u lum jingtep ka Balang Catholic Bakur, Dawki ha ka por 2 baje nohphaisngi.
U Ma Finleyness Bareh executive member ba dei khmih iaka tnad Political ka Jaintia Hills Autonomous District Council (JHADC) haka dorbar lyuir ka konsil kaba long haka sngi Nyngkong, ula ong ba ka shnong Khanduli ka hap hapoh u pud u ang ka konsil.
Haba jubab iaka jingkylli ba la wanrah da u Andrew Shullai MDC liang pyrshah, u ma Finelyness ula ong ka shnong Khanduli ka hap hapoh u pud u ang ka konsil bad ka hap hapoh ka Elaka Nongjngi bad ka don la u jong u waheh shnong ba ithuh da ka JHADC.
Haba kaba iadei bad ka khyrdop khrong khajna ka Karbi Anglong Autonomous Council (KAAC) ha Khanduli, u ma Finelyness ula ong baka konsil kala ioh jingtip halor kane ka jingiakhajia, hynrei namar bala iaid ka jingpynbeit pud ka sorkar Meghalaya bad Assam ym pat lah ban shim kano kano rai ba kyrkieh bad ula bynrap ba ki ar Myntri Rangbah kin jurip shen ia kane ka jaka khappud ha West Karbi Anglong bad West Jaintia Hills haka 15 tarik Naitung namar ka jingkynad ki ar jaidbynriew ki Pnar bad Karbi.
U nongthaw aiَñ ka Amlarem Constituency u ma Lahkmen Rymbui haka sngi Nyngkong ula la plie paidbah iaka Commerce Stream ha Nongtalang College kaba dei kaba nyngkong eh ha Amlarem Sub Division, West Jaintia Hills hadien 51 tylli ki snem ba ioh jylla ba pura ka Meghalaya.
Ka jingioh ban plie bad sdang ia ka Commerce Stream ka dei ka jingshimkhia bad ka jingiohi jngai u nongthaw ain ka Amlarem, u Myntri barim ka tnad Pule Puthi ba donkam ban sdang iaki lain pule jong ki stream bapher bapher katkum ki kyndon jong ka National Education Policy (NEP).
Katkum ka NEP ka pynshlur iaki jingpule ba bunjait ki course haki kolej ban kyntiew iaka pule ka puthi da kaba ithuh iaka sap u/ka khynnah bad ki kolej kiba don tang kawei ka course kin hap ban pyrkhat iaka lawei ka kolej.
Ka jingsdang jong ka jingpule iaka Commerce Stream naduh Class-XI ha ka Nongtalang College ka long hadien 35 snem bala dep seng ia kane ka College ha ka shnong Nongtalang da ka jingthmu ban pynjan ia ki jaka pule sha ki samla pule ha ki thain ba ki shong ki sah.
Kane ka Commerce Stream kan long kaba kyrpang namar shuwa ban plie paidbah la pynrung ia ka Nongtalang College hapoh ka skim People’s College katkum ka notification kaba la pynmih ha ka 9 tarik u Kyllalyngkot 2023.
Ka Sorkar Jylla lyngba ka tnat pule puthi kan siew ia ka tulop na bynta san ngut ki nonghikai jong ka Commerce Stream.
Haba kren haka jingialang plie iaka Commerce Stream, u Ma Rymbui ula ong ka jingiaid lynti jong ka Nongtalang College haki 35 tylli ki snem ka urlong dei lyngba ka jingiatreilang jong ka Governing Body, ki nonghikai, ki samla pule bad baroh kiba ïadonbynta bad ka kolej.
Ula ong hapoh ka Jylla la don kumba 80 tylli ki kolej bad na kine duna 20 tylli dei kiba la ioh ka jingithuh da ka NAAC bad u pynpaw ka jingkmen ba ka Nongtalang College kadei kawei kaba la ithuh da ka NAAC.
Haba kyntu iaki khynnah bad samla pule, ula ong ki kmie ki kpa ki la ai ia phi ka lad ym na ka bynta jong ki hynrei na ka bynta ka jingbit jingbiang ka lawei jong ki khun, kumta long ki khynnah bad samla kiba don ka mynsiem trei shitom, iaineh, lenlade bad aiti lut ha kino kino ki jingpule puthi.
Kum ki briew haka jingiaid lynti ki jingbakla, ki jingeh bad jingbym iasngewthuh jingmut kin don beit hynrei wata ai ba kine kin long ki sohkhyrdot ne ki dieng pynkiang iaka lawei baphyrnai jong phi ki khynnah bad samla.
Ula ban jur iaka jingdonkam jong ka CUET khamtam ia kito ki ban ialeh iaka final semester na ka bynta ka Degree Course bad ula ong khlem ka CUET phim nym lah ban bteng iala ka jingpule kaba kham shalor.
Kumta ula kyntu iaki samla ban long kiba la pynkhreh naduh mynta khnang ba ynda ki la pass kin nym duh jaka pule.
Ula kyntu ruh ïaki nonghikai ban trei hok ïaka kam khnang ba ki khun u duk u suk ki bym ïohlad ban bteng ïaki jingpule shajngai kin ïoh ban pyndep ïaki jingpule ha kane ka kolej.
Kum ka dak ka jingsngewnguh sngewburom ïaka jinglehbha jong u kum u nongthaw aiñ sha ka ïing dorbar thaw-aiñ, ka Governing Body ka Nongtalang College kala pynkup burom ruh ïa u ma Lahkmen Rymbui.
Iaka jingialang la pyniaid da u principal u Dr RR.
Kharkongngor bad la ioh ka jingkren na u Chui Bareh Vice President GB, u H.
L.
Giri President Governing Body, Min Lyngdoh Waheh Shnong bad na u Kmen Myrchiang Secretary Governing Body.
Ha kano ka dur yn niew, la ka dei ka jinglait rud ka khajna shabar ka pla tyngka ka konsil ne ba duna jingoh khajna na ki mar khlaw kiba mih na ka rilum Jaintia ha kaba shisnem ka Jaintia Hills Autonomous District Council (JHADC) ka ioh khajna tang T.
10,55,002 naduh u bnai Iaiong jong u snem 2022 haduh u bnai Jymmang une u snem.
Kane ka paw haka jingkylli kaba la wanrah da u MDC liang pyrshah u Robinus Syngkon.
U Chief Executive Member JHADC ma Thombor Shiwat haba jubab ula ong ba na ki lai tylli ki Forest Beat House ka JHADC, ka Ratacherra kala ioh lum khajna T.
63,700, Mookyndur T.
9,81,852 bad ka Garompani T.
9450.
U CEM ula ong ba baroh kine ki beat house ka JHADC ka don mar 10 ngut ki nongtrei bad ha kaba iadei bad ka jinglait rud ka khajna na ki mar khlaw kiba mih na Rilum Jaintia bad ha kaba iadei bad ka jinglait rud ka khajna ka JHADC ula ong ba kila pynbeit iaka rukom treikam jong ki nongtrei ban tem ia kino kino ki jinglait rud ka khajna.
Ka Jaintia Hills Autonomous District Council (JHADC) haka dorbar lyuir kaba shisngi haka sngi Nyngkong kala mynjur iaka resolution ban pyrshah jur iaka jingthmu ka sorkar pdeng pyntreikam iaka Uniform Civil Code (UCC) ha ka Ri India baroh kawei.
U Chief Executive Member JHADC, u Ma Thombor Shiwat haba wanrah ia kane ka Resolution ha ka Dorbar Lyiur, ula ula apil iaka Sorkar Pdeng ban kan nym pyntreikam ia ka UCC hapoh u pud u sam ka JHADC ba ka hok bad ki jingmyntoi jong u nongshong shnong ha rilum Jaintia kim nym shah ktah.
Haka juh ka por ba ki riti dustur kiba mynta la iada bad kumjuh ka Article 13 jong ka Riti Synshar bad katkum ka khyrnit ba hynriew jong ka riti synshar ka ri.
U CEM ula ong, lada pyntreikam ia ka UCC, ka JHADC baroh ki riti dustur, ka jingioh pateng jong ki riewlum kin shah ktah bad khamtam ka hok tynrai ne ka fundamental rights kaba la pynkhamti haka Article 19 jong ka riti synshar ka ri ha kaba iadei bad ka jingmane Blei laitluid.
Baroh ki dkhot kynthup ki liang pyrshah kila ai ka jngmynjur ban pyrshah iaka UCC kaba dei ban pyntreikam tang sha rithor ym ha u pud u ang ki District Council ne ha ki jaka kiba hap ha ka Sixth Schedule.
Ka Jaintia Students’ Movement (JSM) hadien bala kut a jingaipor kaba 10 sngi iaka bor district jong ka West Jaintia Hills bad ka Jaintia Hills Autonomous District Council (JHADC) ban weng iaka iaka Entry Tax Gate ha Khanduli.
Haka sngi Nyngkong, ka sngi kaba la pynlong iaka dorbar lyuir ba shisngi ka JHADC, ki katto katne ki dkhot bad nongialam jong ka JSM haka jingialam u N Ribok Biam working president JSM western region kila tur sha JHADC ban iakhih ryngkat bad ki jingthoh bad pyrta shla ban dawa weng mardor ia kane ka Entry Tax Gate kaba la wan buh da ka Karbi Anglong Autonomous Council (KAAC) naduh u bnai Iaiong 15 tarik.
Ka JSM kala dep ai iaka haka dorkhat kaba kala ai sha u DC Jowai bad CEM JHADC haka 30 tarik Jylliew bad dawa weng ia kane ka khyrdop bad ka byrngem iakhih paidbah namar ba kane ka khyrdop khrong khajna ka KACC ka hap ha Khanduli, hapoh u u pud sam ka jylla Meghalaya.
Kane ka jinghuri hura naka jingbuh ka KAAC ia kane ka khyrdop khrong khajna kala wanrah ka jingpyrshah naka bor shnong Khanduli, Elaka Nongjngi bad la rai ruh ban sangeh ka leit ka ka wan bad khaii khaba hadpeng ki jaidbynriew pnar bad karbi.
Ki Karbi ruh hadien ka jingpyrshah ki paid nongshong ka Khanduli ia kane ka khyrdop kala khang pyrshah ban rep riang ki Pnar ha ki jaka kiba bun ki Karbi.
Kane ka jingkynad kine ki ar liang Pnar bad Karbi mynta kala neh 3 bnai pura bad kala dpon ka jingpyrshang ban kren iasuk pynban kam poi shaei shaei.
I Kong Wiary Najiar (86 snem ka rta) I ba ju hikai ha Mutong, Chilliangraiij bad Seinraij Jowai ila khlad noh haka 9.
07.
2023.
I shong I sah ha Loompyrdi Iongpiah, Jowai bad ka jingpyndep iaka niam Thangkynriñ kan long ha ka 11.
07.
2023 ha Khñap thangbru Pohhali, Dulong, Jowai.
I Kong Wiary i dei shipara bad i Ribiang Najiar, B Paka Najiar, Lajong Najiar, Singh Najiar bad I meirad jong i Sienika Najiar, Sam Sienika Najiar, Saje ia oo Najiar, Saia oo Najiar, San Sam ia oo Najiar, Syndur Najiar, Lutina Najiar, Riata Najiar, Arwotki Najiar, Friday Najiar, Chan i Najiar.
Ki Saw Sngi Lai Ia ka lehniam Behdieñkhlam- kaba ju pynlong man la ka snem da ka Seinraij Jowai ban kyrpad kyrpon na u nonbuh nongthaw ban ioh iaka jingkyrkhu kyrdoh ban lait naka khlam ka ngoh bad ban ioh ia u khaw u kba ba dap biang u thiar bad ban beh iaka sniew ka smeh ka imlang ka sahlang kala poi noh sha kaba kut haka 9 tarik Naitung ha Aitnar.
Da ki hajar ngut ki riewngeit Niamtre bad ki paidbah na kylleng kila wan ban sakhi ia kane ka Behdieñkhlam.
Ki kynrem ki lyndan kiba wan sakhi ki kynthup ia u Lat ka Jylla Phagu Chauhan, u Chief Justice Meghalaya High Court Sanjib Banerjee, u Myntri Sorkar ma Kyrmen Shylla bad u MLA ka VPP u Adelbert Nongrum nalor ki DC SP ka West Jaintia Hills bad ki ophisar sorkar na ki tnad bapher bapher.
Kane ka Behdieñkhlam ba saw sngi lynter kala iaid beit iaid ryntih hapoh ka jingpyniaid ki nongialam kiba kynthup ia u President OR Shallam, general Secretary ma Arwotki Sumer bad ki shakri niam naduh u Dolloi Elaka Jowai u ma Puramon Kynjing u khlieh jong ka niam, Sangot, Langdoh, bad kiwei kiwei kiba don bynta ban pyndep iaka ka niam ka rukom.
Ka bynta kaba kongsan bha jong ka Behdieñkhlam ka dei ka jingpynpoi iaki rot ha pung Aitnar da ki Kmai Raij kiba kynthup iaka Iongpiah, Dulong, Panaliar, Loomkyrwiang, Chilliangraij, Loomiongkjam, Tpep-pale, Iawmusiang nalor ka Ummulong and Shillong Seinraij bad ka Seng Khasi Kmie.
Ha une u snem ka rong/rot ba la wanrah ka Iawmusiang ka wanrah iaka khubor kaba ka jylla baroh kawei kala khih win.
Kane ka khubor ka dei halor ka Reservation Policy bad ka Roster System ne ka bhah ioh kam ba dka jingpynbeit tyntih iaka jingthungkam.
Ka khubor ka ong bun byllai ki nongthep kam kiba duh iaka kam namar kane ka policy, ka ong ruh ba dei ban pynbeit thymmai iaka resolution jong u snem 1972.
Kawei pat ka khubor kaba wanrah da ka Loomkyrwiang ka thew halor ka jinglong kynrad ka mobile haka pyrthei.
Ka khubor ba wanrah ka Umshangiar ka kren shai ba ka um ka dei ka jingim bad ka shong pat ha u khunbynriew ban tyngkai iaka.
Kiwei kiwei ki rot ki rah iaka khubor halor ka jingsniew ka jingkyrni haka jingdih pynbuiad bad ka rot ka Seng Khasi Kmie ka ong baka thymmei, ka tynrai, ka long kawei kajuh, kaba tip kut tip kha, tip briew tip blei bad im ka Niam Khasi Nimatre Im ka Jaidbynriew.
Ka lehniam Behdieñkhlam haka sngi pynkut, la sdang ïaka da ka lehniam ‘Kynting Khnong’ ha ïing sah ka Langdoh bud pat sa ka ‘Bam Tyngkong’.
Hadien pat la pyndep sa ïaka lehniam ‘Shoh Thyndai’ ban sympat ha man ki tnum ïing da ki Deiñkhlam katkum ka jingngeit ban beh ïaki ksuid ki khrei, ka pang ka shitom bad ka sniew ka syar baroh na ki ïing ki sem.
Ïa kine ki jinglehniam la pyndep da ki da ki nongialam niam kynthup ïa u Dolloi, ki Sangot, u Chutia, nalor u Pator, u Langdoh bad ki riew rangbah ka Raij.
Katba ha ka nohphai sngi la pyndep ïaka bynta ba kongsan jong ka lehniam Behdeiñkhlam ha Aitnar haka pung ktieh ba kyntang, ha kaba hangne ki riew rangbah hapoh ka jingïalam u Pator kila pynlong ïaka nguh ka dem ha Syiem Aitnar.
Hadien nangta bud pat saka jingwan poi ka ‘Symbood Khnong’ bad ‘Khnong Blai’ ha kaba ki khun ka Niamtre kila hiar ban knieh ioh ktah bad la ngeit ban ioh iaka koit ka khiah bad ka ro ka par.
Mynta u snem ki don haduh 13 tylli ki Rot kiba la wanrah sha Aitnar, hadien ba la wan poi lut ki Rot la wan hiar ïaka ‘Khnong Blai’.
Haka janmiet pat la pyndep ïaka lehniam Datlawakor hapdeng u Langdoh uba ïeng na Pynthor Wah pyrshah ïa u Sangot Paswet uba ïeng na Pynthor Nein ha kaba la jop da u Langdoh bad katkum ka jingngeit niam ha une u snem u khaw u kba un bha sha ka Pynthor Wah.
Da ki hajar ngut ki khun Niamtre jong ka Seinraij Jowai haka sngi Saitjain, kila ïa mih paidbah ban sakhi ïaka jingrah Khnong Blai ban leit buh ïaka sha ka jaka kyntang ha Pohsawiar bad buh pat ha madan Moosyiem ha Chilliangraij.
Ka lehniam Behdienklam kala poi sha ka sngi kaba lai bad lashai ka sngi ka dei ka sngi kaba saw bad yn pynkut iaka ha pung kyntang Aitnar.
Ka jingleh lehniam bapher bapher kala sdang naduh ka por 4 baje mynstep da kaba pynïeng ïaka Dienkhlam ka Bon ha ïung Blai jong ki jait Rangad ha Chilliangraij Jowai.
Ka shnong ka thaw kala shongshit da ka jingsawa ka bom, ka jingriew bhuri (tangmuri) bad chew chew ryngkat ka kynhoi ka risa.
Ki kynthei longkmie bad ki samla kynthei haki khor ki khriam tynrai bad haki riam beit kiba pher kila mih shongshit da ka mynsiem tylli ban sakhi iaka jingrah diengkhlam bad khatduh la rah iaka Khnong Blai, kaban pynhiar ha Aitnar bad ka jingrah iaki dieng khlam da ki Kmai Raij.
Ha kane ka juh ka sngi la pynïeng ruh ïaka Dienkhlam ka Doh bad hadien kane pat ki thliew ïing ka Niamtre ki la pynïeng ïa ki Dienkhlam rit ha la ki iïng ki iïng jong ki.
Ki khon ka Seinraij ki la leit ban shaw ïaka Symbud Khnong ha ka por 9:30 shiteng mynstep na jaka kyntang na Loom Soo Iung ban pynïeng ïa ka ha Khliehshnong ha dong Chilliangraij.
La pyndep ruh ïa ka jingshad ha ki jaka niam kynthup na madan ka Biar Blai, Datlawakor bad ha kiwei kiwei ki jaka niam ha Ïawmusiang.
Ha ryngkat ki bom ki ksing bad ki tangburi, la leit sha Loomsooïung ban leit rah ïa ka Khnong Blai bad leit buh ïaka haka jaka kyntang ha Pohsawiar.
Haba la poi ha Pohsawiar, u Dolloi ka Elaka Jowai Ma Puramon Kynjing ha ryngkat ka nguh ka dem u la aiti ïa u klong ha u Kñi ka kur Nikhla ban pyndep ïa ka niam ka rukom bad hadien ba la pyndep ïa ka niam, la rah ïa ka Khnong Blai sha madan Moosyiem ka ban pyndep pat da u Kñi ka kur Nikhla bad u Pator.
U Dolloi ula sneng la kraw ia u khun u hajar ba kim bit ban leh kano kano ka kam kaba pynsngewsih ia u nongbuh nongthaw bad iaki para briew.
Ka KSU Narpuh kala khot iaki nongialam shnong ka Narpuh, ki sengbhalang ban iathir jingmut halor ka jingsniew palait liam ka surok bah NH6 naduh na Lumshnong sha Malidor kaba la bun da ki thliew ki syar ban iaka surok.
U geneal secretary KSU Narpuh, S Bamon ula ong ka por kala dei eh iaki paidbah bad sengbhalang bad ki nongialam ban iakhih ha surok namar kane ka jingieh sah ka sorkar iaka surok khlem shna kaba la buh jingma iaka iaid ka ieng u paidbah.
Une u nongialam ka ula kynthoh ruh hato ka dei na ka jingbamsap ba la shu ieh tynkreng iaka surok khlem maramot.
Ka KSU Narpuh Circle kan khot ia baroh ki rangbah shnong jong ka thaiñ ban ia mir jingmut bad ban shim ia ka rai halor ka jinglong jingman u surok bah NH-6 kaba la pynklumar thlim ki nongñiah kali ban ñiah lyngba kane suroh bah ba pyniasoh haduh 4 tylli ki jylla ka thaiń shatei lam mihngi, Manipur, Mizoram, Assam bad Tripura.
Lyngba une u surok la ithuh shai ba ka bam sap ka jur bha ki nongsynshar haduh ba kim lait ang shuh ha khmat ka NHAI, katno ka long ka jinglehraiñ kaba khraw ia ka jylla, la ong ka KSU Narpuh “Ka surok ha shilynter la long kum ki pung ri dohkha.
Hapoh ka 1 km don haduh 3 ne 4 tylli ki kali ki sniew.
Namar kane ka jingjot u surok ka pynlong ia ki kali ban sniew bad ka wanrah ka jingdheng kali.
Sngew sammut pat ban pyrkhat ba ka sorkar ka kwah lynti rel haba tang ia kane ka surok kaba la don lypa kam lah ban leh eiei, ka ia phohsniew pynban sha ka lynti rel," ong ka KSU Narpuh Ha shwa ban shim ka rai, ka KSU kan khot ban ia mir jingmut lang bad riew paw khmat lem bad ki rangbah shnong ka thaiñ narpuh.
Kawei ka snieh la kum pynhap ia Iawmusiang haka sngi Saitjain.
Ha kane ka snieh pisa la don ka ka Driving license bad ka Pan Card nalor ka pisa.
Lada don kino kino kiba lap sngewbha ban phone ha une u number 96150 42153, yn ai buskit kiba lap.
Ka Rymbai Presbyterian Higher Secondary School, Khliehriat Higher Secondary School bad ka KB Memorial Secondary School kila rah iaka nam lahduh haka District Level Inter-School Subroto Mukherjee Cup Football Tournament kaba pyniaid da ka ophis ka District Sports Officer, East Jaintia Hills District.
Kane kala wan hadien ba kine ki skul kila jop iaka jingiakhun phainal kaba long haka sngi Saitjain ha madan ialehkai ka East Jaintia Hills District Sports Association ha Dienchynrum.
Haka jingiakhun final U-17 Boy’s, ka Rymbai Presbyterian Higher Secondary School,kala jop da 2-1 iaka Wapung Higher Secondary School katba ha ka U-17 Girl’s ka Khliehriat Higher Secondary School kala jop da 1-0 iaka Lotus Secondary School, Dienchynrum.
Haka jingiakhun ki khynnah Under-14 Boy’s, ka KB Memorial Secondary School, Wapung kala pynliem da ka tie breaker da 3-1 iaka Chiehruphi Secondary School.
Da kane ka namjop kine ki skul kin mihkhmat iaka East Jaintia Hills District sha ka State Level ka ban long ha une u bnai.
U kongsan ba wan sakhi ia kane ka jingiakhun final u dei Deputy Commissioner, East Jaintia Hills District Abhilash Baranwal, IAS, ha ryngkat u Captain U-20 Indian National Football Team u Halen Nongtdu, u nongshah khot sngewbha ba kyrpang ban ai mynsiem aiki khynnah ialehkai.
Ka khunsam Best Player la ioh rah da u Bisterly Ksih of Rymbai Presbyterian Higher Secondary School haka Under-17 Boys, ka Filicia Sympli naka Khliehriat Higher Secondary School na ki kynthei Under-17.
U Lyonel Ryngkhlem ka KB Memorial Secondary School ula ioh iaka nam Best Player na ki Under-14 Boy’s.
Kiwei kiwei kiba iadonlang ki dei u ma Finelyness Bareh, MDC Rymbai- Khliehriat, District Sports Officer, kong Stephanie Rapsang, C Tlang, General Secretary, East Jaintia Hills District Sports Association bad James Sutnga, Working President, East Jaintia Hills District Football Association.
Ki pulit jong ka East Khasi Hills District ki la kem iaki 5 ngut halor ka jingia khajia katba ia kiba donkti ban thang kali ha thanad Laitumkhrah Police Station, ki pulit ki dang thwet iaki Napdeng kine ki 5 ngut kiba la shah kem, lai ngut kidei ki Khasi bad arngut kidei ki bar jylla.
Mar mar ki Pulit kila rah ia kine ki 5 ngut la rah sha Civil Hospital Shillong ban leh iaka Medical Check-up bad hadien pat la rah iaki sha iing kashari.
Kane ka jingjia shah thang kali kala jia n ka jingiakhajia ki ar kynhun ha surok kala wanrah ruh shaduh u pud ban thang kali ha Laitumkhrah Police Station haka miet 6 tarik Naitung.
Kine ki kali ba shah thang ki dei kiba pynieng ha phyllaw jong ka Laitumkhrah Police Station ba kynthup ia kawei ka kali Gypsy Pulit kaba don ia u nombar ML02-0238 bad ka kali Tourist kaba don ia u nombar ML05-Y-9977 ki la shah wiang ding bad julor phom.
Kane ka jinghuri hura kala mih hadien ka jingiakhajia ha surok hajan DHS bad hadien la mudui ejahar ha thanad Laitumkhrah bad la kynnoh ba ki pulit kim pdiang iaka FIR.
La kynnoh ruh ba ki CrPF kila kawang lathi iaki briew kiba iakhajia bad kynnoh ba ki briew kiba ym thuh ki thmu ruh ban knieh iaki tiar siat ki shipai CrPF.
Ka ophis jong ka District Sports Officer ka North Garo Hills District haka sngi Palei ka la lah ha kaban pynlong ia ki phainal jong ka lympung ialehkai District Level Inter School Subroto Mukherjee Cup Football Tournament 2023 ha madan jong Mini Stadium ka kaba don ha Resubelpara.
U kongsan ba la wan ban sakhi ia kine ki jingialehkai phainal dei u Tennystar R Marak (MCS) Addl Deputy Commissioner North Garo Hills bad ia ki kyntien ai khublei la ioh na kong Linza F Syiem DSO NGHD.
Ha ka jingiakhun jong ka U-14 ki khynnah shynrang ka kynhun kaba la ioh ban rah ia ka nam lahduh dei ka Montfort Hr.
Sec.
School hadein ba kala pynliem noh ia ka Resu Union Sec.
School da 3-1.
Ia kine ki lai tylli ki kol ka Montfort Hr Sec Sch la thep ia ki da u Sengbo K Sangma ha ka minit ba 10 bad u Tapaz G Momin uba la thep artylli ki kol ba la wan ha ka minit kaba 47 bad 50, ia ka shi kol jong ka Resu Union Sec Sch la thep ia ka ha ka minit kaba 41 da u Eliakim R Marak.
Haba phai pat sha ka jingiakhun ia ka U-17 ki khynnah kynthei, ka nam lahduh mynta ka kynti la rah ia ka da ka kynhun ki thei ialehkai jong ka Rongrong Union UP School, hadien ba kala lah ba kan pynliem noh ia ka Resu Union Sec.
School da 3-1.
Ia kine ki lai tylli ki kol jong ka Rongrong Union UP Sch la thep ia ki da ka Rikambe W Sangma ha ka minit kaba 15, ka kol kaba ar la thep da ka Wanmisha Marak ha ka minit ba 21 bad ka kol kaba lai la thep da ka Rikambe W Sangma ha ka minit kaba 25, katba ia ka shi kol ka Resu Union Sec Sch la thep ia ka ha ka minit kaba lyngba ka Trisha  K Marak.
Ka resol na ka jingiakhun ka U-17 ki khynnah shynrang, ka Bakenang Sec.
School ka la lah ba kan pynliem noh ia ka Resubelpara Girls Hr.
Sec School da 2-1.
Ia ki ar klol ka Bakenang Sec Sch la thep ia ki da u Chusrangky D.
Sangma bad u Chukan  R.
Marak ha ka minit kaba 13 bad 24, katba ia ka shi kol jong ka  Resubelpara Girls Hr.
Sec  School la thep ia ka da u Tubirth  Ch.
Momin ha ka minit ba 17.
Ka HYC East Jaintia Hills kala mih shakhmat ban pyrshah iaka lynti rel ha East Jaintia HIlls District, katba ym pat ioh iaka Inner Line Permit (ILP) haka sngi Friday.
Ka HYC kala ong ba ka ieng skhem haka nongrim bad kren shai katba ka sorkar kam pat lah ban wan rah daki ain ban teh lakam ia ka jingrung kyrthep ki poiwir kum ka ILP ne ki aiñ kaban iada iaka jaidbynriew na ka jingshah tap ha kiwei pat ki jaidbynriew kan nym pdiang iaka lynti rel.
Kane ka jingpyrshah kala mih hadien ba u Myntri Rangbah Conrad K Sangma ula pynbna ba ka sorkar Jylla kala rai ban wad bniah iaki lad ki lynti ban wanrah iaka rel ha East Jaintia Hills.
Ka HYC ka ong ba ka buh ha khmat ia ka jingiada iaka jaidbynriew bad lada wa ka lynti rel kan pynsuk ia ki poiwir ban wan buhai shnong ha kane ka Jylla.
Kala ai jingmut ruh iaka sorkar India bad sorkar Meghalaya ban pynheh daka surok kata da kaba shna iaki surok ba long iaid saw tylli ki kali naduh na Ratacherra haduh Umiam ban suk ka kit ka bah bad ban leit ban wan u paidbah.
Ka HYC kala kyntu iaki MLA, ki MDC, ki Dolloi, ki Waheh chong, ki sengbhalang bad ia ki paidbah ka rilum Jaintia ban ieng tylli lang kawei ban pyrshah ia ka lynti rel bad dawa ban pyntreikam iaka ILP ban iada na ka jingwan buhai shnong kiwei ki jaidbynriew.
Ka jingkyrpad kyrpon ki nongsharai niam ka Raij Jowai hapoh ka jingpyniaid u Dolloi Elaka Jowai, u Ma Puramon Kynjing kala long kaba seisoh bad ka mariang ruh kala ailad iaki khun Niamtre jong ka Seiñraij Jowai ban iashimbynta shitrhem haka sngi ba Ar jong ka Behdieñkhlam haka sngi Thohdieng.
Haka sngi ba ar jong ka Behdieñkhlam, U Dolloi Elaka Jowai, u Ma Puramon Kynjing ula pyndep iaka Knia Aitnar ne ka jinglehniam ha pung kyntang naduh ka por 5 baje mynstep hajrong ka hukum niam bad ki phra dong ne Kmai Raij ba ym pat bit ban leit rah iaki dieng khlam na khlaw kat ba ym pat lah ban pyndep iaka jingknia Aitnar.
Dei hadien balap pyndep iaka jingknia, ki Kmai Raij, kata Loompyrdi Iongpiah, Loomiongkjam, Panaliar, Dulong, Tpeppale bad Loomkyrwiang kila iakyduhlang ha madan Mynkoi Pyrdi, Iongpiah.
Ki Kmai Raij kila mih lang baroh shisyndon bad pynhiar iaka bom ka bhuri ha Biar ka Blai.
Hadien nangne kila mih sha Iawmusiang ban leit rah iala ki jong ki dieng khlam na khlaw na Riatturiem.
Haka por nohphai sngi baroh ki Kmai Raij kila wanrah la la ki jong ki diengkhlam ha Iawmusiang.
La shai ka sngi kin rah biang ia kine ki dieng khlam bad pynieng hala ki jong ki shnong.
Ki kynthei ruh naduh ki khynnah haduh ki longkmie ha ki khor ki khriam kiba itynnad kiba ki phong kila mih sha Iawmusiang bad ban ai khublei Behdieñkhlam mar kylliang.
Ka Khonraij ne ka dong Chilliangraij kala wanrah ia ka Khnong Blai bad la buh haka jaka buh ha Loom Soo Iung.
Na kaliang President Seinraij Jowai U Ma OR Shallam ula khot ula wer sngewbha ia baroh ban iashimbynta bad lehkmen lang bad ka Seinraij Jowai ha kane ka Behdieñkhlam ban pyni sha ka pyrthei iaka jingriewspah ka riti ak dustur jong ki Pnar.
Ka Khasi Students Union West Jaintia Hills District Unit (KSU-WJHDU), ka shim ia kane ka kabu ban ai khublei Behdieñkhlam basuk ba kmen ia baroh ki khun Niamtre jong ki Seiñraij bapher bapher bad kitbok kitwriang iaka Behdieñkhlam jong ka Seinraij Jowai.
Ka KSU kala ong ba ai ba kane ka Behdieñkhlam kan long kaba iaid beit iaid ryntih katkum bala buh bad pynbeit ryntih bad kan beh iaka khlam ka ngoh bad ki jingpang ba har rukom.
Ka KSU ka ngeit ba nongbuh nongthaw, un theh sei ïa la ka kyrkhu ka kyrdoh da ka koit ka khiah, ka roi ka par bad ba un ai buit aibor iaka Seinraij Jowai ban pynneh pynsah ia ka leh niam ka leh rukom bad ka Riti dustur kan im bad ka jaidbynriew.
I Kong Furnish Rymbai i kmie jong i Babu Aristotle C Rymbai i ba shong ba sah ha ka shnong Wapungskur i la khlad ha ka step 7th July 2023.
Ka jingleh niam ba khutduh yn pyndep ha ka 9th July 2023 ha ka por 2 baje nohphaisngi ha u lum jingtep ka Balang Presbyterian Wapungskur.
Ki Pulit jong ka East Khasi Hills Dsitrict kila ithuh iaki runar kiba thang iaki kali haka Laitumkhrah Police Station haka jingiakajia ki ar kynhun kaba la jia haka shiteng synia haka sngi Thohdieng.
U SP ka East Khasi Hills Bah Sylvester Nongtynger ula ong ba kila ithuh iaki briew kiba donkti ban wiang ding iaki kali.
Ula kyntait ruh iaka jingkynnoh ba jingpyndonkam jubor iaka bor da ki CrPF bad ula ong ruh ba ki don ki briew kiba thmu ban knieh iaki tiar siat jong ki shipai CrPF.
Ha kane ka sngi ka Myntri ka tnad ka koit ka khiah kaba long ruh ka MLA ka thain Kong Ampareen Lyngdoh kala pynlong jingialang bad u SP East Khasi Hills bad SP (City) Vivek Syiem haka jingiadonlang u MDC Laitumkhrah-Malki Fantin Lakadong.
Kane ka jinghuri hura kala mih hadien ka jingiakhjia ha surok hajan DHS bad hadien la mudui ejahar ha thanad Laitumkhrah bad la kynnoh ba ki pulit kim pdiang iaka FIR.
Ha kane ka jingjia, ki kali ba la pynieng ha phyllaw jong ka Laitumkhrah Police Station ba kynthup ia kawei ka kali Gypsy Pulit kaba don ia u nombar ML02-0238  bad ka kali Tourist kaba don ia u nombar ML05-Y-9977 kila julor phom ha kane ka jingshah thang.
Halor kane ka jingjia ki Pulit kila resgiter iaka case bad ka jingtohkit kala iaid shakhmat.
Na kaliang ka Kong Ampareen haba kren bad ki nongthoh khubor kala ong ba kala bthah iaki pulit ban tohkit ia kane ka jingjia naduh ka jingiakajia hapdeng ki ar kynhun kaba la poi shaduh u pud ban wiang ding iaki kali kiba ieng ha phyllaw jong ka thanad.
Kala ong ruh ba “Wat pynkylla jingiakynnad iapher jaidbynriew namar kum ka MLA ba tip briew, nga ong ba kadei ka jingiakren por mynmiet bad haka por bym ia biang khlieh.
".
Wat hadien baka dorbar shnong Khanduli kala plie iaka jingkhang ban iakren iasuk bad ki Karbi, bad ka jingpyrshang ki ar tylli ki bor district ka West Jaintia Hills bad West Karbi Anglong ban wanrah iaka jingiasuk ki jaidbynriew pnar bad karbi, pynban kam shym la poi shaei shaei.
Kane kala jia hadien baka Karbi Anglong Autonomous District Council (KAAC) kam khein snep iano iano bad bteng ban pynieng iaka khyrdop lum khajna jong ka ha Khanduli.
Kane ka jingiakynad ki jadbynriew pnar bad Karbi kala sdang naduh 15 tarik Iaiong jong une u snem hadien baka wan sieh ka KAAC ia ka signboard khrong khajna ha Khanduli.
Lah ban pynkynmaw ba ki nongshong shnong ka Khanduli haka 17 tarik Iaiong kila pyni paid ban jynrat ia kane ka signboard.
Dei tang hadien katto katne por ka KAAC kala pynieng biang iaka signboard bad kala mih ka jingkhang pyrshah na ki paid Karbi ban leit rep leit riang ki nong Khanduli sha ki jaka rep jong ki kiba don sha Karbi Anglong.
Kumta da ka jingbitar iaka jingleh ki nong Karbi, ka KAAC bad ka ka Sorkar Assam, ka Dorbar jong ka Elaka Nongjngi ka la rai ban khang shisyndon ia ka rung ka mih na ki shnong ne sha ki shnong kiba markhap bad ki shnong Karbi haduh ban da wanphai ka shongsuk shongshngain hapdeng ki nongshong shnong Khanduli bad ki Karbi.
Ia kane ka rai la shim ha ka jingialang bala pynlong kyrkhieh ha shnong Khanduli hapoh Namdong C&RD Block haka 6 tarik Naitung.
Haba iakren bad u syllad hadien katei ka jingialang, u Dolloi jong ka Elaka Nongjngi U Ma Copiousness Daw u la ong ki la ioh ia ka jingtip kaba thikna ba ki Karbi ki dang ioh lad ban khaii pateng bad katto katne ki Pnar wat hapdeng ka jingkhang ha thain Khanduli.
“Kumta ka Dorbar  jong ka Elaka Nongjngi ka la shim ia ka rai ban khang dam ia ka leit ka wan na ki shnong Pnar sha ki shnong Karbi haduh da pynbeit ia ka jingiakynad hapdeng ki nong Khanduli bad ki Karbi," la ong u Dolloi ka Elaka Nongjngi.
U la ong shuh shuh ba ka Dorbar ka shim ia katei  ka rai khnang ban teh lakam ia kano kano ka jingshim kabu kaba lah ban pynheh shu ia kane ka jingiakynad.
U Ma Daw u la pynpaw ruh ia ka jingpyrshah jong Dorbar jong ka Elaka ia jingwanbuh khyrdop jubor da ka KAAC hapoh u pud u sam jong ka Elaka.
ka Khasi Student’s Union Namdong Area Unit kala pynbna ba kan sam khusnam sha ia ki samla kiba pass bha ha ki kyrdan SSLC,HSSLC, Postgraduate bad kiwei de ki kyrdan Ki para samla kiba lah ban ioh pdiang ia kane ka khusnam ki dei na ka thaiñ Ksehrynshang, Mobakhon ter ter shaduh ki thain 5-Shnong tad haduh ka Shnong Ladmyngor.
Ki samla kiban ioh ia kane ka khusnam ki dei kiba ioh marks 70% haka SSLC, 75% haka HSSLC bad 60% ha ki kyrdan postgraduate bad kiwei de ki kyrdan pule.
iaki Marksheet phi lah ban phah haki Whatsapp bad iaka tarik ban pynpoi khadduh kalong 31 tarik Naitung (July) bad iaka jaka yn sa pyntip kham hadien.
Ia ki jing tip kiba kham bniah phi lah ban phone ha kine ki number harum lane Whatsapp.
president 69096 60516, General secretary 9366164518 bad Education secretary 87983 79522.
Ka Miat by MW, ka dukan kaba die ki tiar pynbhabriew ia ki samla bad rangbah shynrang bad kynthei la plie paidbah iaka haka 1 tarik Naitung (July).
Kane ka dukan ka don ha Woodland Medical Centre, Ladthadlaboh, Jowai (Shop No 4 halor ka Woodland Medical Centre).
Hangne lah ban ioh ki tiar pyniwbih pynitynnat ia ka met ka phad na kylleng ka pyrthei (International brand of cosmetics).
I trai kane ka dukan iba dei ruh iwei na ki nongjop thei bhabriew ha bun ki jingiakob rynsan jong ka jylla ila ong ba ia kane ka dukan la wanrah kyrpang ha Jaintia khnang ba ki paidbah kin suk ka wad ki tiar bapher bapher ha la jaka lajong bad kim donkam shuh ban leit shabar ka jowai ban ioh tiar.
Ka lehniam Behdieñkhlam ba saw sngi lai ïa jong ka Seinraij Jowai kala sdang haka sngi Palei ha kaba ki Khon Raij kiba na ka dong Chilliangraij kila wanrah ïaka Symbud Khnong na Khloo Langdoh bad pynpoi ha Tre Loom Soo Ïung, Newhill Jowai bah buh shimiet.
Ka Behdieñkhlam kalong ka jinglehniam kaba ju leh man la u snem bad la ngeit ban beh ïaka khlam ka ngoh haka imlang sahlang kiba lah ban wan haka dur ki jingpang, jingshitom, ki jingpynjot ka bor mariang bad kino kino ki jingsniew ha ka imlang ka sahlang bad ban kyrpad kyrpon iaki blei ki syiem ban bha u khaw u kba, bad ban roi par kyrhai.
Ka Behdienkhlam ka raij Jowai mynta ka kynti kan kut haka 9 tarik une u bnai bad ki mat pdeng ha une u snem nalor ki jingeh imlang sahlang, politik, ka mariang bad ka kynthup lang ruh iaki agenda ka G20.
Shwa ba ki Khonraij na ka dong Chilliangraij kin ïamih paidbah ha ryngkat ka bom ka ksing bad ka tangmuri ban leit shaw ïaka Symbud Khnong, ka la don ka jinglehniam bapher bapher kaba la sdang naduh ka por 5 baje mynstep da kaba u Chutia ula leit shim ïa u ‘Khoo Pyrnah’ na ïing ka Wet (Paswet, Wah Synji), ka jinglehniam kaba ki khot ka ‘Siang ka Pha’ kaba mut ba ki aibam ai dih ïa kito kiba ha ïing ha sem kiba la khlad na kane ka pyrthei, ïa kane la leh ha man ki ïing kiba dang bat ïaka Niam tynrai.
U Dolloi ka Elaka Jowai, u Ma Puramon Kynjing ula ong ba mynta ka sngi kaba dei ka sngi sdang la pyndep iaka jingaibam aidih iaki Sangia saret ne kiba haiing ne ki mynsiem jong kiba barim ba jah bad ka jingwan pynpoi iaka symbood khnong ha Tre Loom Soo Ïung U kyrmen ba da jingïada ki blei ki syiem ka jinglehniam Behdieñkhlam kan kut da kaba phuh ba phieng ha ryngkat ki jingkyrkhu na u nongbuh nongthaw ha kaba baroh ki nongshong shnong hapoh ka raij ka Elaka kin ïoh ka jingkyrkhu ba kyrhai ban lait na ka shitom ka saja, ban biang ka kamai ka kajih bad ban roi kyrhai.
Lashai ka sngi ka sngi ba ar jong ka jinglehniam kan sdang naduh ka por 5 baje mynstep da kaba leit kñia Aitnar katba haka por mynsngi pat ki khun ka Seinraij kin leit shaw ïaki Deiñkhlam kynthup iaka Khnong Blai na khlaw bad ban wanrah ïaki ha Ïawmusiang.
Ka kynhun ialehkai ka Moodop Royal, Pateinki Sabah, FAM bad ka Mookyrdup kila khur jingjop haka lympung ialehkai Third Division Football- 3rd Adelbert Laloo Memorial Trophy kaba pyniaid da ka West Jaintia District Sports Association (WJDSA) kaba long ha Kiang Nangbah Stadium haka sngi Palei.
Ka namjop ka Moodop Royal kala wan hadien ba kala lah ban pynliem da 2-1 iaka Chatholic Youth Mihmyntdu.
U Wanshwa Laloo marwei ula thep ia kine ki ar kol haka minit kaba 9′ bad 51′.
Shikol ka Catholic Youth Mihmyntdu la thep da u Firterborn Talang haka minit kaba 53′.
Haka jingiakhun kaba bud, ka Pateinki Sabah kala jop haduh 4-0 pyrshah iaka Sohmynting Dongnein.
U Treimi Shylla marwei ula thep ar kol haka 3′ bad 33′, la iarap sa mar shikol da u Pynshngain Shylla 47′ bad Lakhon Dkhar 65′.
Ka FAM kala jop da 1-0 iaka Kseh Sylle Ialong.
Ia kane ka shikol la thep da u Pynshngainmiki Papang 36′.
Ha ka jingiakhun kaba khatduh jong ka sngi, ka Mookyrdup kala jop da 2-0 iaka Khliehmyntdu Neinshnong Mihmyntdu, U Nidaiar Kamar ula thep ia baroh ar tylli kine ki kol haka 65′ bad 70’+1.
Lashai ka sngi Thohdieng bad Saitjain kan nym don jingiakhun namar ka jinglehkmen Behdieñkhlam ka Seinraij Jowai.
Ka Seng Khasi Kmie, ka shim ïa kane ka kabu ba kan ai ïa u kyrwoh kitbok  ïa ka lehniam Behdieñkhlam, jong ka Seiñraij Jowai, kaban long ha ki “Soo Sngi Lai Ïaw" kata ha ka 6 (Pynsiñ), 7 (Mulong), 8 (Musiang) & 9 (Muchai) jong mynta u Naitung, 2023.
U General Secretary Seng Khasi Kmie Rgh Hainess Marbaniang ula ong ba ka Seng ka ai khublei kyrpang ïa baroh ki p a rakur parakha khamtam ia ki “khon ka Niamtre jong ka Seiñ Raij Jowai".
Ai ba kane ka lehniam ba shisien shi snem, kan da long kaba phuh ba phieng, ba shongkun shong Blei, ha kaba u “U Tre-Kirot Kynrad, ki Blai ki Syiem" kin hiar ka kyrkhu Blei ki ban dap miar da ka jingsuk, jingkmen, jingpalei bad ba dap da ka jingieit, ha ka juh ka por ba Un ïai ri un ïai sumar sukher kyndong bad ban pynthiah pyndem sharud sha kiar ïa ka khlam ka ngoh.
Ula ong ruh b aka seng ka buh ruh ka kyrpad ka kyrpon ba U Blei Trai Kynrad, un theh sei ïa la ka kyrkhu ka kyrdoh da ka roi ka par parum pareh, ka aibuit aibor ïa u khun bynriew ba  un im sngi ban im ka jingim ban kamai ïa ka hok, ban lait na ka klip ka klop, ka tuh ka thiem, ka sniew ka smeh baroh ha ka imlang sahlang.
Ka Seng ha kum kane ka kynti, ka ïai don ryngkat ruh bad ki nongïalam jong ka Seiraij Jowai, Seiñ Raij Niamtre Shillong bad khamtam eh bad u Pa Dolloi ka Elaka Jowai, ki Langdoh bad ki Pator bad baroh ba kin ïoh ïa ka shembuit ka shem bor ban lah ha ka ban pyndep lut ïa baroh ki kam ki jam kiba dei kyrpang na ka bynta ka Niam  Behdieñkhlam mynta u snem.
Ka lympung iasiat suloi kaba pyniaid da ka Shooting Association of Meghalaya (SAM) kaba tip kum ka 8th Meghalaya State Shooting Championship kala poi noh sha kaba kut haka sngi Balang.
Kane ka jingiakop siat suloi kaba saw sngi lynter kala long Indoor Shooting range ka Assam Regimental Centre, Happy Valley, Shillong.
Ha kane ka kynti ki don haduh 60 ngut ki nongialehkai kiba la wan iashim bynta ha ki kyrdan iakob bapher bapher.
U kongsan ba wan sakhi ia kane ka jingiakop u dei u Chief Executive Member Khasi Hills Autonomous District Council u bah Pyniaid Sing Syiem, katba u symbud kongsan dei u bah Bibatdor M Syiem ba dei u Chief Engineer ka State Sports Council of Meghalaya, u Principal Pearly Dew Secondary School, bah Toshanlang Kharsati.
U Ritu Raj Bhagwati uba dei uwei na ki International Judge ula wan sakhilang ia kane ka jingiakop haka jingiadonlang u Davis NR Marak Vice President SAM bad kiwei kiwei.
Ha kaba kut jong ka sngi la ioh ruh ban sam ia ki takma bad ki syrnot sha ki nongialehkai bala ioh ban khur ia la ki jingjop bad kine ki long Banrilang Bleine, Wanpliborlang Nongsiej, Abhay Mukharjee, S.
Rebecca, Veronica Buhroy, Amalisha N Sangma, Khrawborlang Jyrwa, Rijun Kharbani Malvin Kurbah, Christina Kharbuli, John Thounaojam,Walsall M Momin, Mawdaker Marwein, Toiaibha Mylliempdah, Da-i-labynta Ryntathiang, Sumita Paul, Sahil Sinha, Lamphrang Mame Allya, Divieja Om Bali, Davis NR Marak Bapynkmen Ajar, John Kharshiing, Rajdeep Ghosh, Anjali singh, Jeremy Nongrum, Marbarisha Mylliempdah, Anthony Lakiang, Shirley Mary Kharbuli, Balarisha Rani, Pynskhem Surong Mathiush Sangma, Bibatdor M Syiem Verisha Maring, Balarishisha Rani.
Uwei na kiba shah kynnoh donkti ban dung ia u dkhot ka seng Hynñiewtrep Integrated Territorial Organization (HITO) u Solomon Rymbai ula wan pyndem dalade ha khmat ki Pulit jong ka Ummulong.
Une uba wan pyndem u dei u Damut Bang, ula wan aiti hi dalade ha khmat ki pulit Ummulong Beat House kaba hap ha Jowai Police Station haka sngi ba Ar.
Kumban shu pynkynmaw kane ka jingjia iadung iasuh kala jia haka miet 9 tarik Lber jong une u snem ha Mukhla Shohshrieh.
Katkum ka jingmudui ejahar ki don ar ngut kiba shah kynnoh donkti bad kine ki kynthup u Damut Bang bad u Palmon Sari kiba naka shnong Lad Mukhla, West Jaintia Hills District.
Ha kane ka jingjia u Solomon Rymbai ula shitom jur, hynrei ka jingioh jingsumar biang por ula lait naka jingiap.
Ki pulit kila rah ia u Damut sha iingbishar haka sngi Balang bad ka iingbishar kala rai tian bishar judicial custody ia u.
