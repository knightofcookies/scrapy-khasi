Kane kalong kaba pyrshah ia ka Constitution jong ka India.
Ka jongthad madan jong i bah Francis ka la long kaba palat bad kaba klem daw.
Nga kwah ban ong tang shimat armat.
U bah Framcis u pynpaw wat ia ka rynīeng jong nga ruh.
Kane kam pynrem ei ei ia nga shimet namar dei u Blei hi uba la ai ym i Bah Francis.
I bah Francis i kren bein ia kiba lyngkot baroh.
Katkum ki kot shaphang ka jait bynriew Khasi ba nga la pule nga lap ba ki nongthoh ki ong ba ngi dei ki briew kiba lyngkot.
Kumta i bah Francis i kren bein ia ka jaitbynriew hi baroh kawei bad khamtam ia kiba kam lyngkot ka rynīeng.
Lehse ha kata ka ‘theocracy’ jong i ia ngi kiba lyngkot ka rynīeng ym don jaka.
I bah Francis i la sien kyrteng ia nga kum u Albert Thyrniang Rangblang.
Kane ruh kam pynrem ia nga shimet.
Nga sngewsarong ba la kha ia nga ha katei ka shnong.
Ngam tip balei i bah Francis i isih ia ka shnong jong ngi.
Lehse ba dei ka shnong nongkyndong.
I bah Francis la pynsngewsih ia ki nong Rangblang baroh, ia ki nongialam niam ba mih na katei ka shnong bad ia baroh kiba la sah bad trei ha kiwei ki jaka hynrei la kha bad la pynheh pynsan ia ki ha katei ka shnong ba la pynpawnam da i bah Francis.
Lad aka shnong jong nga ka dei kaba ha sor hato in leh kumjuh ne em?I bah Francis i la jer kyrteng ruh ia ka Nongstoin Diocese.
Ka tei ka diocese kam don jong ia dei ei ei ha kane ka khep.
Kam dei ka Nongstoin diocese ba btah ia nga ban thoh ia kato ka article.
Balei pat pynmih ia ka kyrteng Nongstoin diocese? I mut aiu?I bah Francis i la ai ‘ultimatum’ ia nga ba nga dei ban batai shai kdar nga dei u ei ne nga leh aiu.
Lada i Bah Francis i don bor halor jong nga i dei ban ai da ka jingthoh khnang ba ngan leh ia kaba don kam.
Shuwa ba ngan pynkut noh nga kwah ban kyrpat ia phi sa shisien ban sngewbha ban peit bniah ia kum kino ki jingthoh kiba dei ban pynmih bad ia kum kino ki bym dei ban pynmih khang ba kan long ruh ka jinghikai ia ki nong pule jong ka kot khubor jong phi.
Khublei shibun.
Shillong: Ka HNLC, ka kam trai halor ka jingsiat hynnin ka sngi, ha Kyllong mathei, kaba don ha Shallang.
“Ka jingjia hynnin ka sngi, ka dei tang ka jing maham shwa" ong katei ka khubor, ba la pynmih da U bah Sainkupar Nongtraw, General Secretary bad Publicity Secretary jong katei ka seng.
Ki pulit, ki kam ba katei ka dei ka jingsiat jong ki runar, hynrei ka HNLC, ka ong “We are Guerrilla and HNLC had simultaneously carried out an IED blast at his coal and Coke factory in the month of February, due to his involvement in several illegal businesses as an act of Benami Trade" lane kaba ong ba ka HNLC, ka dei ka kynhun ki guerrilla bad ha U Rymphang ba ladep ruh ka la pynbthei bom ha ka karkhana jongu, namar ba u dei uba trei ia ki kam benami" ong shuh ka kyrwoh.
La ong shuh shuh ba na ka daw jong ka khlam, ki samla kim donkam don jam bad ki bun kiba wan phai sha ka Jylla bad kumta, naei kin ia ioh kam ban trei.
Lada kine kiba trei kam ha ka Jylla, kim ai kam ia ki samla jongngi, kumta kim bit ban seng kam ha ka bri U Hynniewtrep, la ong shuh shuh bad la ong ruh ba kitei ki ai tang khyndiat byrni u khaw bad khyndiat u dai, ki pyni ba ki leh ia ki kam ba bha, katba ki kamai da ki klur tyngka na ka Jylla.
La ong shuh shuh ba ki dkhot ka HNLC, ki la dei ban siat iap ia U Bansal, namar ba ki don hajan bha bad ba ki don ruh da ka suloi AK 47, hynrei la ai jingbthah, ba kin siat kum ka jing maham.
La ong shuh ruh ba ki briew jong ka HNLC, ki la ithuh ruh ia kito kiba ai jing pahara ia u bad kitei ruh kin sa shah pyn shitom, namar ba ki ai jingiada ia U Dharmu.
La ong shuh shuh ba kane kan trei kam ia baroh ki nongkhaii, ki bym kohnguh ia ki kyndon jong ka HNLC.
La kynnoh shuh shuh ba ki kotkhubor, ki dei ban long kiba laitluid, hynrei ki kotkhubor, ki la shah pynbor ha ki pulit lane ha ka sorkar bad la ong “Bun ki khubor, kiba ngi phah kim ju mih satia, namar ba ki tieng ia ki pulit, lane ba ki ioh pisa na ki pulit.
Kane kam dei satia ban jia bad kumno ba ki khubor jong ki pulit, yn shu shim ba ki long kiba hok suda"Ka HNLC, ka ong shuh shuh ba kane kaba mynta, ka khubor, te ka dei ban mih khlem kano kano ka jing pynthut.
“Lada jia ba kane kaba mynta kam mih, ngin iaid da kiwei pat ki rukom pathai khubor.
Ngim shym thiah lane ngim shym la duh jait" ong biang ka kyrwoh na U bah Sainkupar Nongtraw.
Nongpoh: Shisngi hadien ba ki nongialam shnong na Baridua 9-mer, ki la ujor sha ka Deputy Commissioner bad ruh sha u Superintendent of Police ka Ri Bhoi, ban pynpaw ia ka jingpyrshah halor ka jingiaid mon jong u Mahbubul Hoque, Chancellor ka skulbah University of Science & Technology Meghalaya (USTM), mynta ka sngi ki heh Pulit ka Ri Bhoi, ki la hiar sha ka shnong Baridua, na ka bynta ban iakren halor ka jingiaid mon jong ki briew kiba sah ha katei ka thain, kaba dei ruh ka thain kaba don ha syndah eh bad ka Assam.
Ha katei ka jingialang, la sakhi da ka jingdon u Bah C.
Syrti, Superintendent of Police ka Ri Bhoi, nangta ki heh Pulit ka Khanapara Police Station lem bad shibun ki rangbah shnong jong katei ka thain.
Haba kren bad ai jingmut ia ki rangbah shnong jong katei ka thain, u Bah C.
Syrti, u la kyntu ia kitei ki nongialam shnong ba ki dei ban long kiba peitngor ia ka iaid ka ieng jong ki briew bad ba kim dei ban ailad ba kin iaid lane ban rung ban mih katba ki mon.
U la kyntu ruh ia kitei ki nongialam shnong, ba kim dei ban kren palat ia kito ki briew kiba iaid ba ieng, hynrei ki dei ban kren da ka lynti bad ha ka sur kaba jai jai.
Halor ka jingiaid ki briew kiba wan na Assamsha katei ka thain, u Bah C.
Syrti, u la ong ai jingmut ia kitei ki nongialam shnong, ba lada ki lap ba don ki briew kiba wan na ki thain Assam bad kiba thmu ban leit sha kitei ki shnong, ki dei ban bthah ia ki ba ki dei ban iaid lyngba ka Screening Centre kaba don ha 13Mer, hynrei na bynta jong kito ki bym don Pass ym dei ban shah la ka dei iano iano ruh.
Utei u heh pulit ka Ri Bhoi, u la ong ruh ba ka nongrim jong katei ka jingialang, ka dei hadien ba la ioh ia shibun ki jingtip, ba ka dang don ka jingiarung ia mih kaba lmuh ha kitei ki shnong kiba iajan eh bad ka Assam, namarkata u la kyntu ia kitei ki nongialam shnong ba ki dei ban peitngor bha halor katei ka jingiarung ia mih ki paidbah.
Nongpoh: Ha ka jingiaid lynti kaba 28 snem ka Ri Bhoi, naduh ba ka la ioh kum ka District kaba pura kata ha ka 04 tarik u Jylliew jong u snem 1992, ki la don ki nongmihkhmat paidbah ha Ri Bhoi, kata kiba kynthup ia u Bah Sosthenes Sohtun, MLA ka Jirang, u Bah Mayraldborn Syiem, MLA ka Nongpoh, u Bah Dasakhiatbha Lamare, MLA ka Mawhati bad u Bah Charles Marngar, MDC ka Mawhati, ki la phah ia ka khubor ban ai ia ka jingkhublei kaba kyrpang ia baroh ki paidbah kiba sah ha Ri Bhoi.
Na ka jingkren sha ki lad pathaikhubor, kitei ki MLA bad u MDC, nalor ka khubor ban ai khublei sha baroh ki paidbah kiba don hapoh ka District, hynrei bun kiba la ai ka jingkhublei kaba kyrpang ia u Dr.
D.
D Lapang, uba la dei uwei na kiba la pynioh ia ka Ri Bhoi District, nangta ia baroh ki para MLA, ki MDC ha Ri Bhoi, nalor kata u la ai ka jingkhublei kaba kyrpang ia ki Bor pyniaid District ka Ri Bhoi, naduh ia ka DC, SP lem bad baroh ki heh ophisar na ki tnat treikam bapher bapher.
Nongpoh: Halor ki kam pyni bor da u Mahbubul Hoque, Chancellor ka skulbah University of Science & Technology Meghalaya (USTM) ki nongialam ka Dorbar Shnong Baridua, 9 Mer Ri Bhoi District, myn hynnin ka sngi ki la leit ban tur sha ka ophis ka Deputy Commissioner bad ruh sha u Superintendent of Police ka District, na ka bynta ban pynsngew ia ka jingpyrshah kaba jur halor ka ki kam pynibor da utei u Chancellor jong katei ka shulbah.
Ka nongrim kaba la pynlong ia kitei ki nongialam ka shnong Baridua ban kynduh bad buh jingujor sha ka DC bad SP ka Ri Bhoi, ka dei hadien ba ki la lap ia ki kam pynibor da utei u Chancellor ka USTM, namar ba um shem la burom satia wat ia ka jingbthah na ka shnong bad ruh na ka sorkar jylla, halor ka jingkhang pyrshah haba iadei bad ka iaid ka ieng na kawei sha kawei pat ka jylla, namar utei u Chancellor u leit u wan sha katei ka jaka wat haba u la wan na ka jylla Assam, kata na ka shnong Hatigoan.
U Bah Augustine Nongrum, Acting Rangbah Shnong ka Baridua 9-Mer, u la iathuh, ba kum ka shnong hi kam banse ban ujor sha ki bor ba halor ka district, kata sha ka ka DC bad SP, namar katei ka jingleh pyrshah da utei u Chancellor ka USTM u M.
Hogue, ka la long shaba palat pud bad u bym shem la burom shuh iano iano ruh, namar u iaid u ieng katba u mon.
Ym tang kata, hynrei u la ong ruh ba ki kam pynibor da u tei u Chancellor, ka long ba u pyrshang ban pynibor ruh wat ia ki bor pyniaid shnong, kiba la khang ia u ha ka por ba u iaid u ieng na kawei na jylla sha kawei pat, namar katei ka leit ka wan ka jong u ruh um pat ioh ia ka jingbit na ophis ka DC, Ri Bhoi.
Namarkata haba iadei bad kitei ki kam pynibor da u tei u Chancellor ka USTM u M.
Hogue, ki nongkitkam ka Dorbar Shnong Baridua, ki kyrpad ia ki bor pyniaid district bad ki bor pulit ka Ri Bhoi, ba kin pynlong ia ka jingtohkit bad ruh ban nym ailad shuh ia utei u Chancellor ba un iaid katba u mon bad khamtam eh ba un iaid na kawei sha kawei pat ka jylla, namar katei ka jingiaid mon ka jong u, ka ktah eh ia ka jingsngew ki paidbah, khamtam eh ba ka Assam ka dei ka jylla kaba la kiew bha halor ka jingdon ki briew kiba la ioh ia u COVID-19.
Ban batai shaphang ka jingshai lane bor ding elektrik(light or electricity) ha kine ki juk ba mynta, namar katba dang mih ki por sha ka wei ka por, ba baroh u briew u la nang kham kiew ha jing nang jing stad.
Kumta ba nyngkong hi u briew u donkam eh ha khmat ia ka jingshai lane bor ding(light or electricity) namar ba ka jingshai ka dei ka wei ba kongsan khamtam lei lei ha kum kane ka por lockdown ba mnta shipor, kumno ngin shong ha ing khlem jingshai lane bor ding(light or electricity).
Kawei ka long ba ha ngi ki briew mynta la bun ba kwah hi ia ka suk.
Ha kum kine ki bynta ba la bun ba pyndonkam da ka bor ding elektrik (light or electricity) la ha sor ne nongkyndong khamtam ha ka shet ka tiew, ngi peit tv(television) bad nangta ruh ba bun na ngi ba pyndonkam (mobile phone, computer), khamtam ha ka juk internet mynta.
Khublei shibun,.
Ka H.
Y.
C Riwar Mihngi ka la ai khublei ia i SDO ka Civil Sub Division Pynursla bah Hynniewta iba la kloi bad pdiang ia ka jingai jingmut jong ka seng ban pynlong iew shipor hadien ba la khang shipor ia ka Iew Pynursla namar kane ka jingpang COVID 19 ba la pynkari da ka Lock Down kaba la neh mynta la 2 bnai.
Kum ka seng kaba peit ia ka bha ka miet khamtam ia ka jingud ki Nongrep namar ba kam biang shuh ban pyniaid iew ia ki mar rep ki jong ki na duh ba la don kane ka lock down.
Kumta ka seng bad ki Nongsynshar Shnong ha ka 1.
05.
2020 ka la leit kynduh ha Ophis trei kam jong I SDO kaba don ha Pynursla ka la ai jingmut ba dei ban thaw shipor ia ka Iew ka ban lah ban iarap ia ki Nongrep khnang ba kin lah ban die ia ki Mar rep jong ki lada don kum ka iew kaba na ka liang sub Diviosion Pynursla ka pynlong kyrpang ha kum kane ka por ba don ka khang dam ( Lock Down).
Khlem da bun ktien I SDO i la pdiang ia ka jingai jingmut jong ka seng kumta ha ka 3.
05.
2020 la ioh ban plie ia kane ka iew ha Mawksing kaba hap ha ka shnong Wahpathaw Urksew harum Ppynursla bad ia kane ka iew la plie da I SDO la Civil Sub Division Pynursla ha ka jingdon lang I BDO Ka block Pynursla ryngkat u Rangbah shnong ka Urksew bad kiwei kiwei.
Ha ka kyrwoh ba la phah da u President ka seng U Samla Edmund Khongngai u la ong ba Ka seng ka dap da ka jingsngew kmen ban iohi ba la plie ia kane ka iew shipor kum shi bynta ban iarap ia ki nongrep ba kin lah ban die bad ban thied ia ki mar rep jong ki.
Ka seng ka kyntu ia ki paidbah jong ka thiañ Riwar kumjuh kiba wan na ki shnong ba Marjan ba kin mih bad shim bynta lang kumba la bthah da I SDO khnang ba kan wanrah ka jiingjop.
Une u Nongialam u la kitbok kit rwiang ruh ba kane ka iew kan long kaba iaid Beit iaid ryntih.
New Delhi: Ka jingpang Covid 19, ka la nangkiew stet ha India, ha kaba kiba ioh pang ha India, ki la kiew da 9,304 ngut ha ki 24 kynta ba ladep bad nangta sa 260 ngut kiba iap ha kitei ki juh ki kynta.
Mynta kiba ioh pang ha India, ki la poi sha ka  2,16,919 ngut bad nangta kiba dang shah sumar, ki  long  1,06,737 bad sa  1,04,107 kiba la koit, katba kiba iap, ki long 6,075 ngut.
Ha Delhi, hynnin ka sngi, ka kiew bha ka jingpang Covid, ha kaba ki don 1,513 ngut kiba ioh ia katei ka jingpang bad baroh, ki la poi sha ka 23 hajar ngut bad kiba iap, ki long 606 ngut.
Ha shwa jong kata, ha ka sngi hat majai, ki don 1,298 ngut kiba ioh ia katei ka jingpang ha katei ka Jylla rit.
La iathuh shuh shuh, ba hynnin ka sngi, U Secretary iada ri, ka sorkar India, U Ajay Kumar, ula ngat ha katei ka jingpang bad mar ia jia kumta, ka tnat iada ri, ka la pynshong jngai ia ki 35 ngut ki nongtrei jong katei ka tnat, kiba iatrei lang bad U Kumar, kiba don ha South Block jong ka  Raisina Hills.
Ha Germany, ki don sa 394 ngut kiba ioh pang Covid bad baroh kiba ioh pang, ki la poi sha ka  182,764, katba kum ka jinglum jingkhein ka  Robert Koch Institute (RKI).
Ka jingiap, ka long 30 ngut ha ki 24 kynta ba ladep bad baroh, ka la poi sha ka 8,581 ngut.
Ha kawei pat ka khubor, la iathuh ba U Alok Sharma Business Secretary jong ka sorkar Bilat, ula kem pang corona hynnin ka sngi, katba u dang don ha ka iing dorbar jong ka house of commons.
La iohi ba U Sharma (52), u khih u ksar, u mih syep bha, katba ka iing dorbar ka dang iaid.
La rah noh mar mar ia U Sharma, sha ka jaka sumar, ong ka khubor.
Ki don sa 22 ngut kiba iohpang Covid 19 ha Nagaland bad baroh kiba don ia katei ka jingpang, ha ka Jylla, ki la poi sha ka 80ngut.
U myntri ka koit ka khiah ka sorkar Nagaland, U  S Pangnyu Phom, u pyntip ia katei lyngba ka twitter jongu, mynta ka step.
Kitei ki 22 ngut, ki dei kiba la lap, na ka jingtest ia ki 171 ngut ha  Naga Hospital Authority, Kohima (NHAK) bad ha Dibugarh.
Kitei la iathuh, ba ki dei kiba dang shu wan phai na Chennai dang shen.
Shillong: Ka Jaintia Students’ Union Mynso Unit mynnin ka sngi ka lah ioh ban bat ia ki trok ba kit palat pud ba iaid lyngba ka jingkieng wahmyntang kaba don ha shnong Mynso.
Kine ki trok kiba kit palat pud kiba don ia u number ML 11 2113 bad ML 04 B 1999 kidei kiba kit shyiap ia u Lakhon Phawa.
Kane ka jingkieng ka long kum u budlum jong ki katto kattne tylli ki shnong kiba kynthup ia ka Thadialong, Samatan,Shiliang Myntang,Thangrain, Barato bad kiwei kiwei.
Ka seng ka lah ong ba ia kane ka jingkieng lah maham da u Distict Magistrate ka West Jaintia Hills District bad lah pyntreikam ruh ia ka section 144 crpc ban khang ia ki trok ba kit palat pud ia ka 9 metric tonnes.
Hynrei ka seng ka sngew phylla ban iohi ba don ki riew shimet ki ba ialeh pyrshah ia ki bor jong ka ain bad ki bym khein snep tang ban biang ka pla lajong.
Ka seng ka buh jingkylli ruh ba lada jia ba kane ka jingkieng ka dkut noh ha kano lano ka por mano ban kitkhlieh ia ka hato yn maramot ia ka da ki riewshimet ba shim kabu ne ka tnad PWD kan maramot.
Ka seng ka lah aiti noh ia kine ki trok sha ki pulit jong ka 8mer police outpost ban leh ia kaba donkam katkum ka ain.
Ka khieshoh sniang, ka la nang jur ha  Lakhimpur district bad ka jingbret ia ki sniang iap, ka la saphriang ha ki rud shnong jong ki briew, ong ka khubor jong ka North East Now bad la iathuh ba ha ka wah Ranganadi, ki la bun da ki sniang kiba iap bad kiba tuid shathie jong ka wah.
Katei ka jingbret sniang, ka la iai  bteng hadien ka 24tarik mynta u bnai bad la iathuh ba ka la mih ka jingsma iewkhong bad nangta sa ka jing jaboh jong katei ka wah, ong shuh ka khubor.
Ki nongshong shnong, kiba shong ha rud jong katei ka wah, ki la sngew syier jur, ba ki masi jongki, ki dih um na katei ka wah bad ki don ka jingtieng, ba ioh kan mih ka jingpang iabit ia kiwei pat ki jingri lane ia ki dohkha kiba im ha katei ka wah, na ka jingbret pathar ia kitei ki sniang.
La iathuh ba ki don da ki hajar tylli ki sniang, kiba la iap ha Lakhimpur, ha kaba ki la iap na ka jingpang khieshoh sniang.
Shillong: U symbud myntri rangbah ka jylla u bah Prestone Tynsong myn hynnin ka sngi u la iathuh ba ka sorkar jylla lyngba ka tnat ‘Labour’ ka la dep bthah iaki kompany bad ki kontraktor hapoh ka jylla ba kidei ban pynrung kam shwa iaki samla ka jylla kiba don ki buit ki sap lane ki ‘Qualification’ haki kam bapher hapoh ka jylla.
U bah Prestone Tynsong u la ong ba palat 12 hajar ngut ki samla pule bad kumjuh ruh kiba trei shabar ka jylla, kila wanphai biang sha Meghalaya bad lah bad napdeng kine ki don iaki sap ki buit ban trei haki kam bapher bapher jong ki kompany ne ki kontraktor hapoh ka jylla.
“Ka sorkar ka shim ia ka kane ka rai ban kyntu iaki kompany bad ki kontraktor ban pynrung kam shwa iaki samla ka jylla kum shi bynta ban ailad iaki samla ka jylla ban ioh kamai khamtam kum ha kane ka por bad ka jylla bad ka ri baroh kawei ka don hapdeng ka jing iakhun pyrshah ka jing pang ‘corona virus’" la bynrap u bah Prestone Tynsong.
Haba dei bad ka jing shah iaki kompany ban wanrah nongtrei na bar jylla, u symbud myntri rangbah ka jylla u bah Prestone Tynsong u la ong ba lada ki kompany lane ki kontraktor ki lap baki samla ka jylla kim lah ban trei ha kano kano ka tnat treikam, kidei ban pyntip sha ka tnat ‘Labour’ naka bynta ban wad ki lad lynti ban wanrah briew na bar jylla ki bala pyntbit ialade ban trei haki kam baki samla ka jylla kim lah.
U symbud myntri rangbah ka jylla u bah Prestone Tynsong u la ong ruh baka tnat ‘Directorate of Employment & Craftsmen Training’ ka jylla ka la mynjur ruh ban ai jing hikai ban pyntbit ha ki kam bapher bapher ia ki samla ka jylla khlem da siew iaka bai shah pyntbit.
Shillong:U bah Prestone Tynsong,symbud Myntri rangbah ka jylla myn hynnin ka sngi, u la maham tyngeh ia ki briew ki don hapdeng ka jingleh Quarantine, ba kim dei ban pynkhein ia ki kyndon quarantine kaba long 28 sngi bad ong ruh ba lada lap ia kino kino ki ba pynkhein ia ki kyndon quarantine kin ngat ha ki kyndon ain.
Kane ka long hadien ba don na  ki briew kiba dang shu wan phai na shabar ka jylla, kiba dang don ha pdeng ki kyndon ka jingleh Quarantine ki la mih bad shang kai sharum shaneng, ha kaba ki lah ban wan rah ia ka jingma kaba khraw ia ka jylla baroh kawei,kumta na ka liang u symbud myntri rang bah mynta ka sngi u la byrngem tyngeh ba lada don ki ba pynkhein ia ka jingleh quarantine,kin ngat ha ki kyndon ain.
U symbud myntri rangbah u la ong ruh ba mynta ban teh la kam ia ka jingsaphriang jong ka khlam Covid-19 ha ka jylla kam dei tang na ka liang ka sorkar, hynrei ka dei ka jingkit khlieh jong uwei pa uwei u briew bad ka long ka ba donkam ban bud pyrkhing ia ki kyndon jong ka tnad ka koit ka khiah, khnang ban lah ban teh lakam ia kane ka jingpang Covid-19 ha ka jylla.
Na ka liang u myntri ba dei peit ia ka tnad ka koit ka khiah u bah Alexander L Hek, u la iathuh ba mynta ka sngi sa kawei ka khynnah pule ka ba dang shu wan phai na Agra ka don ia ka jingpang Covid -19 ha ka jylla.
Kane ka khynnah pule ka dei na West Jaintia Hills District.
Ha ka wei ka liang ka nongpang Covid-19 kaba dei na West Garo Hills District mynta ka sngi ka la ioh ia ka jingkoit na kane ka jing pang.
Kane ka nongpang ka dei ka ba la test positive ha ka 19 tarik u Jymmang 2020.
Kane ka briew ka dei kaba wan phai na Tamil Nadu.
Haduh mynta ki briew ki ba la ioh ia ka jingpang Covid-19 ha ka jylla ki long 31 ngut, kiba la ioh ka jingkoit ba pura ki long 13 ngut, ki ba dang don kane ka jingpang ki long 17 ngut, uwei u ba la khlad na ka jingpang Covid-19.
Ki sample kiba la dep phah ban test ki long 9344 tylli, kiba long negative ki long 8993 tylli, kiba dang ap ka result ki long 320 tylli.
Haduh mynta ki briew kiba la dep ban wan phai sha ka jylla ki long 12,400 ngut.
Ban iathoh (lehse) kam long ban leh online, hynrei lada ka long, lehse ka sorkar Jylla, kan jin da la ai da kiwei pat ki phormula bad lah sngewkmen hi malu mala, haba la shah nangne shakhmat ban iathoh, wat la yn shah tang ia ki 50ngut kiba leit ban pyn shngain ia ki nong iathoh.
Ha ka jingshisha, ka jing iathoh, kam donkam satia shibun ki briew, namar kiba donkam, ki dei kito ki nong pyniaid lane ki nong ialam niam, lada dei ki sadhu/ki pastor/ ki phadar/ ki tymmen basan bad sa arngut kiba dei ban pyndep ia ka soskular ka jingieid jongki.
Katei ka hukum ka sorkar, khlem pep, kan pynduna ruh shi katdei ia ka lut ka sep, ha ka por iathoh, wat la kan nym ktah pat ia ka tynrai jong ka jingmut jong ka jingiateh jingieid jong ki arngut bad katei ka kyndon, ka la plie lad shi katdei ia kito kiba donkam eh.
Kam dei tang katta, ha kine ki sngi, la iohi ia ka hukum jong ka sorkar, ba ka pyrkhing bha ruh, halor ka jingleit iap briew bad katei ruh, ka dei sa kawei pat ka bynta, kaba i iahap shibun, namar ba kiba donkam ki long  tang da ki phew ngut, kiba leit tep briew sha lum.
Ym tang katta, la khang ruh ban buh slem ha iing ia kiba iap bad don ruh kiba la pynbor ban tep noh ha kajuh ka sngi, ba ki khlad bad katei ruh, ka la iarap shibun, khamtam ia ki duk ki raitoi, ha kane ka por hiran ban pynlut ia ka bai sha bai dud bad sa ka baibam bai dih, kaba la ju long sa kawei pat ka kam lutksan kaba jur bha ha ka rukom khasi jongngi.
Don bun ki ban pyrshah, ia ka jing pyniaid ka sorkar Jylla, hynrei, ngi iohi ba ka por ka dawa, ba dei ban shong tang arngut ha kawei ka taksi, lane shong tang 4 ngut ha kawei ka sumo bad kumta ruh, hap leh lang ha ki jing iathoh bad ki jing iap briew ruh de, katba kum ka ain jong ka sorkar India.
Ki don kiba sngew pyrshah ia ki ain jong ka sorkar, halor ka deng mask lane ka ia shong jngai; hynrei ha ka jing shisha, kam dei satia ban da pynbor ia ki paidbah bad lada ngin jin da la sngewthuh ban long kiba husiar lane kiba adkar, kumta khlem pep, kan jin da long kaba iarap shibun ia ki ain sorkar, ba kin trei kam, namar ba kane ka dei ka ain kaba iadei bad ka koit ka khiah bad kam dei satia kaba ktah ia ka riti dustur, lane ka synshar khadar bad lada ngi sngewthuh ban sumar dalade, ka ju wan ka kyntien, kaba ong ba ka jing iada ka kham donkam ban ia kaba dih dawai.
Wat la im don shuh ha pyrthei ha ka por ba tep noh ia i ha ka sngi Thohdieng 24 tarik Iaiong 2020 ha lum jingtep Mawkhar Presbyterian, hynrei ka rukom tep ia ka met i Bah Ganold Stone Massar Nongiasaid ain bapawnam, ka la long kynjai, katkum ki kyndon ain ba bthah ka Sorkar ha kine ki por Corona, imat malu-mala 20 ngut tam ki bahaing-hasem bad ki paralok ba iajan kiba la iadon lang, hapdeng ka suin bneng basyiad bad bashai kdar.
Nga la long u junior (bahapoh) jong i Bah Ganold ba ju iakhot ieid, ha baroh ki liang ba ngi iadonlang.
Ila tam ia nga 10 snem ei-ei ha ka ryta, nga la long ruh u junior jong i ha ka sain pyrthei.
Wat la ngam shym don bad i kum u junior ha Ing Bishar Kashari, hynrei, nga la ju leit bunsien ha ka Chamber (kamra trei) jong i ban iasyllok halor bun ki kam, ha ka por ba nga dang long u Nongiasaid ain.
Wat ha kine ki khyndiat sngi ba huri-hura ha KHADC, ngi la ia leit iasyllok ia i Bah Ganold, iba la phah da u khun jong i, u Themist Diengdoh ban pyndep ia ka kam ha High Court.
I Bah Ganold i long u nongiasaid batbit, iba la long ruh u Senior Advocate ha High Court, nalorkata ila long teng ruh u Advocate General (AG) ka Sorkar Meghalaya ban peit ia ki mokotduma sorkar.
Ynda ila long MLA ha u snem 1983, i Bah Ganold ila long Minister ha ka sorkar ba ialam i Bah B.
B.
Lyngdoh kum u Chief Minister.
Ha kane ka por i Bah Ganold ila rung kum u Cabinet Minister bad ila long ruh u Law Minister.
Hangne ruh nga la long biang u junior jong i Bah Ganold, namar nga la shu long tang u MLA khlem shuki.
Hynrei hapoh khyndiat sngi, 2 ngut ki MLA ka seng APHLC jong ngi, i Bah Oris Lyngdoh na Mylliem bad i Bah Kitdor Sing Syiem na Mairang ki la ryngkoh noh sha ka kynhun Congress bad ki la long Minister hapoh ka sorkar Congress ba ialam u Capt.
W.
A.
Sangma.
Nga lei nga la shah khroh bha ban leit long cabinet Minister, namar nga la dep jop 2 sien kum u MDC 1972 bad 1979, hynrei nga la jied ban neh ha la ka kynhun iaid kjat khlem shuki bad ban iai ksoh ia ka nongrim ban iadon lang bad i Bah Ganold.
Kumta ka sorkar i Bah B.
B.
Lyngdoh ka la kyllon noh tang hapoh 25 sngi ei-ei.
7 sien ila ialeh MLAI Bah Ganold ila ialeh MLA ilekshon 7 sien.
Nyngkong kum u Independent na Jaiaw Constituency, ha u snem 1972, ha kaba ila rem tang 458 vote ha i Bah P.
R.
Kyndiah APHLC.
Ha u snem 1978, ila ialeh noh na ka HSPDP na Nongshken Constituency bad ila rem salit tang da 11 vote, ha i Bah Maham Singh ka Congress, iba la ioh 2070 vote bad 2059 i Bah Ganold.
Ha u snem 1983 pat ila ialeh biang na kajuh ka seng bad na kajuh ka Conctituency, ha kaba ila tam kylla haduh 646 vote ia i Bah Maham Singh ka Congress.
Ha u snem 1988, i Bah Ganold ila ialeh noh na ka seng HPU namar ka HSPDPka la pait ha katei ka por.
Ila jop kput ia i Bah S.
Dkhar ka Congress iba wan ba-ar, da kaba tam haduh 1945 vote (4138 la 2193).
Nangta ila jop biang ha u snem 1993 na kajuh ka seng HPU bad na kajuh hi ka Constituency, ha kaba ila tam sa tang 45 vote ia i Bah Khan Khongdkhar INC da kaba ioh 4897 vote la 4852.
Katba ha ka jingialeh kaba la dep 1988, i Bah Ganold ila tam haduh 3039 vote ia i Bah Khan, da kaba ioh 4138 la 1099 ba ioh i Bah Khan.
Hynrei ka jingrem i Bah Ganold ka la wan phai biang ha u snem 1998, haba i Bah Khan Khongdkhar INC, ha kaba lai sien-lai wat, ila jop ia i Bah Ganold UDP, da kaba tam da 250 vote.
Sa shisien i bah Ganold ila rem biang ha u snem 2003, haba ila ialeh na ka KHNAM, ha i Bah Khan ka INC bad hadien katei i khlem ialeh ilekshon shuh artad namar ha u snem 2008 pat, la mih u pyrsa jong i, u Donkupar Massar IND, uba la pynrem syndon ia i Bah Khan INC, iba khlem ialeh ilekshon shuh artad hadien katei, namar ka Constituency Nongshken ruh ka la duh noh naduh u snem 2013.
Jop 3 sien kum u MDCKa 15 tarik Iaiong 1989, kan long ka sngi sah kynmaw, khamtam ia ka District Council bad ia ka Hima Sirdarship Wahlong, namar ha katei ka sngi, i Bah Ganold Massar kum u CEM thymmai iba dang shu jop MDC ha utei hi u snem bad manga kum u EM Elaka ngi la ia leit lang sha Wahlong ban pynlong lang noh tang kawei ia ki artylli ki elaka, Mawthang-Sohkhyllung bad Byrong, kaba la tip noh kum ka Wahlong Sirdarship haduh mynta-mynne.
Ha ujuh hi u snem, ngi la lum lang ruh ia ki Khlieh Nongsynshar Hima baroh, ban iasyllok bad ki, namar ha kitei ki snem, ki la sdang pyrshah District Council bha, ba la kham rung ka ‘khlam politics’ bad kiwei ki daw ing de.
I Bah Ganold ila jop MDC 3 sien, ha ki snem 1979-84, 1984-89 bad 1989-94.
Kum u Nongiasaid AinHa ka jingshem jong ngi, i Bah Ganold i kham noh ka rukom pyrkhat kum u Lawyer, namar i wan na ka ing kaba, i kpa jong i ruh, i Bah Aron Alley, iba ju tip kum i Bah Billy, i dei i nongiasaid ain batbit.
Nalorkata, i poi kha ruh ia i, Kong Jiarmon Diengdoh, i khun jong i Bah Ajra Singh Khongphai, iba dei u nongiasaid ain batbit jong ki spah snem ba la leit noh.
I Bah Ajra, ila ju long teng ruh u MLA ha u snem 1952 na ka Constituency Nongstoin, kaba iar naduh ki Hima thain sepngi, kaba kynthup ruh ia ka Balakhwa kaba hap hapoh Hima Nongspung, ba shah thang ka ing u Bah Michael Secretary Hima dang shen ha khap Assam bad shaduh Marbisu Sirdarship.
Bun ki nongiasaid ain kiba la ju don bad ju long ki junior i Bah Ganold, ha ki snem ba la leit, kynthup ruh napdeng ki nongbishar ka Meghalaya High Court.
Ha ki por shuwa ban plie ia ka Meghalaya High Court ha u snem 2013, ka la don ka jingpyrkhat ha ka por ba nga dang don ha ka sorkar kum u Law Minister, ban tyrwa ia ka kyrteng i Bah Ganold sha ka Collegium bad sha ka sorkar India, ban kynthup ia i Bah Ganold kum uwei na ki nongbishar, hynrei dei ka ryta jong i, kaba la buh jingeh.
Ka jaitbynriew bad ka ri ka la duh noh ia uwei u rangkynsai ubym shym klet ia ka nongrim seng trai ri bad uba la noh synniang shibun, kum u riewpyrkhat ba iar mynsiem.
New Delhi: Ka Indian Council of Medical Research (ICMR), ka la bthah ia ki jylla ba kin sangeh shi syndon, ha kaba pyndonkam ia ki tiar test jingpang kiba thied na China lane ki  rapid antibody test kits, kiba thied na  Guangzhou Wondfo Biotech bad na Zhuhai Livzon Diagnostics.
Katei ka rai jong ka ICMR, ka dei hadien ba ki la don bun ki jylla, kiba kren artatien ia ka jing trei kam kitei ki tiar.
La bthah ia ki jylla, ba kin pynphai noh ia kitei ki tiar sha ka ICMR, na ka bynta ban pynphai noh sha ki nongshna ia kitei ki tiar, ong shuh ka khubor.
Shillong: U lapbah ka Sohra, ula ther tyngeh hynnin ka sngi, ha kaba ka jingkhein jong ka tnat Meteorological Department jong ka sorkar India, ka ai ba naduh ka por 8.
30 hynnin ka step, haduh ka por 8.
30 hynnin ka miet, u slap ula ther haduh 85.
6millimetre, katba ha katei hi kajuh ka por u slap ha Shillong, u long tang 4.
5 mm bad ha Umiam tang 2.
3 mm.
Mynta ka sngi, ka Sohra, kam don slap satia, katba ha Shillong, ka jinghap slap ka long 11.
8mm bad ha Umiam, ka long 11.
6mm.
Ka Moojem kadei kawei na ki shnong ka ba sahdien kaba Don ha khappud Assam Meghalaya bad kaba ia kynduh jingeh shikatdei ha kane ka por ba ka jylla ka dang iakhun pyrshah ia u Covid 19.
Ki paidbah kiba sah ha kane ka shnong ki dei ki jait bynriew khasi, kiba kren khasi, kiba bud iaka riti ka dustur u khasi ki dei ka juh ka doh ka snam jong ngi u Hynniewtrep, lada iakhein haka kam hima sima (politics)ruh ki dang ia thep vote sha Meghalaya, lada ia khein haka kam pud kam sam ngi dang don napdeng ka jingiakren bad ka sorkar Assam.
Haka ne ka pakhang shnong Corona Virus ruh kim ialeit iawan shuh sha Karbi Anglong Assam.
Ka Assam lyngba ka Karbi Anglong District kiwan haduh ha thliew iing ban leh registration iaki bakin ioh iaki jibgiarap naki, hynrei kine ki briew kim treh ne pdiang shuh.
Nalor kane ki la pakhang shnong kila ia ap shnong ioh don baleit ba wan sha Assam.
Dei namar ba kim pat don kyrteng shnong sha ka Jylla Meghalaya(kaba long laba lyngoh haduh katta katta) te daka jingia sngewthuh jingmut lang bad ka shnong ba Marjan ka shnong Moolber kaba la don kyrteng shaka jylla Meghalaya te ki la ioh Car Pass na ki bor District jong ka West Jaintia Hills District.
Hynrei kaba sngewsih pat ka long ba ka shnong Sahsniang kaba don ha lynti shwa ban rung shakine ki thain kim shah shuh iaki ba kin wan kit mar bam mar dih nangne na Meghalaya.
Kane ka buh jing eh haduh katta katta ia ki paradoh parasnam jong ngi.
Kumba long kawei ka jait bynriew, kawei ka niam, kawei ka sain hima sima te lada ki dang shong dang sah ha ki jaka kajia pud ruh kumba ki la raikut ban pyniasoh sha Meghalaya; te ka sorkar jylla kamdei ban kynjat lane kyntait lane ieh khunswet ia ki.
Ka long ruh ka bym lah ban pdiang, ban khot ban khroh iaki tang haka por ba donkam hynrei ban beh pat iaki haka jynjar ka shipa.
Kumta na kaliang ki bor shnong kiba don hi jaka khappud  bad ki bor District ruh kidei ban pyrkhat khia shaphang kane.
Ngi dawa na ka sorkar jylla bad na u MR ka jylla ban phai khmat bad peit Lang ia ka eh ka jynjar jong ki paradoh parasnam kiba sah ha ki thain khappud Kum ha kane ka por ym Tang ha Mojeem hynrei ha baroh ki jaka khappud jong ka jylka Meghalaya.
,.
Ka jingjia ba sngewsih shisha.
Lada kine kinong Moojem ki leit dha Assam, ki nong Meghalaya pat kin kynnoh kylla.
Ka bha ba ka Sorkar kan shim khia ia kane.
Sngap d pyrtuid shnong ka leh sahsniang na ta,da  sniothooh hi sa sahden ko, boi khleh ka leh khleh sniang hi sa.
Ha kum kane ka por ngi dei bn don ka jingsngewbriew.
Kamdon jingmut bn ym shah khamtam kidei ki para-ri jongngi.
Ha Byrnihat ngi don iaka juh ka issue namar ngi don ha syndah ka Assam, tangba ki Shnong ba markhap ka Assam, kum ka Tandu, Hograpara, etc kiba shaniah iaka bam kadih na Meghalaya ngi shah bd ailad iaki ban wan ne leit rah marbam.
Phi la shu thoh khubor beit haka ne te,  kine ki briew ki ba shong ba sah ha kane ka shnong , kim nang ban kren khasi khyndie ruh em,  ki ia kren beit da ka ktien pnar, salensar.
Ki doktor ha England, ki lyngngoh jur ha kine ki sngi, ba ki la sdang mih bun ki jingpang ia bit sa ia ki khynnah rit bad kitei ki hap leit shah sumar kyrkieh bad leit buh ha ki intensive care unit (icu), ha kaba ka rukom ioh pang jongki, ka lam ia syriem bad ka jingpang coronavirus.
Katei ka jingpang, la iathuh ba ka long kumba pdung ha bad katei ka jingpang, ka sdang mih ha kine ki sngi ha UK.
Ki bor pyniaid ka NHS, ki ong “Mynta la lai taiew eiei, ka don ka jingkiew kaba jur ha ka jing kem pang jong ki khynnah rit, ha kaba ki don ki jingat kiba pdung bad katei ka donkam ia ka jing sumar ba kyrkieh ha ka nongbah London bad ha kiwei de ki bynta jong ka UK".
Haduh mynta, la ju shim ba ki khynnah, kim da ngat ha katei ka jingpang iabit, hynrei ha kine ki sngi, la lap ba ki khynnah, ki ioh ia ka jingpang ha ka kpoh, ka  jingtyrha shadem bad ki dak kiba don jingiadei bad ka jingpang kpoh bad hangta ka sa wan ka jing kynroi prie bad pynhiar.
Hynrei, la iathuh ba kitei ki khynnah, kim don pat ia ka jingpang Covid-19.
Haduh mynta, ym pat don ba ioh ia ka jingtip ba thikna, la ki don katno ngut kiba ioh pang ha UK lane kiba la iap, ong ka khubor jong ka Daily Mail.
Ki Nongrep ki long ki ba kordor haduh katta katta ha ka shnong ka thaw ha ka imlang sahlang ka ri bad ka jaitbynriew baroh kawei.
Da ka jingdon ki nongrep ka lah ban wanrah burom ruh ia ka shnong ka thaw lane ka jylla wat ia ka Ri ha khmat ka pyrthei baroh kawei.
Ym tang ka burom ba ki wanrah, hynrei kawei ka jingkordor ba kongsan eh ba ki nongrep ki wanrah ka long ka shongsuk shongsain ia ka ri bad ka jaitbynriew baroh kawei ban lait bad ban iada na ka jingkyrduh bam, bad ia kane la sakhi shai ha kane ka lockdown mynta.
Lada dei ba duna ki nongrep, ngam tip kan jia aiu ha kane ka lockdown? Hynrei da ka jingbun ki nongrep ka duna wat ka jingkyrduh khaw wat la ka dei ka lockdown, hynrei kaba shu kham eh khyndiat ka long tang ban pynpoi ia u khaw (Stock) na kawei ka jylla sha kawei ka jylla namar ba don ka lockdown.
Hynrei katba nangiaid ki sngi na ka ka por sha ka por kaba sngewsih pat ka long ba bunsien ki nongrep ki ju ia kynduh jingeh jong ki ha ki ba bun ki khep ha kaba ia dei bad ki mar rep jong ki, kawei na ki jingeh ba ki ia kynduh ka long ka ka jingshah khniot bein ha ka dor ka mur, kane ka dei kawei na ki jingeh kaba ha khmat eh ia ki nongrep, kaba ju pynduh mynsiem ruh ia ki na ka por sha ka por.
Da ka jingshah khniot bein palat ha ka dor ka mur ka pynlong ia kiba bun ki nongrep ban diaw ka mynsiem tengteng wat ban jaw ki ummat ruh, namar haba leit die ia ki mar rep ka long thik kumba bret iu mawlynnai ha khmat ka sniang.
Lada ka long kumne shi kumne kan ktah ia ki nongrep bapli, bad kan poi ka por ba duna sa ki nongrep bad ha kata por ngin sa sngewthuh kaei ka jingkordor ki nongrep.
Ki don kumba 85% ki nongrep ha ka jylla Meghalaya, kumta ban kyntiew ia ka ki nongrep ka dei ka kamram ba ha khmat eh jong ka sorkar ba kan leh eiei halor jong ki, na ka por sha ka por ynda la dei ka aiom die ia ki mar rep ka ju don ka jingud lane ki jingiakhih haba ia dei bad ka jinghiar dor ki mar rep, Lada ki shakri sorkar ki kiew tulop na ka por sha ka por, ki nongrep ruh ki don hok ban pynkiew dor ia ki mar rep kat kum ka jingiaid ka por.
Bad ka Sorkar ka la dei ban kyrshan noh da ka Minimum Support Price (MSP) ha ka por ba ki mar rep ki hiar dor palat lane ban lait na ka jingshah khniot dor.
Nangta kawei pat ka jingeh jong ki nongrep kaba ia kynduh ka long ha ka jingshah lynshop ha ki bor mariang ia ki jingthung jingtep jong ki ( reasonable relief in times of natural calamities) ngam tip ki nongrep ki ju ioh jingiarap ne em na ka sorkar ha ba jia kum kine, lada ym pat ioh ka sorkar ka dei ban leh eiei ia kum kine, ban shu synniang lem katba ka lah ia ka jingduh nong jong ki nongrep.
Bad ha kum kine ki por ki don kam ban ioh ruh ia ka jingmap ia ki ram (loan) rep jong ki.
Bad ha ka juh ka por ka sorkar ka donkam ban bud dien thik pa thik la ki jingiarap baroh ki poi ne em sha ki nongrep, Lym kumta kan poi ka por ba ka pisa ka pahuh, ka bam ka kyrduh.
Ka jaidbynriew kaba stad kaba kwah ban ieng ha la ki jong ki kjat khlem da donkam ia ka jingshaniah ha ki bor ba nabar, kumta ka donkam ban pynkhlain ha lade ia ka kam rep ha ka jaitbynriew.
Shillong: Ka Khasi Students’ Union Wahkaliar unit ha ka 27 tarik jong u bnai Ïaïong 2020,ka la sam da ki pamphlet sha ki paidbah kum shi bynta ban pynshai halor u khñiang jingpang corona virus ne covid-19.
Ha kane ka sngi ki dkhot jong ka Khasi Students’ Union (KSU) Wahkaliar Unit ki la leit ban sam ïa ki pamphlet sha ki katto katne tylli ki shnong bad kumjuh ruh ïa ki paidbah ba leit ba wan sha ki thaiñ jong ka shnong Wahkaliar.
Ka seng ka la shim ïa kane ka sienjam namar bun ki paidbah kiba shong ba sah sha ki thaiñ nongkyndong ki dang kham duna ban pyndonkam ïa ki internet bad ka shem jing eh ruh ban ïoh ïa ki kotkhubor ba manla ka sngi.
Ka seng lyngba kine ki pamphlet ka la pynshai sha ki paidbah kumno ba kin ïada ïalade na kane ka khlam kaba la sar ïa jan baroh ki ri ha ka pyrthei.
Ka seng ka la pynshai ruh shaki paidbah ba kim dei ban shu ngeit thala ïa ki khubor hamsaïa shaphang kane ka jingpang khlem datip ïa ka tynrai bad ruh ba ki dei ban bud ryntih ïa ki jingbthah jong ka tnat ka koit ka khiah bad ki bor sorkar bad kiwei kiwei.
Shuh shuh ka seng lyngba kane ka kyrwoh, ka ai khublei ïa baroh kito kiba la trei shitom met bad mynsiem ban ïakhun pyrshag ïa kane ka khlam covid-19 bad ïa barohkito kiba la noh synñiang sha ki paidbah ha ka liang ka bam ka dih bad ka seng ka kyntu ruh ïa ki laidbah ba kim dei ban syier mynsiem ha kaba ïadei bad kane ka jingpang hynrei ba kin bud ryntih ïa ki jingbthah jong ka tnat ka koit ka khiah bad ki bor sorkar, ong ka    kyrwoh na u samla Carmel F.
Malngiang, president jong ka KSU Wahkaiar Unit.
Shillong: U Conrad K Sangma, myntri rangbah ka Jylla, ula pynsngew ba ka sorkar Jylla, ka sngew iahap ban nang pynjlan ia ka pakhang shnong, hadien ka 3tarik Jymmang 2020, wat la u ai jingmut ruh ban pynjynsur ia ki kyndon ha ki jaka, ki bym don jingktah na ka jingpang khlam Covid-19.
U Sangma, u iathuh ha ki kotkhubor, ba kiba bun ki myntri rangbah, ki iahap, ban dang pynjlan shuh shuh ia ka pakhang shnong, wat la ka dei ban don ka jing pynjynsur ha ki jaka bym don jingjia lane ki green zone, ba kan nym ktah ka ioh ka kot jong ka Ri.
Katei ka jingkren jong U Sangma, ka mih hadien ba ka la don ka jingiakren bad u myntri rangbahduh, kaba la neh, haduh ar kynta mynta ka step.
U Sangma, u pynsngew ba ka donkam ban peit biang ia ka jingpynlong ia ka  ka pakhang shnong bad ban peit bniah ruh ia ka jinglong ki jaka ha la ki jong ki jong bad kane ka dei kaba donkam shibun ia ka jinglong jingman jong ka Jylla.
U Sangma, u sngew ruh ba ka donkam ban dang pyrkhing ia ka leit ka wan bad ka iaid ka ieng jong ki paidbah, namar ba ki don bun ki jaka, kiba don jingma ha ka ri, lane kiba la tip kum ki red zone.
Ka sorkar kadonkam ban pyrkhat sani bha shuwa ban shim Rai namarka jingpakhang shnong palat ka ktah ia u paidbah uba duk ba donkam ban leit shim dawai na shillong um ioh bym don Kali bad ka jngbym biang kinbam batei bun kiba iohpang namar lah duna ki nutrients ha ka met… Bad kawei ruh kiba trei kam private Mano ban ai tulop iaki kin shong khlem bam khlem Pisa hato ka long… Kiba bun dei ki nonghikai ba hikai private school Mano ban siew tulop iaki hato ki nonghikai Kim don kam Pisa ban thied bam bad ban shim ki dawaiPyrkhing Tang karung kamih shapoh jylla bad khang Tang ki iew baheh baheh,pyndonkam ki facemast bad social distancing bd khang shwa ia ki kali kamai  nga sngew kala biang ban plie noh ka lockdown khnang baki paidbah kin ioh bn pyndep iaki kam ki babunma ngi nongbylla te long kumno ka pisa ruh ym don lada plie makna ia ki iew ki had ruh ka pisa ngim don ngin thed da eiPyrkhing Tang karung kamih shapoh jylla bad khang Tang ki iew baheh baheh,pyndonkam ki facemast bad social distancing bd khang shwa ia ki kali kamai  nga sngew kala biang ban plie noh ka lockdown khnang baki paidbah kin ioh bn pyndep iaki kam ki babunTa u nong kamai kali um Iap thngan tharai lada khang ia ki kali kamai.
Kiba ioh pang  coronavirus ha India, ki la poi sha ka  27,892 bad kiba dang ioh pang haduh mynta, ki don  20,835 bad kiba la jem, ki don  6,184ngut bad kiba la iap, ki long 872 ngut, ong ka tnat ka koit ka khiah ka sorkar India.
Ha Max Hospital ha Delhi, la iathuh ba 2ngut ki doktor, ki ioh pang coronavirus bad sa 23 ngut ki nos ruh.
Kiwei ki lad khubor, ki iathuh ba ki don 391 ngut ki samla pule kiba na Assam bad kiba sah kut ha Kota jong ka Rajasthan, kiba la leit phai noh sha Assam bad kitei ki don ha ki kyndon ia shong jngai, kaba 14 sngi kynthih, ong U Himanta Biswa Sarma, myntri ka koit ka khiah ka sorkar Assam.
Ka jingiap briew ha United States, ka la poi sha ka 1,330 ngut ha ki 24 kynta ba ladep bad baroh kiba iap ha katei ka ri, ki la poi sha ka 54,841 ngut bad kiba ioh pang, ki don mynta  964,937ngut, ong ka  Johns Hopkins University.
La iathuh shuh shuh ki khubor ba ki don ki mrad kiba ioh pang coronavirus ha Netherlands.
Ka tnat rep jong ka sorkar Netherlands, ka iathuh ba ha ka sngi U Blei, la lap ba ki don katto katne ngut ki nongtrei, kiba pyni dak, ba ki ioh ia ka jingpang coronavirus bad katei ka pynthikna mynta, ba katei ka jingpang, ka iabit pleng na u briew sha u mrad ruh.
Mynta ka sorkar, ka la khang noh ia ka jaka ri jingri jongka ha  North Brabant, kaba dei ruh ka jaka, kaba ka jur bha ka jingpang coronavirus.
Shillong:I Kong Plenty Pyngrope kurim jong I Bah Synjoy Kongwang, i la pyllong iaka jingsam jingiarap da u khaw bad ki jhur sha ki ar tylli ki shnong ka Bakur bad Dawki haka 11tarik Iaiong 2020 ha phyllaw iing jong I ha Bakur haka jing iatreilang ryngkat bad kitei ki ar tylli ki bor shnong.
Ha shuwa ban pynlong ia kane ka jingsam marbam, la ioh shuwa ka jingkren na u Waheh Shnong ka shnong Bakur I Bah Daniel Khongsit bad pynbud pat sa ka jingkren na u Secretary ka shnong I Bah Donstan D.
Khonglah.
Ha ka jingkren, naka liang u Waheh Shnong ka Bakur,u la pynpaw ia ka jingsngewnguh bad sngew burom ia I Kong Plenty Pyngrope lem bad ka iing ka sem jong i ha kaba ha kum kane ka por kaba ka pyrthei baroh kawei ka mad ia kane ka jingeh bad jingkyrduh bam namar ka jingtrei borbah jong u khñiang jingpang Covid-19, pynban I Kong Plenty khlem jingbynnud i la mih shakhmat ban kner iaka kti jingiarap sha jan baroh ki longiing longsem kiba duk kiba don hapoh ka Shnong Bakur bad Dawki.
Ha kane ka jingsam marbam la ioh ban sam sha kumba 500 tylli ki longiing kiba don ha shnong Bakur bad Dawki.
Na ka liang jong u Bah Daniel u la ai ruh ka jingkyrkhu kyrdoh ia kane ka longiing kyrpang ia I Kong Plenty Pyngrope bad bah Synjoy Kongwang ba in nang ioh iaka met kaba koit ba khiah bad ruh ban mad shuh shuh iaki jingkyrkhu ha ki kam ki kti lyngba ka jingiarap jong u Blei uba na jrong.
Bad hadien ka jingkren la ioh ban pyllong iaka jingduwai da I Bah J.
R.
Sungoh,Rangbah Balang ka shnong Bakur bad Dawki.
Sngew tynnad ban ioh sngew kum kine ki khubor sngewlem IBA la rap Da kaba ai Jing iarap Da u khaw bad ki jhur ia ki longiing kiba duk nga kyrpad ia kito ki  heh spah kiba kham don kham em phi ruh sngewlem sngew synei lem ba phin ia noh mynsiem iaki ba duk ba lanot Da kaba ai bad Sam kumba Leh ine I kong khublei shibun kong ia ka Jing iarap sbun mynsiem jongphi iaki to ki longiing kiba Shem jingeh bad khuslai mynsiem ha kum kine sngi.
Shillong: Ka hukum na ka ophis treikam Deputy Commissioner (DC) ka East Khasi Hills District (EKH) la batai ba yn shah ban plie ia ki dukan marbam haloh ka nongbah Shillong bad kiwei ki jaka markhap bad ka nongbah kynthup ia ka Mylliem C&RD Block.
Ka hukum ka la batai ruh ba ki dukan marbam kidei ban plie naduh ka por 9 baje mynstep haduh 4 baje janmiet haka 27 tarik haduh 30 tarik iaiong 2020.
Ki jaka ba hap hapoh ka nongbah Shillong ki kynthup ka Municipal bad ka Cantonment, ki shnong hapoh ka Mawlai and Mawpat Blocks, ki shnong hapoh ka Mylliem Block naduh jingiieng Umshyrpi haduh 7th Mile Upper Shillong, Madanrting, Mawblei, Laitkor, Nongkseh, Umlyngka, Lawsohtun, Mawdiangdiang, Diengiong bad Siejiong.
Nalor ki dukan marbam ki jaka siew bording kiba la pynbeit hapoh ki shnong, ki dukan siew bai mobile, ki jaka die marbam mrad kiba la ithuh da ka sorkar ki lah ban plie ryngkat ka jing bud ryntih ia ki kyndon ka tnat ka koit ka khiah.
Ka hukum naka ophis treikam Deputy Commissioner (DC) la batai ba ki nong synshar shnong ki dei ban iatreilang lang bad ki bor sorkar lem bad ki pulit naka bynta ban pyniaid beit ia ki dukan bad ban khanglad ka ka jing ialum paidbah hapoh ki dukan bad shabar ki dukan.
Ki bor district kum shi bynta ban khanglad ia ka jing ialum paidbah ha ki dukan kala pynbun ia ki dukan marbam sha ka 1872 naka 1804.
Na ka liang ka Deputy Commissioner kala kyntu ruh ia ki paidbah ban kiar naka jing ialum paidbah bad dei ban ieng 1 meter na kiwei bad ruh ban deng ia ki jing iada syntur lane ki ‘mask’ haba mih ban leit thied marbam.
Ki koidi ha ka phatok ha  El Salvador, kim lah shuh satia ban ia shong jngai iwei ia iwei pat bad katei ka long, lyngba ka hukum jong U President katei ka ri, kaba treikam naduh ka sngi saitjain.
Kitei ki koidi, mynta ki hap ban ia shong tyngkhap iwei ia iwei pat bad katei ka long hadien ka hukum, ba la pynmih da U President Nayib Bukele, ha kaba ula hukum ba kitei ki koidi, kin hap ia shong tyngkhap, na ka bynta 24 kynta.
La ong ruh ba ia ki katto katne ki snar jong ka kynhun pyniap briew, yn rah noh sha kawei pat ka jaka, ha kaba yn set la ka jong ka jong.
Katei ka hukum, ka mih hadien ka jing ia pyniap briew, haduh 22 ngut ha katei ka phatok ha ka sngi thohdieng.
Ka jingshah pyniap jong ki 22ngut hapoh katei ka phatok, ka dei ka jingjia kaba jubor tam ha ka shisngi, namar ba U Bukele, u shimti kum U President jong katei ka ri, ha U Jylliew jong u snem ba ladep.
Ka ri aiu kata ka El Salvador? Shano ka don?Wat google.
Shillong: U Principal Secretary ka tnat pule puthi ka sorkar Jylla, ula pynshai hynnin ka miet, ba ka sorkar Jylla, kam pat shym la poi satia sha ka rai, ban sdang plie noh ia ki skul.
La ong ba kino kino ki rai, kiba shim halor ka jingplie biang ia ki skul, ka dei ka bym pat shym la mynjur da ka sorkar Jylla.
La ong ruh ba ia katei ka rai, yn sa pyn thikna, ha ka 28tarik Iaiong 2020, ha ka jing ia syllok lang bad ka tnat pule puthi ka sorkar India.
Shillong:Ha ka jing ialang bala khot da ka tnat pule ka jylla haka 25 tarik iaiong 2020, naka liang ki nong pyniaid skul kyn thup ia ka Shillong Archdiocese Education Society (SAES) ki la kyntu ba ki skul shabar ka nongbah Shillong kin plie noh haka 5 tarik jymmang 2020 naka bynta ki khynnah klas IX, X bad klas XII.
U Chairman ka Shillong Archdiocese Education Society (SAES) u Fr John Madur u la iathuh ki skul shabar ka nongbah Shillong ki lah ban plie noh haka 5 tarik jymmang naka bynta ki klas IX, X bad XII katba naka bynta kiwei ki klas pat ki lah ban plie ha ka 11 tarik jymmang 2020.
Haba dei bad ki skul hapoh ka nongbah Shillong kaba hap ruh hapoh ka ‘Red Zone’, u Fr John Madur u la iathuh ba ki lah ban plie haka taiew ba 3 ne 4 jong u bnai jymmang hynrei haduh da la ioh jingbit naka tnat pule ka jylla.
Haba dei bad ka jing map ia ka bai skul ki khynnah, naka liang u Fr.
John Madur u la ong ba ki skul ki dei ban map kumba 50 percent ia ka bai skul khamtam ia kito ki khynnah kiba wan naka long ing ba duk bad ki nong pyniaid skul lane ka ‘SMC’ kan hap shim khia haba dei bad ka jing map ia ka bai skul.
Haka jing ialang haka 25 tarik, ki nong pyniaid skul kila kyntu ba ki klas ki lah ban long haduh ka taiew ba 2 jong u bnai nohprah bad ki skul ki lah ban pynlyngkot ia ka shuti puja bad ki lah ruh ban pynlong klas ha ka sngi saitjain kum shi bynta ban pyndep ia ki ‘Syllabus’.
Naka liang u Fr.
John Madur u la iathuh ruh ba kan don tang ka ‘Unit Test’ bad ka phainal eksamin kum shi bynta ban pynkiew klas ia ki khynnah mynta u snem.
ki college pat leh kmno.
Nga pynpaw ia ka jingsngewnguh ia ki kot khubor baroh, kiba la trei shitom miet la bad sngi, ban trei shitom ban pynmih ia ki khubor, jingtip, ba tikna bad ba shisha, ba ka Ri bad ka jaitbynriew kin ioh ia kiei kiei kiba jia ha kylleng ki jaka.
Ka long ruh ka lad ba ki kotkhubor ki kit ia ki khubor ktien Blei sha kito baroh kiba ieit ban pule bad ban long ka jingkyrkhu ia ka jinglong mynsiem.
Nga ngeit kiba trei shitom baroh kin long jingmyntoi ruh ha ka met.
Ka ktien U Blei ka ong “ u nongtrei un ioh la ka bam".
Ha kane mynta nga don kane ka jingiasyllok na ka ktien U Blei na ka kitab ba ar ki Khronikl 7 Lynnong, 14 ka dkhot , kaba ong kumne, “ LADA KI BRIEW JONG NGA, KIBA LA KHOT DA KA KYRTENG JONG NGA, KIN PYNRIT IALADE, BAD KIN DUWAI, BAD KIN WAD IA KA KHMAT JONG NGA, BAD KIN PHAI NOH NA KI LYNTI BYMMAN JONG KI; KUMTA TE NGAN SNGEW NA BNENG BAD NGAN MAP IA KI POP JONG KI, BAD NGAN PYNKHIAH IA KA RI JONG KI".
Kane ka dei ka dkhot kaba khraw shibun eh, man ki jingiaseng duwai jong ki briew ha ka pyrthei kat kiba la ngeit ki pyndonkam bha ia kane.
Kum ha kane ka por bad ka iia jong ngi ruh, la ioh sngew na ki briew jong U Blei, kiba iai kren bad pynkynmaw, da kaba la sngewthuh shai kdar, ba kat kum kane ka khlam kaba shyrkhei – covid-19, kaba la sngewjlep ban sngap ia ka khubor ba nang kiew nang kiew ka jingiap sha kylleng ki Ri ba khrawbor jong ka pyrthei.
Na kane ka jingjia, ka la pynrit mynsiem bha ia ki briew.
Teng teng i kumba ki briew ki la shu khih lynga, khlem da pyrkhat bha, kaei ka ban jia.
Ka dohnud ka mynsiem jong ki briew baroh naduh ki heh ki hain, ki rit ki ria, la kyrmen bad khmih lynti tad lano ban ioh ka khubor jingkmen, ban iohsngew, oh! Ha kata ka Ri ka la hiar kumta kumta, bad ha ka North East Meghalaya jong ngi khamtam.
Katba ma ngi ki briew ngi nang ia khih kum ki ksain ha kane ka sla khyndew, ryngkat ka jingsngew khraw, sngew sarong, uwei pa uwei ha la ki jong ki jingsngewsarong, kaba ia kynti kynnoh uwei ia uwei pat.
Katba nga dang pynleit jingmut ban thoh ia kane nga kynmaw ia ka jingialap uwei na ki Pastor Rangbah ka Synod ha Thangbuli (War Jaintia) I Rev D.
Kalain , nga don ha kata ka jingiaseng, I la ai nuksa ia ka jinglong briew, I ong ngi ki briew ngi long kum ki ksain, ynda la ia lang ki ksain, uwei ruh u kwah kiew sha jrong, uwei ruh u kwah kiew sha jrong, uto uba ha jrong eh, sa katto katne por u la poi sha trai eh, kumta shi kumta kut hajuh.
Katba ha ka jinglong briew ngi ia long kumno kumno ruh, to ngin tip ia katei ka jingshisha kaba khraw, ba don Uba halor tam Uba la dep buh lypa ki ain ki kanun ba u khun bynriew un im un iaid da ki ha sla khyndew.
U Blei Um ju kylla, ki ain jong U kin nym kylla, to ngin peit ia kitei ki jingkren jingpynmaw ha “ U Solomon mynmiet", U Trai U la ong ha U, lada nga khang khop ia ka bneng ba yn nym don slap, lane lada nga hukum ia u puit ban bam duh ia ka Ri.
Lane nga phah IA KA KHLAM , hapdeng ki briew jong nga".
Baroh ki mynsiem briew ha ka pyrthei, ki long ki jong U Blei, hynrei U kham ban bad kham pynpaw, “KI BRIEW JONG NGA KIBA LA KHOT DA KA KYRTENG JONG NGA".
Kane ka kham thew ia kiba la tip ia U Blei bad ia kiba la ngeit.
To ngin peit ia ki “KYNDON AIN UBA HALOR BAROH".
Kita ki long :-Ka bynta ba khatduh :- Lada kitei ki kyndon ain, la pyntrei kam hok ia ki, U Blei U la kular ban leh la ka bynta.
(i) Un sngew ia kaba ngi la pan la kyrpad, “ Kumta te ngan sngew na bneng" (ii) “Ngan map ia ki pop jong ki (iii) “Ngan pynkhiah ia ka Ri jong ki".
Ngi sliang ngi thrang ban iohi ia ki kular jong U Blei ba kin long halor jong ngi.
Nga duwai ba ki briew jong ka Ri ka Jaitbynriew jong ngi; kan sngewthuh kan iaid halor ki kyndon ain ba U Blei U dawa na ngi bad U Blei hi ha shuwa ba ngin pan ruh U la tip hi kaei ba Un ai ha ngi.
U Blei Un kyrkhu ia kine ki jingpynkynmaw na ka bynta ka burom jong U hi ….
AMEN…….
Shillong: Ki pulit ka Assam kata na ka district West Karbi Anglong, ki la kyntur sha u pud ka jylla Meghalaya naduh ka taiew ba la dep bad ki bor ka jylla Meghalaya ruh ki tip, hynrei ki leh bym suid niew iaka jing kyntur pud ka Assam shapoh ka jylla.
Ki nong ialam shnong Khanduli ki la iathuh ba ki bor district ka West Karbi Anlong Assam ki la khanglad ruh ia ki nong ialam shnong ban buh ia ki khyrdop ban ‘screen’ ia ki briew kiba thmu ban wan kiew shapoh ka jylla Meghalaya hadien ba la pynbna ka sorkar India iaka ‘Lockdown’ ha baroh ka ri.
Ki nong pyniaid shnong kila ong ruh ba ka jing leh ki bor ka jylla Assam lyngba ka jing kyntur pud shapoh ka jylla Meghalaya ki la pynkhein ruh ia ka ‘lockdown’ khamtam haka thain Saitsama Out Post.
Ki bor ka jylla Assam ki la kam ruh ba ka thain Khanduli ka hap hapoh u pud u sam ka jylla Assam.
Ka jylla jong ngi kadei kaba shah khniot bein habaroh ki liang, Kane kalah ban long ka jingbym shimkhia ki nongmihkhmat, bad ki bor syntiat ka Meghalaya ki khem ioh hukum ban peitngor ia u pud u sam.
hato ka police outpost ba don ha saitsama kam lah mo ban ai jingiada ia ki pait bah ha khanduli border.
New Delhi: Ka Delhi High Court, ka la hukum ia ki lai tylli ki kompeni, kiba thied ia ki tiar test ia ka jingpang covid-19 na China, ba ki dei ban die ha ka dor T.
400 kawei bad kim dei ban die ha ka dor T.
600, kumba ki dei ha kine ki sngi bad katba kum ka dor, ba la mynjur da ka  Indian Council of Medical Research.
Ka kashari, ka kren shai ba ka jing kongsan, ka dei ia ki riew paidbah bad kam dei satia ia ki riew shimet bad la bthah ba dei ban die ia kitei ki tiar, ha ka dor kaba duna, ba yn lah ban iakhun ia ka jing saphriang kane ka jingpang virus.
Ka jing bishar, lyngba U Najmi Waziri, uba shim bishar ia katei ka mukotduma, ula ong ba kumta ka dor jong kitei ki tiar, kam dei ban palat ia ka T.
400 kawei.
Katei ka mukotduma, ka dei hadien ba ka  Rare Metabolics Life bad ka  Aark Pharmaceuticals, ki la mudui sha ka kashari, ba ka Matrix Labs, kam shym la aiti satia ia kitei ki tiar kiba don 7.
24lak, namar ba ka Matrix, ka dawa ban siew lypa ia katei ka pisa, ha shwa ba shimti ia kitei ki tiar.
Shillong: Ka kyrwoh na ka ophis u Chief Secretary ka jylla Meghalaya myn hynnin ka sngi la batai ba ki paidbah ki lah ban plie ia ki dukan shna mobile, laptop ne ban ‘recharge’ bad kiwei kiwei de ha kiwei ki district ka jylla lait noh hapoh ka East Khasi Hills kynthup hapoh ka nongbah Shillong bad ha Mylliem.
Ka hukum na ka ophis u Chief Secretary ka jylla, ka kyntu ia ki Deputy Commissioners (DC’s) ha baroh ki district lait noh hapoh ka East Khasi Hills ban long kiba phikir bha haba dei bad ka jing shah ban plie ia ki dukan.
La kyntu ba baroh ki dukan ba kidei ban pynduna ia ki nongtrei hapoh ki dukan bad ki trai dukan kim dei ban shah ban ialum paidbah hapoh ki dukan ne ha bar dukan.
Ka hukum ka la kyntu ruh ba ki nongtrei hapoh ki dukan kidei ban phong da ki jing iada shyntur lane ki ‘mask’ bad ki dukan ki dei ban pynbiang ia ki dawai sait kti (Sanitizer) na ka bynta ki briew ba wan donkam ha ki dukan.
Kumba iuh tdong bsein marsien iohsngew ia ka sur ka Niakha katba ka dang khot“Rida o Rida….
"Ka Rida ka la mih wut na iing ban leit khmih.
Hangta hi ka iohi khrui saw ngut ki iawan ki jong i Niakha jong ka ryngkat u lok jong ka bad ki khun jong ka ar ngut.
“Ale ale Niakha… " ka ialam na khmat na khmat“Kumno phi long…?" Ka la kylli“Nga khlain hi Niakha…" Ka la jubab“Mei la wan i Niakha.
" La iathuh ka RidaMar kumta hi i Kmie jong ka Rida ruh i mih na kamra shet ban kren.
“Ade Niakha phi la wan…" Ka ong“Hooid kein Nia la slem te ym ju ioh wan peit shuh ia phi… Nga la sahnud bad la kwah iakynduh…" La phai Ktien ka Niakha“Hooid kein nga ruh ngam ju poi iew shuh mynta nga la shu shong beit ha iing katba donkam la wanrah hi beit u Kpa" la jubab sa i Kmie ka RidaHangta ki la ia kren shibun kiei kiei bad wat ha ka liang ki dukan bad ka jingknieh ia ka dukan.
i Niakha ka Rida i pynpaw ba kam dei ka ba leh jubor hynrei namar ka dei ka nongtymmen ka iing.
Bin pa bin i la iathuh bniah shaphang kumno ba ka leit poi phah shong ha u Kpa ka Rida uba long u Hynmen jong ka.
Hadien kata ki sa ia dihsha sngewbha da u jingbam ba la wan rah ka Niakha.
“Ngam ju klet ban pyrkhat shaphang jong phi bad i Rida bad nga ju kylli ruh wat na i Kong Mer shaphang jong phi namar nga kynmaw tang shisien ba i iathuh ba wan wad i Rida.
" La iathuh shuh shuh ka Niakha“Hooid kein namar ngi shu kut tang ha iing beit baroh kumne i Rida ruh na klass i la shu miet ha iing… " la iathuh sa i Kmie ka RidaKatba kine ki dang ia kren shaphang ka kam iing, u Lok i Niakha jong ka pat u nang leit mih kai ha phyllaw bad la ki khun.
Ka jingiashong kai hangta ka la neh slem haduh janmiet.
Kaba Khatduh eh ka jingiakren ka long na ka bynta ka kam ka Rida.
“Nia nga mut ban ong ba phin shah ia i Rida ba in wan mih sha iew teng teng sha dukan…" La ong i Niakha“Hooid ia kata te, ong kein haba phi donkam ba kan wan.
Shano hi kan long ban shu klet shu lyndet noh na phi ki nong Kha.
" La ban ktien sa i Kmie ka RidaKumta haba la ioh ban kren markhmat, i Niakha i bynrap biang sa ha i Rida“Khun sa da wan mih sha dukan ho… Wat ju klet man ba iaid lynti ne haba la wai klas ba phi lait por…" La bynrap ktien ka Niakha“Hooid to Niakha.
" la kohnguh ka RidaHadien ba la ia kren ia baroh kiei kiei ki sa ia mih noh nangta haba la jan sep ka sngi.
Ka jingwan mih ka Niakha ka la pynshngain shibun eh ia ka mynsiem ka Rida bad ka long ruh kum ka jingwan pyllait na ka jingshah teh kynjri ha ka jingim jong baroh da ki bnai.
Kumjuh ruh na ka liang ki Niakha jong ka Rida hadien ba la ioh ban wan mih kumta na iing khun jong u Hynmen ba la khlad noh ka dap da ka jingkmen namar ka la suba jur hi ba ka lok jong u ka la sngewsih halor ka jingknieh noh ia ka dukan.
Ka suba jur ruh ba ka la dom bad ba ka la khang wat ia la ka khun ka Rida ban wan iakynduh bad ka ha iew.
Ha ka sngi babud marsien poi ha dukan bad shaid bad shaid ka la sdang noh hi ban iathuhkhana shaphang ka jingwan kai jong ka na iing ka Khun Kha ha i Kong Mer.
“Mei ieid, nga la wan kai mynnin na iing i Maya i Kmie ka Rida.
" Ka iathuh“Ni sngewtynnat kumno ki ia long ia man… Ym ju iohi shuh bad ym ju iakynduh shuh naduh ba im shong dukan shuh…" La kylli sa i Kong Mer“Ki ia biang ia bit hi…" La jubab i Niakha ka Rida" Te ki la ia kyndit tharai mo…Kim poi pyrkhat ba phin ia poi wad…" La ong bniah biang i Kong Mer“Hooid kein ki bapli ki la iakyndit hi … Tangba ito i Khun Kha te i da i kmen shi katdei eh marsien iohi ia nga…" La iathuh I Niakha ka Rida.
Shillong: U lapbah, ula ther tyngeh mynta ka sngi, ha Sohra bad ka jingkhein, kaba la ioh lum, naduh ka por 8.
30 mynta mynstep haduh ka por 5.
30 mynta ka janmiet, ka poi sha ka 63.
0mm.
Ka jinghap slap ha katei hi kajuh ka por, ha ka nongbah Shillong, ka long 3.
6 mm bad ha Umiam, ka jinghap slap ka long 2.
3mm.
Lashai kan don ka jinghap slap, kaba jur ha ki bynta jong ka Jylla bad kan don jingkhie eriong, kaba beh stet naduh 30 haduh 40 kilometre ha ka shi kynta.
Hadien ba nga la ioh katto katne ki message na ki paralok jong nga kiba pan jingmut lem halor ka jingshah kren bad niew bein jong ki ha kiwei pat lane ha ki para shnong para thaw haki marjan marpa tang na ka daw ba ki trei ha Bethany, lane tangba mih ba shah sumar na bethany hospital bad nga la iohi ruh ia ki jingthoh ha ki Social Media ba la thoh da i wei i Samla kynthei ha ka account facebook jong i kaba i kren sngewsih halor kane kajuh hi ka nongrim, kane ka la pynkynmaw ia nga shaphang kawei ka kyntien kaba ong: Lada phi leh bha ia u ksew 3 sngi un kynmaw ia phi shirta, hynrei lada phi leh bha ia ki briew 10 snem kin klet tang ha ka shikhyllip mat" baroh shi katta kine ki kiba trei ha Bethany ki la aiti met bad mynsiem na ka bynta u paidbah kim salia la ka long kano kano ka jingpang hynrei ki la trei hok ki la trei minot ia la ka kamram jong ki wat ha ka miet ka iong ha ka por jynjar ki ai kylluid la ka por bad da ka jingsngewrit ki shakri ia nga ia phi.
Kaba sngewsih pat mynta tangba ioh jingpang i (L) Dr, Sailo ba dei trai jong ka Bethany, kine ruh ki lah shah kren bein ki la shah peit khmat ki la shah niew bein lang pynban la kum ba ki dei ki ba ngat lang ia kane ka jingpang, bym bit shuh wat ia ki khun ban leit tong um ruh, ki mong ka mynsiem bad ki jaw ummat kthang haba shah kren kumne.
Kane ka rukom pyrkhat ka long kaba bakla shibun bad kaba ym ia hap satia da leilei ruh, hashwa ba ngin niew bein ne peit shiliang khmat ia kiwei ngi dei ban buh jingkylli shwa ia lade.
Hato ngi dei u jingthaw u ba im ne ba iap? Hato ngi lah ban ong nga lait na ka jingpang? Shwa ban kren ne niew shilliang khmat iano iano ngi dei ban da pyrkhat bin pa bin ioh ba ka jingbabe ka lap sa ia nga ia phi.
Kane baroh ka dei tang ka jingpyrkhat biej suda ban kynnoh ne niew poh, tangba ngat pang u wei kin ia ngat lut baroh, nalor ba kim dei kiba shong ba sah lang ha ka juh ka iing ka shu dei tang ka jaka trei, nalor ba ka sorkar ruh ka la pynbna ha ki report ba ki long negative ym ba ki long positive.
Ka jingmut jingpyrkhat aiu phi ioh kaba kum kane ? Tangba pang u trai Hospital phin kynnoh pang lane niew bein, peit shilliang khmat noh ia baroh ki ba trei ha hospital? Hoiod ka dei ban sheptieng tangba shwa ban sheptieng dei ban tieng da kaba bishar bniah bin ba bin, wat ju sheptieng ruma ioh ka wanrah jingbabe hadien ha bud.
Tangba sniew u wei u briew phin shu kynnoh sniew lut ia baroh kata ka dei ka jingpyrkhat ba sniew ka dohnud jong phi? Ha ka jingshisha phi la dei ban duwai jur na ka bynta jong ki bad ban ai mynsiem ruh ia ki, ban pynshlur shuh shuh ia kine ba kim dei ban kynran dien ki dei ban long shlur bad ieng skhem ban shakri ia kane ka kam kaba long kawei na ki mission ba khraw ha khmat u briew u Blei.
Ka jingshakri ia ki parabriew ka dei ka jingshakri ia U Blei, phim lah ban ong nga ieit ia U Blei lada phi isih ia la ki para briew.
Na ka liang jong nga hi, nga sngew ban pynrem jur ia kum kane ka jingmut jingpyrkhat ba ki briew ki don, ka dei ka jingmut jingpyrkhat bakla jong ki, bad nga kyrpad ia ki bor sorkar bad ia ki nongialam shnong kumjuh, ki dei ban shim khia haba sngew lane iohi kum kine ki jingjia ha shnong ha thaw khnang ba kine kin ym duh jingkyrmen.
Bad ha ka juh ka por nga kyrpad ia baroh ki nongtrei Bethany Hospital ba kim dei ban sngewbuh khoh eiei halor kane ka jingkren jong ki, namar kum ki briew ki don hi la i jingduna ne i jingtlot ha ka jingsngewthuh.
hynrei phi dei ban iaid shaphrang ha ka kam ba phi trei ka long ka mission ba khraw, bad shaniah bad ieng skhem ban shakri ia la u paidbah.
Ka jingshakri jong phi kan sa wanrah ka jubab ia phi shisien ka sngi, ka burom kaba pynkup u briew shipor kan jah noh hynrei ka burom ba pynkup U Blei kan sah junom.
Niew ia ki jingkren bein kum ka dew sboh ba pynheh pynsan i’u jingthung.
Khublei Shibun.
“Ka jingiada ka kham bha ban iaka jingpynkhiah".
Ia kine ki jingmut kiba shai ym lah shuh ban batai da kumwei pat khamtam ha kum kine ki por katba ka pyrthei ka dang ialeh ban wad iaki jingiada ban lait na u khñiang jingpang Covid-19.
Kane ka khlam ka dei shisha ka daw ba baroh ka pyrthei ka sheptieng bad her mynsiem.
Ban shongkhop beit ha iing kadei ka lynti kaba biangtam ban lait naka jingshahktah bad iabit jong une u khñiang jingpang.
Bun ki briew ki kham sngewshngain ban shongkhop ha iing ha kum kine ki por pakhang shnong hynrei ban shu shong khop khlem trei ei ei,phin sngew ngiah bad sngewthait kloi ban shongsah hapoh iing.
Pynthikna ba phi donkam ban leh ne trei ei ei ha kine ki por ha la iing ban iakaba shu shong jaituh baroh shisngi.
Hangne ka jingthoh ka thmu ban pyni kumno ngin pynlut iaka por jongngi haba don ka jingpakhang shnong:–.
Ki kotkhubor ka pyrthei, ki ia pynmih khubor ha kine ki sngi, halor ka jing antad jongki, ba U Kim Jong-un, u lah iap bad ka don ka jingwad bniah ban tip, la katei ka dei ne em ka jingtip kaba shisha.
Ka United States, ka dang wad bniah ia katei ka jingtip bad katei ka long hadien ba ka China, ka la phah ia ki doktor ba stad tam jongka, ban leit sha katei ka ri, ban leit wad jingtip bad sumar ia utei u heh duh jong ka North Korea.
La iathuh ba U Kim, uba don mynta 36 snem, um shym la mih paidbah satia, la ar taiew kynthih.
Ka Shijian Xingzou, kawei na ki nongthoh khubor na China, ka iathuh, ba ka jingtip, kaba ka ioh na ka thymmei kaba thikna bha, ka long ba utei u nongialam ka North Korea, ula iap.
Ka Shijian, ka don 15 million ngut ki nongbud jongka, ha ka weibo, kaba dei ka social media jong ka China bad ka dei ruh ka pyrsa jong u myntri bar ri jong katei ka ri.
Ka khubor na Japan, ka iathuh ba U Kim, u don ha ka met kaba tlot shi katdei,  hadien ba ula shah sumar na ka jingpang klongsnam.
Kawei pat ka kotkhubor, ka  Shukan Gendai, ka kam ba U Kim, ula leit ha ki khyndiat sngi ba ladep, sha kawei ka shnong rit, hynrei, ula ioh pang kyndit bad ula kyllon bad la ialam mar mar sha hospital, ba un shah sumar.
Ki don ki lad khubor na China, kiba iathuh shuh, ba katei ka jingsumar, kam shym la iaid beit, hynrei ba u doktor, uba puid, ula sheptieng shi katdei bad ka kti jongu, ha ka por ba puid, ka shu khynniuh that that.
La iathuh ba U Kim, u don ka jingkhia kaba 127 kilo bad u dei u briew, uba lah kyrni shibun, ban bam pih, nangta ban dih ha ban da buaid jawsheh bad ban dih sikret maphot bad katei ka jingim jongu, ka la ktah jur, namar ba u dei ruh u nongpang, uba don diabetes.
Mumbai: U Uddhav Thackeray, myntri rangbah ka Maharashtra, u iathuh mynta ka sngi, ba ki don haduh 80 percent kiba ioh pang coronavirus ha katei ka Jylla, ki bym shym la pyni dak satia.
Katei ka Jylla, ka don haduh 7,600 ngut kiba pang covid 19 bad ka dei ka jylla, kaba don bun tam, kiba pang covid-19.
Ym tang ha Maharashtra, hynrei, la iathuh ba ki don haduh 80 percent ha Rajasthan, kiba ioh pang, khlem da pyni dak lypa.
Katei ka Jylla, ka don 2,100 ngut kiba ioh ia katei ka jingpang.
Kiba bun eh kiba ioh ia katei ka jingpang ha Maharashtra, ki dei na Mumbai bad Pune, ong ka khubor.
Kiba ioh pang  Covid-19, ha India, ki la poi sha ka 26hajar ngut haduh mynta ka sngi bad kiba iap, ki la poi sha ka 824 ngut.
Na kitei ki 26,496 ngut kiba ioh pang, ki don 19,868 kiba dang shah sumar bad sa 5,803 ngut kiba la jem.
Ka sorkar India, la sngewthuh ba kan weng ia katei ka pakhang shnong, ha ka 3tarik Jymmang 2020.
Kiwei ki lad khubor, ki iathuh ba ka sorkar India, ka don jingthmu ban leit shaw lut noh ia baroh ki nong India, kiba don shabar ri, ynda ka la kut kane ka pakhang shnong, ha ka 3tarik Jymmang 2020.
Na ka liang jong ka sorkar Mexico, ka iathuh ba ki don 970 ngut kiba dang shu ioh pang thymmai bad sa 84ngut kiba iap na ka jingpang coronavirus bad mynta kiba ioh pang baroh, ki la poi sha ka  13,842ngut bad kiba iap, ki la poi sha ka  1,305ngut.
Ka jingiap  briew ha baroh kawei ka pyrthei, ka la poi mynta sha ka 2lak ngut bad kiba ioh pang, la antad, ba kin poi sha ka 3 million ngut.
Kiba bun na kitei kiba iap, ki dei ha  United States, Spain bad Italy.
Kiba iap nyngkong, na katei ka jingpang, ki dei ha Wuhan, ha ka 10tarik Kyllalyngkot bad ka shim por 91 sngi, ia katei ka jingpang, ba kan pyniap ia shilak ngut ki briew, katba ka shimpor 16 sngi ban pyniap ia 2lak ngut ki briew.
Ka jingiap briew ha United States, ka kiew sa 2,494 ngut ha ki 24 kynta ba ladep.
Ka jingiap ha katei ka ri, ka la kiew baroh sha ka 53,511 ngut bad sa  936,293 kiba ioh pang bad haduh mynta, ka US, ka dei ka ri, kaba ki don bun eh, kiba shah ktah na katei ka jingpang.
Ka jingiap jong ki 2,494 ka la kiew na kaba long ha ka sngi thohdieng, ha kaba kiba iap, ki long tang  1,258.
Ka China, ka la khang ia baroh ki gym bad ki jaka ia jngi ha ka nongbah Beijing, hadien ba ka iohi, ba ka jingpang coronavirus, ka la sdang wan poi biang ha katei ka nongbah.
Katei ka jingjia, ka dei hadien ba katei ka ri, ka la eksamin ia 10 million ngut ki briew, ha ka bynta ba shatei jong ka ri, kaba ia syndah pud bad ka Russia.
Ka China, ka iathuh ba ha ka jylla Shaanxi, ki don 7 ngut kiba dang shu ioh pang thymmai bad kidei ki dei kiba wan phai na Russia.
Ki thymmei khubor, ki iathuh ba lada jia ba ka wan ka jingpang, sa shisien, kumta kan don ka jingktah kaba jur ia katei ka ri baroh kawei bad ia ka ioh ka kot jong ka ri bad ia ka jingtlot jong ka sorkar China, ha kaba yn iohi ha ka  pyrthei hi ruh.
Ka Beijing, ka kam ba kito kiba ioh pang coronavirus ha China, ki don 82,816 ngut bad sa kiba iap, ki long 4,632 ngut, ha kaba haduh mynta, ym don satia kiba dang iap shuh.
Katei ka jing kam jong ka China, halor ka jingiap, ka long pat, ha kaba baroh ki ri ka pyrthei, kim shaniah satia bad ki shim ba ka jingiap, ka long kham bun, ban ia kaba ki ai jingkhein.
Shillong: Ka tnat pule puthi ka jylla Meghalaya mynta ka sngi ka la lum ia baroh ki nongialam skul, kynthup ia u vice chancellor ka skulbah North Eastern Hill University (NEHU) bad kiwei kiwei de, na ka bynta ban ia phylliew jing mut halor ki lad lynti kumno ban plie biang ia ki jaka pule kynthup ia ki skul bad koleg hapoh ka jylla.
U Principal Secretary ka tnat pule puthi ka jylla u bah D.
P Wahlang u la ong ba ha ka jing ialang ka tnat ka la dep ban thaw ia ki kyndon (action plan) naka bynta ban sdang plie biang ia ki jaka pule lada ka sorkar India bad ka sorkar Meghalaya ka weng noh ia ka jing pakhang shnong lane ka’lock down’ ha baroh ka ri India bad hapoh ka jylla.
“Ngi lah don ki lad lynti (Action Plan) bad ka tnat pule puthi ka jylla kan hap ban shong biang ban ia phylliew jing mut nalor ki kyndon lada weng noh ia ka ‘lockdown" la bynrap u bah D.
P Wahlang.
U bah D.
P Wahlang u la ong ruh ba ka tnat pule ka jylla, kan hap ban map ia ka bai skul jong ki khynnah, kiba ki kmie ki kpa ki duna ha ka kamai kajih kynthup ia kiba shu bylla sngi.
U la ong ruh ba ka Managing School Committee (MSC) kan hap shong ban bishar bniah haba dei ban ka jing map noh ia ka bai skul na ka bynta jong u bnai rymphang, lber bad u bnai jymmang 2020 kiba la shah ktah haba dei bad ka kamai kajih haka por ba don ka ‘lockdown’.
Naka liang u bah D.
P Wahlang u la ong ruh ba ka tnat pule ka jylla kan hap ban ia kren shwa bad ka tnat ka koit ka khiah naka bynta ban shim ia kano kano ka rai haba dei bad ka jing plie biang ia ki jaka pule.
U bah D.
P Wahlang u la iathuh ruh ba ka MBOSE ka dang iaid sha khmat naka bynta ban pyndep noh ia ka ‘Result’ jong ki khynnah bala dep leh ia ka eksamin SSLC hapoh ka jylla.
Na ka liang ka tnat pule puthi, la sngewthuh ba kan shim ia ka rai kut, halor ka jingplie biang ia ki skul, ha ka 28tarik u iaiong  2020, ia kane la iathuh da u  Bah DP Wahlang Principal u secretary jong ka tnad pule puthi ka jylla.
Shillong, Jymmang 10: Ka jingïalang jong ka kynhun Myntri kaba ka long mynta ka sngi, kala rai ban pyntreikam noh ïa ka Roster System ha ka Reservation Policy jong ka jylla.
Haba ïakren bad ki nongthoh khubor hadien ba ka wai kane ka jingïalang, u Myntri Rangbah u la ong ba ka jingpyntreikam ïa ka Roster System ka mut ban pyntreikam pyrkhing ïa ka Reservation Policy katkum ki jingmang kiba la don ha ka.
Lashai ka sngi ka don ka jingshim bishar biang halor kane da ka High Court jong ka Meghalaya bad ka sorkar ka hap ban ai jubab ha ïingbishar halor kane.
Na ka bynta kiwei pat ki jingdonkam ha kaba ïadei bad ka jingpyntreikam ïa kane ka System,m u Myntri Rangbah, ula ong ba kan long ka ka kam kaba hapban leh bniah bha bad ka sorkar kan hap shimkhia ïa kane da kaba peit ïa ki kyndon kiba don ha ka Reservation Policy.
Lyngba ka Roster System, kan don ka jingbhah bad ka jingmang ban aikam ruh ïa ki briew kiba don ha ka jingduna ki dkhot met, kaba long 4%.
U la ai nuksa ba lada lait 25 tylli ki kam, kamut kawei ka kam dei ban ïoh kiba don jingduna ki dkhot met.
Lada 10 tylli ki lait ki post, ka mut kiba don jingduan dkhot met kim ïoh, hynrei lada lait biang sa 15 tylli, kamut baroh 15 tylli ki kam yn ïoh ki briew ba don jingduna dkhot met.
Shillong, Jymmang, 10: U President jong ka Meghalaya Pradesh Congress Committee (MPCC) u Bah Vincent H.
Pala ha ka sngi Baar ula ong ba ka jingmih khubor halor ka jingthmu ban leit pynïasoh jong u MLA barim jong ka Congress na Sohiong u Bah Donkupar Roy Lyngdoh sha ka United Democratic Party (UDP) kam long kaba shisha.
“Hadien ka jingmih ha ki kotkhubor, nga la ïakren markhmat bad u Bah HDR Lyngdoh bad u la ong ba wat ngeit ïa ka khubor jong ki briew namarba u la don hapoh ka party la 30 snem un ïaineh beit ha ka Congress," ong u Bah Pala ha ka jingiakren bad u nongthoh khubor hadien ba la wai ka jingialang ha ka shnong Nongthliew, Eastern West Khasi Hills District.
“Ka bha ba nga ngeit ïa u Bah HDR Lyngdoh ban ïa kaba nga ngeit ïa ki hamsaïa nangne nangtai," la ong u Bah Pala.
Haba kylli halor kiwei pat ki seng saiñ pyrthei kiba don hapoh ka jylla, une u Nongïalam ka Congress ha Meghalaya ula ong, “kiwei kiwei ki party ki dukha mynsiem bha namar lada ki leit sha ki paidbah, ki paidbah kim treh, ki (kiwei pat ki party) pyrshang ban pynngeit ïa ki nongïalam jong ngi hapoh ka Congress namarba ki briew kiba don bad ngi mynta ha ka Congress namarba ngi don ha ka Liang Pyrshah ngi kham duk hynrei u briew kum u Bah HDR Lyngdoh ngam tharai ba u dei uba duk ba ki lah ban shu pynbiej kumne kumtai.
"“Kine kiei kiei baroh ki long namarba kim (kiwei pat ki Seng Sainpyrthei) kim lah ban pynngeit ïa ki briew (nongthep vote) ki pynngeit ïa ki nongïalam.
Ki nongïalam jong ngi mynta ki la kham sngewthuh bad ki don kiba la babe ruh.
Ban leit te ka suk bad ban ïoh biang ïa ka jingjop hadien kam dei kaba suk namarba ki kham stad ki nongthep vote shikatdei eh ban ïa ki kyrtong kiba ïakhun ilekshon," la bynrap u Bah Pala.
“Ngi dei ban sngewthuh ïa kata, ki briew ki jied (ïa u ne ka kyrtong) ïa kiba lah ban shahniah.
Ki briew ki jied lada ki ïohi ba ngi trei hok," u la ong.
“Namarba ka Ilekshon ka dang jngai sa shisnem bad ki jingkylla ruh kin dang bun bad ka jingleit nangne shatai bad ka nangtai shane ruh ka dang jur.
Ngim dei ban kyiuh ban syier khamtam ma ngi leilei ki nongïalam bad ki nongtrei ngin trei shitom ban ngin sa leit sha ki paidbah namarba ki ishu kiba bun kiba pyrshah ïa kane ka Sorkar khlem artatien ka rai u paidbah ïa ka dei kaba lahduh," ula bynrap.
“Ka jingleit jong ki nongïalam na kawei ka party sha kawei ka party kam dei kaba kut (phainal)," u la ong.
Haba kynthoh ïa ka Sorkar MDA ba la ïalam da ka National People’s Party (NPP), u la ong, naduh ba la pynkha ia ka jylla Meghalaya kam ju don satia ka bamsap bampong, hynrei ka bamsap ha ka histori jong ka Meghalaya ka dei kane ka Sorkar ba mynta.
“Ka pisa kaba ki ïoh shaei kin buh, sa tang ban thied ïano re ïano, tang ban shu pynbiej ïano re ïano hi bad dei na kata ka daw ka don jingphaloh, kiba biej bad kiba tad tam ki leit la ka leit hynrei kiba kwah ban shakri ki don beit bad ngi.
"“Ka pisa ba ïohei na surok, ka pisa kaba ki pyndik ïa ki briew ha lynti, ka pisa kaba pyndik ïa ki trok, ki pyndik ïa ki nongtrei dewiong, ki pyndik ïa ki nongtih mawshun bad ki Kontraktor mynta sa tang ki jong ki (Sorkar MDA) nadong hadong.
Kato ka pisa shaei kin buh, kin hap ban thied ïano re ïano khnang ba kin nang ïohbor shuh shuh, kin thied shuh shuh, kin pyndik shuh shuh.
U paidbah un sa bishar la u paidbah hi u kwah ban im beit da kane ka lynti?" la kynnoh une u nongïalam ka MPCC.
“Ïa ki nongïalam ki lah ban thied, hynrei ïa u paidbah nongthep vote kam dei kaba suk," la ïai ban u Bah Pala.
Shillong, Jymmang 10 : U Symbud Myntri Rangbah ka jylla, Bah Prestone Tynsong u la ong ba ka sorkar jylla kan bishar sani bha ym ban shu leh kyrkieh haba ïadei bad ka ishu them-metor.
Ïa kane u kren haba pynshai halor ka jingdawa jong ka Hynñiewtrep Youth Council (HYC) ba ka sorkar kam dei satia ban patiaw ïa ka jingdawa bad ki kyndon ba bun ba la buh da ka Harijan Panchayat Committee ha ka jingïakynduh ïa u ha ka janmiet sngi Nyngkong.
“Nga sngew ba kim dei ban ong ei ei palat ïa kata katba ka jingïakren kam pat poi sha kaba kut.
Ngi don na ka sorkar, kumta ngim lah ban leh kano kano kaba long pyrshah ïa la ki nongshong shnong ka jylla.
Kata kadei kaba shai bha na ka liang jongngi," ong u Bah Prestone haba kren bad ki lad pathai khubor hadien ba la wai ka jingïalang jong ka NPP ha Nongthymmai.
Nalorkata, u ong ruh ba u la dep ban kren da kaba shai ba donkam ban ap haduh ban da dep ka jingïakynduh kaba khatduh bad ka HPC ha shwa ban shim ïa kano kano ka rai.
“Mynta ngi dang pynkhreh ïa ka blueprint bad ïa kane yn sa phah sha ka HPC bad hadien kata, ka sorkar kan sa khot ïa kren biang ïa ki.
Hadien kata ngin sa lah ban ong kaei ngin leh," u la bynrap biang.
Kumban shu kdew hangne, ka HYC ha ka sngi Nyngkong ka la ong ba lada katei ka jaka ha them-metor kadei kaba la shim da ka sorkar kumta na ka liang kito kiba sah hangtei kim don hok ban kam kum ki trai jaka bad dawa ruh ban ai jaka bujli ïa ki.
Shillong, Jymmang 10: Ka Jaïaw Presbyterian Higher Secondary School ha ka sngi Ba-ar kala pynlong ka jingïaid paidbah ban pynsngewthuh halor ka jingma jong u drok bad ka jingïalap ban sumar khuid ïa ka mei mariang.
Ïa ka jingïaid paidbah bala ïashim bynta da ki samla pule klas 12 ryngkat katne ngut kiba dang rit klas bala sdang na ka phyllaw jong ka skul bad ïaid ter ter ha Mawkhar, Motphran bad pynkut biang ha skul.
Haba ïakren bad ka principal jong ka skul ka Kong Ivareen Dkhar kala ïathuh ba ka jingpynlong jong ka skul ïa kane ka jingïaid paidbah kadei lyngba ka hukum na ki bor sorkar.
Kala ïathuh ba ka jingpynlong ïa kane ka jingïaid paidbah ka long ban pynsngewthuh sha ki paidbah ba kin kiar na kaba pyndonkam ïa ki jingdih kum u duma bad kiwei kiwei kiba pynjot ïa ka jingim briew bad kaban pynjaboh ïa ka mei mariang.
Halor ka jingnang kiew kiba ngop ban dih ïa u duma bad drok ka principal kala ong kaba kongsan tam ban rat diengkhong ïa kane ka jingsniew kadei beit shwa na ïing na sem ba ki kmie ki kpa kin hikai ïa la ki jong ki khun naduh ba ki dang rit.
Shuh shuh kala ïathuh ruh ba ka skul ka pyrkhing bha ïa ki khynnah skul shwa ba kin rung ha ki kamra klas da kaba talasi ïa ki pla jong ki khynnah skul bad lada lap ïa kino kino kiba dih duma ka skul ka ju pynshitom.
Shillong, Jymmang 10 : U Myntri barim ka sorkar jylla ba dei ruh u MLA ka HSPDP na Sohiong, Bah Samlin Malngiang u la ong ba kam don jingeh ei ei ruh ïa u lada jia ba u MLA barim ka Sohïong Bah HDR Lyngdoh un ïakhun noh na ka tiket UDP ha ka elekshon ban wan.
Lah ban kdew hangne, bun ki dang sah ha ka umdum halor katei ka khubor ba u Bah HDR un ïakhun na ka tiket UDP namar haduh mynta ka UDP bad HSPDP ki dang don ha kajuh ka lama jong ka Regional Democratic Alliance kaba ki treilang naduh shwa ka elekshon MLA 2018.
Kumta halor kane, na ka liang u Bah Samlin haba kren bad ki lad pathai khubor u la ong ba tad haduh mynta hi kam pat don satia ka jingïakren ba ka UDP bad ka HSPDP ba kin ïaid noh la kajong ne ban bteng ïa ka jingïatrei lang ha kane ka elekshon ban wan ruh.
“Ngim pat don ka jingïalang ne ka jingkhot ban ïa kren la kadei ban ïa pynneh ne pynsangeh noh ïa ka jingïatrei lang hapdeng ka UDP bad HSPDP kumba ka long ha kane ka samoi ba mynta hapoh ka lama jong ka Regional Democratic Alliance.
"Ha kawei pat ka liang haba jubab halor ka jingpynkhreh jong u MLA barim ban ïakhun na ka UDP u Bah Samlin u la ong ba ha ka elekshon hi lada ïakhun nangno nangno ruh kam pher tangba ka shong pat ha u briew.
“Ha Sohiong ngi la ju ïohi teng ba mynshwa u Maheh HDR u ïakhun na ka HSPDP, hadien pat na ka Congress bad mynta lada u ïakhun na ka UDP ruh ka long kumjuh hi.
Namar ki paidbah ki peit ïa u nongïalam bad ïa ka rukom treikam.
Watla ngam pat tip la katei ka dei neem ka jingshisha hynrei ha ka elekshon hi hap ban pynkhreh bad trei shitom kumjuh la kadei ïano ïano ruh khnang ban jop biang sa shisien," u la bynrap shuh shuh.
U Bah Samlin u ong ruh ba lehse ka jingphet noh jong u Bah HDR na ka Congress ka lah ban dei namar katei ka party ka la hiar ha baroh kawei ka ri India ne ka lah ban dei ruh na kiwei kiwei ki daw.
Ha kane ka sngi, u Bah Samlin u la ong ruh ba haduh mynta u President jong ka UDP bad President ka HSPDP kim pat ai khubor la kin ïaid noh la ka jong ka lynti la kin pynkut noh ne kin bteng biang ïa ka RDA bad haduh mynta ka dang sah ha ka umdum.
Utei u MLA u la kyntait ruh ban wad party thymmai namar ïalade u kwah ban pynleit jingmut shwa na ka bynta ki kam pynroi kiba dei na ka bynta ka jingmyntoi jong u paidbah.
“Ïa ka elekshon te ngin sa peit namar ban ong lypa ba ngin ïai neh ne ngin phet nga sngew ban rai marwei kam dei satia kaba long hynrei donkam ban khot jingïalang bad ki nongkyrshan lada poi haduh uta u pud ban shim ïa ka rai.
"Ha kawei pat ka liang u Bah Samlin u la ïathuh ba ha ka jingkynduh bad u Bah Renik Lyngdoh Tongkhar ba dei u MLA ka party na Mawkyrwat bad Myntri ka tnad PHE ha ka sorkar jylla, ki la ïa kren beit tang shaphang kumno ban jop biang ym ïa kiwei kiwei pat ki kam.
U ong ruh ba na ka liang jong u Bah Renik u khlem pynpaw ei ei ba un leit ïakhun noh na ka UDP kumba la mih ki khubor.
Haba ïadei pat bad ka jingkylli la kaei kaban jia lada u Bah HDR u wan ïakhun na ka UDP bad ma u pat na ka HSPDP, u Bah Samlin u la ong ba ha ka elekshon shiteng samoi jong ka MDC, baroh ki kyrtong na ka Congress, UDP bad HSPDP ki pynieng kyrtong hynrei ha kapor ba jop pat u tam 1200 vote.
“Hynrei hadien pat wan noh ka Alliance jong ka RDA hapdeng ka UDP bad HSPDP kumta la sei kyrtong tang na ka HSPDP bad ka UDP kan ym pynieng kyrtong shuh.
Hynrei ynda la jop elekshon, ha ka MDC nga tam 1200 hynrei ha ka MLA pat ba ïatrei lang bad ka UDP nga tam sa tang 622.
Nga ïohi ba kane ka jingïatrei lang kadei ban don naduh ki nongtrei party ha ki constituency ym dei tang ka hukum na ki bor pynïaid jong ka party na shajrong ne high level," u la bynrap shuh shuh.
U la ong ruh ba kam myntoi ei ei tang ha ka jingïakren jong ki president jong ki ar party katba ha ki constituency pat ka jingkyrshan kam don.
“Ha ka elekshon MLA ba la dep baroh ki nongkyrshan jong ka UDP ki khlem don lut bad nga hynrei ki leit sha kiwei ki party, ki don kiba leit sha ka Congress ban kyrshan ïa u Bah HDR Lyngdoh bad ruh sha ka PDF.
Kane nga ïohi ba ha jrong ki ong treilang hynre ha ki nongtrei party pat kam don satia kum kata.
Ha kane ka kynti kaba mynta nga sngewthuh lada treilang ne trei la kajong ruh, u paidbah ka Sohiong u stad ban jied.
Kumta ka kam kaba nga trei da kaba khuid bad kaba shai nga kyrmen ba ngan nang lah ban shakri khambha shuh shuh ha ki snem kiban dang wan," u la ong.
Kumban shu kdew hangne, ka jingïatrei lang hapdeng ka UDP bad HSPDP ka la sdang ha ka por jong u Dr.
Donkupar Roy (Bam Kwai ha Dwar u Blei) bad u Bah Ardent Basaïawmoit hapoh ka lama jong ka Regional Democratic Alliance.
Shillong, Jymmang, 10: Ka kynhun ki nongmihkhmat jong ki nongsynshar riewlum bad kynthup ruh ïa ki Heh Ophisar jong ka Ministry of Chittagong Hill Tracts, Bangladesh bad ki nongmihkhmat na ka United Nations Development Programme ba la ïalam da u Raja Devasish Roy, uba long u khlieh nongsynshar ba pawkhmat ki Chakma bad uba pule ruh ïa ka Aiñ halor ka bishar ha ka sngi Baar ki la ïakynduh kyrpang ïa u Chairman jong ka Khasi Hills Autonomous District Council (KHADC) u Bah Lamphrang Blah ban ïasam jingtip halor ka rukom bishar ki riewlum.
Ka jingïathir ïatai ha kane ka sngi ka long halor ka rukom bishar ba la pyntreikam ha kane ka jylla Meghalaya, Nagaland, bad wat ha ka jylla Tripra.
Ïa kane ka jingïalang la pynlong ruh da ka Sustainable Inclusive Development ha Chittagong Hill Tracts bad ka UNDP Office ha Dhaka.
Kane ka kynhun ha ka jingkynduh ïa u Chairman jong ka Khasi Hills Autonomous District Council (KHADC) u Bah Lamphrang Blah bad ïa u Nongbishar ka District Council Court u Justice S.
Kharsyiemlieh ki la twad jingmut ha kaba ïadei bad ka bishar ka bishnot halor ka hok nongkynti jong ki riewlum halor ka khyndew ka shyiap, ka khlaw ka btap, ki riti ki dustur, ki dorbar shnong bad halor ka jingpyntreikam ïa ka aiñ ha ri India bad ha ka ri Bangladesh kaba lah ban pynmyntoi ïa ki riewlum jong kine ki ar tylli ki ri.
Ha kane ka jingïasam jingtip la ai jingkren da u Justice S.
Kharsyiemlieh bad u Syiem Devasish Roy.
U Nongbishar Kharsyiemlieh u la kren halor ka bor ka iktiar jong ka District Council Courts halor ki riewlum ha kaba pyntreikam ïa ka aiñ Civil Procedure Code, ki apil, ki jingkyrpad bad ka jingpynmih hukum bad kiwei kiwei de ki rukom bishar jong ki riewlum kiba long katkum ka riti ka dustur.
U Syiem ka Roy u la batai shaphang ka rukom bishar ha ki jaka riewlum ha ka ri Bangladesh kaba ïadei bad ka National Act bad Rule jong ka ri Bangladesh bad kren ruh halor ki kaiphod bad ki artikil jong ka rukom bishar ha Chittagong Hill Tracts, Bangladesh.
U Chairman ka KHADC ula aiti ruh ïa ka Autonomous District Council Rules sha kane ka kynhun khnang ba kin dup lah ban pule bniah ha kaba ïadei bad ka jingbishar kaba hok.
Ha ka por janmiet, kane ka kynhun ka la ïakynduh ïa u Chairman jong ka Federation of Khasi States u Bah John F.
Kharshiing ban ïakren halor ka hok ki riewlum hapoh kane ka thaiñ Shatei Lammihngi bad ïa ki riewlum ha ka ri Bangladesh.
Kane ka kynhun kan sa leit jngoh ruh ïa ka Nagaland bad ïa ki nongïalam ka Tripra Indigenous People Organisations (TIPO).
Shillong, Jymmang 10: Ki Samla pule kiba dei ban bteng ïa ka jingpule ha ki Degree Course ynda la pass ïa ka Class 12 kin dang hap ban syier mynsiem la kin hap ban ïaleh ne em ïa ka Common University Entrance Test(CUET) namar ka sorkar pdeng haduh mynta kam pat da ka jingthoh ba la pyllait ïa ka Meghalaya na kane ka eksam.
U Myntri Rangbah ka jylla, u Conrad Sangma, haba ïakren bad ki nongthohkhubor hadien ba la wai ka jingïalang jong ka kynhun Myntri mynta ka sngi, u la ong ba haduh mynta ka sorkar jylla kam pat ïoh pdiang ïa ka shithi na ka sorkar pdeng ba la pyllait ïa ki Samla pule ban ïaleh ïa kane ka eksam.
Hynrei u la kren skhem ba ka sorkar pdeng lyngba u Myntri ka tnad Human Resource Development jong ka sorkar pdeng, ka sorkar pdeng ka la kren shai bad sngewthuh bha ïa ka jingeh ki College hangne, namar kiba bun kidei kiba shu pynïasoh bad ka NEHU kaba long ka Central University, hynrei kim dei kiba la seng da ka NEHU.
“Nga kwah ban kren da kaba skhem ba ki samla pule ka jylla kim dei ban syier ne sheptieng ba hap ban ïaleh ïa kane ka eksam, namar ba u Myntri ka sorkar pdeng u ladep kren shai ha ka jingïakynduh bad nga ha Delhi", la ong u Conrad.
Lah ban kdew hangne ba hadien ba ka NEHU ka la rai ban pyntreikam ïa ka CUET katkum ka jingbthah ka UGC bad ka sorkar pdeng, ka la don ka jingkhih na ki samla pule ka jylla kiba la pynpaw ka jingeh ban ïaleh ïa kane ka test.
U Myntri Rangbah ka jylla, ha ka jingleit sha Delhi u la ïakren kyrpang bad u Myntri ka tnad Human Resource Development halor ka jingeh ki samla pule ka jylla bad na ka liang u Myntri u la kular ba yn pyllait ïa ki College ki bym shym la seng da ka NEHU, hynrei yn pyntreikam beit tang ha ki College ba seng da ka NEHU.
Halor ka jingbym pat ïoh ïa ka shithi ne ka jingthoh, u Conrad, u la ong ba ha India ki don da ki spah bad ki hajar tylli ki University bad kan kham shim por ba kan peit bniah, kino kiba dei ban pyllait bad kino kiba dei ban hap pdiang ban pynlong ïa kane ka test.
Lah ban kdew ruh ba ka UGC halor ka jingbthah jong ka sorkar pdeng ha kine ki bnai baladep, ka la rai ba baroh ki samla kiba pyndep ne pass ïa ka Class 12, kin hap ban ïaleh ïa ka CUET ban ïong bteng ïa ka jingpule sha ki Degree Course.
Jowai, Jymmang 10: U Ma Singh Mulieh uba long teng u MLA ka Jowai Assembly Constituency u la khlad syndet ha ïingsah jong u ha Iongpiah, Jowai hynne ka step ha ka por kumba 5 baje eiei mynstep.
Ia ka met ba dangsah jong u la rah sha ïingkur sha shnong Ialong bad ka jingleit on thang kan long ha ka 12 tarik Jymmang 2022.
Ka jinglehniam kan sdang kumba 10 baje eiei mynstep.
U Ma Singh Mulieh u dei u khun uba lai na ki sawngut ki khun jong u Woh (L) Son Dhar bad ka Men (L) Lakhi Mulieh.
Kat kum ka jingiathuh jong kiba ha iing la ong ba la kha ia u ha u bnai February 1949 ha shnong Ialong.
Ki kmie ki kpa ki la phah skul ïa u naduh dangrit ha Moolang Lower Primary School Ialong.
Hadien ba u la pyndep ia ka jingpule Lower Primary School ha Ialong, u bteng ia ka jingpule Midle English (M.
E.
School) ha Mission M.
E.
School Jowai bad bteng ia ka jingpule High School (Secondary School) ha Marianhill High School Jowai bad ia ka Post Graduate (Bachelor of Art) na St.
Edmund’s College, Shillong.
Ha shwa ba un paw pyrthei bad ïashim bynta ha ka kam Sainhima Sima (Politic) u la long u Nonghikai skul kumba saw snem eiei (1975-78) ha Marianhill High School Jowai.
Ha ka juh ka por ha kine ki snem u la long uwei na ki Nongseng jong ka Sengbhalang ha Jowai, ia kaba la tip kum ka Jaintia Youth Welfare Association bad u long u President uba nyngkong jong kane ka Association.
Ha ka snem 1978, u la ia khun ïa ka kam MDC ban mihkhmat sha ka ïingdorbar thaw-ain jong ka Jaintia Hills Autonomous District Council na ka Jowai North MDC Constituency da ka Tiket Hills State People Democratic Party (HSPDP) bad u la jop.
U la jop MDC saw samoi (term) lynter.
Ha kaba nyngkong u jop na ka Tiket HSPDP bad ha ki lai term pat u jop da ka Tiket United Democratic Party (UDP).
Ha kine ki snem ka jinglong MDC jong u, u la long ruh u Chief Executive Member (CEM) jong ka Jaintia Hills Autonomous District Council.
Ha ka snem 2003 u la ïakhun ia ka MLA na ka Jowai Assembly Constituency bad u la jop.
U la long ruh u Myntri Cabinet (State Minister) bad bat ia ka tnat sorkar ba dei peit ia ka PHE, Industries Etc.
Nalor ka kam kum u Nongmihkhmat paidbah (MDC & MLA) u bat ruh ia kam President ka Sein Raij Ialong.
U ma Singh Mulieh u long u briew uba ieid ïa ka jingnang jingstad bad u long uwei na ki Nongseng ia ka skul ki sawshnong kata Mihmyntdu, Ialong, Sabah, Umlarpang (MISU) M.
E.
School ha Mihmyntdu bad hadien ba la kyntiew ia kane ka school sha ka kyrdan Secondary  School la tip ia kane ka Skul kum ka  Mihmyntdu Secondary School, Mihmyntdu.
U Ma MM Thaïang, uba la ai ïa kine ki jingtip ba bniah halor une u rangbah, u la ong ba u ma (L) Singh Mulieh u long ruh u briew uba ieid bad sngewtynnat ia ka Sport & Games bad u la long uwei na ki Nongialehkai football jong ka shnong Ialong.
U la ong ruh ba ka jingkhlad syndet jong u ma Singh Mulieh ka long ka jingduh ym tang ia ka iing ka sem (Khun), ka iing ka sem (Kur) ia ka shnong ka thaw ka long ruh ka jingduh ia ka Ri Jaintia, ia ka State bad ia ka Jaidbynriew hi baroh kawei.
Wat lada u ma Singh Mulieh um don shuh, hynrei ki “MATTI" jong u ki paw tyngkrein bad ki sah kynmaw pateng la pateng.
New Delhi, Jymmang 11: U Coach jong ka team Phutbol ka India, u Igor Stimac, u kyrmen ba ka India kan ïoh rung sha ka Asian Cup 2023 namar ka jingwanphai biang u nongïalehkai ba tbit tam jong ka ri, u Sunil Chhetri.
U Sunil uba la 37 snem ka rta, u la sangeh ïalehkai mynta la 6 bnai hadien ba u la mynsaw ha ka jingïalehkai pyrshah ïa ka Nepal ha SAFF Cup.
Ha ka jingïaknieh ban ïoh rung sha ka AFC Asian Cup, ka India ka don lang ha kajuh ka Group D bad ka Hong Kong, ka Afghanistan bad ka Cambodia.
Baroh lai tylli kine ki ri kidei kiba don kham sha trai jong ka India ha ka FIFA Ranking.
U Stimac u la ong ba ka jingwanphai u Chhetri kan long kaba donkam bha ïa ka team namar ba ym dei ba u long tang u Kapten, hynrei kan dei ruh ka jingai mynsiem ïa ki para nongïalehkai baroh.
“U dei u nongïalehkai uba la tbit bad ïalehkai la bun bun snem na ka ri.
Ka jingdon jong u kan ïarap shibun ïa ka team", la ong u Coach hadien ba kut ka jingkilan met.
Hynrei wat lada jingwanphai u Chhetri ka long ka jingkmen ïa ki nongialehkai bad ïa k team baroh kawei, pynban ka jingbym lah ban ïalehkai uwei pat u forward ba dang khynnah, u Rahim Ali kan pynthut shibun ïa ka rukom ïalehkai, namar ba u Rahim u la long u nongkyrshan ba biang bha ïa u Sunil haba ïalehkai shakhmat.
U Rahim u la mynsaw bad un nym ïalehkai ha kibe ki 6 taiew ban wan.
Ha shuwa ka Qualifier, ka India kan ialehkai kilan met shuwa ba ka ATK Mohun Bagan bad ka I-League All Stars ha shuwa ban leit sha Doha ban ïalehkai paralok bad ka Zambia bad Jordan.
U Stimac, u la ong ruh ba ka jingïalehkai paralok ba ka India ka la ïakhun ha kine ki bnai baladep pyrshah ïa ka Bahrain bad Belarus ki la long ka jingmynroi na ka bynta ki nongïalehkai jong ka ri India.
Namar wat hapdeng ka jingbym lah ïalehkai u Sunil Chhetri ruh bad wat la ka team ka la mad jingrem, hynrei ki nongialehkai pat ki la ïoh jinghikai shibun bha.
Ka Aian Cup 2023 kan long ha China, ha kaba 13 tylli ki team ki la dep rung bad sah sa 11 tylli ki ban pyndap ia ka lympung ba 24 team.
Na kine ki 11 kiba dang sah, hynriew tylli kin ioh rung na ki top team jong ki group bad 5 tylli pat ki best runners up.
Nongpoh Jymmang, 11: Ka lympung ïalehkai phutbol bala pynlong da ka KSU Nongpoh Circle bala ai kyrteng kum ka ‘(L) Sabathani Lyngdoh Football Tournament’ kala poi noh sha kaba kut hadien ka jingïakhun phainal kaba la long mynta ka sngi hapdeng ka Umden pyrshah ïaka Rongmesek ha madan ka shnong Saiden.
Ïa kane ka Tournament ba la pynlong da ka KSU Nongpoh Circle ka long shi bynta ban Kynmaw burom Ïa U ne u Samla u ba lah synniang sha ka Jaitbyn-riew ha ki por kiba lah leit noh kaba u la Shakri ïa la ka Jaitbynriew lyngba jong ka Seng KSU bad u dei ruh u Dkhot ba pura Jong ka KSU Nongpoh Circle u ba la khlad noh ha ka 8 Jynmang 2018.
Haba phai sha ka jingïakhun phainal ha katei ka sngi hapdeng ka Rongmesek pyrshah ïaka Umden ka jingïakhun kala long kaba shongshit bala wan ruh ban kyrshan da ki spah ngut ki paidbah nongpeitkai bad naduh ba sdang ka kylla step haduh ka kylla miet ym shym la don ba ioh thep satia namar ka jingtbit jong ki rangïalehkai baroh ar kynhun ha kaha naka liang ki referee kila rai ban pynlong noh da ka jingïashut tie breaker.
Dei haka jingïashut tie breaker da ka jingtbit ki rangshutbol ka Rongmesek kala lah ban pynliem noh ïaka Umden da 4-3 kol ban rah syndon ïaka nam lahduh jong katei ka lympung.
Ïa katei ka lympung la wan ban pynhap pyrda noh da u Bah Biangbor Paliar, Vice President ka KSU sengkmie bad u Bah Ferdinald Kharkamni President ka KSU North Khasi District kum u symbud kongsan haka jingdonlang ki nongïalam ka District, Nongpoh Circle bad ki bahaiing hasem jong u (L) Sabathani Lyngdoh.
Ka Rongmasek kum ka kynhun lahduh ka khur ïa ka song pisa 30 hajar ryngkat ka trophy bad ka Umden ka la khur ïa ka song pisa 15 hajar ryngkat ka trophy.
Jymmang 11: U Nongïalehkai ba shait tied ïa ka Penalty Corner jong ka India, u Rupinder Pal Singh, un long u kapten jong ka team Hockey ak India ban kan ïakhun ïa ka Asian Cup ka ban long ha Jakarta.
Kiwei pat ki nongïalehkai ba la kham slem jong ka India, u Manpreet Singh, Harman-preet Singh and PR Sreejesh kin nym ïashim bynta ha kane ka Tournament ka ban long naduh ka 23 tarik u Jymmang haduh ka 1 tarik u Jylliew 2022.
U Birender Lakra un long u Kapten symbud jong ka team India.
Ka India ka don lang ha kajuh ka Group bad Japan, Pakistan bad ka Indonesia kata ha ka Group A.
Katba ka Malaysia, Korea, Oman bad Bangladesh ki don ha ka Group B.
Na ka liang ka India, wat lada ka la pynmih bun da ki nongïalehkai thymmai namar ba ka team ka ka ïoh sha ka FIH World Cup, hynrei ki dang don haduh kumba 10 ki nongïalehkai kiba la ïashim bynta ha ka Junior World Cup , kum u Yashdeep Siwach, Abhisek Lakra, Manjeet, Vishnukant Singh bad u Uttam Singh.
Ka Sorkar Meghalaya Democratic Alliance (MDA) naduh ba ka la ïohbat ïa u lakam synshar hapoh ka Jylla Meghalaya ka la mad bun tylli ki jingïakhih jong ki nonghikai skul bapher bapher kiba dawa ïa la ka jong ka hok.
Kham bunsien kiba mih sha surok ban dawa ïa ka la jong ka hok ki dei ki nonghikai skul, la ki long ki nonghikai Adhoc, ki nonghikai SSA, ki nonghikai Deficit bad kiwei kiwei.
Shiban ka sngew shongnia haba pynshong nongrim ïa ka jingdawa jong ki nonghikai skul Adhoc khamtam leilei ha kum kane ka por hiran bad na ka jingkiewdor jong ki marbam mardih, ka bai shong kali kamai bad kiwei kiwei.
Naduh ba ka pyrthei baroh kawei ka la mad ïa ka jingshah lynshop ha ka khlam jingpang COVID-19 ki paidbah nongshong shnong ki la mad ïa ka jingeh na ka daw ka jingkiewdor lut nadong shadong.
Ka jingwan jong kane ka khlam jingpang ka la long pynban ka jingtim ïa u luk u lak khamtam ïa ki nongbylla sngi kiba im kamai mynstep bad thied khaw da miet.
Dang ha kine ki khyndiat bnai, ka jylla ka la sakhi ïa ka jingïakhih paidbah jong ki nonghikai skul Samagra Shiksha Abhiyan kiba la mad ïa ka jingsyrtok na ka daw ka jingbym pyllait tulop jong ka Sorkar da ki bnai.
Ha kum kane ka por ba ka pyrthei ka la mad ïa ka jinghiran, dei hok ïa ki nonghikai ba kin dom kin bitar lada ki trei khlem ka bainong.
Mano ban buria ïa ka lut ka sep ha la ing la sem.
Ki don leilei kiba la hap ban kit da ka ram ka shah tang ban pyndap ïa ka bam ka dih ha la ing la sem.
Haba pynshong nongrim ïa ka jingdawa jong ki nonghikai skul Adhoc sngewdei ban ong ba ka jingdawa jong ki ka long kaba shongnia namarba naduh u snem 2016 ïa ka tulop jong ki ym shym la pynkiew shuh haduh mynta mynne.
Kumba ka long mynta ki nongïalam jong ka Federation of All School Teachers of Meghalaya ki la poi ha ka kut lad namarba u Myntri Rangbah ka Jylla u Conrad Kongkal Sangma uba bat ïa ka tnat Pla Tyngka jong ka Sorkar u leh bym salia bad leh bym patiaw ban khot ïakren ïa ki nongïalam jong ka FASToM wat haba ki la panpor ban ïakynduh ïa u.
Ka jingleh bym salia jong u Myntri Rangbah ïa ki nongïalam ka FASToM kiba mihkhmat ïa ki nonghikai skul Adhoc ka la pynbitar ruh haduh katta katta bad ban pynlong ïa ki ban shim da ka rai kaba tyngeh ban pyndem ïa ka Sorkar.
La bun sien ka FASToM ka la pynlong ïa ki jingïakhih ban dawa ïa ka Sorkar ba kan kyntiew kyrdan Deficit System/Deficit Pattern ïa ki nonghikai skul Adhoc hynrei ka tnat Pule Puthi jong ka Sorkar Jylla ka ai ksai ba ka Sorkar ka don hapdeng ka jinghiran pisa bad wat u Myntri ka tnat Pule Puthi ka Sorkar Jylla u Bah Lahkmen Rymbui u kren da kaba shai ba ka Sorkar kam lah ban pynkiew Deficit System/Deficit Pattern ïa ki nonghikai skul Adhoc na ka daw ka jinghiran jong ka Pla Tyngka ka Sorkar.
Ka tyllong lum khajna da ki spah klur ba la ïoh lum na u dewïong ha ki snem ba la leit noh ka dei ka daw tynrai kaba pynduk tasam ïa ka Sorkar ban leh ïa ki kam pynroi hapoh ka jylla bad la sakhi ba ka Sorkar MDA ba la ïalam da ka NPP ka la shu shim beit da ka ram ka shah na ka NABARD na ka Asian Bank ban leh ïa ki kam pynroi na ka bynta ka Pule ka Puthi.
Ka jingkylli kaba mih mynta ka long hato ha kano ka rukom ka Sorkar ka pyntreikam ïa ka 3% ba la mang kyrpang sha ka tnat Pule Puthi ha ka Dorbar Mang Tyngka.
Kumno kan lah ban long ba ka Sorkar kan mang pisa lada ka pla pisa ka thylli?Toi, ha ka jingshisha ka Sorkar ka ladei ban shu pyrkhat da kaba pynkiew tulop T.
18 hajar kumba la tyrwa da ka FASToM bad lehse jin lada u Myntri Rangbah ka Jylla u Conrad Sangma un jin da la khot ïakren ïa ki nongïalam ka FASToM kan jin da la long da kumwei pat.
Hynrei ka jingleh mynthi jong u Myntri Rangbah ka buh pynban ïa ka jingeh ïa ki nonghikai kiba pynsngew ïa ka jingeh ka jong ki sha ka Sorkar.
Ka jingleh bym patiaw jong ka Sorkar ka paw tyngkreiñ hi ba ka Sorkar kam shym la burom ïa ki nonghikai skul kumba ka burom ïa ki shakri Sorkar.
Ka jingkhynñiat ïa ki nongïalam ka FASToM ban leit ïakren bad ki Heh Ophisar jong ka tnat Pule Puthi ka pynpaw shai ba ka Sorkar ka pyrshang ban thetkti.
Kaba pynbitar ïa ki nongïalam ka FASToM ka long ba u Myntri Rangbah hi u shu kren beit tang ïa kaei kaba ki lad pathai khubor ki kylli katkum ka jingtip ka jong ki hynrei jin lada u khot ïakren markhmat ban pyni ïa ki daw tynrai ba ka Sorkar kam lah ban pynkiew tulop katta ki nonghikai ki la suk mynsiem bad lehse ka jingdawa kan sa long da kumwei pat.
Nongstoiñ, Jymmang, 11: La bun bun snem ym shym la pynlong shuh ïa ka District Inter School Sport Meet ha West Khasi Hills bad mynta u snem ka District Sport Officer (DSO) ka Kong Balarina Syiem ka la pyrshang ban pynlong biang ïa katei ka lynpung ïalehkai na ka bynta jong ki khynnah kiba pule ha ki skul bapher bapher hapoh ka district.
Ïa katei ka lynpung ïalehkai la pynlong ha ka madan jong ka NDSA ha Nongpyndeng ha kaba ki don 12 tylli ki skul kiba la wan ban ïashim bynta.
Ka jingduna jong ki skul kiba wan iashim bynta ha katei ka lynpung imat ka dei namar ka jingbym ïoh ïa ka jingpyntip ha ka por kaba biang bad ruh na ka daw jong ka jingkhang khyrdep ha kine ki arsnem ba ladep ka rukom pynïaid ïa ki skul ka la dkoh haduh katta katta namar ki khynnah ki nonghikai kim don por shuh ban pynlong ïa ki sports ha ki skul jong ki namar ba bun bah ki lynnong ba ki khynnah skul ki hap ban pyndep ki la sahteng.
Nalor kata ka por ba ki pynlong skul ruh kam pat da ïaid ryntih bha kumta wat ki nonghikai ruh ko shem jingeh haduh katta katta.
Ha katei ka sngi, shuwa ban sdang ïa katei ka lympung la pynlong ïa ka jingïalang ba lyngkot ha kaba la pynïaid da ka Kong Balarina Syem ha ryngkat ka jingïadon lang jong ki nonghikai na ki skul kiba la wan ban ïashim bynta, ki nongpynïaid ka NDSA ka kong L.
Syiemlieh kaba dei ka Dsitrict School Education Officer (DSEO) kaba ka shah khot kum ka Kongsan.
Ha katei ka jingïalang, ka DSO ka la ai ruh ïa ka jingpynshai sha ki khynnah skul kiba ïashim bynta ha ki jingïalehkai bapher bapher.
Ka DSO haba pynshai ha ki khynnah skul ka la ong ba ki don bun jait ki jingïalehkai Sportsa ha la ki jong ki jong ki rukom kum ki Sports kiba pynproh ïa ka jabieng hynrei ki bym ktah pat ïa ka bor met hynrei ki sport kiba dei ki nongialehkai ki dei ki jingïalehkai kiba pynkhlaiñ ïa ka bor met bad kaba pynlong smat bad pynkhuid ïa ka jingmut jingpyrkhat jong ki khynnah.
Ha katei ka sngi shuwa ban sdang la ïoh ïa ka jingkren lyngkot na ka Kongsan kaba la pynher ïa ka lama bad ka la pynbna ba la plie ïa katei ka lympung ïalehkai.
Nongstoiñ, Jymmang, 11: Ka jingshna jong ka PWD ïa ki Speed Breaker ha Jeidohkroh ka la ïarap haduh katta katta ïa ki kali ba kin lait na ka jingaksiden bad naduh ba la shna ïa kitei ki Speed Breaker ym ju don shuh ki kali kiba aksiden ha katei ka jaka kumba ka ju jia khah khah ha ka por bym pat shna ïa ki.
Watla ka jingaksiden kam ju kham jia shuh hynrei kitei ki Speed Breaker ki ktah haduh katta katta ïa ki kali khamtam ïa ki kali heh kiba mih na Nongstoiñ bad kiba kit khia.
La ju lap borabor ba ki kali heh kiba kit khia khamtam ki trok 12 shaka ki sniew noh haba la poi ha kitei ki Speed Breaker.
Haba ïakren bad ki nongñiah ïa ki kali rit ki trok heh bad ki bus ki la ong ba kim sngew eiei ïa ka jingshna ïa kitei ki Speed Breaker hynrei ka PWD ka la dei ban shna ha ka rukom kaba dei kata ban kham pynïajngai uwei na uwei pat bad ban pynduna khyndiat ïa ka jingkynjang khnang ba kan ym ktah than ïa ki kali.
Ki nongñah trok ki la ong ruh ba ha kiwei kiwei ki surok bah kiba dei ki surok National Highway ka rukom buh ïa ki Speed Breaker ka ïapher bak lybak na kitei kiba la shna ha Jeidohkroh bad kam da ktah eh haduh katta katta ïa ka kali.
Kumta ki la kyntu ïa ka tnat PWD Nongstoiñ Divission ba kan peit bniah bad shna ha kawei pat ka rukom khnang ki nongñaih kali ruh kin ym shitom than.
Nongpoh, Jymmang 11: U MLA ka Nongpoh mynta ka sngi u la leit ban ai jingïarap ïaka skul Umling Secondary School kawei naki skul ba peit da ka shnong kaba long ruh ka shlem ai jinghikai ha katei ka thaiñ.
Naka liang u MLA u la leit ruh ban aiti da ka work order naka bynta ban ïarap ïaka tulop ki nonghikai kumba 2 lakh tyngka bad 2 lakh tyngka naka bynta ban shna ïaka madan basketball jong ki khynnah skul ba kin ioh ruh ban pyndonkam kum ka jaka ieng assembly haka por mynstep shuwa ban long skulk aba long ka jingkmen bad ka jingkyrkhu ïa katei ka skul.
La sakhi ruh ha katei ka sngi da ka jingdonlang u MDC Bah Balajied Ranee, ki nongïalam shnong, ki bor pynïaid skul lem bad ki nonghikai bad ki khynnah skul.
Nongpoh, Jymmang 11: Ka Secretary, District Legal Services Authority (DSLA), Ri-Bhoi District, Nongpoh kala pyntip ba kan don ka ‘National Lok Adalat’ ha kaba ïadei bad baroh ki mukotduma, ka ban sa pynlong ha ophis ka District & Sessions Judge, Ri-Bhoi District haka 14 tarik Nohprah 2022 naduh ka por 10 baje mynstep.
Kumta la kyrpad ïa baroh ki paidbah kiba dang sah ki mukotduma ba kin wan ban ïashim bynta ha katei ka sngi.
Mawkyrwat, Jymmang, 11: Ka ophis jong u District Sports Officer (DSO), South West Khasi Hills District mynta ka sngi wat hapdeng u slap u ba jur ka la ïoh ban plie pyrda ïa ka 8th South West Khasi Hills District Level Inter-School Athletic Meet (SWKHDLI-SAM) 2022 hapoh madan Saitsnad Mawlangwir, South West Khasi Hills District ha kaba ka kong Caramai Kharkongngor, IAS, Deputy Commissioner, South West Khasi Hills District ka long kum ka kongsan.
Lah ban kdew ba ha kane ka Inter School Athletic Meet jong u snem 2022 la pynlong da ka ophis jong u District Sports Officer, Mawkyrwat ha kaba ki 9 tylli ki skul ki la ïashimbynta.
Ha kane ka sngi plie pyrda la wan sakhi lang ruh naduh ki ophisar sorkar, ki nonghikai bad kumjuh ruh ki khynnah skul kiba long ki nongai mynsiem ïa la ki jong ki nongïashimbynta ha ki jait jingïalehkai bapher bapher.
Ka kongsan, kong Kharkongngor haba kren ha ka jingïalang ka la pynpaw ïa ka jingkmen ban ïohi ba ki khynnah skul ki la ïashim bynta da ka jingshitrhem khlem salia wat hapdeng ka jingpynthut jong u lapbah bad dei kum kane ka jinglong kaba ngi donkam ha kano ma kano kaba ngi leh manla ka sngi ha ka jingim.
Ka la ong ba ka kam ïalehkai ka long kaba donkam kumba long ka jingnang jingstad lada ki nang ban pyndonkam ha ka rukom kaba dei.
Shuh shuh ka la ong ba kim dei ban shim ïa ka kam ïalehkai tang kum ka lad jingkilanmet ne ka jingïalehkai pynbyrngia hynrei ban shim ïa ka kum ka lad ïohkam ïoh jam ka ban kyntiew ïa ka jingim.
Ka la ong ruh ba ha kane ka juk jingstad teknoloji mynta ki lah ban ïohi ïa ki jingïalehkai sports lyngba ki telivision bad ki mobile phones.
Ka la bynrap shuh shuh ba ka long ka jingsarong ïa kane ka dong ka thaiñ ha kaba ki khynnah jong kane ka South West Khasi Hills District ki la wanrah ka nam ka burom ha Meghalaya Games 2022 ba dang shu dep shen ha Nongbah Shillong bad kane ka pyni ba ki lah ban nang kiew bad poi kham shakhmat lada ki ïoh ki jinghikai kiba biang.
Namarkata, ka la pynshlur ïa ki khynnah ban shim ïa ka kam ïalehkai kum ka lad ïoh kam ïoh jam ne lad kamai jakpoh bad ban long kiba tista, kiba phikir bad kiba ïaid beit ïaid ryntih ha baroh ki liang da kaba kiar na ki jinglong bad ki jingmlien kiba sniew ki ban pynthut pyndkoh ïa ka lawei jong ki.
Haba ka la ban jur ïa ka jingjur jong kiba bun ki kam sniew namar ka jingpyndonkam ïa ki drugs bad kiwei ki jingdih pynbuaid, ka la sneng la kyntu ïa ki khynnah ban kiar na kiei kiei ki ban pynsniew ïa ka met, ki jingmut jingpyrkhat bad ïa ka lawei jong ki hynrei ban pynmlien ha ka jingkilan met ne kiwei pat ki jingïalehkai ki ban ïalam ïa ki sha ka lynti ka jingbha bad ha kajuh ka por ka ban tei ïa ka met ka phad, ki jingmut jingpyrkhat babha bad ka lawei kaba dap ba biang da kaba kyntu ïa ki ban long kiba phikir, kiba tista namar kine ki jinglong babha kin ïarap ban kyntiew ïa ki ha ka jingim.
Ka la ban jur ruh halor ka jingdonkam ban don ka mynsiem ban ïakhun ha baroh kiei kiei ba ki thmu ha ka jingim namar khlem kane ka mynsiem ïa khun kin ym lah ban long ei ei ne ïoh ïa kaei kaba ki thmu ha ka jingim.
Haba kdew bad pyni ruh ba ka jingnang jingstad ka long kaba donkam bha bad kordor tam ha ka jingim jong ki briew ka da pynkynmaw ruh ba kum ki khynnah skul ki don shibun ki kamram ba ki hap ban pyndep man la ka sngi da kaba kyntu ïa ki ban minot thop bad ban trei shitom na ka bynta ban ïoh kheit ïa u soh uba thiang bad ban ïa noh synñiang lem sha ka imlang sahlang bad ban tei ïa ka lawei kaba phyrnai.
Hadien kane ka la kyntiew ïa ka lama bad ka la pynbna ba la plie ïa kane ka ‘Inter School Athletic Meet 2022’.
Kham ha shwa u bah Damang Syngkon, District Sports Officer jong ka South West Khasi Hills District ha ka jingkren ai ïa ki kyntien pdiang sngewbha u la ïathuh ruh ba ha kane ka Meghalaya Games 2022 ba dang shu dep shen ha Nongbah Shillong ki nongïamareh na kane ka dong ka thaiñ ki la wanrah haduh kumba 11 tylli ki takma ksiar, 6 ki takma rupa bad 8 ki takma rnong kaba long ka jingjop bad ka burom ïa ka South West Khasi Hills District baroh kawei.
Ha shwa ka jingïalehkai ka la don ruh ka jingpynsmai ïa baroh ki team kiba ïashimbynta.
Ha kajuh hi ka sngi hadien ba la ïoh ban pyndep ïa ki katto katne ki jait jingïalehkai, la ïoh ruh ban sam ïa ki khusnam nongjop ha ka Shot-Put kata sha u Gideon Lyngdoh Marshilong jong ka Nativity Higher Secondary School, Mawkyrwat (jingjngai 9.
72), u Babystar Jyrwa jong ka Jakrem Presbyterian Secondary School (jingjngai 7.
91) bad sha u Damebanjop Lyngdoh jong ka Maharam Government Higher Secondary School, Mawkyrwat (jingjngai 7.
41) kiba dei jong ki shynrang kiba 18 snem katba jong kiba 16 snem pat ki u Deibanjop Syiemlieh jong ka Rising Secondary School, Sohkhyllam (jingjngai 8.
09), u Skhemborlang Kharlyngdoh jong ka Nativity Higher Secondary School, Mawkyrwat (jingjngai 8.
00) bad u Arboklang Syiemlieh jong ka JNV South West Khasi Hills District (jingjngai 7.
41).
Ki nongjop ha ka Javelin Throw jong ki khynnah kynthei kiba 16 snem ki long ka Badashisha Nongrem (jingjngai 19.
73), ka Emisha Kharraswai (jingjngai 18.
65) kine ki dei jong ka Nonglang Secondary School bad ka Laniewkorlang Kharraswai jong ka Jakrem Presbyterian Higher Secondary School (jingjngai 15.
58) katba jong kiba dei ha ka 18 snem pat ki long ka Ribansha Lyngkhoi jong ka Jakrem Presbyterian Higher Secondary School (jingjngai 15.
63), ka Gracymary Nongrem jong ka Sakwang Presbyterian Higher Secondary School (jingjngai 13.
87) bad ka Lawanshisha Marweiñ jong ka Nativity Higher Secondary School, Mawkyrwat (jingjngai 13.
07).
Jowai, Jymmang 11: Haduh 17 tylli ki skul kiba don na kylleng ka West Jaiñtia Hills District kila wan ban ïashim bynta ha ka ‘District Level Inter School Athletic Meet 2022′ ba la pynïaid da ka ophis u District Sports Officer bad West Jaiñtia District Sports Association.
Ïa kane Inter School Athletic Meet-2022 la sdang naduh mynta ka sngi 11 tarik, kan bteng lashai ka sngi 12 tarik bad pynkut ha ka 13 tarik ha madan Kiang Nangbah Stadium Dongmihsngi, Jowai.
Na ka liang u Additional Deputy Commissioner ka WJHD u P.
K Boro ula wan ban plie pyrda ïa kane ka Inter School Athletic Meet-2022 mynta ka sngi ha ryngkat ka jingdonlang u DSO ma K.
Passah, ka District School Education Officer kong P.
Syiem, u President ka Synjuk Ki Waheh Shnong Jowai ma Alan Niangti, ki dkhot ka West Jaiñtia District Sport Association, ki khynnah skul lem bad ki nonghikai.
Ha kane ka ‘Inter School Athletic Meet-2022 na ka liang u kongsan haba ai jingkren ula ai ka jingïaroh ïa ka ophis u DSO kaba la lah ban pynlong biang ïa kane ka jingïalehkai, hadien jong ka jingwan lynngshop jong ka khlam Covid-19 ha kine ki ar snem kiba la dep.
U kyrmen ba ka jingïoh ban ïashim bynta jong ki khynnah skul ha kane ka ‘Inter School Athletic Meet’ kan long ka jingmyntoi kaba khraw eh ïa ki ha ka jingim kum ki kynnah skul ba kin nang lah lah ban pynleit jingmut ha ki kam sports.
Da kaba kumtu ïa ki ban long kiba don burom bad ka akor ba bha.
Ha ka juh ka por u P.
K Boro ula pynher ruh ïa ka lama.
Na ka bynta ki Evens kiba la pynlong ha kane ka ‘District Level Inter School Athletic Meet 2022′ ki kynthup ïa ka jingmareh 100 Meters, 4×11 meters, 400 Meters, 600 Meters , 1500 Meters, 2000 Meters, High Jump, Long Jump, Discus throw, Javelin throw bad ka shot put.
Jowai, Jymmang 11: Ka long ka sien kaba nyngkong ïa ka District ha kaba lah ban plie ïa ka “ Bal Vidyalaya" (Pre Primary School) ha shnong Mukhla, West Jaiñtia Hills District mynta ka sngi 11 tarik u Jymmang, 2022 kane ka school ka long kyrpang ïa ki khynnah rit kiba don ïa ka rta kaba 3 haduh 6 snem bad ïa kane ka skul la wan ban plie da u MLA ka thaiñ u ma Wailadmiki Shylla.
Kham hashuwa lah don ka jingïalang kaba pynïaid da u ma Ryngkat Sari u ba lah ai ki kyntein pdiang burom ïa ki paidbah kiba wan sakhi ïa kane ka jingplie ïa ka school ha kaba u MLA ka thaiñ ma Wailadmiki Shylla ula long kum u kongsan ha kane ka sngi.
Ka kong Rosemi Sari kaba dei ka trai jong kane ka skul ha ka jingkren kala ong ba ka jingwan kane ka skul ha shnong Mukhla kan long ka jingkyrkhu bad ka jingmyntoi bha ïa ki khynnah rit namar ka jinghikai ka pher na kiwei pat ki rukom hikai, namar ka kong Sari ka la ïoh ïa ki training bad certification bad ka sngewthuh ba ka long kaba pher ka rukom hikai kaba kloi ban pyn sngewthuh bad pynsgew tynnad ïa ki khynnah rit ha ka ban pule.
La ïathuh ba ka rukom hikai kadei kakum ka juk ka ba mynta ka “Digital Learning" kaba pyndonkam da ki kor computer, Tablet bad internet, kan ïarap shibun eh ïa ka CSC (Common Services Centres) e-Governance ka Office kaba ïalam lynti ïa ka ban wanrah ïa kane ka skul ha shnong.
U kongsan Wailadmiki Shylla (MLA) ha ka jingkren u ai ka jingïaroh ïa ka trai jong kane ka skul kumjuh ïa ka trai jong ka skul, kane ka jingwan rah ïa kane ka pre-skul ha shnong kadei da ka jingtrei shitom bad ka jing wad lad ka jong ka.
U la kyrpad ïa ki longkmie ki longkpa ba kin phah ïa ki khun jongki sha kane ka skul khnang ban ïoh ïa kata ka jinghikai kaba khraw katkum ka juk mynta namarki khynnah kiba don ïa ka rta 3 haduh 6 snem ka jabieng jong ki dang long kaba lung te lada ai jinghikai ïa ki da kaba sniew ki kloi ban tip ïa kaba sniew te lada ngi hikai pat ïa kaba bha ki kloi ban tip ia kaba bha.
Dei na kata ka daw ba ha kane ka skul ki lah don lypa kata ka system ban hikai katkum ka bor jong ki khynnah.
Haba pynkut ïa ka jingkren u kyntu ban long kiba trei shitom ban ïarap kat balah katkum ka jingdonkam kane ka skul ha ki sngi ban wan.
Na ka liang u ma Marda Oo Myrchiang, District Manager CSC e Governance-SPV, West Jaiñtia Hills District u la batai ïa ka jingtreikam ki CSC ha District.
U ong ba nalor ka jingdon kane ka skul sa kiwei pat ki jingïarap bad ki jingmyntoi ki paidbah kin ïoh lyngba ka CSC kaba pynïaid da ka trai jong kane ka skul.
Ka jingdon ki CSC ha ki shnong ka ïarap bha shibun ïa ki briew ha kaba ki briew kim da donkam shuh ban leit sha sor lane sha ki Office sorkar ban ïoh jingïarap katkum ka jingdonkam jong ki.
shuh shuh u ong ba ki CSC mynta ki lah long kum ki Bank, ki Education centre, ki Insurance service provider, ki jaka die ïa ki symbai, sboh bad kiwei kiwei de ki kam.
U la kyntiew ïa ki trai shnong ba kin pyndonkam shisha ïa kane ka CSC khnang ba ka jingmyntoi kan long ïa ka shnong hi baroh kawei.
Ha shwa ban pynkut ïa ka jingkren u ong ba don ki free computer course training ïa ki khynnah skul, ki samla, ki longkmie, ki rangbah kiba lah ban wan pynrung kyrteng na kane ka CSC.
Na ka liang u ma Comfort Rympei Assistant Manager CSC-SPV, Meghalaya ha ka jingkren u ong ba ka jingdon kane ka skul ha ka shnong kaba dei ïa ka klas Nursery, KG bad UKG ka long ka jinghikai ka ba thymmai ïa ki kynnah rit ban pynproh ïa ka jabieng namar kadei ka jinghikai kaba ymdei shu pule ia ki kot hynrei da ka ialeh kai bad kiwei kiwei ki jinghikai kakum ka juk mynta ka “Digital learning" ki khynnah ki kloi ban sngewthuh.
Kumta u buh ka jingkyrpad ïa ki longkmie ba kin phah ïa ki khun rit jong ki sha kane ka skul khhang ban kin ïah ïa kata ka jinghikai (foundation) katkum ka technology kaba mynta.
Kane kadei ka jingsdang bad la khmih lynti ban wanrah shuh shuh ki training ba bun jait ki vocational training, ki skill training bad kiwei kiwei katkum ka jingdonkam ka shnong.
Kiwei de ki Nongkren ki khynthup ïa ka Kong Ameecia Pariat DM CSC-SPV, West Jaiñtia Hills District, Shri Buhlut Suna, Rangbah shnong Mukhla Nongrim bad u ma Nang Oo Chwa Sari.
La pynwai ïa kane ka jingïalang da kaba kitbok kitrwiang ïa ka kong Rosemi Sari ba kan pyntrei kam bha ïa kane ka skul bad ot ïa u ribbon da u kongsan.
Nongpoh, Jymmang 11: Ban pynsngewthuh bad ban pynshai sha ki paidbah ka dong Ri Bhoi halor ka jingdonkam ban bud ïa ki kyndon ñiah kali ban ïada na ki jingjia ba sngewsih, ka ophis u Superintendent of Police Ri Bhoi ka la shna da kawei ka phlim lyngkot ba la ai kyrteng, ‘Phikir’ da ka jingthmu ban pynsngewthuh ïa ki paidbah ba ki hap ban phikir bad ban bud ïa ki kyndon ñiah kali ha Ri Bhoi District.
Ka tnad Pulit na Ri Bhoi ka la shna ïa kane ka phlim lyngkor shi bynta ban pyntreikam ruh katkum ka Central Motor Vehicle Rules 1989 ba ki don ki kyndon ba ki paidbah ki hap ban bud ne pyntreikam haba ki ñiah kali khnang ban lait na ka jingjia ba sngewsih kum ka jingaksiden bad ka jingïap briew.
Ïa kane ka phlim lyngkot ba la ai kyrteng, ‘Phikir" la pynlait paidbah da u Superintendent of Police ka Ri Bhoi, u Giri Prasad ha ka Sngi Baar ha ka ophis treikam jong u ha Nongpoh ha ka Youtube Channel ba la ai kyrteng, ‘LS Syiemlieh Production’Ha kane ka phlim lyngkot la wan shim bynta ruh da ki tyngshop ba kham paw ka jylla, ba kynthup ïa u Bah Rijied Khymdeit, u Bah Lansius Syiemlieh bad kynthup ruh ki Pulit Ophisar ka Ri Bhoi kiba la ak ha kane ka phlim shi bynta ban pynshai sha ki paidbah halor ki kyndon ba pyntreikam na ka bynta ki kam ñiah kali la ka dei ka kali ki riew shiemt ne ki kali ba kamai paidbah.
Kumba la pynpaw ruh da u SP ka Ri Bhoi, u Giri Prasad ka daw kaba la pynlong ïa ka tnad Pulit na Ri Bhoi ryngkat ka Traffic Branch na Nongpoh ban shna ïa kane ka phlim, ka long ban ai jinghikai sha ki paidbah lada ki peit ïa kane ka kali ki hap ban bud ïa ki kyndon jong ka traffic rule lane kata ka Central Vehicle rules 1989 khnang ban nym mih ki jingjia ba sngewsih.
U Giri Prasad u la pynpaw ruh ba tang na ka daw ka jingbym bud ïa ki kyndon ñiah kali bun ki mynsiem ba kordor ki la duh noh ïa ka jingim bad ban pynduna ïa kane ka jingjia ba sngewsih na ka jingñiah Kali khlem akor la pynmih ïa kane ka phlim da kajingthmu ba ki paidbah kin tip ïa ki kyndon kumno ban niah kali.
La kren shai ruh ha kane ka phlim naduh ki Nongñiah Kali shimet ne paidbah ki hap ban deng ïa ki Seat Belt bad kim dei ruh ban dih kyiad ne pyndonkam mobile ha ka por ba ki nang ñiah kali namar kane bunsien ka wan rah ïa ki jingjia ba sngewsih ha ka por ba kim poi pyrkhat.
Kynthup ruh na ka bynta ki Kali ar Shaka la btah ruh ïa ki ba ki hap ban deng ïa ki Helmet kiba long ki jingïada ha ka por ba ki niah ïa ki Kali, namar bunsien kane ruh ka wan jia ka jingjia ba sgewsih na ka daw ba kim deng ïa ki Helmet bad kim bud ïa ki kyn don ñiah Kali, ong u SP.
Kumba la ai jingsneng ha kane ka phlim ba lyngkot, kito hi kiba pynkhein ain kin mad ym tang ïa ka jingshah dain kuna katkum ka kyndon aiñ bad busien ruh ka mih ka jingmynsaw bad ka jingïap na ka daw ba kaim bud ïa ki kyndon ba la buh da ka sorkar ha kaba ïa dei bad ka kam ñiah Kali, u la bynrap.
Jowai, Jymmang 11: Ka Kynhun ki Samla ka Balang Katholik jong ka Jowai Diocese hapoh ka lama jong ka Jowai Diocese Catholic Youth Movement (JDCYM) kaba kynthup ia ka East bad West Jaiñtia Hills District, Meghalaya ka la pynlong ïa ka Jingïaseng ïalap ha ka 8th bad 9th u Jymmang 2022 ha ka shnong Barato kaba hap ha U Krist Syiem Parish Barato West Jaiñtia Hills Meghalaya.
Ka phang pdeng jong kane ka jingïalap mynta u snem ka long, “To suhthied bad to nangsan ha U" (Kolosse 2:7).
Ha ka 8 tarik la sdang ïa ka programme da ka Mass Bakhuid ha ka por 12 baje bud pat da ka jingpynher ïa ka Lama jong ka seng da u bah Recallme Biam kum u kongsan bah Romeo Lamare kum u symbud kongsan ha ka jingïadonlang da u Rev Fr John Myrboh Parish Priest ka Barato Parish, I Rev Fr Manbha Pakem Diocesan Youth Director, ki Sister lem bad ki hajar ngut ki samla kynthei bad shynrang kiba wan na kylleng ki Parish jong ka Jowai Diocese.
Hadein ka jingpynher lama, ki samla kila ïoh lad ban leit jngoh ïa ki longïing kristan kiba don ha ka shnong Barato ban ia syllok bad ban ïa duwai lang bad ki parabangeit jong ka balang ha kane ka shnong.
Ha ka por janmiet pat la ïoh ban pynlong ïa ka Jingïalap bad jingmane sacrament da u Rev Fr Manbha Pakem.
Ha ka sngi ba bud kata ka 9 tarik kaba dei ka sngi u Blei, la sdang da ka Mass Bakhuid ha ka por 9 waje mynstep ha kaba u Rev Fr Ferdinand Dkhar Dio-cesan Administrator ka Jowai Diocese u long u nongkñia rang bah ha ka jingïadon lang jong kiwei pat ki lyngdoh sohblei ka balang.
La ïoh ïa ki kyntien pdiang sngewbha na u President ka seng samla Mutshwa Thabah bad la ïalam rwai da ka kynhun ki samla naka parish Mookyndeng.
Hadein ka Mass Bakhuid la ïoh ban pyllait ïa ka Riti Treikam (constitution) jong ka seng ki samla ka Jowai Diocese da u Rev Fr Ferdinand Dkhar ha ka jingïadon lang kiwei pat ki lyngdoh sohblei, ka jingsakhi lang ki hajar ngut ki paid riewngeit kiba kynthup ïa ki Longkmie, ki Rangbah, ki khynnah rit bad ki khun Samla.
Ïa kane ka sengbah ki samla ka Jowai Diocese ïa kaba la jutip kyrteng kum ka Indian Catholic Youth Movement Jowai Diocese (ICYM-JD) naduh kane ka sngi 9 tarik u Jymmang, 2022 baka seng ka la ïoh ïa ka riti treikam (consti tution) ba pura ym tip bad yn khot noh da ka Jowai Diocese Catholic Youth Movement (JDCYM).
Ha ka nohphai sngi, la ïoh ïa ka jingïalap na u bah Dominic Thappa ba la hikai bad ïalap ïa ka ktien u Blei halor ka phang, “To suhthied bad to Nangsan ha U" (Kolosse 2:7) bad ïa ka jingkyrkhu na u Rev Fr Manbha Pakem DYD- JDCYM.
Ha kaba pynkut ia kane ka sngi la ïoh ïa ka jingpynhiar ïa ka lama jong ka seng da u ma Dawan Lyngdoh MDC ka Mynsngat- Khanduli Consti-tuency ha ryngkat ka jingsakhi lang ki Lyndoh Sohblei, ki nong ïalam barim jong ka seng bad ki paid riewngeit ka Katholik.
Nongpoh, Jymmang 11: Ka Khasi Students’ Union ( KSU ),Umïam Circle mynta ka sngi ka la hiar ban leit khynra naphang ïa ki bar jylla kiba thmu ban wan trei bylla ha ki Karkhana kiba don ha MIDC Umïam khlem da don ki kot ki sla kiba biang bad ki la shu wan bylla beaiñ hapoh kitei ki Karkhana.
Kane ka jinghiar ka Seng KSU, Umïam Circle ha ka jingïalam u Samla Stevenson Kharkrang kum u President lem bad ka jingdon lang ki dkhot, ka dei ruh hadien ba ka seng ka la ioh jingtip hynnin ka miet ba la don da ki spah ngut ki bar jylla kiba thmu ban wan bylla ha kitei ki Karkhana bad kum ka seng ka shim ïa kane ka bynta ban leit khynra ïa kitei ki Karkhana na ka bynta ban khanglad ïa kino kino ki bara jylla kiba thmu ban wan bylla beaiñ khlem da pynbiang ïa ki kot ki sla kiba kiba dei katkum ki kyndon ba la buh da ka sorkar.
Ka seng KSU Umïam Circle ha kane ka sngi ki la leit ruh ban khynra naphang ïa kitei ki bar jylla bad na ka liang ka seng ka lap shibun ba ki bar jylla kiba wan bylla ha kitei ki Karkhana kim don ïa ki kot ki sla bad kim pynbiang ruh ïa ki kot ki sla kiba dei katkum kai kyndon ba la buh da ka sorkar.
Kumba la pynpaw da u President ka KSU, Umïam Circle, u Samla Stevensone Kharkrang, la ong ba ka seng ka la mih ban khynra ïa kitei ki bar jylla ha kitei ki Karkhana, ka dei hadien ba ka la lap ne shem ba na ka por sha ka por ïa ka jingleh baheh bad iuh roit kine ki bar jylla khlem da burom ïa kyndon ba kum ka seng ka la ai da kajingsneng ba tyngeh.
U la pynpaw ruh ba ka seng lyngba kane ka kyrwoh ka la maham tyngeh ïa kino kino ki briew kiba ba ju mlien lane thmu ban wanrah ïa ki nongtrei bar jylla khlem ki kot ki sla kiba biang kat kum ki jingdonkam ka por, ka seng kan ym shong kli kti hynrei kan shim ïaki sienjam kiba tyngeh bad ki nong wanlam ïakitei ki bar kylla kin hap ban shim ïaka jingkitkhlieh halor ka jingpynkheiñ aiñ jongki.
Shillong, Jymmang: Ka Seng nong ki nongñiah kali Pickup ka thain Border Area, ka Pickup Driver’s & Owners Association, ha u kyrwoh lyngba u Bah K.
Kharnaïor Secretary da kane ka pyntip ba ka Seng kan pynlong ïa ka jingïalang ha ka 16 tarik mynta u bnai ha IB Dangar, EKHD, ha ka por 10 baje mynstep.
Kumta ka Seng ka khot ka wer ïa baroh ki draibar bad ki trai kali ba kin ïa pyllait por khnang khnang ban wan sha katei ka jingïalang namar ki don ki kam ki ba kyrkieh ban ïa shong pyrkhat lang.
Shillong, Jymmang 11 : U Myntri ka tnad Arts and Culture bad Veterinary uba dei ruh u MLA jongka South Shillong Constituency u bah Sanbor Shullai u la leit ban ai mynsiem ïa ki nongtrei ïing ha ka jingïalang jongki kaba la long ha RLSSCO Community Hall Lumshatsngi kaba la pynlong da ka National Domestic Workers Movement (NDWM) Meghalaya Unit kum ka dak ban rakhe ïa ka Labour Day ne ka Sngi ki Nongbylla.
Ka jingpynlong ïa kane ka jingïalang ka long ban wanrah ïa ka mynsiem jingïalong kawei jong ki nongtrei bylla ïing briew.
Kiba la ïadon lang ha kane ka sngi ki long kong Evangeline Shangpliang Programme Coordinator, kong Wanpynhun Kharsyntiew Advocacy and Lobbying Coordinator, Sister Delina Francis, Mrs Laxmi Thapa Animator bad Neety Gurung Team Leader Greater Laban Domestic Union.
Ha kane ka jingïalang u bah Sanbor uba dei ruh u myntri ba dei peit ïa ka tnad Labour u la kular ïa ki dkhot ka NDWM, Meghalaya Unit ba ka tnad jongu kan peit ba baroh ki nongtrei ïing shah kynthup ha ka e-shram.
Ka e-shram portal ka dei kaba la shna ban pynrung kyrteng ïa baroh ki nongtrei ïing ba kin ïoh ki jingïarap na ka sorkar kum ka pisa, ka social security scheme, ka jingïoh kam, Bhima Yojana Insurance bad kiwei kiwei.
Haba ai jingïaroh ïa ka sorkar pdeng kaba la shim khia ban ithuh ïa ki nongtrei bylla ïing ba kin ïoh ïa ki hok ba ki dei ban ïoh, u bah Sanbor ula kular ruh ban rah hakhmat jongka sorkar ba ki nongtrei bylla ïing ki dei ban ïoh ruh ki jingïarap na ki skhim ka sorkar jylla.
La pynkut ïaka jingïalang da ka jingkren ai khublei ka Neety Gurung.
Shillong, Jymmang: U Myntri ba khmih ïa ka tnat ka koit ka khiah bad ïa ka tnad khlaw (Forest) ha ka jylla, u James Sangma hynne ka sngi u la kular hakhmat u MDC ka Mawlai constituency u Bah Teibor Pathaw ba un shimkhia ban pynïoh ïa ka madan basketball na ka bynta ka shnong Mawlai Phudmuri bad kumjuh na ka bynta ban pynkynriah noh ïa ka NEHRU Dispensary kaba don ha Mawlai Nonglum sha kawei pat ka jaka.
Na ka liang u Bah Teiborlang Pathaw u la pynpaw ba la bun snem bha ba ka shnong Mawlai Phudmuri ka la thrang ban ïoh noh la ka jong ka Basketball Court ha ka jaka jong ka Forest department ha kaba mynta ka don ka Health Park.
Ha ka ba ïa dei bad kane ka madan ïalehkai basketball u Bah Teiborlang Pathaw u la pynpaw ba u la ïai pynkynmaw sha u James Sangma bad hynne ka sngi u la poi ban ïuh kjat ha Phudmuri ban bishar da la ki jong ki khmat bad ban sngewthuh khambha ïa kane ka jing angnud jong ka shnong.
Na ka liang u James Sangma ula ong “Dashisha ngan shimkhia haba ïa dei bad kane bad ngan sa ïakren bad ka ophis jong u Principal Chief Conservator of Forests (PCCF).
Nga sngewkhia bha ba ki samla ka Mawlai ki kwah ban don ïa la ka jong ka madan kaba kin ïoh ban pynlut por kaban pynmyntoi bha ïa ki.
Ha ka juh ka por ka komiti shnong jong ka Mawlai Phudmuri hapoh ka jingialam jong u actiong rangbah shnong bah S.
Khongkliem ka la kyrpad ïa u myntri sorkar u James Sangma ba un ai jingbit naka bynta kane ka jaka.
Ha kane ka juh ka sngi u MDC bad u James ki la leit sa sha ka shnong Mawlai Nonglum na ka bynta ban pynkynriah ïa ka NEHRU Dispensary kaba don mynta hajan iew Nonglum (namar kane ka dei ka ïing ki briew ba shu wai tang arsnem), hynrei namar bun ki daw ka sorkar kam shym la lah ban pynkynriah haduh mynta.
Halor kane u myntri ka koit ka khiah u la ong “Nga kular sha phi bad ngi kyrmen ba yn lah ban pynkynriah noh kham kloi ïa ka.
Na ka liang u bah Teiborlang Pathaw u la pynpaw ba un ïai budien ïa kane haduh ba kan da urlong.
Tura, Jymmang 11 : Ka Garo Student Union (GSU) Siju Unit ka la ai da ka jingthoh sha u Deputy Commissioner jongka South Garo Hills ha kaba la dawa ban phah tohkit halor ka jingsahteng bad sah khongreng ban tei ïa ka Model School kaba ha Siju, South Garo Hills.
Kat kum ka RTE 2009 la kren shai ba ki khynnah ki don ka hok ban ïoh ïa ka jingnang jingstad bad ka jinghikai ruh ka dei ban long Pupil Teacher Ratio (PTR) khnang ba ki nonghikai ruh kin ym khia bad ba ki khynnah ruh kin ïoh jinghikai bha.
ïa kane ka Model School ha Siju la bei da ka Ministry of Human Resource Development lyngba ka skhim Rashtriya Madhyamik Shiksha Abhyan (RMSA) naduh u snem 2012-13 hynrei haduh mynta u 2022 ruh ym pat lah ban pyndep ïa ka jingtei ïa kane ka skul.
Kane ka la buh ïaki khynnah skul jongka Siju ha ka jingeh namar haduh mynta kim ïoh ban pule ha kane ka skul tang na ka daw ka jingkheiñ sting jongu kontraktor.
Ka GSU Siju Unit ka ngeit skhem ba kane ka skul kan long ka jingkhring ïa ki khynnah ban wan skul lada lah ban pyndep kloi ïa ka.
Kumta khnang ba kan long ka jingmyntoi ïaki khynnah skul ka GSU ka dawa na u DC ban tohkit bniah halor kane ka jingpynslem ban pyndep ïa kane ka skul.
Shillong, Jymmang 11: U Symbud Myntri Rangbah ka Jylla Bah Prestone Tynsong hynne ka sngi balang ula pynpaw ïa ka jingkyrmen ba u Myntri Rangbah ka Jylla Conrad Kongal Sangma, un sa lum ïa ka jingïalang ban ïakren halor ka jingeh ki paidbah na ka jingkiew dor ki umphniang (petrol/diesel) bad ruh ka LPG Cylinder.
Haba pyntip ba ka jingkiew dor ka Umphniang ka dei ka jingeh ym ba mad tang ka Jylla ne ka Ri India hynrei ka pyrthei baroh kawei, u Symbud Myntri Rangbah ula ong “Ngan sa shong ïakren bad u Myntri Rangbah ban pyrkhat ïa kane ka kam bad ngin peit kumno ba ngin leh ha kaban weng ïa ka jingeh ki paidbah".
U Bah Prestone ula ong ba ka jingshim rai ïa kane ka kam ka dei ruh ka kam jong baroh ki Jylla bad kumjuh ka Sorkar Pdeng.
“Nga kyrmen ba u Myntri Rangbah un sa lum ïa ka jingïalang halor kine ki jingeh bad ngin sa shim ïa ka rai kumno ban leh" ula ong.
Haba kylli ïa ki daw, u Bah Prestone ula ong “Baroh ngi iatip ba ka thma Ukraine-Russia ka dei ka daw ka jing kiew dor ka Umphniang.
Kane kala khah ïa ka pyrthei baroh kawei ym tang ka Ri India.
".
Shillong, Jymmang 11 : Ka Ministry of Home Affairs jongka sorkar pdeng ka la thaw ïa ka khusnam Jeevan Raksha Padak Series of Award 2022 na ka bynta ban ai khusnam ïa kito ki riew shlur kiba pyllait im ïa ki briew na ka jingiap jyllop, aksident, pluh ding, shah bat bording elektrik, twa khyndew, shah hiar thma ha ki mrad,khyllem ka krem tih marpoh khyndew bad ter ter.
ïa kane ka khusnam la phiah ha ki lai bynta ka Sarvottam Jeevan Raksha Padak, ka Uttam Jeevan Raksha Padak bad ka Jeevan Raksha Padak.
Kino kino kiba la leh ïa kitei ki kam shlur bad kwah ban ïoh ïa kane ka khusnam ki lah ban phah jingthoh sha ka ophis jongka Deputy Commissioner East Khasi Hills Hills.
Shillong, Jymmang 11: Ka Jylla mynta kala kiew sha ka 10 ngut ha ka jingdon jong ki briew ba dang pang Covid-19 ne ki active case.
Kane ka jingpang kala don mynta satang ha ki saw tylli ki District ka Jylla kiba kynthup ïa ka East Khasi Hills kaba don satang iwei i Nongpang, ka Ri-Bhoi kaba don 8 ngut bad ka West Garo Hills-1bad East Jaiñtia Hills-1.
Ha kine ki arphew saw kynta bala leit noh, tang iwei ila ïabit ïa ka jingpang.
Ka jingdon jong kiba ïap haduh mynta kala kot 1593 ngut.
Haduh 93812 ngut ki briew kila ïabit ïa kane ka jingpang ha kine ki laisnem mynta hynrei haduh 92207 ngut kila ïoh pat ïa ka jingkoit.
Nongpoh, Jymmang 11: Iwei I nongshong jong ka Kali Alto 800 u la duh noh ïa la ka jingim bad ki ar ngut pat ki la mynsaw jur, kaba dei hadien ka jingïatyngkhuh kali hapdeng ka Alto 800 bad kawei ka Mahindra Supro kaba la jia mynta ka janmiet ha surok Shillong By-pass ba hap ha ka Shnong Bhoirymbong.
Kane ka Alto 800 ka dei kaba don ïa u number ML 10 C – 0596 bad katei ka Mahindra Supro ka don ïa u number ML 10 C – 1643.
Katkum ka tyllong khubor ba la ioh lum, la ong ba kane ka jingjia ka la jia ka dei na ka daw ka jingpynher sted palat katei ka Alto 800 kaba la leit ban tynrah ïa katei ka Mahindra Super bad na kane ka jingjia, uwei u la duh ka jingim, bad ar ngut ki la mynsaw bad kynthup ruh ar ngut kiba ïaid lynti ki la shu mynsaw malu mala.
Ïa kine kiba la mynsaw la rah wut wut sha Bhoirymbog CHC ban ioh ïa kajingsumar katba utei uwei ba la mynsaw jur la pynban ba u la khlad noh hadien ba la poi ha katei ka jaka ai jingsumar.
Na ka liang ki Pulit ka Ri Bhoi ki dang pynlong ïa ka jingtohkit halor kane ka jingjia ban leh katkum ka kyndon jong ka aiñ.
Bun ki paidbah kim da tip bniah eh shaphang ki jait Nongmihkhmat paidbah bapher bapher namarba tang katto katne eh kiba la ïoh ka lad ban leit pule ha ki kyrdan College bad University khamtam ïa ka kot ne subjek kaba dei shaphang ka synshar-khadar ne Political Science.
Hynrei, ki paidbah ba bun pat ki dei ban tip ïa ki Nait nongmihkhmat aiu ba ki la ïa jied (vote) ha ka por Ilekshon na ki Constituency bapher bapher jong ki.
Don lai jait ki nongmihkhmat paidbah (MP/MLA/MDC) ha ka ri synshar paidbah (democracy).
Kiba nyngkong eh ki dei kiba hap hapoh ka kyrdan tang kum ki nongshim kabu ïa ka jinglong Nongmihkhmat jong ki (Political Opportunist).
Kine ki nongmihkhmat ki ju mlien ban kylla tdong-tdong, khlieh -khlieh katba ki mon khlem salia ïa ki paidbah nong thep Vote jong ka Constituency jong ki.
Ki ju mlien ban kylla katkum ka jingkylla ka Politic ha kano kano ka jylla ne ka ri jong ki.
Ki ïa syriem thik kum kito ki jait ‘niang bshiah kylla rong (Chameleon).
Kine ki jait ‘niang bshiah ki ju kylla rong katkum ka jingkylla dur ne kylla rong ka suiñ bneng.
Lada ka suiñ bneng ka dum, ki ruh ki long rong dum bad lada ka suiñ bneng ka shai pat, ka snieh doh jong ki ruh ka shai bad kumta terter.
Ki don ki nongmihkhmat paidbah (MP/MLA/MDC) kiba ju mlien ban kylla nongrim manla ka por kum u khah kat shaba beh ka lyer shata u phai.
Ki shu im sngi beit kliaw tang shano ba don ka kabu saiñ pyrthei (Political Advantages), shata, ki kloi ban phai khmat lai sien-saw sien shi snem ruh kim salia katba jia katba long.
Kim neh thiah neh dem ban shong ne don ha kajuh ka Party ba ki la don lada kim ïohlad sha kawei pat ka Party kaba don ne bat ha ka bor Sorkar.
Ki pynbeij ïa la ki nongkyrshan lajong ba kim lah ban ïarap ne ïoh jingmyntoi lada kim ïoh rung ne don bynta ha ka Party ba don ha ka Sorkar.
Kim don bor don buit bad la kut ka nang ka stad jong ki ban ïarap paidbah lada kim don sha ka liang Sorkar.
Kum kine ki jait nongmihkhmat paidbah ki long ki Nongmihkhmat kiba tad dor tam haduh katta katta ha ka synshar paidbah bad kim da ïapher shuh ïa ki ‘Niang bshiah kylla rong’ bad la khot ruh ïa ki ha ka ktien nongwei kum kita ki nongmihkhmat Niangbsiah kylla rong ne ki ‘Chameleon type of Representatives).
Kiba ar pat ki dei kito ki nongmihkhmat ba padiah bad pnah thylliej ban pynbiej bad ai jadu ïa ki paidbah bapli ki bym tip ne sngewthuh eh ïa kaba dei ne ba lait.
Kum kine ki Nongmihkhmat pat ki pyrkhat tang na ka bynta ki Constituency lajong bad ki duhthiah duhdem ïoh rem noh tang shu poi ka Ilekshon.
Ki leh mynleh kum ki nongïalam paidbah ba stad hakhmat kiwei bad ki lah ban pyngngeit thikthik kum kita ki nongïalam bastad khamtam ïa kito ki nongmihkhmat paidbah kiba tlot ha ka pyrkhat pyrdaiñ jong ki.
Ki nang ban leh la kum kita ki nongïalam rangbah hynrei kim don buit ne jingstad(no plan/no policy/no stragegy) eiei ruh em wat lada ki ïoh long Nongmihkhmat na ka Constituency jong ki baroh shi rta ruh.
Ki dei kiba nang ban pynbiej paidbah tang ha ka por Ilekshon.
Mar ïadep ka Ilekshon, kim salia than ïa ki paidbah hynrei kin lum spah lum hajar shi kit ïa par bad khmih lynti kliaw tang kumno ban kamai spah katba ki dang long Nongmihkhmat paidbah.
Kum ïa kine pat ki jait Nongmihkhmat paidbah ki ju khot ha ka kyrdan kum ki ‘Politician type of Representatives).
Ki ong hana, lada ai lad ïa kum kine ki Nongmihkhmat kin lute lut ïa ka spah ka hajar bad kin bam duh ïa ki nongkynti bad ki jingdon jingem ka ri bad ka jaitbynriew haduh ban da kyrduh bad duk tasam khait ka state bad ka jingbam sap- bam pong ( practice of corruption) ruh ka nangjur bad nang shyrkhei katba nang ïaid ka por ne samoi.
Kiba lai pat ki dei ki jait Nongmihkhmat paidbah kiba stad pyrkhat, ki riew proh jabieng, kiba ïohi jngai, ki bym ju kren kulmar kat shaba lap ba shem ïoh shah rkhie beiñ ha u paidbah, kiba ju im sngi ban pyrkhat ïa ka bha ka miat jong u paidbah babun balang bad khamtam ban thaw ki aiñ ki nun bad ki lad ki lynti ban roi bad par ka ri bad ka jaitbynriew baroh solonsar ym tang na ka bynta kane ka juk hynrei ïa ka lawei ba phyrnai jong ka pateng ban wan jong jaitbynriew (future generation) ruh kumjuh.
Kum kine ki Nongmihkhmat kim ju tip ne bna lem ban kamai spah ne thaw pisa ïa lade.
Kim ju pyrkhat hi ruh ïa ka jop ka rem ha ka Ilekshon.
Ki pynleit jingmut tang ïa ka kam paidbah.
Ki long paralok ïa baroh wat la ki dei ki nongshun jong ki ha ka por Ilekshon (political opponents) namar ki long Nongmihkhmat lang ïa baroh naduh kiba Vote ne ki bym Vote ïa ki ruh.
Ki thaw ïa ki aiñ ki ban myntoi shisha ïa u paidbah bad ki ïakhun haduh ban da mih snam ïa ka Hok u paidbah nongshong shnong baroh.
Ki trei bad shakri hok naduh dohnud ïa u paidbah salonsar khlem shah shiliang watla ki dei na ki Constituency bapher bapher ruh.
Kim ju long atlukhi hynrei ki sngap ïa ka sur ki paidbah namar la jied ïa ki da u paidbah.
Kim ju kylla ktien ne kylla jutang ïoh shah kheiñ ‘riewkai ne ‘riew madan ei kha makha.
Ki neh ha kajuh ka nongrim ban shakri ïa u paidbah namarba ki tip bha ba ‘ka jingkhlaiñ kam shong eh ha ka jingbun paid (quantity) hynrei ka shong ha ka mynsiem ba shynrang (quality).
Dei ïa kum kine ki Nongmihkhmat paidbah keiñ ba ki khot kum ki Nongmihkhmat ba stad bad ba shemphang ne kita kiba ki khot ha ka ktien nongwei kum ki “Statemanship of Representatives’.
Kham ñiar ban ïoh ïa kum kine ki jait Nongmihkhmat khamtam ha kum kane ka juk khyllah ba mynta.
Shillong, Jymmang 11: U National General Secretary ka All India Trinamool Congress (AITC) Abhishek Banerjee hynne ka sngi balang ula ongba ka AITC kan sa pynliem ïa ka Bharatiya Janata Party (BJP ha Tripura bad ka paralok jong ka-ka National Peoples Party (NPP) ha Meghalaya ha u snem ban wan.
Ha ka jingleit iuhkjat jong u ha Assam, u Abhishek ula sdang ïa ka jingïaid lynti da kaba leit leh burim ha Kamak shya temple bad iasyllok bad ki nongtrei ka party ha Machkhowa.
Hadien kane, ula leit plie ïa ka Ophis jong ka Assam Trinamool Congress ha Jan Path, Jayanagar.
Haba ïakren bad ki lad pathai khubor, u Abhishek ula ong ba ka thong ba hakhmat eh jong u ka long ba ka AITC kan nang khlaiñ kum ka political party ha ki 10 tylli ki Jylla kynthup ka thaiñ Shatei Lam Mihngi.
“Ka AITC kala long ka Kynhun liang pyrshah ha Meghalaya.
Tang khyndiat taiewm ngi la thaw ïa ka State Com mittee ha Tripura bad ha u snem ngin ïakhun ïa ka elekshon MLA ha Tripura bad Meghalaya kat ka bor ba ngi don bad ngin pynliem ïa ki BJP ha Tripura bad ka NPP ha Meghalaya" ula ong.
Haba kren paidbah ha ITA Machkhowa, une u Nongïalam ka AITC ula pynrem jur ïa ka Sorkar arsap ka Assam bad ong “ Khie leit kylli na ka Sorkar Jylla ïa kaei kaba ka Sorkar kala leh na ka bynta ki nong Assam.
Ki paidbah ki dang hap hiar sha Kolkata ban ïoh jingsumar.
Lada ka Didi ka lah ban leh ha Bengal, ka lah ban leh kumjuh ha Assam".
Une u Nongïalam ka AITC ula kyntu ïa ki Jylla ka thaiñ Shatei Lam Mihngi ba kin iatylli kawei khnang ba kin lah pynliem noh ïa ka BJP.
Shillong, Jymmang 11 : Ka National People’s Party (NPP) ha ka sngi Balang ka la pynphai nia kylla da ka ong ba kum ka party hi kam sngew ïahap satia ïa ka jingkren laplah bad ka jingkynnoh da ki katto katne ki nongïalam jong ka UDP haba ïadei bad ka jingtreikam jong ka NPP.
“Kino kino kiba ong, kyrmen ba shwa ban kren ki dei ban da tip ïa ki kyndon kiba donkam ban bud katkum ka Riti Synshar jong ka Ri.
Balei nga ong kumta, ka sorkar Assam kam lah ban wanrah pisa ha ka jylla Meghalaya bad ka sorkar Meghalaya ruh kam lah satia ban shim noh ïa ka pisa ba la mang ban leit ai sha Manipur ne sha kiwei ki jylla jong ka thaiñ shatei lam-mihngi jong ka Ri," ong u National Vice President ka NPP Bah Prestone Tynsong uba dei ruh u Symbud Myntri Rangbah ka Jylla haba kren bad ki lad pathai khubor.
U ong ruh ba tang namar mynta u dei u snem elekshon, ki paidbah kim dei satia ban kren tangba la ïoh ban kren.
“Hynrei nga shu ong tang katne ba ka nongrim treikam jongngi kadei kaba shai bha ba ngin ym kren tangba la ïoh kren halor ki ishu.
Kiwei ki party ki pyrshang ban kynthoh ïa ka NPP ba baroh ka khajna na ka sorkar Meghalaya la rah lut sha kiwei ki jylla jong ka thaiñ shatei lam-mihngi jong ka ri kaba long ka jingkynnoh ka bym don nongrim ei ei ruh.
" u la bynrap shuh shuh.
Ha kajuh ka por u ong pat ba ki nongïalam jong kiwei ki party haba kren ha ki jingïalang paidbah ki lah ban shu bakla kren ym ba ki da mut shisha ban kren kumta.
“Haduh mynta ka sorkar MDA ka skhem bad ngi burom iwei ïa iwei pat ïa baroh ki party kiba don ha ka sorkar synrop bad ngin ym ailad ba kan don ka jingkynthoh iwei ïa iwei pat," u la bynrap biang.
U Bah Prestone u la ïathuh ruh ba na ka liang ka NPP ka la dep bthah ïa baroh la ka long ïa ki kyrtong lane ïa ki nongïalam party ba kin kiar na kaba kynthoh ym tang ïa ki party kiba donlang ha ka sorkar hynrei wat ïa ki party kiba don ha ka Liang Pyrshah ruh.
U ong ruh ba donkam ban sngewthuh ba haba kren dei ban kren beit ïa ka jingshisha ym ban kren da kumwei pat.
Shillong, Jymmang, 11: Ka Hynñiewtrep Youths Council (HYC) , Seng kmie ka dap da ka jingsngewsih ban ïohi ïa ka jingleh sting jong ka Sorkar Jylla ïa ka jingdawa ba shongnia jong ki nonghikai skul Ad-hoc hapoh ka jingïalam jong ka Federation of All School Teachers of Meghalaya (FASTOM).
Ka HYC ka sngew ban pynpaw ba ki nonghikai ki dei ki nongtei ri bad ki dei ki briew kiba saiñdur ïa ka jaidbynriew, ïa ka Jylla bad ïa ka Ri hi baroh kawei.
