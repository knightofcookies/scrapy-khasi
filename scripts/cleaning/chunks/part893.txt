Na ka liang jong ka NASA, haduh mynta kam pat pdiang ba ki don kitei ki jingthaw khyllah, hynrei ka shim ba katei ka dei tang ka jing mutdur jong u briew, ha kaba ki khmat ki shu iohi ruma, na ka jing pyrkhat eh jong ka jabieng ia kiei kiei ki bym shisha satia.
Nongpoh: Hynnin ka miet ha ka por 10 baje ei ei mynmiet, ki dkhot dkhot jong lai tylli ki kynhun Sengbalang ha Jirang, kiba kynthup ia ka HNYF, RBSU bad HYC, ki la bat noh ia artylli ki kali Mahindra Pick-up, kiba la thmu ban leit shaw masi na Pahamshru, kiba dei ruh ki masi kiba wan na Assam.
Na ka jing iathuh kitei ki nongialam seng, ki la ong ba ha kine ki sngi ba la dep, ki la don ki kali kiba la leit ban kit ia ki masi, kaba la wan pynpoi da ki briew kiba na Assam, hynrei haba ki la poi ha katei ka jaka, ki sa thep pat ha ki kali, na ka bynta ban pynpoi pat sha ki thain Nongkhlaw bad Mairang.
Haba iadei bad kitei ki kali kaba ki la iohbat hynnin ka miet, kitei ki nongialam seng, ki la leit ban aiti noh sha ki Pulit ka Rani, khnang ba kin ioh ban leh ia kaba donkam baroh.
Kitei ki nongialam seng, ki la maham ia baroh ba nangne shakhmat ba kim dei shuh ban btang ia katei kam shalan masi hapdeng ki Khasi bad Assam, ha kaba kim shym ka pyrshah ia ka kam ki, hynrei ki sngewkhia ba lehse tang na katei ka kam bad ka jingiakynduh ki briew na Meghalaya bad Assam, kan wanrah jingma pat ia ki briew, khamtam ha kaba kum kane ka por ba dang iakhun ia ka khlam COVID-19.
Shillong:Ka synjuk nong ialam shnong jong ka shnong maweit area ha ka jingialang kaba la long ka la shim ia kawei ka rai ban khang shuwa shipor ia ka jingiarung iamih jong ki kali heh kiba ju wan kit dieng, kit mawleiñ, kit rnga bad kiwei kiwei.
La iathuh ba naduh ka 03 tarik u Nailar 2020 yn khang shuwa shipor ia ka kine ki kali heh ki ba wan kit dieng kit mawlein bad kit rnga lait noh ia ki kali kit marbam, kali kit nongpang bad ki kali Passenger.
La iathuh ba kane ka jingkhang shipor ia kine ki kali ban iaid na ka ne ka shnong ka long ba ka dang don ka jingpynbha ia ka ne ka surok bad yn sa shah biang ia kine ki kali ynda ladep ban pynbha (repair).
Kum ban shu pynkynmaw ba ka surok Maweit kala ai shibun ki jing myntoi (revenue) iaka sorkar hynrei hakum kine ki por ymdon ba phai khmat lang wat tang ban pynbha (repair) ne pyndap maw iaki jaka ba la sniew palat bad kane kala buh jingeh shibun iaki paidbah ka thain haka leit ka wan kham tam iaki kali kit nongpang, kali kit marbam bad kiwei kiwei ki jingdonkam ki paidbah.
Na ka liang ka synjuk ka la ban jur ia ka tnat PWD ban phai khmat lang bad ban repair lang ia ka surok Maweit, khnang ba ka bylla ka sngi ka leit ka wan jong ki paidbah kan nym dkoh, ong ka kyrwoh na u Pynshai kharbani Information secretary synjuk synshar shnong Maweit area.
Nongpoh:Haba pynpaw ia ka jingsngewkhia halor ka jingthut ba khah khah ka bording ha ki katto katne tylli ki shnong ka thain 20Mer, hynnin ka sngi ki nongialam ka KSU 20Mer Circle, ki la leit ban kynduh ia u SDO ka MeECL Nongpoh Division, kaba long ruh kum ka jingdawa na u ba u dei ban pynbiang ia ka bording ha katei ka thain.
Haba leit ban kynduh ia utei u SDO, ki KSU ki la phah ruh da ka dorkhas, ha kaba ki la kdew ia shibun ki jingeh kaba la kynduh da ki paidbah, namar ka jingthut ka bording ha katei ka thain.
Ki la kdew ruh ba ka jingthut ka bording, ka la wanrah jingeh wat ia ki nonghikai bad khynnah pule, khamtam ha kaba kum kane ka por ba ki leh da ka Online Class, nalorkata ka pynthut ruh ia shibun ki kam ki jam jong ki riew paidbah.
Lyngba katei ka dorkhas, ka seng ka la kyntu ruh ia utei u SDO ba u dei ban bthah ia u Linemen uba deipeit ia katei ka thain, ba u dei ban treihok ia ka kam kumba la bynshet, namar ki don ki khep ba ka jingthut ka bording ka dei tang namar ka jingbym treibha ki Linemen.
Shillong: U Chairman jong ka Khasi Hill Autonomous District Council (KHADC) u la pyntip ba u la dep pynkhreh ia ka mang tyngka kaba long T.
5 lak, ban shna ia ka Community Hall ha Shnong Diengiong, New Shillong.
Ia kane ka jingialang  la khot da ka Shnong hadien ba ki don na ki nongshong shnong bad kiba sah wai ha kane ka shnong kiba dei ki nongtrei ka NEIGRIHMS kaba don ha syndah eh bad kane ka Shnong.
U Rangbah Shnong, ha ka jingkren, ula ong “Ngi sngewkhia ia ka jingkiew sted kane ka jingpang bad ka NEIGRIHMS ka don hangne hajan.
Ngi khuslai jingmut kumno ban leh namar ki nongshong shnong bad kiba sah wai kiba trei ha kane ka jaka ai jingsumar bad ngi hap shim ia ki lad jingiada ban nym don ka jingiakynduh mar met bad ki hynrei la sngewthuh ba ym lah biang shi shnong shi thaw", u la ong.
Kham hadien u la iathuh ba ka Kong Marylis Mawrie na kane ka shnong ka la ai ar tylli ki Lodge jongka, ka Palecia bad Mawrie Lodge, ba ka shnong kanpyndonkam khlem da siew eiei, lait tang ka bill light bad ka bai LPG ban pynsah ia kiba trei ha kane ka jaka ai jingsumar.
“Ngi ai khublei ia i Kong iba la ai ka jingïatreilang ban weng ia kane shi bynta ka jingeh kaba ka Shnong ka bun jingmut ha kine ki sngi", u la ong.
Na ka liang u Bah Lamphrang Kharbani, kum u nongshong shnong ka thaiñ, u la ai khublei ia u Bah Pyniaid uba la shim khia mardor ban wan sha kane ka jingialang ban ia mir jingmut halor ka jingeh kum ka shnong ka ia kynduh.
U la ong ba kum ka Seng hi kan don ryngkat ban ai ka jingïatreilang ban ia kit ia bah ia ka jingeh ka shnong.
Ka HANM Circle ka la noh synniang ruh sha ka Shnong da ka pisa ban ia treilang ban iakhun ia ka jingpang COVID-19.
Na ka liang u Bah Pyniaid u la ong ba ka jingai jingïatreilang ka Kong Marylis Mawrie ka long kaei kaei kaba dei ban ai ka jingîaroh.
“Ngi la ïohi ia ka jingdon ki Lodge ha kane ka thaiñ ka la ai ka lad ïoh kam ïoh jam ia ki samla kynthei shynrang", u la ong.
“Hynrei ha kum kane por ka saw ka sian na ka daw ka jingpang COVID-19 ngi hap long kiba husiar bad kit khia bad ngin hap ban shim ia ki sienjam ban ïada", u la ong.
Da kaba ai khublei ia ka Dorbar Shnong kaba la shim khia ban teh lakam ia ka jingpang COVID-19, u la ong, “Kum u nongmihkhmat ka thain ngan ia treilang bad phi ban pyntreikam ia ki jingthmu ban iakhun pyrshah ia kane ka khlam COVID-19".
Ha kane ka sngi u Bah Pyniaid u la noh synniang sha ka Dorbar Shnong da ka pisa.
Ka Kong Marylis Mawrie, ka la ong ba da ka mynsiem ba kylluid bad ban ai ka jingïatreilang bad ka Shnong, ka la ai ia ka Palacia  Lodge bad Mawrie Lodge ba ka Dorbar Shnong kan pyndonkam ban pynsah ia kiba trei Grade IV ha NEIGRIHMS kiba dei ki low risk contacts kum ban iada ia ka jingpang bad ban pyllait ia ki nongtrei na kaba shah peit ibeiñ.
Ha kane ka jingialang la iadonlang u Bah Franklin Mawrie, Rangbah Shnong, ki ASHA, ki nongtrei Aganwadi, ki dkhot ka HANM New Shillong Circle lem u President Rangbah kane ka Seng, u Bah Lamphrang Kharbani bad kiwei kiwei ban iakren kumno ban teh lakam ia ka jingpang COVID-19.
Hadien ba ka WHO kala pynbna ba u khñiang Novel Corona u lah ban ïabit sha kiwei pat lyngba kaba jyrhoh ne synriah bad kumjuh lyngba kaba ktah ïa ki tiar ne ki mar ba lah ktah da kiba don une u khñiang; ka sorkar kala pynbna ba dei ban khang ïa ka jingïalum paidbah kynthup ki Ïing Mane-Ïing Duwan ban ïada na ka jingpurstet jong une u khñiang.
Hadien bala khang ïa ki Ïing Mane, ki Balang kila wad ki lad ki lynti; kumno? ban bsa ’tien Blei ia ki ’riewngeit kiba don ha ki ïing ki sem jong ki.
Ai nguh ïa U Blei ba lyngba ki kor ki bor internet ki Balang ki la lah ban ’bsa tien Blei ïa ki ’riewngeit.
Kumba long mynta kiba bun ki Balang kila leh da ka Online Service khamtam ha ka sngi U Blei khnang ba ki bangeit kin ïoh ban peit ïa ki jingïaseng kiba wan sha ki ha ki mobile phone bad ki television da ka jingngeit ba ki bangeit ki ïa shim bynta lang na ki ïing ki sem jong ki.
Katkum ka jinglong jingman bad jingkylla jong ka por ka rukom treikam bad ka pyrkhat pyrdaiñ ruh ka kylla, mynshwa ngi pyrkhat ban hikai Ktien Blei ka dei tang lyngba hapoh ki Ïing Mane lane ha ki rympei ïing.
Hynrei mynta; ki nongialam ki peit pyrman bad ki ïohi ba ka por kala ih ba ki Balang ki dei ban pyndonkam ïa kine ki kor ki bor jong ka juk stad saian na ka bynta ban nang pynbha ïa ka rukom ai jingshakri sha ki khun ka Balang.
Ngi shem mynta ki bangeit ki don la ki jong ki Mobile Phone bad baroh baroh ki pyndonkam ïa ka kor internet bad ki ïalum ha ki sites bad ki link jong ka Social Media.
Namarkata, na ka bynta ban tei ïa ka jingïajan hapdeng kiba ngeit bad ki Balang, donkam shibun eh ban don ki jingshakri lyngba ki online khnang ba ka jingshakri kan poi sha ka jaka ba kiba bun ki ïalum.
Kane ka jingshakri lyngba ki online ka iarap ruh kumjuh ïa kito kiba pang ba shitom (sick) kiba don ka jingshitom ha ki dkhot met (physically challenge) kito ki bangeit kiba don ha ki Ri ba pyrkhing (persecuted country) bad kumjuh ha ka por jong ka jingkhangdam (lockdown).
Ka khlam Covid-19 ka pynpeit mat ïa kiba bun ki Balang Khristan hapoh ka Bri U Hynñiew Trep haduh ba kila lah ban pyndonkam ïa ki kor ki bor internet ha ka jingshakri Blei lyngba ki jingmane online; naduh ki Jingïaseng Balang, Jingïaseng Kynthei, Jingïaseng Samla bad jingïaseng Khynnah bad kine ki jingmane online kila poi lut sha ki jaka baroh lyngba ki social media.
Ha kaba ïa dei bad ki khyllung-khynnah ngi isynei ban iohi ba ki hap ban shong ha ïing bad buhrieh ïalade (Isolation), kila duh noh ban leit skul, ban ia kynduh paralok, ban ialehkai bad ki paralok ha skul bad ha ki ïing mane, kane ka ktah shisha ïa ka pyrkhat pyrdaiñ jong ki.
Hynrei, da kaba don ki jingïaseng online ki khynnah ki la ïoh lad ban ïohi biang ïa ki paralok jong ki kiba ki ju ïa kynduh barabor ha ki jingïaseng khynnah, kila ioh ruh ban peit ïa ki jingialehkai bad kiwei kiwei ki jait program kiba ïarap ïa ki ba kin heh kin san ha ka pyrkhat pyrdaiñ bad ka jingtip ïa U Blei.
Haba phai pat sha kawei ka bynta jong ka thwei pyrkhat, kaba ïa dei bad ka Online Service.
Ngi sheptieng pat ba hadien bala wai ka khlam lane hadien bala shah biang ban plie ïa ki Ïing Mane ban shakrilang, ïoh kin wan ki jingkylla ha ka rukom Mane Blei, ïoh lehse kiba ngeit ki sngewbit sngewbiang tang ha ki Online Service bad kin kyntait ban wan sha ki jingshakri lang.
Mynta lyngba ki jingkynthoh/comments ha ki Social Media ngi ïohi ba kiba bun ki ong; kam lei lei lada ngim wan sha ki jingshakri lang lane ki Ïing Mane ruh namar da shakri hangno hangno ka biang hi bad ka jingshakri kaba shisha ka dei ha ka dohnud bad ka mynsiem.
Hooid kata ka lah ban long kaba shisha, hynrei ka long pat kumba kylli; hato lah ban long khristan khlem leit Ïingmane? Ka jubab ka long hooid, tangba ka long noh kum: U khynnah skul u bym leit skul, u shipai ba khlem tur thma, u nong shongshnong bym thep vote, u nongthoh khlem nongpule bad ka sim ba khlem skum.
Ngi sakhi mynta ba ha ki liang baroh ki kor ki bor technology kila mih bujli ïa ki briew, kalong kumjuh ha ka jingshakri, namar kata ngi ïoh sngew ba sha ki Ri sepngi ki Ïing Mane ki kylla long tang ki jaka mane jong ki tymmen ki san katba ki samla pat ki wan tang teng teng, ki ong ba ka Cyber Church ka long kham bit kham biang ban ia kaba shakri lang hapoh ki Ïing Mane Ïing Duwan.
Lada kan wan jia long kumta ha ka Ri Khasi baieit jong ngi, kan sa ktah ïa ka nongrim jong ka Balang; namar ka pdeng jong ka Balang ka dei ka mynsiem jong ka jingiakynduhlang ka jingmanelang kaba marmet markhmat hapdeng ki dkhot jong ka.
Dei ha kaba kum kane ka thwei pyrkhat nga poi kynmaw ïa kawei ka khana kaba thoh ha ka kot ‘Phawer U Aesop’ ïa kaba la pynkylla ktien da U Soso Tham shaphang “U NONGPDEM SNIEH BAD U MYNTRI.
" Ha kaba u Soso Tham u la buh ruh ia ki kyntien jingsneng na kane ka khana kaba ong “YNDA LA MLIEN LA MYLLEN".
To ngin kynmaw ba kaba shakri hapoh ki Ïing Mane ka long pher na kaba shakri lyngba ki kor ki bor internet bad ba kine ki kor kin ym lah ban wanrah ïa ka mynsiem jong ka jingieit, jingtylli bad jinglong kawei jong kiba ngeit.
U nongrwai shem mynsiem u ong, “Ka jinglong shitylli ki khun jong U Blei ka pynpaw ka burom U Khrist ha pyrthei" shuh shuh u ong “hapoh kane ka Ïing pynshong, jingieit jingsuk ba khuid; hangne pynkhiah dohnud bamong, pynjem pisa jingmut.
" (KHB No.
142,149).
U Blei ruh U ñiew kyntang ia ka jingshakri jingïamane lang ha ka Ïing Kyntang jong U.
Ka jingrwai Psalm kaba 133 ka ong, ‘ha khmih kaba bha bad kaba itynnad katno ba ki para ki ïa shong lang ha kaba ïa snoh kawei’, shuh shuh u Paul sha ki Hebru 10:25 u ong ‘to ngin ïa kyntu paralok khlem da iehnoh ïa ka jingïasenglang jong ngi kumba long ka rukom ïa kiwei, khamtam katba phi ïohi ïa kata ka sngi ba ka nang jan.
’Jingpynkut Nia: La tei khnang ïa ki Ïing Mane na ka bynta ban ïa syllok lang bad ban mane lang ïa U Blei.
Ki bangeit kin ym lah ban san khlem ka jingïasenglang bad khlem ka jingshakri lang ka jingim khristan kam long kaba dap pura.
Ki bangeit ki lah ban don ha ki jingïaseng online na ki daw bymlah kiar hynrei haba ka plie ka lad ban wan sha ki jingïasenglang, ngim dei ban ong em ne thait bad ngim dei ruh ban kylla myllen tang ha kaba shakri lyngba ki online.
Hooid ki kor ki bor internet ki long shisha ka jingkyrkhu kaba khraw ïa ki Balang namar dei lyngba kine ki kor la lah ban pynher stet ïa ka khubor ba bha U Blei lyngba U Jisu Khrist sha ka pyrthei baroh kawei, kine ki kor ki ïarap ruh ha kaba treikam treijam bad ha kiba bun ki bynta.
Nga sngew dei ban ong ki Balang kiba kot bor ki dei ban shim ïa ka jingkitkhlieh ha ka ban pyndonkam ïa kine ki kor na ka bynta ban pyndonburom ïa U Blei.
Wat hapdeng kine ki jingmyntoi ba ki kor internet ki ai, to ngin kynmaw kyndiang ba ngi dei ki Shynrong jong ka Ïing Duwan, Kumba ki shynrong ïing ki donkam ban ïadait iwei ïa iwei ban pynskhem ïa ka ïing, ka long ha kajuh ka rukom ba ki shynrong ba shisha jong ka Ïing Duwan ki dei don ka jingïakynduh lang; kane ka ïarap ban long ki shynrong kiba skhem bad ba neh, khnang ba ka Ïing Duwan kan ïai long ka ïing kaba im.
To u Blei Trai Kynrad Nongbuh Nongthaw un theh sei ïa ki umjer jingkyrkhu ha phi ki nongpule baieit baroh da kaba ngi kyrmen skhem ba kane ka khlam kan kut kan jah junom na ka jylla jong ngi bad na snieh ka sla pyrthei hi baroh kawei lyngba ka jingisynei bad jingieit ba neh bymjukut jong U.
Shillong: Ki lad khubor, ki iathuh ba ka don ka jingiap khlam ki sniang ha ka shnong Lamin, kaba hap ha Amlarem Sub Division, West Jaintia Hills District.
La iathuh ba ki la don da ki spah tylli ki sniang, kiba iap na ka khlam ha katei ka shnong, ha kaba la antad ba ka dei ka African Swine Flu.
Ki don sa  57,117 ngut kiba ioh pang covid 19 hynnin ka sngi bad kiba iap, ki long 764 ngut.
Baroh kiba ioh pang corona, ki la poi mynta sha ka  16,95,988 ngut bad nangta kiba dang don ia katei ka jingpang, ki don 5,65,103 bad sa  10,94,374 ngut kiba la mih na ki jaka sumar pang bad ki don sa 36,511 kiba iap.
Ka Telangana, ka kiew bha ha ka jingbun kiba pang hynnin ka sngi, ha kaba ki don 2,083 ngut kiba ioh pang bad sa 11 ngut kiba iap ha ka shingi.
Haduh mynta kiba ioh pang ki long 64,786 ngut, kiba la mih na ki jaka sumar ki long 46,502 ngut.
Kiba iap baroh ki long 530 ngut bad baroh kiba don jingpang ki long 17,754 ngut.
Ka Mexico, ka la tam ia ka Britain, ha ka jingdon bun kiba iap na ka khlam coronavirus, haduh hynnin ka sngi.
Ka jingiap na ka khlam covid 19 ha ka Ri America, ka la tam da 25 hajar ngut ha ka shibnai ha katei ka Ri bad ka jingiap ka bun tam ha  California bad ha  Florida, kiba dei ki jylla kiba bun briew bha.
Shillong: U Director ka tnad ka tnad ka koit ka khiah u la pynbna ia ki 71 tylli ki bynta jong ki shnong ha baroh kawei ka jylla, kiba ki briew jong ka tnad ka koit ka khiah kin leh ia ka jingtest naphang ki ne ki shnong ki kynthup ia ki 22 tylli ki shnong ha East Khasi Hills District bad kawei ka jaka ha South West Khasi Hills District.
Ki shnong ki ba ki briew jong Ka tnad ka koit ka khiah kin pynlong ia ka jingtest naphang ki long ha East Khasi Hills District ka Cherra Bazaar,  ki 3 jaka jong ka Shella Bolaganj, Ka Mawsynram, Mawphlang, Balat, Mawkynrew, Laitkor, Mawiong, Pynursla ,  Nonglyer, Mawtawar, Meghalaya Sectt, Mawlai , Assam Rifles, Laban, ki 2 jaka jong ka Mawryngkneng, Happy Valley, Rynjah, Iewduh.
Ha South West Khasi Hills District kin pynlong ia Ka jingtest naphang ha Mawkyrwat.
Ha West Khasi Hill District 2 tylli ki shnong kynthup ia ka Mairang bad ha Nongstoin, ha RiBhoi District 8 tylli ki Shnong kynthup ia ki 5 jaka ha Umsning bad 3 jaka ha Umling.
Ha East Jaintia Hills District 7 tylli ki shnong kynthup ia ki 2 tylli ki jaka ha Khliehriat, Lumshnong, sookilo, Ladrymbai,Umkiang ,Umpleng.
Ha West Jaintia Hills District 5 tylli ki shnong kynthup ia ka Jowai, Amlarem, Pharamer, Iaiong, Thadlaskein.
East Garo Hills District 4 tylli ki shnong kynthup ia ka Rongjeng Bazaar, Songsak, Dobu, William nagar.
Ha West Garo Hills District 4 tylli ki Shnong kynthup ia ki Rongram, Lower Chanmari, Dadenggiri, Tikrikilla.
Ha North Garo Hills District 3 tylli ki shnong kynthup ia ka Mendipathar, Kharkutta Market, bad Ka Bajengdoba.
Ha South Garo Hills District 4 tylli ki shnong kynthup ia ki 2 tylli ki jaka ha Bagmara, Chokpot Rongara.
Ha South West Garo Hills District 5 tylli ki shnong kynthup ia ka Betasing, Garobadha, Ampati Market,Teporpara bad ka Mahandraganj.
Ka jingkiew sted ka jingpang khlam Corinavirus ha ka jylla ka buh bad ka ap ka jingma kaba khraw bha ia ka jylla baroh kawei lyngba ka jingsaphriang sted kane la jingpang.
Ha ki por ba la dep ngi iohi ba kane ka jingpang kam da ioh suh thied eh ha ka jylla kumba long mynta bad tang ki katto katne eh kiba ioh ia kane ka jingpang.
Hynrei kumba iohi mynta pat kane ka jingpang ka la nang ioh suh thied ban saphriang sha ki jaka ba kham pajih na sor wat sha ki Nongkyndong ruh.
Bun ki shnong ha ka jylla kiba la shah pynhap Containment zone bym lah ban ia rung ia mih klumar namar ba ki la ngat ha kane ka jingpang khlam, bad kane ka la wanrah ruh ka jingeh ba khraw ia ki paidbah nongshong shnong namar ka jingioh suh thied kane ka jingpang.
Bad na ka liang ka sorkar jylla ka la pyrshang katba lah ban buh ia ki kyndon ba pher ba pher ha ka jylla na ka bynta ban iada ia kane jingpang khlam wat haduh ban hap khang lut ia ki jaka mane blei, ki jing ialang paidbah, bad kiwei kiwei.
Namar ban shim ia ka lad ban iada ia la u paidbah ka jylla hi baroh kawei.
Bad na ka liang ka sorkar ka la pynngat ruh ha ka jingpynshitom ia kiba pynkhein ia ki aiń ki kyndon ba la buh ban iada ia kane ka jingpang.
Hynrei watla ka sorkar ka la buh katne ki kyndon ban iada kane ka jingpang pat ka dang ioh lad ban saphriang ha ka jylla.
Watla ka sorkar ka buh ia ki aiñ ki kyndon ban iada ia kane ka jingpang ha ka jylla hynrei kin ym myntoi satia lada u paidbah ka jylla um don jingkitkhlieh ban ia trei lang ban iada ha kane ka khlam.
Ka sorkar hi kam lah ban bud dien lut ia ka leit ka wan ka trei ka ktah u paidbah ka jylla kumta la da don tang u wei u ba shim kabu ha kum kane ka por ka jingjot kan long da ki phew hajar ngut ki mynsiem briew.
Kumta ban ialeh pyrshah ia kane ka khlam kaba nyngkong eh ngi donkam ia ka kti ka mon kti ka diang ki paidbah ban iatrei lang ban ki bor sorkar da kaba kohnguh bad ban kit khlieh ia ki kyndon ba la buh da ka sorkar, lada khlem ka jingiatrei lang jong phi ngin ym jop satia ia kane ka jingpang ha ka jylla.
Watla ka sorkar ka la pynshitom tyngeh ia kiba pynkhein ia ki aiñ ha ki section ba pher ba pher, hynrei kane kam lah ban siew kylliang lada ka jingpang ka saphriang, (nuksa) Lada nga pynkheiñ aiñ yn pynngat ia nga ha ki aiñ ba eh hynrei kine kin ym lah ban siew kylliang ia ki mynsiem briew lada dei ba saphriang ka jing pang na nga u ba pynkheiñ ain.
Kumta to ngin ia shim jingkitkhlieh lang ban ia trei bad ki bor sorkar na ka bynta kane ka khlam khnang ban wanrah ia ka jingjop ia ka jylla.
Ka jingjop jong phi dei ka jingjong ka shnong ka thaw, ka iing ka sem, ka ri bad ka jaitbynriew jong phi hi.
Ka jylla Meghalaya ka long ka jylla tipbriew tipblei ba ha man la ki niam ki don ki riew duwai kiba shyrkhei.
Da ka jingdon ki riew duwai ka la long ka jingkyrkhu ia ngi ki paidbah namar da ka jingduwai jong ki wat u jumai ruh u kynriah noh.
Ha ka snem 2010 la mih kawei ka briew jong u Blei kaba la pynbna ba ha ka 25 tarik u October un khie u jumai bah uba lah ban pynjulor ia ki iing ki sem, ia ki lum ki wah, ia ki lynti ki syngkien, ki lyngkha ki risai, un pyniap ruh ia ki jingri jingdup bad ia shibun ki mynsiem briew.
Bun ki khristan ha kane ka jylla jong ngi ki la sheptieng.
Kim nud shuh ban thiah ha la iing hynrei don kiba la kit la ki nepbah kup thiah ban leit thiah ha iingmane khnang ba lada iap ruh kin ia iap lang bad u Blei.
Hynrei u jumai u khlem da wan.
Hadien shisngi arsngi pat la pynbna ba u jumai u la kynriah noh da ka jingduwai kaba jur jong ki riew duwai.
Lada ngam bakla, ha ka 13.
4.
2020 u myntri rangbah ka jylla jong ngi u la khot bad ia wer lang ia baroh ki kynhun balang khristan bad kiwei kiwei ki niam kat kiba don ha Meghalaya ba kin iasnoh kti lang ha ka jingduwai khnangba u corona virus un kynriah noh na kane ka jylla jong ngi kumba la kynriah u jumai.
Hynrei la ioh pdiang pynban ia ka jubab kaba sngewsih ba tang hadien shi sngi jong ka jingduwai lang da baroh ki niam, u Dr Sailo u la kem pang khlam corona bad u la khlad noh syndon.
Ha kine ki sngi ruh ki la mih bun ki riewduwai kiba triem kumba ngi la iohi ha ki youtube channel.
Hynrei balei pat, katba nangjur ka jingduwai, katta ka khlam pat ka nang tur hajan?Halor kane nga kwah ban kylli – Haba ki nongduwai ha u 2010 ki ioh pdiang ia ka jubab, balei pat ki nongduwai ha u snem 2020 kim ioh pdiang? Kine harum ki long ki jingpynshai jong nga ia phi ki nongpule la phi sngewhun ne phim sngewhun, la phi sngewbha ne sngewsih ia nga, ka shong ha phi paralok.
(1)Uta u jumai bah ha u snem 2010 um dei na ka mon u Blei.
Hynrei u Corona virus pat u dei uba wan lyngba ka mon Blei.
Te haba u BLEI U mon hi ban pynjot, ym don riew duwai kiba lah ban pynkylla ia ka mon u nongthaw.
(2)Katkum ka history jong ka khlam bah (great plague) naduh ki snem 1120 ter ter haduh 1920, shisien man ka 100 snem ka shait jia lynter.
Ïa ki 3 tylli ki khlambah ba la jia ha ki snem 1720, 1820 bad 1920 bun ki la ia tip.
Hynrei ym don ba la pyrkhat lypa ba ha kane ka snem 2020 ruh kan khie ka khlam bah.
Nga hi te nga ngeit ba ka jingwan ka khlam bah shisien man ka 100 snem ka dei ka plan u Blei.
Kumta ym don riew duwai kiba lah ban pynbor ia u BLei ba un pynkylla.
(3)Don ki riewstad kiba la batai lypa ba kane ka khlam CORONA kan iaid lyngba ia ki 4 tylli ki waves ne jingkhih.
Kane kaba mynta ka dang dei ka firts wave; bad kan neh katno bnai.
Lada kawei ka wave kan neh 10 bnai, kata ka mut ba ki 4 tylli ki wave kin neh 40 bnai.
Te lada kan long kumta, ngim dei ban khmih lynti ba kane ka khlam kan kut ha u 2020.
(4)Bun ki riewduwai ki duwai sarong bad iakob niam.
Kato ka jingduwai bad ialap lyngba ki youtube channel ka iaid ryngkat ryngkat bad ka jingsarong niam bad jingkwah burom.
Kumta u Blei uba stad um kwah ban jubab ia ki jingduwai jong kiba sarong riewniam.
(5)Bun ki riew duwai ki shu pynbor ia u BLei ha ka jaka ban shu kyrpad rit.
Te u Blei um lah ban pdiang ia ka jingduwai jong kiba sngewbiang bad sngewdap.
(6)Ha kane ka first wave jong u corona, u trei shuwa ia ki tymmen kiba la 60 snem shaneng.
YNda lakut kane ki dang don sa ka second, ka third bad ka fourth wave.
Ha kawei na kitei ki wave u corona un trei sa ia kiba sarong, kiba isih jaitbynriew bad kiba kwah ban ialeh thma para khasi.
(7)Uwei u paralok jong nga uba na NOngstoin u la pyni ha nga ia kawei ka shithi dawa pisa jong ka balang ba u don.
Kata ka shithi ka ong kumne – “namarba ngim ioh pynlong jingiaseng shuh la 3 bnai naduh ba wan ka khlam covid -19, u BLei u la dawa ba phin wan ai noh ia ki jingainguh lada phi dang mon ban ai…" kaba kum kato ka jingthoh ka pynsngewsih pynban ia u BLei, namar ia ka pisa jingainguh la pyndonkam da ki briew ym da u BLei.
Katba dang tei pop ia u BLei to tip ba u BLei u sngewsih bad um sngap ia ki jingduwai jongno jongno ruh.
Kane ka khubor ka khot ia baroh ba dei ban kylla bamut noh bad ban duwai da ka jingsngewrit.
Katba nangstad kot katta nangbiej.
Ki stad kot haka pyrthei ki iathuh ba ym pat don dawai ban pyniap ia u virus covid19.
Ka sorkar India ne Meghalaya, Doctor ne Health Dept, SENGNIAM BA PYNBUN JINGDUWAI, ki Seng BHALANG bastad jong Ki nong Seng bastad pule kot pat da KHONGPONG ki pyntreikam bad ki pyndonkam kata DAKA BA PYNLUT POR PYNLUT PISA BAN THIED DAWAI SYNREIT DONG SHNONG SUROK ETC LEIT RAH HOSPITAL IAKI BA PANG,SHAH CHECK COVID NA SHYLLANGKHMAT ,IOH REPORT COVID VIRUS PAT DAKI BNAI HADUH BAKI BASAH SET NE QUARANTINE JEM HI LAKA JEM.
HANA BAN PYNIAP IA U KHNIANG JINGPANG.
KANE NE KA PAW IA JINGSHISHA JONG KA JINGBIEJ.
U Rangbah Shnong ka shnong Darang, bah Aliwsen Ryngksai ryngkat bad ka executive committee, ki pynpaw ia ka jingsngewnguh kaba khraw ia ka Dawki police station bad ia ka Search and Rescue Team – Shillong halor ka jingwan iarap jong ki ia ka shnong ha ka jingjia ngam jyllop uwei u rangbah na kane ka shnong myn ha ka 26tarik mynta u bnai.
U rangbah shnong u la ong ba ha kane ka sngi jingjia, na ka liang ka bor shnong ka la pyntip sha Dawki police station ban pan jingiarap namar ba jylliew bad khlain palat ka um, na ka liang ki paitbah kim lah shuh ban sei ia ka met jong une u rangbah ba la ngam jyllop, hynrei da ka jingiarap jong u officer Incharge ka Dawki PS, ki la pyntip sha ka tnat SRT Shillong bad ha ka step kaba bud ka team jong ki ka la poi dang step ha ka shnong Darrang, ban iarap halor kane ka kam bad ynda kine ki briew jong ka SRT ki la hiar sha kane ka wah Umngot, khlem da shim por eiei satia, tang hapoh 5min 30 second la lah ban sei ia kane ka met napoh um.
Ka long ka burom kaba khraw ia ki ba jin lada kane ka team kam poi, yn shitom bha bad kan shimpor da ki bun sngi ban thwet ia kane ka met une u rangbah la pynkut une u rangbah shnong bad u la phah ruh ia ka kyntien kitbok kitrwiang ba u Blei un nang aibor shuh shuh ia ka Dawki PS bad khamtam ia ka SRT ba kin nang lah ban trei kham bha bad kham janai na ka bynta ban iarap ia ki paitbah haba ki shem kum kane ka jingeh.
Shillong: U director ka tnad ka koit ka khiah u Dr Aman War u la iathuh ba mynta ka sngi 20 ngut ki briew ha ka jylla kiba la ioh pang Covid.
Na kine 19  ngut ki don ha East Khasi Hills District kynthup ia ki 12 arm forces, uwei u Shipai BSF, 6 ngut ki riew paidbah ha East Khasi Hills District, South Garo Hills uwei.
Haba batai bniah ia ki briew ki ba la test Covid positive mynta ka sngi u la iathuh ba uwei u  ba la test covid positive u dei u doctor jong ka Bethany hospital, 2 ngut ki briew kiba don jingpang bad phah sumar ha Bethany hospital, uwei u dei u ba trei ha R.
P Chest Hospital, uwei dei na NEIGRIHMS hospital bad uwei u dei u High risk contact jong uwei uba dang shu wan phai na shabar jylla;ha  South Garo Hills District u dei u ba dang shu wan phai  na Bangalore.
Ha East Khasi Hills District ki briew ki ba don ia kane ka jingpang ki long 506 ngut, kynthup ia ki 253 ki BSF, ki Arm forces 46 bad ki riewpaidbah 207 ngut.
Ha West Khasi Hills District 4 ngut, ha RiBhoi District 43 ha West Jaintia Hills District 14,ha East jaintia Hills District 15 ngut ha West Garo Hills District 15, ha South West Garo Hill District 4 ngut bad south Garo Hills District 2 ngut.
Haduh mynta ha ka jylla ki don haduh 603 ngut ki briew ki ba dang don ia kane ka jingpang Covid bad kiba la koit pura ki long 215 kynthup ia ki 5 ngut kiba la koit mynta 2 ngut ki Shipai BSF bad 2 ki riewpaidbah bad uwei na RiBhoi District.
Ki samples kiba la dep ban phah test ki long 36859 tylli, kiba long negative ki long 35569 tylli kiba dang ap ka Result ki long 467 tylli.
32 ngut ki briew, ki la iap ei, na ka dih iad lieh, ha ki lai tylli ki District jong ka Punjab, ha kaba la lap ba ka kyiad ba ki dih, ka dei kaba don ki jingkhleh ba long bih.
U Amarinder Singh, myntri rangbah ka Punjab, ula hukum ban tohkit halor katei ka jingjia, ong ka khubor.
Katei ka jingjia, ka dei ha  Amritsar, Batala bad ha Tarn Taran district, ha kaba ki la don kiba iap naduh ka sngi Balang.
13 ngut ki iap ha  Tarn Taran, 11 ngut ha Amritsar bad phra ngut ha    Batala.
Shillong: Ka jingslem ka kali ambulance 108 ban wan kit ia uwei u rangbah, uba la khlad noh ha la ïing, ka la wanrah ia ka jingdom bad ka jingbitar jong kiba ha ing hasem jong u.
La iathuh ba ki nongtrei jong ka 108 kim shimkhia satia ia kane, namar ba ki bahaing ki tieng ba ioh u don ka jingpang COVID-19.
Une u rangbah, uba na Jaiaw Laitdom, u la khlad noh ha la ïing wat hapdeng ka jingiai ap jong ki bahaing ia ka ambulance ban poi.
Katkum ka jingiathuh jong iwei na kiba haïing, la iathuh ba une u rangbah u la don ka jingshitom ha kine ki taiew baladep namar ka jingsuh kpoh bad une u rangbah u la shitom jur ha ka miet jong ka sngi balang bad ha ka por 3 baje mynstep jong ka sngi palei, kiba ha ing ki la pyntip sha ka 108 ban wan kit ia une u rangbah ban ialam noh sha hospital.
Ine I ba ha ïing jong une u rangbah I la iathuh ba iwei na kiba trei ha kane ka 108, I la pyntip sha ki, ba kam don ambulance ha kata ka por bad ba kin sa phah mardor ia kano kano ka ambulance kaba don.
Bad la iathuh ha ki ba lada ia une u rangbah la suspect ba u don ia u khñiang jingpang COVID-19, yn hap ban leh tes shuwa ia u shuwa ban rah sha hospital.
Haba iadei bad kane, kiba ha ing ki la mynjur bad kim shym kwah ban kyntait haba ki kwah ia ka jingsumar kaba kyrkieh.
Hadien kane, ki bahaïing ki la iathuh ba kim shym la iohi dak satia ia ka jingwan kano kano ka ambulance ha katei ka thaiñ, tad haduh ba utei u rangbah u la khlad noh ha ka sngi palei mynstep ha ka por kumba 5:30.
Haba iakren bad ki nongpeit jong ka GVK EMRI, ki la iathuh ba ki la ioh ia ka jingtip lyngba ka phone na Jaiaw Laitdom ha ka por 3:41 mynstep bad la phah ia ka ambulance 108 ha ka por 3:43 mynstep bad ka la poi ha katei ka jaka ha ka por 4 baje.
Hadien ba lapoi ha katei ka jaka, ki nongtrei ka 108 ki la pyntip sha kitei ki bahaing ba ki lapoi, hynrei haba la phone sha ki bunsien, ym shym la ioh namar ba u number uba ki ioh u switch off bad hadien ba la pyrshang biang kaba bunsien, kim shym la ioh satia ban iakren bad ki.
Ha kajuh kapoi, ka kali 108 ka la ai da ka siren bad ka la pynmeh ruh da ka lait thaba, tangba ym shym la don mano mano ruh ban mih.
Namar ka jingbym ioh ban poi bad bym ioh jingtip thikna ban poi sha kata ka ïing jong une u nongpang, ka ambulance 108 ka la mih noh na kane ka kaka ha ka por 5 baje mynstep.
Nongpoh: Wat la u MDC ka Jirang um da pynpaw paidbah eh ia ki kam babha kaba u la iarap ia ki paidbah hapoh ka Konstitwensi, hynrei ha ka jingshisha u Bah Victor Ranee, MDC ka Jirang, u la leh ia shibun ki kam babha bad kata ka long ban iarap ia ki paidbah kiba iakynduh jingeh ha kine ki sngi ba la leit noh, kata ha ka por ba don kane ka Lockdown ha ka ri hi baroh kawei.
Lah ruh ban kdew hangne, ba ka District Council, ka la ai ia ka bhah kaba mar T.
10 lakh sha baroh ki MDC ha ka KHADC, khnang ba ki MDC kin ioh ban iarap ia ki paidbah hapoh ka Konstitwensi bad khamtam eh ia kito kiba dei na ki longiing ba duk.
Haba iadei bad ki lad jingrap sha ki paidbah ka Konstitwensi, u Bah Victor Ranee u la ong ba kum u nongmihkhmat ki paidbah, u la leh ia kaba bha tam bad kata ban iarap ia kito ki longiing kiba donkam shisha ban ioh ia ki jingiarap.
U la ong ruh, ba na katei ka bha kaba la pynmang da ka KHADC, kum u MDC u la iarap kham bun da u Khaw, nalorkata u la ong ruh ba u la iarap da kiwei pat ki mar bam sha ki paidbah bad kata ka long katkum ka jingdonkam ki paidbah.
Shillong: Kiba pang corona ha ka Jylla, ki la poi mynta sha ka 603 ngut, da ka jingdon ki 20 ngut kiba dang shu ioh pang thymmai.
Ha East Khasi Hills, ki don 19 ngut kiba dang shu ioh pang bad kitei ki kynthup ia ki shipai 12 ngut, uwei U BSF bad 6ngut kiwei pat.
Kiba ioh pang mynta ha East Khasi Hills, ki long 506 ngut bad ki BSF, ki long 253 ngut, kiwei pat 207 ngut, ki shipai 46 ngut.
Ha West Khasi Hills, ki don 4ngut, Ri Bhoi District 43 ngut, West Jaintia Hills 14, East Jaintia Hills 15, West Garo Hills 15, South West Garo Hills 4, South Garo Hills 2.
Kiba la jem na ka jingpang, ki don mynta 205 ngut bad kiba iap 5 ngut.
Kiba dang shu jem na ka jingpang, ki long 5 ngut bad kitei ki kynthup ia 4 ngut ha East Khasi Hills bad kitei ki long 2 ngut ki BSF bad 2 ngut kiwei pat bad sa iwei ha Ribhoi.
Shillong: Myn hynnin ka sngi ki nongialam shnong jong ki Shnong kiba la shah pynhap ha ka jingkhang dam (Containment area) ki la  pynlong ia ka jingialang bad u myntri ka tnad ka koit ka khiah, u bah Alexander L Hek, ka Deputy Commissioner jong ka East Khasi Hills District ka kong Matsiewdor N War bad u DHS u Dr Aman War ban iakren halor ki jingeh jong ki paidbah kiba sah ha ki jaka ba shah pynhap Containment area.
Haba iakren bad ki lad pathai khubor, uwei na ki  nongialam shnong jong ka shnong Golf link u bah Michel Hek, u la iathuh ba mynta ka sngi ki la wan ban iakynduh ia u myntri ba dei peit ia ka tnad ka koit ka khia ban kyrpad na ka sorkar ba kan khang dam, tang ia kito ki kyntoit kiba don ki briew ki ba pang Covid -19.
U la ong ruh ba kane ka jingpynbna khang dam, ia baroh kawei ka shnong ka wan rah jingeh ia baroh ki nongshong Shnong ha kine ki shong kiba ithuh kum ki Containment area  khamtam ia kito ki briew kiba hap ban leit bylla.
Na ka liang u bah Michel u la iathuh ba na ka liang u Myntri ka koit ka khiah, u la kular ba yn sa bishar bad iamir jingmut lang bha bad ki bor ba dei peit halor kane ka bynta.
Shillong:Ki nongialam jong ka seng BJP jong ka Jylla, ki la leit jngoh hynnin ka sngi, ia ki jaka kiba la shah ktah jur, ha ka jingshlei um, ha ki jaka ba kynthup ia ia Phulbari bad ka Tikrikilla Constituency, ha kaba la ialam da U Dr.
K.
C Boro, State Vice President bad U Thomas Marak, State General Secretary.
Kitei ki dkhot, ki la leit jngoh ia ki shnong kiba la shah ktah jur bad kitei ki kynthup ia ka Nidanpur, Sarakpara, Jalburi, Molaygandi, Paumi.
Shillong: Ka kynhun sengbhalang jong ka North Eastern Hill University, kata ka North-Eastern Hill University Students Union (NEHUSU) myn hynnin ka sngi ka la rai ban phah pynsangeh noh mardor ia ki eksam kiba iadei bad kane ka skulbah.
Ka NEHUSU ka la iakren bad ki heh jong ks skulbah ban pyniaid biang da ki marks kiba ladep ban ia kaba pynlong da ka online eksam.
Kumjuh ruh ka NEHUSU ka la pynpaw ba ka online class kam shym la iarap satia ia ki khynnah pule ha kaba iadei bad ka syllabus bad ka NEHU kam dei ban pdiang ia ka rai jong ka University Grants Commission (UGC).
Ka NEHUSU ka la la phah ia kane ka skulbah ban pynbit pynbiang ia ki jingdonkam jong ki khynnah pule khnang ba kin nym jynjar ha ka pule puthi.
Shillong:La kynnoh ba une U Vice-Chancellor ba mynta, U Prof.
S.
K.
Srivastava, u la leh mon shibun, haba pynkiew kyrdan ia ki nonghikai, ha ka Career Advancement Scheme (CAS) bad u jied ia ki khyndiat ngut bad kyntait ia shibun kiwei pat.
La iathuh ba U Srivastava, ula aiti ia katei ka kam, ha uwei u briew, U Prof.
K.
Ismail, na ka bynta ban jied ia kito kiba u sngew iahap jingmut bad la iathuh ba katei ka komiti, ka pynbeit dalade hi, ia ki nonghikai, kiba hap ha ki kyndon jong ka UGC regulations, 2000 bad kaba long pyrshah ia ka jingai jingmut ong ka NEHU Executive Council, ha kaba katto katne ki nonghikai, ki ioh kiew kam, lyngba katei ka UGC Regulations 2000, katba ia kiwei pat ki nonghikai, la peit biang ia ka rukom trei kam jongka, kaba la pynlong ha ka 31.
07.
2017 bad ha ka 01.
08.
2017 bad hangta, la jied ia ki khyndiat ngut bad ia ka result, ym shym la pynmih satia haduh ha kine ki sngi.
La ong shuh shuh, ba kham hadien, ka la don ka jing ai jingmut ban peit biang ia katei ka rukom pynkiew kam ia ki nonghiaki, hynrei U Prof.
S.
K.
Srivastava, ula phah ia katei ka phang sha ka jingai jingmut jong ka UGC, hynrei la sngewthuh ba ia katei ka jingpan jingmut ruh, um shym la leh satia, hynrei, ula shu pynkiew kam tang ia ki katto katne ngut ki nonghikai.
Ka NEHUTA, ka la thoh sha U Vice Chancellor bad U Chairman, Executive Council ka NEHU, la bunsien, hynrei, ula shu sngap jar ia kane ka kam, ong shuh ka khubor na U Prox XP Mao, President bad U bah Marbhador M Khymdeit, General Secretary, ka NEHUTA.
Sa 55,079 ngut, ki don kiba ioh pang coroanvirus ha India, hynnin ka sngi bad ki don sa  779 ngut kiba iap.
Baroh kiba ioh pang, ki la poi sha ka  16,38,871 bad kiba dang shah sumar, ki long  5,45,318 ngut haduh mynta, katba kiba la jem na ka jingpang, ki don  10,57,806 ngut.
Kiba iap, ki la poi mynta sha ka  35,747 ngut, ong ka khubor jong ka tnat ka koit ka khiah ka sorkar India.
Ha Maharashtra, ki don sa  11,147 ngut kiba ioh pang thymmai hynnin ka sngi bad baroh kiba ioh pang ha ka Jylla, ki la poi sha ka  4,11,798.
Guwahati: Hynnin ka sngi, ki don  2,112 ngut kiba ioh pang  COVID19  ha Assam bad baroh kiba ioh pang ha katei ka Jylla, ki la poi sha ka 38,407 ngut.
U Himanta Biswa Sarma, myntri ka koit ka khiah ka Assam, u iathuh ba  ka Kamrup Metro District, ka don 283 ngut kiba pang, ka Nagaon, ka don ka  211 ngut, ka  Kamrup Rural district ka don 210 ngut bad ka  Sonitpur district ka don 132 ngut kiba ioh pang.
Mynta ki don  10,478 ngut kiba dang shah sumar, katba ki don sa  27,832 kiba la koit na kane ka jingpang.
Da ka jingiap jong ki arngut ki nongpang, hynnin ka sngi, kumta baroh kiba iap, ki la poi sha ka 96ngut.
Ki pulit kiba ioh pang khlam covid ha Assam, ki la poi baroh sha ka  1,426 ngut bad na kitei ki don 1,048 ngut kiba la jem ha ka jingshah sumar bad kiba iap, ki don 4ngut na katei ka jingpang covid.
Ka ain jong ka GST lane ka Goods and Service Tax, ka la sdang naduh u snem 2017 bad mynta, ka la iaid la lai snem kynthih bad ka dei ha kane ka sien, ba ka sorkar India, ka la mynjur, ba kam don pisa satia ban siew ia ka bhah jong ki sorkar Jylla, na ka jinglum khajna ia ka GST, kumba la batai da ka ain jong ka GST.
Naduh u nailar 2019, la iathuh ba ka jinglum khajna na ka GST, ka la poi sha ka mar shiteng, kaba ka sorkar India, ka dei ban siew ia ka bhah jong ki Jylla bapher.
U Secretary ka tnat pla pisa jong ka sorkar India, U  Ajay Bhushan Pandey, u iathuh ha ka komiti jong ka Parliament, kaba peit ia ka kam pisa, ba ka sorkar India, kam don pisa satia, ban siew ia ka bhah jong ki sorkar Jylla, na ka GST bad mynta ki dkhot jong ka komiti, kiba dei ki liang pyrshah, ki sngew pyrshah jur ia katei ka jingkren jong U Pandey.
Kam dei ha ka sien nyngkong, ba ka longkmie, ka shah kyntait ban leit kha khun ha ki hospital ha Shillong, hynrei dang shen, ngi la iohi, ia kawei ka longkmie armet, kaba kha khun hapoh kali bad ka daw, ka dei hi kajuh bad kata ka long ba ki hospital, kim treh ban pdiang, halor ka nongrim jong ka jingtieng ia ka khlam Covid.
Halor ka jingjia ia ka longkmie ha Mawtawar,ngi sngewthuh ba u myntri ka tnat ka koit ka khiah, ula pan jingshai hana na ka Ganesh Das hospital; hynrei kaba lyngngoh, ka long ba u pan jingshai nalade hi, namar ba u dei ma u, u khlieh jong ka health department  (namar ba ynda jubab ha iing dorbar ha ki bnai ban sa wan,un nym jubab u doktor ba peit ia ka Lawmali, hynrei, un hap jubab u myntri ka koit ka khiah), katba ia kato ka longkmie, kaba na Bhoi, ngim tip satia, la ka la don ne em ka jingtohkit bad lada jia ba ka la don, kaei ka jinglap jong kata ka jing tohkit bad kan jin da la bha shibun eh ban ia tip paidbah.
Ka jingjia ia kato ka longkmie shibnai mynshwa, ka la dei ban pyn kyndit bynriew ia ka sorkar Jylla, ba kan long kaba la pynkhreh ia ki jaka sumar pang jongka, ba kin nym don kiba kum kine ki jingjia ba sngewsih; hynrei imat, kim pat ia kynmaw satia ban leh eiei bad mynta, ka la wan jia biang, kaba kum kane ka jingjia ba sngewsih ha ka sien kaba ar bad ngim tip, la ngi la long ne em, kiba la pynkhreh nangne shakhmat, ba kan nym mih shuh ka jingjia kaba sngewsih, ha ka sien kaba lai, kaba saw.
Lyngba kane ka jingjia, ka wan ruh ka mat ban iakren, halor ka jingleh meng bad shim kabu jong ki hospital jong ki riew shimet, ha kine ki sngi, ha kaba ki jied ia ki nongpang, tang ia kiba ki imon bad kiba rben pla bad lada ki iohi, ba ki dei kiba duk ba toi, kumta kin nym ai jaka satia ba kin leit shah sumar bad kitei ki jing shisha, ki paw lyngba ki ar tylli ki jingjia ia ka longkmie na Bhoi bad sa ha kane ka sien, ia kaba na Mawtawar.
Ka sorkar jylla, lyngba ka tnat jong ka koit ka khiah, ka la dei ban pynmih noh ia ka menu jong kitei ki hospital, kumba long ha ki dukan sha, ne ki hotel, ba ki nong leit shah sumar, kin sngewthuh ia kiei ki jingai jingsumar jong kitei ki hospital bad ki dor ki mur jongki, namar ba kan nym poi sha ka iap ka duh bad ka leit behram, ban siew ia ka bai hospital.
Shillong: Hadien ka jingthwet kaba jur, mynta ka janmiet ka kynhun jong ki pulit ha ryngkat bad ka tnad jong ka koit ka khiah, ki la iohkem noh ia u Toda Mawthoh na Rynjah, hadien ba u la phet na ka containment area jong ka don Nongshiliang, Malki.
Hadien ba katto katne ngut ki briew ki la iohi ia ka iaid ka ieng jong u, ki la pyntip mardor sha ka Health department bad la ioh ba kem ia u bad la ialam ia u sha Youth hostel ba un shong ha ka quarantine.
La iathuh ruh ba ia une u samla la pynngat ha ki kyndon jong ka aiñ.
Shillong: Ka Deputy Commissioner jong ka East Khasi Hills District ka kong Matsiewdor W Nongbri, haba iakren bad ki lad pathai khubor, ka la ong ba na ka liang ka ophis trei kam jong ka, kam don kano kano ka jingtip ba haduh 39 ngut ki briew ki la leit sha ka jingiathoh shongkurim ha Greenwood Resort, Assam.
Ha ba pynshai halor kane ka bynta ka kong Matsiewdor ka la ong ba kam ka don kano kano ka jingbakla, ha kaba iadei bad ka jingai pass kali ia ki briew kiba leit ban shim bynta ha ka jingkhawai iathoh shongkurim kaba la long ha Greenwood Resort, Assam namar ba ka ophis treikam jong ka DC, ka la ai tang 5 tylli ki pass ia ki briew ba kin leit khawai shongkurim, hynrei kim don jingtip eiei ba kin leit haduh 39 ngut.
Na ka liang ka Deputy Commissioner jong ka East Khasi Hills District, ka la iathuh ba mynta ka sngi kan sa ujor ejahar sa ia ki 4 ngut ki briew kiba la leit ban shim bynta ha ka jingkhawai shong kurim ha Greenwood Resort.
Kum ban shu pynkynmaw ka Deputy Commissioner jong ka East Khasi Hills District, ka la dep ban ujor ejahar ia ki 35 ngut ki briew kiba la leit ban shim bynta ha ka jingkhawai shongkurim kaba la long ha Greenwood resort Assam bad mynta ka sngi kan sa ujor ejahar sa ia ki 4 ngut.
Kum ban shu pynkynmaw, ka sorkar jylla ka la bthah ia ka Deputy Commissioner jong ka East Khasi Hills District ba kan ujor ejahar ia ki 41 ngut ki briew ki ba la leit ban shim bynta ha ka jingiathoh shongkurim ha Greenwood Resort Assam.
Hynrei hadien ka jingtohkit ka ba bniah la lap ba ki don haduh 47 ngut kiba la leit shim bynta ha ka jingkhawai shongkurim ha Greenwood Resort kynthup ia ki 39 ngut na East Khasi Hills District bad 8 ngut na Ri Bhoi District.
Shillong: Ki nongialam shnong jong ka shnong Mawbah, mynta ka sngi ki la pynpaw ia ka jingdiaw mynsiem halor ka jingsuki jong ki briew ka tnad ka koit ka khiah ban leh ia ki test khamtam ia ki briew ki ba dei ki high risk contact bad ki primary contacts jong ki nongpang Covid.
Haba iakren bad ki lad pathai khubor, na ka liang u Secretary jong ka shnong Mawbah u bah Eris Thabah u la iathuh ba ka jingpynslem jong ki briew ka tnad ka koit ka khiah ban pynlong ia ki test ia ki briew ki ba dei ki high risk contact bad ki primary contact jong ki nongpang covid ka buh ia ki nongshong shnong ka shnong Mawbah ha ka jingsyier bad jingeh.
Haba pynshai halor kane ka jingkynnoh, u bah Eris u la iathuh ba ia ki high risk contact jong ka longkmie na Mawbah kaba la khlad na ka jingpang Covid dang dep leh test tang ia kito ki ba la leit ban synran ia ka sha Hospital, hynrei ia kiba don ha ing ki dang wan leh test mynta ka sngi, kata hadien ba la dap shitaiew ka jing khlad jong kane ka longkmie.
U la ong ruh ba na ka liang ki briew ka tnad ka koit ka khiah, ki la wan ban leh ia ki test mynta ka sngi, hynrei ka shimpor haduh shitaiew ban leh ia ki test, halor ba ki dei ki high risk contact jong ka nongpang covid.
U la iathuh ruh ba haba na ka liang ki bor shnong ki phone ia ki briew jong ka tnad ka koit ka khiah ba kin wan leh ia ki test ia ki high risk contact jong kane ka longkmie kaba la khlad na ka jingpang Covid na Mawbah; hynrei na ka liang ki briew ka tnad ka koit ka khiah ki la bthah ia ki bor shnong ka shnong Mawbah ba kin pynbiang ia ki kali bad wan ialam hi ia ki sha jaka test ban phah test ia ki.
U la iathuh ruh ba ha ka sngi ba khlad kane ka longkmie na Mawbah, ym shem la don mano mano na ki bor ba dei peit ban pyntip sha ka shnong ba kane ka longkmie ka khlad na ka jingpang Covid kaba la pynlong ia ki para marjan ba kin leit sngewlem ha kane ka ing; kumta na ka liang ka bor shnong ka la kyrpad ia sorkar ba kan pyntip ia ki shnong tang ia ki briew ba khlad khnang ban phikir ha kaba iadei bad Kane ka khlam.
Na ka liang ki bor shnong ka shnong Mawbah ki la buh ka jingkyrpad na ka sorkar ba kan shimkhia halor kane ka bynta bad ban pyn kloi ia ki jingtest khamtam ia ki High risk contact bad primary contact.
Nongpoh: Uwei u Pulit Langrut jong ka Meghlaya Police 1st Battalion, u la khlad noh mynta ka sngi hapoh ka Quarantine Centre, kaba don ha Mahatma Gandhi University Byrnihat ha 13mer Byrnihat, Ri Bhoi District.
Utei u Pulit uba la khlad noh mynta ka sngi, u dei uba la tip kyrteng kum u Ajay Baidya, 54 snem ka rta, ha kaba ka nongrim hi kaba la pynlong ia utei u Pulit ba un hap ban shong Quarantine haduh 14 sngi lynter, ka dei hadien ba u la iakynduh kam bad uwei na ki Pulit uba la ioh pang COVID-19 ha Ri Bhoi bad dei namarkata la pynshong ia u ha katei ka jaka shong jong kiba sah Quarantine.
La ioh jingtip ba utei um pat ioh ia ka khlam COVID-19, hynrei katei ka jingkhlad jong u, ka dei namar ba u la don jingshitom lypa ha u klongsnam bad ha katei ka por shwa ba un khlad u la prie da ka snam.
Ki para Pulit bad ki briew ka koit ka khiah, hadien ba ki la ioh jingtip halor katei ka jingshitom bad prie snam utei u Pulit, ki la leit mar mar sha katei ka jaka kaba u sah bad ki la pyrshang ruh ban sumar, hynrei utei u Pulit um shem la tip briew shuh bad tang katto katne por ki doctor ki la pynbna ia u ba u la khlad.
Ia katei ka metiap utei u Pulit, la rah noh sha Civil Hospital Nongpoh na ka bynta ban pyndep ia ka post mortem examination.
Shillong: U nongmihkhmat ka Mairang konstitwensi uba long ruh u lamphang ka ïingdorbar thawaiñ ka jylla, u bah Metbah Lyngdoh, mynta ka sngi u la buh ka jingkyrpad na ka sorkar Jylla ban buh noh ïa ka True Lab testing machine hapoh Mairang CHC.
Ïa kane ka jingkyrpad jong u sha ka sorkar, u bah Metbah u la thoh da ka shithi sha u Commissioner and Secretary ka tnat ka koit ka khiah, u Sampath Kumar.
Ha kane ka shithi, u Lamphang u la ong, n aka bynta ban ioh ia ki kaiphod kiba kham sted ha kaba iadei bad ka jingle test bad ki case Covid-19, ka long kaba donkam ban buh da ka True-Lab testing machine ha Mairang civil hospital.
Ha ka jingiakren bad u nongmihkhmat ka Mairang, u la pynsngew ba kane ka jingkyrpad ka jong u ka dei namar ka jinglynga jong kiba bun ki nongshong shnong katei ka thaiñ bad kumjuh ka dei kawei naka jingdonkam kaba kyrkieh khnang ban pynthikna ba ki kam kin long kiba iaid beit bad sted khlem kano kano ka jingdkoh.
Lah ban shu pynkynmaw, dang shen hi, ka sorkar ka la pyntip paidbah ba ha Mairang ruh ka ladon kawei ka case kata naka jingioh positive jong kawei ka longkmie kaba sah ha Rikhen.
Kane ka longkmie la pynthikna ba ka la ioh positive da ki doctor ka Robert Hospital Shillong hadien ka jingleit sumar ha ka katei ka jaka sumar.
Ka Rhea Chakravorty, kaba dei ka samla jong U  Sushant Singh Rajput, ka don ha ka jingshah tohkit, halor ka jing kynnoh ba ka sei tuh ia ka pisa kaba T.
15klur na ka account jong utei u aktor, uba dei u samla jongka.
Ka Enforcement Directorate (ED), ka dang tih bniah halor ka jing ujor jong u kpa jong U Sushant sha ki pulit ha ka sngi hat majai.
U KK Singh, u kpa U Sushant, u kynnoh ba ka don ka jingsei tuh ia ka pisa kaba T.
15klur na ka account jong U Sushant, da ka Rhea.
Ki pulit jong ka Bihar, ki la leit mynta ka sngi sha ka  Kotak Mahindra Bank ha Mumbai, ban peit bniah ia ka account jong U Sushant Singh Rajput.
La iathuh ba katei ka pisa, la sei noh bad thep sha lai tylli ki Bank Account, ha kaba la kynnoh ba ki dei ki account jong ka Rhea, u hynmen jongka bad ka kmie jongka.
La iathuh ba U Sushant bad ka Rhea, kiba don ka jing ia ieid samla, ki don ruh ha ka jing ia trei kam, ha kaba ki la ia bei pisa lang, ha kaba ka Rhea bad u hynmen jongka, U  Showik, ki dei ki director ha katei ka kompeni, katba kum ka jinglum jingtip jong ki pulit ka Mumbai.
Shillong: U Director ka tnad ka tnad ka koit ka khiah u Dr Aman War, u iathuh ba mynta ka sngi, 19 ngut ki briew kiba ioh jingpang covid bad kitei ki kynthup ia ki 13 ngut ki Shipai BSF bad 6 ngut ki riew paidbah.
Ha East Khasi Hills District, ki don 15ngut, kiba kynthup ia ki 13 ngut ki shipai BSF bad 2 ngut ki riewpaidbah.
Na West Jaintia Hills uwei, na South Garo Hills uwei bad uwei na West Garo Hills 2 ngut.
U Dr War u la iathuh ba ki 19 ngut kiba la test Covid positive ha East Khasi Hills District 13 ngut ki dei Shipai BSF, 2 ngut ki riew paidbah uwei u dei uba wan phai na Bihar, uwei u dei high risk contact jong u ba la test positive.
Na West Jaintia ki dei kiba wan phai na Assam, na South Garo Hills dei ba wan phai na Guwahati bad West Garo Hills ki dei kiba wan phai na Assam.
Haduh mynta ki briew ki ba don ia ka jingpang covid ki long 588 ngut, ha East Khasi Hills District 491 na kine 254 ki Shipai BSF, ki riewpaidbah 203 bad ki Armforces 34 ngut.
Ha RiBhoi 44 ngut, West Khasi Hills District 4 ngut, ha East Jaintia Hills 15 ha West Jaintia Hills 14 ngut ha West Garo Hills 15 ngut South West Garo Hills 4 ngut, South Garo Hills 1.
Ha ka jylla kiba la ioh jingkoit ba pura ki long 210 ngut kynthup ia ki 3 ngut ki ba la ioh jingkoit ba pura.
Ki sample ki ba la dep phah ban test 35,572 ki long negative 34,657 bad ki result ki ba dang ap ki long 112.
Shillong: U Ma Dawan Lyngdoh, MDC ka 10 Mynsngat Khanduli Constituency, u la pynpaw ka jingbitar halor ka jingbym tip ain ki nongialam ka Executive Committee, jong ka JHADC, hapoh ka jinglamkhmat jong u CEM T.
Shiwat, kane ka jingbymtip ain ki nonglamkhmat ka JHADC Jowai, ha kaba ki nonglamkhmat ka Executive Committee, kim bym bud ia ki ain/rules ha ka jingpyntreikam ia ka Iawmusiang, namar hadien ba ka North Eastern Council (N.
E.
C) Govt.
of India ka la lap ia ka jingleh stad ki nonglamkhmat ka council, da kaba pynkylla ia ka DPR jong ka iawmusiang, la hap pynsangeh shwa ia kane ka scheme haduh mynta da ki phew snem.
Ha kane ka nongrim kane ka EC kaba mynta hapoh ka jingialam u T.
Shiwat, ka la leh thurmur ia ki katto katne ki ain, kiba ka EC kam dei ban iait lait kum ka jingpyntip sha u Local MDC jong ka Constituency hadien ka jingsam ia ki jingtrei sha ki contractor.
Hynrei kane ka EC ka la leh lyndet ia u Local MDC da kaba leh sop sop ha shwa ban ai ia kine ki jingtrei, bad kaba sngewsih ka long ba kum u nongmihkhmat kane ka constituency, ia ki jingtrei hapoh ka constituency la dep ban ai ha ka 27tarik Naitung 2020, hynrei na ka liang jong utei u MDC, u iathuh ba um ioh kano kano ka jingtip halor kane na ka ophis.
Kane ka jingbymtip ain ka EC ka lah ban ktah wat ia kane ka SAG Scheme ruh kumba jia ia ka iawmusiang, Jowai; namar ka jingbym iaid beit iaid ryntih ka jingtrei bad ka jingbym bud katkum ki kyndon kiba ka sorkar India, ka la ai sha ka council.
La iathuh ba ka scheme kaba la ai mynta sha ka constituency na ka Special Assistance Grant (SAG) ka long T.
38,00,000/- bad kaba la dep ban submit kumba la ioh copy na ka Chief Engineer sa T.
12,00,000 kaba ka EC kam pat khot tender haduh mynta.
Ia kane ka 38, 00,000/- la sam sha ki 8 tylli ki shnong kumne harum:-.
U Donald Trump, President jong ka United States, mynta ka sngi, ula pynpaw ia ka jingkwah jongu, ban buhteng shwa ia ka elekshon ban jied ia U President jong ka Ri America, kaba dei ban long mynta u snem, da kaba pyni, ba ka lah ban wn rah ia ka jing leh thok ia ka elekshon.
Ha ka jingthoh jongu, ha ka twitter mynta ka sngi, U Trump, u ong ba ka snem 2020, ka dei ka snem ka bym iahap satia bad ka snem ka ban mih ka jing leh thok ha ka jing ialeh elekshon bad kan dei ka snem, ka ban wan rah ia ka jinglehrain kaba khraw ia ka USA.
Dei ban buhteng shwa ia ka elekshon, haduh ba ki paidbah, kin ioh lad ban da pyrkhat bad thep vote, da ka jingshngain bad jing sngew thikna.
Ka jingkren jong U Trump, kam iahap satia, na kaei kaba la dep thoh ha ka riti synshar jong ka Ri America, ba dei ban pynlong elekshon shisien saw snem.
Ka khubor, kaba mih ha ka 24tarik Naitung 2020, la iohi, ia ka jingkyrpad ka sorkar Meghalaya, da u symbud myntri rangbah ba don burom, Bah Prestone Tynsong, ia ki nongshong shnong ka Jylla baroh, ban duwai na ka bynta ki nongtrei ka koit ka khiah, ha kaba ialeh pyrshah ia ka khlam Covid 19.
Kane ka long kaba dei eh bad kaba donkam eh, U Blei ruh u kwah ia kane, ka Baibl ka kren ia kane ka jingshisha.
II Ki Khronikl 6:28-40, 7:13-16.
Ka jing kylli hangne, kumno ban duwai, haba la khang ia ki iingmane.
Ka khlam Covid 19, kam pat wan ha Meghalaya, wat tang ha Assam ruh, kam pat wan ia ka iingmane la khang.
Kyrmen u symbud myntri rangbah, ba don burom, un batai khyndiat ia kane.
Hato U Blei, u sngewbha ban khang ia ki iingmane?.
Shillong: Hadien ba la shem ba la don ba ioh ia u khñiang jingpang COVID-19 bad ba ki don ki high risk contact ha ki bynta jong ka Nongrim Hills, na ka liang ka ophis jong ka District Magistrate, ka la pynbna ba ia kawei ka ïing ‘House No C/D-015’ kaba don hajan ka Full Gospel Fellowship Church, Central Nongrim Hills kum ka containment area hadien ba ki la don ki high risk bad ki low risk contact kiba la iakynduh bad iwei iba pang COVID-19.
Ka jingpynlong ia katei ka jaka kum ka containment area kadei halor ka jingdonkam ban leh ia ka contact tracing, ka quarantine, ban tes bad ban pynkhuid ia kitei ki bynta jong ka jaka.
Kumta ka ophis jong ka District Magistrate ka la pynmih hukum ba ki briew kiba sah ha kitei ki bynta jong ka jaka ba kim dei bam mih shabar, ban pynlong kano kano ka jingkhawai ne jingleh sngewbha, ban plie ia ki dukan, ban plie kino kino ki jaka ai jinghikai.
Kane ka rai kan nym treikam ia ki nongtrei ka koit ka khiah, ki nongtrei municipal, ki Press ba kynthup ia ka Electronics & Print Media, ki petrol pump bad ki kali kit gas.
Ka jing pynkhreh ban buh maw nongrim ia ka jingtei ia ka temple ha Ayodhya, ka la nang iaid shakhmat, ha shwa jong katei ka sngi kaba kongsan bha, ka ban long ha ka 5tarik Nailar 2020, ha kaba yn plie da U Narendra Modi, myntri rangbah duh ka Ri.
Hynrei mynta ka sngi, la iathuh ba uwei u lyngdoh niam jong katei ka temple ha Ayodhya, ula ioh pang khlam covid 19 bad ha ryngkat jongu, ki don 16 ngut ki pulit, kiba pahara ia u, kiba la ioh lem ia katei ka jingpang khlam.
U Pradeep Das, u dei u  ‘shishya’ jong ka Acharya Satendra Das bad u dei uwei na ki lyngdoh niam, uba ju lehniam thikna bha, ha katei ka temple ha Ayodhya.
U Das, u don mynta ha ka jingshong kyrpang ba marwei bad  kam dei tang katta, hynrei ka don ruh ka jingma ba ki nongthoh kotkhubor, kiba ia kynduh ia u, hynnin ka sngi, ki lah ban ia bit jingpang lang.
Ka tnat ka koit ka khiah jong ka sorkar UP, ka iathuh ba ki don 66 ngut kiba ioh pang khlam covid ha Ayodhya, tang hynnin ka sngi.
Kiba la mih na ki jaka sumar bapher ha katei ka district, ki long 605 ngut bad kiba dang shah sumar, ki long 375 ngut bad kiba iap, ki long 13 ngut.
Ka jingsheptieng bad Ka jingduh jingkyrmen Ka don beit ha u Wei pa u Wei u Briew hynrei to kynmaw kawei ba ngi don kata ka jingkyrmen ha ka kti ka ba khuid Ka jong u Blei bad ngim dei ban tieng ngim dei ban duh jingkyrmen wat lada Ka ri jong ngi bad ka pyrthei baroh kawei Ka dap tang ka jing eh ruh ngim dei ban duh noh ia kata ka jingkyrmen hynrei ngi dei ban ia tur shaphang ban jop ia kine ki jing eh ki jing jynjar ki ba ngi ia kynduh bad Ka jing jop Ka don ha ka jing ngeit Ka jong phi ban bud bad ban kohnguh ia kata ka Ka jing hukum Ka tnat Ka koit Ka khiah jong Ka sorkar bad Ka jing ngeit Ka jong phi sha Ka Mon Ka jong u Blei kumta ngin jop ia kine kiei kiei baroh ki ba ngi la ia kynduh khublei shibun da ka jing ngeit Ka jong phi Ka jong nga u Blei un ai ia ka jing jop Ka ba khraw….
Shillong:U Myntri ba dei peit ia ka tnad ka Koit ka Khiah, u Bah AL Hek, ha ryngkat u Director ka tnad ka koit ka khiah u Dr Aman War bad u MLA & MDC ka Nongkrem Constituency, u Bah Lambor Malngiang uba dei ruh u Chairman ka State Planning Board ka Sorkar Jylla, ki la leit ha ka jaka ba la pynhap  Containment Zone ha shnong Laitkor ban leit jurip bniah bad ai mynsiem ia ki paidbah nongshong ba kin iakhun ia ka jingpang COVID-19 da ka jingsngewthuh bad jingshemphang.
Ki la don 6 ngut ki nongshong shnong kane ka shnong kiba la ngat ha ka jingpang COVID-19, ha ka sngi Ba-ar bad ki jaka ha kane ka shnong ki la shah pynhap kum ki Containment Zone khnang ba kin lah ban iada na ka  jing saphriang kane ka khlam kaba la nangkiew ha ka Jylla khamtam ha nongbah Shillong.
U Bah Hek, haba ai jingkren ha kane ka sngi u la ong ba ka ba donkam mynta ban iakhun pyrshah ia ka khlam ka long ban pyrkhat  ialade bad ia kiwei ruh bad ha kum kane ka por ka donkam ban iakhun ia kane ka jingpang ym dei da ka jingtiengm hynrei da ka jingsngewthuh bad jingshemphang.
“Ngi donkam ban bud pyrkhing ia ki kyndon ban deng mask, sait kti bad pynjngai iwei na iwei pat.
Ngi donkam ban burom iwei ia iwei bad u Blei u iarap ia kiba iarap ialade" ong U bah Hek.
Na ka liang u Dr Aman Warr, u la ong, “Man ka sngi ngi mih sha khmat ban leit pynshai sha ki paidbah ha ki jaka ba don kiba la ïoh ia ka jingpang COVID-19 ryngkat u Myntri.
Ngi la kren ba ki paidbah kim dei ban pynkhuslai jingmut bad tieng tang shu tip ba don ba ïoh jingpang COVID-19 hynrei dei ban pyrkhat da ka jingsngewthuh kumno ban iada.
Ngi hap shim ia kane ka jingpang COVID-19 kum ka jingpang baiongkhlieh bad lada ngi tieng ka mut ngi la rem lypa ha ka jingïaleh jong ngi pyrshah ia kane ka khlam".
U bah Lambor Malngiang haba kren kum u MLA u la pynpaw ba kum u nongmihkhmat, u don ka jingkitkhlieh ban iarap ia ki longïing kiba hap shong quarantine na ka daw ba ki la ia kynduh ia kine kiba la ïoh pang COVID-19.
U la kyntu ia ka tnad ka koit ka khiah ban pynkloi ia ki report jong kiba la dep shim nongmuna.
“Kan bha shibun lada test naphang ia ki nongshong shnong ha kane ka shnong, khnang ban pynthikna ia ka jingpang COVID-19", la kyntu u Bah Lambor Malngiang.
Kiwei kiba la ia donlang ha ka jingialang ki kynthup ia u Bah L Arun Mawrie, Chairman ka Laitkor Dorbar Pyllun, uba la pyniaid ia ka jingialang, u Bah Peter T Passah, BDO ka Mylliem Block, u Dr B Syiem, In-charge PHC Smit, u OC ka Madanriting PS, ki nongtrei ASHA bad Aganwadi lem kiwei kiwei.
Jowai:Ka longkmie ba armet ka ba la leit sha District Hospital, Ialong ha ka sngi Sunday na ka bynta ban leit kha khyllung hynrei la lap ruh ba ka don ia u khniang jingpang Covid19 hadien ba la dep leh ia ka test.
Kane ka longkmie ka la kha ia ki khun kynthei synrap mynhynne por shiteng synnia.
Ki bor pyniaid ia katei ka jaka ai jingsumar ki la iathuh ba ka jingpeit ia ki nongpang OPD ynkhang noh shwa katba ia ki nongpang kiba la don lypa hapoh ka Hospital ka jingsumar kan iai bteng.
Ki Doctor ki Nurse bad ki staff kiba peit bad sumar ia katei ka longkmie, ki hap ban leh quarantine ialade bad ban bud ia ki kyndon ba ka sorkar ka la bthah.
Shillong: Mynta ka sngi ha ka por kumba 5 baje ei ei mynstep ki nongshong shnong jong ka dong Nongshiliang ki la ioh kem ia uwei u briew u ba la prong jubor ha kawei ka iing bad ka la don ka jingkynnoh ruh ba u la ktah kti ia ka trai ïing kaba dei ka kynthei briew.
Ha kane ka jingiohbat ia une u briew kala don ka jingshoh jingdat na ki paidbah kiba la bitar shla ïa kane ka jingleh jong une u riewsniew bad la the ruh ia u ha u nar ba un lait ban phet bad ha ka juh ka por la pyntip sha ki pulit.
Mar ia ioh ia kane ka jingtip na ka liang jong ki pulit ka Nongthymmai kila leit sha katei ka jaka bad kila shimti ia u na ka kti jong ki paidbah bad la registar mukotduma pyrshah ia utei u runar.
U Superintendent of Police jong ka Shillong City, u Bah Vivek Syiem u la iathuh  “Ka dei ka jingshisha ba ka shnong Nongshiliang ka la ioh bat ia utei u briew u ba la tip kyrteng kum u Derik Dkhar bad u la prong tuh ha kawei ka iing bad na ka liang jong ki pulit kila kem ia u bad registar mukotduma pyrshah ia u bad hs kajuh ka por la lap ba u la rah lng bd ka wait.
"Na ka liang jong u SP ka Shillong City u la ai khublei ia ka shnong kaba la ioh ban bat ia ki nongleh kam runar, hynrei ha ka juh ka por u la kyntu ruh ym tang ia katei ka shnong, hynrei ia baroh ba kin nym shim ia ka ain ha ka kti namar lada don kano kano ka jingjia ka jingeh kan poi sha ka shnong.
Ha ka juh ka por na ka liang jong u SP u la kyntu ba ym dei ruh ban pynsaphriang ia ki video bad ki dur kiba la ring ha kum kine ki jingjia, ha ka juh ka por la ban jur biang ba ki shnong ki thaw haba ki ioh ban bat ia ki nongleh kam sniew kim dei ban shah ban shim ia ka ain ha kti ki dei ban pyntip mar mar sha ki pulit haba don kino kino jingjia.
Ka police department kadei ban register case ruh namar ba u suba nongtuh u la shah pynsaw ha ki briew ba kem ia u bad dei ban tohkit balei ki slem ban pyntip pulit,bad nangno ki iohbor ban shoh pynmynsaw ia u haba ka ain hi ka ong ba ngim lah ban bat iaka ain hakti mamar ki don ki nongbat ain,.
Shillong: U myntri ba dei peit ia ki tnad ka koit ka khiah, u bah Alexander L Hek, u iathuh ba mynta ka sngi, ki don 5 ngut ki briew kiba la test Covid positive; kata 2 ngut ki dei ki shipai na East Khasi Hills District 2 ngut na West Garo Hills District bad uwei u dei na RiBhoi.
U bah Hek u la iathuh ba haduh mynta ki briew  ki ba don ia Kane ka jingpang ki long 572 ngut, ki Shipai BSF ki don 246 ngut  ki riew paidbah 291 ngut bad ki Armforces 35 ngut, ki briew ba la ioh jingkoit pura ki long 207 ngut bad kiba la khlad na ka jingpang Covid -19 ki long 5 ngut.
Na ka liang u Director ka tnad ka koit ka khiah, u Dr War u la iathuh ba haduh mynta ki sample kiba ladep ban phah test ki long 35,198 tylli, k ba long negative ki long 34,239 bad ki result ki ba dap ap ki long 175,kata 150 ha Pasture institute bad 60 ha Tura, katba ki jingtest kaba ju leh ha NEIGRIHMS hospital ki dang pynsangeh shuwa shipor, namar ba ki dang pynkhuid ia kane ka Hospital.
Khnang ban teh lakam ia ka jingpur ka khlam COVID 19, ka Join Committee on Village Covid 19 Management, Mynso A & Mynso-B, ka la buh katto katne ki kyndon, kiba long kumne harum:-1) Ban khang shwa shipor ia ka iew Pyngkat, tad haduh ban pyntip da kumwei pat2) Haba don ba iap briew, la kyrpad ia kiba ha iling ba kin sngewbha ban ym pynshong sngi, hynrei ban tep / thang mar mar ia ka met ha ka Sngi ba bud.
3) La mana ba yn ym Shah ia kiba nabar shnong ban wan ontep haba don ba iap, lait tang ia kito ki ba don jingiadei kaba jan bha bad u/ka nongiap.
4) La Mana ruh ia ki paid nongshong shnong baroh ba kim dei satia ban leit ontep briew sha kiwei pat ki shnong, lait satang lada don ba iap kiba iajan bha.
Lada don Kum kine ki khep dei ban pyntip lypa sha ki nongialam shnong, shwa ban leit.
5) Haba don ba iap briew, yn ym Shah satia ban iashong slem ha iing iap briew, khnang ba yn lah ban bud ia ki kyndon ba la buh da ka sorkar, kata ban don ha iing iap briew ym palat ia ka 20 ngut nalor ki trai iing.
6) Baroh kiba wan ha iing iap briew, yn thoh ia ki kyrteng bad mobile number jong ki ha ka Register bala pynkhreh da ka Committee.
Na ka bynta ki dukan ;-7) La bthah ia baroh ki trai dukan ba ki dei ban bud ia kine ki kyndon kumne harum :-a) Baroh ki dukan Kim bit ban Shah ia ki nongthied ban rung hapoh dukan ha ka juh ka por palat ia ka 2 ngut.
b) Ki trai dukan Kim dei ban Shah lane die tiar ha ki khynnah, lane ha ki nongthied kiba rung khlem Deng Mask.
c) Ki trai dukan ki dei ban buh habar dukan ia ka Hand Sanitizer lane ia ka um bad ka Handwash khnang ba ki nongthied kin sait kti shwa ban rung shapoh dukan.
d) Ki trai dukan ki dei ban buh kawei ka Register bad u khulom.
khnang ba baroh kiba rung hapoh dukan khamtam ia kiba nabar shnong, kin ioh ban thoh ia ka kyrteng bad mobile number jong ki.
e) Ia ki dukan kiba pynkhein ia kine ki kyndon, yn khang shi syndon.
8) La Mana bad khang pyrshah ba ym bit satia ban pynlong ia kino kino ki jingkhawai, lane kino kino ki kynja tamasa bad jingialum paidbah.
Na ka bynta ki Kali kamai:-9) Ki Driver Kali kamai Kim dei satia ban kit passenger palat ia ka Capacity kumba la buh da ka sorkar.
10) Ki Driver kali kamai ki dei ban husiar ban kit ia ki passenger ki bym ithuh, kham tam ia kito ki bym dei satia na kine ki thain jong ngi.
11) La Mana ia ki Rawon ba nabar shnong ba kin sngewbha ban ym wan khwai ha ki wah ba hap hapoh u pud ka Shnong Mynso12) Ka Committee ka kyrpad ia baroh ba phin sngewbha ban ia trei lang khnang ba ka jingiakhun pyrshah ia kane ka khlam kan poi sha ka jingjop.
Khublei shibunSd/Shri Arnesson SyntemSecretaryJoin Committee onVillage Covid 19Management, MynsoSd/Shri Elington SungohChairmanJoin Committee onVillage Covid 19Management, MynsoKa long kaba bha shibun ba ka Shnong Mynso Pyllun ka la lah ban pynbeit kyrpang kum kane ka jingiada ban ia khun pyrshah ia ka Khlam C19.
Nangiaid shaprhang.
Ka polisi thymmai ka thmu ban ioh jinghikai baroh naduh ka pre-school haduh ka secondary ryngkat 100 % GER ha ki kam skul shuwa u snem 2030Ka NEP 2020 kan wanrah ia ka jingleitphai 2 klur ki khynnah kiba la ieh noh ia ka jingpuleKa curriculum ba thymmai kaba 5+3+3+4 school ha kaba yn don 12 snem ka jingpule ha ki skul bad 3 snem ka Anganwadi/ Pre-schoolYn ban bha ha ka Foundational Literacy bad Numeracy, yn ym don ka jingiapher tyngeh hapdeng ki jingpule, ka extracurricular, vocational ha ki skul; yn sdang ia ka Vocational Education naduh klas 6 bad ki InternshipYn ai jinghikai haduh klas 5 ha ki ktien tynraiYn wanrah jingkylla ha ka rukam ai assessment ha kaba yn don 360 degree Holistic Progress Card, ka jingbuddien ia ka jingpule ki khynnahYn kyntiew ka GER ha ka higher education sha ka 50 % shuwa u 2035; yn wanrah sa 3.
5 klur ki seat ha ka higher educationYn don ka jinglaitluid ha ki subject ha ka Higher EducationYn don ka jingrung jingmih kaba bun lad lyngba ki certificate ai jingbitYn sdang ia ka Academic Bank of Credits ban plie lad ia ka Transfer of CreditsYn sdang ia ka National Research Foundation khnang ban ioh ia ka jingwad bniahKa regulation kaba duna hynrei kaba skhem, yn don tang kawei ka regulator kaban don saw bynta na ka bynta ki kam bapher bapherYn weng noh ia ka Affiliation System hapoh 15 snem ban wan ki kyrdan jinglong shimet ki kolejKa NEP 2020 ka pynshlur ia ka jingpyndonkam ia ak teknoloji, yn sdang ia kaNational Educational Technology ForumNEP 2020 ka ban jur halor ka jingsdang ia ka Gender Inclusion Fund, Ki Special Education Zone na ka bynta ki kynhun ba shem jingehKa polisi thymmai ka kyntiew ia ka jingnang bun ki ktien ha ki skul bad ka HE; Yn sdang ia ka National Institute na ka bynta ka Pali, Persian bad Prakrit , Indian Institute of Translation and InterpretationKa kynhun myntri, sorkar pdeng ba la ialam da u Myntri Rangbah duh ka ri, u Narendra Modi mynta ka sngi ka la ai jingmynjur ia ka National Education Policy 2020 kaba plie lad ia ka jingwanrah ia ki jingkylla kiba iadei bad ki skul bad ki skulbah.
Kane ka dei ka education polisi kaba nyngkong ha ka spah snem kaba 21 bad ka wan ha ka jaka jong ka National Policy on Education (NPE), 1986 kaba la don mynta la 34 snem.
Da kaba buh nongrim ha ka jingioh lad, ka jingryntih, ka jingbha, ka jingduna dor bad ka jingbahkhlieh, kane ka polisi ka iadei bad ka 2030 Agenda for Sustainable Development bad ka thmu ban pynkylla ia ka India sha ka ri kaba shemphang da kaba pynthikna ka jingioh jinghikai kaba pura, kaba laitluid, kaba bun bynta bad kaba iadei bad ki jingdonkam ha kine kip or mynta bad ka don ruh ka thong ban plie lad ia ki jingnang jingstad jong man u khynnah pule.
Ki phang ba kongsanKa jinghikai ha ki skulKa jingpynthikna ba baroh ki ioh lad ban ioh jingpuleKa NEP 2020 ka ban jur ha ka jingpynthikna ba baroh ki ioh lad ban ioh jingpule ha baroh ki kyrdan – pre – school haduh secondary.
Ka jingpynbiang ia ki jingdonkam, ki jaka pule kiba lah ban wanrah biang ia kito kiba la iehnoh shiteng por ia ka jingpule, ka jingbuddien ia ki jingpule jong ki khynnah, ka jingplielad ia ki rukom bapher bapher ban ioh jingnang jingstad, ka jingshim bynta ki counselor ne ki social-worker kiba la tbit ha ki skul, ka jingailad ban pule ha klas 3,5 bad 8 lyngba ka NIOS bad ki State Open School, ki prokram secondary education kiba iaryngkat bad ka klas 10 bad 12, ki vocational course, adult literacy bad ki prokram ba pynriewspah ia ka jingim ki briew ki dei katto katne ki jingaijingmut halor ki lad ban urlong ia kane.
Kumba 2 klur ki khynnah kiba la ieh noh shiteng por ia ka jingpule kin wanphai biang hapoh ka NEP 2020.
Ka jingsumar ia ki khynnah rit bad ka jinghikai kaba thymmaiDa kaba ban jur halor ka jingsumar ia ki khynnah rit bad ka jingai jingstad, yn kylliang noh ia ka rukom ai jinghikai 10+2 da ka rukom ai jinghikai 5+3+3+4 kaba iadei bad ki rta 3-8, 8-11, 11-14, bad 14-18.
Kane kan wanrah ia kito kiba don ha ka rta 3-6 snem hapoh ka jingai jinghikai ha ki skul namar la ithuh ha kylleng ka pyrthei ba kane ka dei ka por kaba kongsan na ka bynta ka jingnang jingsta jong ki khynnah rit.
Kane ka rukom ba thymmai kan don 12 snem ka jinghikai ha skul bad 3 snem ka Anganwadi/ pre schooling.
Ka NCERT kan wanrah ia ka National Curricular and Pedagogical Framework for Early Childhood Care and Education (NCPFECCE) na ka bynta ki khynnah haduh 8 snem ka rta.
Ia ka ECCE yn ai lyngba ki jaka ai jinghikai kaba la pynkhlain ba kynthup ruh ia ki Anganwadis bad ki pre-school kiba don ia ki nonghikai bad ki nongtrei Anganwadi kiba la ioh jinghikai ha kane ka kam.
Ka jingsaindur bad ka jingpyntreikam ia ka ECCE yn leh da ki tnat HRD, Women & Child Development (WCD), Health & Family Welfare (HFW) bad Tribal Affairs.
Ka jingioh ia ka Foundational Literacy bad NumeracyDa kaba ithuh ia ka Foundational Literacy bad Numeracy kum ki jingdonkam kiba kyrpang shuwa ban ioh jinghikai, ka NEP 2020 ka ong ba dei ban seng ia ka National Mission on Foundational Literacy and Numeracy da ka MHRD.
Ki jylla kin pynkhreh ia ka rukom pyntreikam khnang ba baroh kin ioh ia ka foundational literacy bad numeracy ha baroh ki skul primary shuwa ba kin poi ha klas 3 shuwa u snem 2025.
Yn wanrah ruh ia ka National Book Promotion Policy.
Ki jingpynkylla ha ka school curricula bad pedagogyKa school curricula bad pedagogy kan thew ia ka jingkiew pura jong ki shahhikai da ka pynkup bor ia kid a ki jingnang jingstad kiba iadei bad u span snem ba 21, ka jingpynduna ia ki jingpule ban kyntiew ia ka jingpule tynrai, ka jingpyrkhat kaba iar bad ka jingban jur ha ka experiential learning.
Ki khynnah pule kin ioh jinglaitluid ha ki subject ba ki kwah ban pule.
Yn ym don ka jingiapher tyngeh hapdeng ka arts bad science, ki kam curricular bad extra-curricular, ka jingpule vocational ne academic.
Yn sdang ia ka vocational education ha ki skul naduh klas 6 bad kane kan kynthup ia ki internship.
Ka NCERT kan wanrah ia ka National Curricular Framework for School Education, NCFSE 2020-21.
Ka jingnang bun tylli ki ktien bad ka bor jong ka ktienKa polisi ka la ban jur halor ka jingpyndonkam ia ka ktien tynrai ban ai jinghikai haduh klas 5 bad ka ong ruh ba ia kane dei ban leh haduh klas 8 lada lah.
Yn tyrwa ban ai jinghikai ha ka Sanskrit ha baroh ki kyrdan jong ki skul bad ka higher education kum ka lad ia ki khynnah ba kynthup ruh ia ka formula ban don 3 tylli ki ktien.
Yn don lad ruh ban pule ia kiwei kiwei ki ktien bad jingthoh tynrai ka India.
Yn ym ban ia ki khynnah ba ki dei ban pule kyrpang ia kano kano ka ktien.
Ki khynnah kin iashim bynta ha ki projek halor ka ‘The Languages of India’, hapdeng ka klas 6 bad 8 katkum ka prokram ‘Ek Bharat Shrestha Bharat’.
Yn ai lad ruh ban pule katto katne ki ktien jong kiwei ki ri ha ka kyrdan secondary.
Yn ai jinghikai halor ka Indian Sign Language (ISL) ha kylleng ka ri bad ka ki jinghikai ban pyndonkam da ki khynnah ba don jingduna iohsngew.
Ki jingkylla ha ka AssessmentKa NEP 2020 ka thew ban kylla na ka summative assessment sha ka formative assessment, kaba buh nongrih ha ka jinglah ki khynnah, kaba kyntiew ia ka jingnang bad kaba test ia ki jingnang kum ka analysis, ka jingshemphang bad ka jingsngewthuh ia ki jinghikai.
Baroh ki khynnah kin shong exam ha ki klas 3, 5 bad 8 ban pynlong da ki bor ba dei peit.
Ki exam na ka bynta ki klas 10 bad 12 yn dang bteng hynrei yn pynkylla ia kine khnang ba ki khynnah kin ioh ka jingnang jingstad kaba pura.
Yn sdang ia ka National Assessment Centre, PARAKH (Performance Assessment, Review, and Analysis of Knowledge for Holistic Development) kaba thymmai.
Ka jingai jinghikai kaba ryntih bad kaba kynthup lang ia barohKa NEP 2020 ka don ka thong ba yn ym don uno uno u khynnah u bym ioh lad ban ioh jingnang jingstad namar ki jingeh ki bapher bapher.
Yn ban bha ha ki kynhun kiba shem jingeh.
Kane ka kynthup ia ka jingsdang ia ka Gender Inclusion Fund bad ki Special Education Zone na ka bynta ki jaka bad ki kynhun kiba shem jingeh.
Ki khynnah kiba don jingduna dkhot met kin ioh lad ban iashim bynta ha ki skul naduh ka jingsdang ia ka jinghikai haduh ka higher education, da ka jingkyrshan jong ki nonghikai kiba lah ioh jinghikai halor ki jingduna dkhot met bapher bapher, ki resource centre, ki jaka sah, ki mar ai jingsumar, ki tiar teknoloji bad kiwei kiwei ki jingkyrshan katkum ki jingdonkam jong ki.
Yn pynshlur ia man ka jylla / distrik ba kin sdang ia ki “Bal Bhavan" kum ki bording school ha ka por mynsngi, ba kin iashim bynta ha ki kam ba iadei bad ka jingsaindur, ka jingiohkam bad ka jinglehkai.
Ia ki jingdon jingem ha ki skul lah ban pyndomkam ei kum ki Samajik Chetna Kendra.
Ka jingai kam ia ki nonghikaiYn thung ia ki nonghikai ha ka rukom kaba shai.
Ka jingkiew kyrdan kan long kat kum ka rukom trei jong ki ha kaba yn don ruh ka bynta ban peit ia kane na ka peor sha ka por bad ka jinglah jong ki ba kin long ki nongpyniaid ne ki nonghikai jong kiwei pat ki nonghikai.
Yn sdang ia ka National Professional Standards for Teachers (NPST) da ka National Council for Teacher Education shuwa u snem 2022 ha ka jingiatrei lang bad ka NCERT, ki SCERT ki nonghikai bad ki kynhun shemphang na ki jaka bapher bapher.
Ka jingpyniaid ia ki skulIa ki skul lah ban kyllum lang ha ki complex ne ki cluster ban yn pyniadi ia ki ha kane ka rukom ban pynthikna ka jingpynbiang ki jingdonkam jong ki kum ki library bad ki nonghikai kiba tbit.
Ka jingpeit ia ka standard bad ka accreditationKa NEP 2020 ka thmu ban don ki rukom ba shai bad kiba kyrpang ba ka bynta ki polisi, ki regulation, ki jingpyniadi bad ki kam ba iadei bad ka jinai jingpule.
Ki Jylla/UT kin sdang ia ki State School Standards Authority (SSSA) kiba laitluid.
Yn pyndonkam ia ka jingpyntip hi ia baroh ki jingdonkam bad ki jingtip kumba la kdew ha ka SSSA na ka bynta ka jingbahkhlieh.
Ka SCERT kan sdang ia ka School Quality Assessment and Accreditation Framework (SQAAF) lyngba ka jingiakren bad kito kiba iadon bynta ha kane ka kam.
Higher EducationKa jingkyntiew GER sha ka 50 % shuwa u snem 2035Ka NEP 2020 ka don ka tnong ban kyntiew ia ka Gross Enrolment Ratio ha ka higher education ba kynthup ruh ia ka vocational education na ka 26.
3% (2018) sha ka 50% shuwa u snem 2035.
Yn wanrah sa 3.
5 klur ki seat thymmai ha ki jaka pule Higher education.
Ka jinghikai kaba pura bad kaba bun byntaKa polisi ka don ka thong ban don ka undergraduate education kaba iar, kaba bun bynta kaba don ka jingpule kaba laitluid, kaba saindur, ka jingpynioh ia ki subject ka jingpyniasoh ia ka vocational education bad ka jingrung jingmih kaba bun lad ha ryngkat ki certificate ai jingbit.
Ka UG education ka lah ban long kaba 3 ne 4 snem ha kaba yn don bun ki lad ban mih bad ki certificate ba biang ha kane ka por.
Kum ban shu kdew, ka certificate hadien u snem nyngkong, ka Adanced Diploma hadien 2 snem, ka Bachelor’s degree hadien 3 snem bad ka Bachelor’s bad Research hadien 4 snemYn sdang ruh ia ka Academic Bank of Credit ban buh ia ki academic credit ba ioh na ki HEi bapher bapher khnang ban lah ban rah ia kine ban ban niew ia ki ha ka degree ba ioh khatduh.
Yn sdang ia ki Multidisciplinary Education and Research University (MERU), kiban iakot kyrdan bad ki IIT, IIM kum ki dak ka jinghikai ba bun bynta ha kylleng ka ri.
Yn sdang ia ka National Research Foundation kaban peit ia jingwanrah ia ka rukom pule ba buh nongrih ha ka jingwad bniah ha ka higher education.
RegulationYn sdang ia ka Higher Education Commission of India (HECI) kaban peit lut ia ki kam ba iadei bad ka higher education, lait na ka medical bad legal education.
Ka HECI kan don saw bynta – National Higher Education Regulatory Council (NHERC) na ka bynta ka regulation, General Education Council (GEC ) na ka bynta ka standard, Higher Education Grants Council (HEGC) na ka bynta ka jingbei tyngka bad ka National Accreditation Council( NAC) na ka bynta ka accreditation.
Ka HECI kan treikam lyngba ka teknoloji bad kan don ka bor ban pynshitopm ia ki HEI ki bym bat ia ki kyndon.
Ki HEI ba pyniaid da ka sorkar ne ki kynhun shimet kin pyniaid ha kajuh ka rukom na ka bynta ka regulation, accreditation bad ki standard.
Ka jingsaindur ia ki jaka puleIa ki jaka pule Higher education yn pynkylla sha ki jaka ba heh, kiba bun bynta kiba ai jinghikai kaba baing kaba wad bniah ba kaba iadei bad ka imlang sahlang.
Ka rukom ithuh ia ki university kan plie lad ia ki jaka pule kiba ithuh kum ki Research-intensive University ne ki Teaching-intensive Universities bad ki Autonomous degree-granting Colleges.
Yn weng noh ia ka affiliation ki kolej ha ki kyrdan bapher bapher hapoh ka 15 snem bad yn sdang ia ka rukom ai kyrdan ha kaba iadei bad ka jinglaitluid ia ki kolej.
Hadien katto katne por, la thmu ba man ka kolej kan kiew kyrdan sha ka Autonomous degree-granting College, ne ka constituent college jong kano kano ka university.
Ka jingai mynsiem bad ki nonghikai ba tbitKa NEP ka ai jingmut ban ai mynsiem, ban pyni ka jingshitrhem, bad ka jinglah ki nonghikai kaba dei ban kdew shai, kaba laitluid, ka jingpynrung kam kaba khuid, ka jinglaitluid ban saindur ia ka jingpule/ jinghikai, ka jingai jingmyntoi ia kiba tbit, ka jingiaid sha ka kyrdan nongialam ki jaka pule.
Ki nonghikai ki bym lah ban pyndep katkum ki kyndon kin hap ban ai jubab.
Ka Kyrdan Pule ki nonghikaiYn sa wanrah ia ka National Curriculum Framework for Teacher Education, NCFTE 2021, kaba thymmai da ka NCTE ha ka jingiakren bad ka NCERT.
Hapoh u snem 2030, ka kyrdan pule ba duna eh jong ki nonghikai kan long 4 snem ryngkat ka B.
Ed.
degree.
Yn pynshitom tyngeh ia kito ki Teacher Education Institutions (TEI) bym leh bha.
Mentoring MissionYn wanrah ia ka National Mission for Mentoring ka ban don ki riewsan/nonghikai ba la shongthait ba tbit- kynthup ia kito kiba lah ban hikai ha ki ktien jong ka ri- kiba mynjur ban ai jinghikai sha ki nonghikai jong ki university/college.
Ka jingbei tyngka ia ki samla puleYn shim ia ki sienjam ban ai jingmyntoi ia ki samla pule kiba pass bha kiba dei na ka SC, ST, OBC, bad kiwei ki SEDG.
Yn pyniar ia ka The National Scholarship Portal ban kyrshan, ban kyntiew bad ban buddien ia ka jingiaid shaphang ki samla pule kiba ioh ia scholarship.
Yn pynshlur ia ki HEI shimet ban ai kham bun ki free ship bad scholarship sha ki samla pule jong ki.
Ka Open & Distance LearningIa kane yn pyniar khnang ba kan lah ban leh ia ka bynta ba kongsan ban kyntiew ia ka GER.
Ki lad kum ki jingpule online bad ki jaka buh ia ki jingtip ha ka rukom digital, ka jingbei tyngka ia ki kam wad bniah, ka jingkyntiew ia ki kam jong ki samla pule, ka jingithuh katkum ka jingleh bha jong ki MOOC bad kiwei kiwei kaba yn shim ban pynthikna ba ka iaryngkat bad ki prokram ai jinghikai ba tbit.
Ka jingpule Online bad Digital:La kynthup ia ki jingai jingmut ban kyntiew ia ka jingpule online ba iadei bad ka jingkiew ba dang shen ha ka jingpang khlam khnang ban pynthikna ka jingpynkhreh da kiwei kiwei ki lad jong ka jingpule kaba biang haba ka rukom pule kaba ju don baroh shi katta hapdeng ki khynnah bad nonghikai kam lah ban long.
Yn sa wanrah ia ka unit kaba dei peit ia kane ka kam ban pynbit pynbiang ia ki jingdonkam ba iadei bad ka digital ha ka MHRD ban peit ia ki jingdonkam jong ka e-education ha skul bad ha ki jingpule ba kham shajrong.
Ka teknoloji ha ka pule puthiYn thaw ia ka kynhun laitluid, ka National Educational Technology Forum (NETF), ban ai ka rynsan na ka bynta ka jingiasam ei ia ki buit halor ka jingpyndonkam ia ka teknoloji ban kyntiew ia ka jingpule, ka jingpynshongdor, ka jingsaindur, ka jingpyniaid.
Yn sa ialeh ban pyniasoh ha ka rukom kaba dei ia ka teknoloji sha baroh ki kyrdan jong ka jingpule khnang ban kyntiew ia ki rukom hikai, ka jingkyntiew ia ki nonghikai, ka jingpynlah ban pyndonkam ia kane ka rukom pule na ka bynta ki kynhun kiba duna ka ioh ka kot bad ban pyniaid beit iaid rynth ia ki jing thmu ba iadei bad ka pule puthi.
Ka jingkyntiew ia ki ktien jong ka riBan pynthikna ka jingpynneh pynsah, ka jingkiew, bad ka jingkongsan jong baroh ki ktien jong ka ri, ka NEP ka la ai jingmut ban wanrah ia ka Indian Institute of Translation and Interpretation (IITI), National Institute (or Institutes) na ka bynta ka Pali, Persian bad Prakrit, ban pynkhlain ia ka Sanskrit bad baroh ki language department ha ki HEI, bad ka jingpyndonkam ia ka ktien tynrai (mother tongue) kum ka lad ai jinghikai ha kiba bun ki prokram jong ka HEI.
Ka jingpynlong international ia ka pule puthi kan long lyngba ka jingiatreilang ki institution bad ka jingiakylliang hapdeng ki samla pule bad ki nonghikai bad ka jingailad ban rung ki Skul bah ba pawnam ka pyrthei ban plie ia ki jaka pule ha ka ri jong ngi.
Professional EducationBaroh ki professional education kin long shi bynta ba kongsan jong ka rukom pule kiba shajrong.
Ki technical university kiba don marwei, ki university ba iadei bad ka jingpule health Science, ki university ba iadei bad ka jingpule ha ka ain bad ka rep ka riang bad kiwei kiwei kin buh thong ban long ki jaka pule ba don ia ki jingpule bapher bapher.
Adult EducationKane ka Policy ka thmu ban kot 100% ka jingdon ki samla kiba nang ba stad.
Ka jingbei tyngka ha ka pule puthiKa Sorkar Pdeng bad Sorkar Jylla kin iatreilang ban kyntiew ka jingbei tyngka ki kynhun shimet ha ka liang ka pule puthi kan kot 6% jong ka GDP.
Ki jingiakren bym pat ju jia mynshuwaLa thaw ia ka NEP 2020 hadien ka rukom iakren ka bym pat ju jia ne don mynshuwa ba kynthup jan palat 2 lak ki jingai jingmut na ki 2.
5 lak ki Gram Panchayat, 6600 tylli ki Block, 6000 tylli ki ULB, 676 tylli ki District.
Ka MHRD ka la sdang ia ka jingiatreilang, ka jingkynthup lang baroh, bad ka jingiashim bynta ha ka kam Iaphylliew jingmut naduh u bnai Kyllalyngkot 2015.
Ha u bnai Jymmang 2016, ka ‘Committee for Evolution of the New Education Policy’ hapoh ka jingialam u Late T.
S.
R.
Subramanian, Cabinet Secretary barim, ka la aiti ia ka kaiphod jong ka.
Da kaba pynshong nongrim halor kane, ka Tnat ka la pynkhreh ia ka ‘Some Inputs for the Draft National Education Policy, 2016’.
Ha u bnai Jylliew 2017 la thung ia ka ‘Committee for the Draft National Education Policy’ hapoh ka jingialam u scientist ba pawkhmat ba la ioh ruh ia ka khusnam Padma Vibhushan, Dr.
K.
Kasturirangan, kaba lah aiti ia ka Draft National Education Policy, 2019 sha u Myntri ba don buromba dei khmih ia ka Tnat Human Resource Development ha ka 31 tarik Jymmang, 2019.
Ia ka Draft National Education Policy 2019 la buh (upload) ha ka website jong ka MHRD bad ka portal ‘MyGov Innovate’ kaba pan jingmut na ki briew kiba don bynta ha kane ka kam, ba kynthup ruh ia ki paidbah.
(PIB Shillong).
Shillong: U myntri ba dei peit ia ka tnad ka koit ka khiah, u bah Alexander L Hek, u iathuh ba na ka liang ka sorkar kan pan ia ka jingpynshai (show Cause notice) na ki nongpyniaid jong ka Ganesh Das Hospital, halor ka jingjia myn hynnin ka miet, kaba la poi haduh u pud ba kawei ka longkmie kaba dei na Mawlai Mawtawar ka la duh ei ia la i khun.
Na ka liang u Myntri tnad ka koit ka khiah, u la pynshai ba ka jingbym treh jong ka Ganesh Das Hospital ban pdiang ia kane ka longkmie na Mawlai Mawtawar, ka dei namar ba ha Ganesh Das hospital ka duna ki jingthiah ha Isolation ward bad namar ba kane ka longkmie ka dei kaba wan na Containment area kumta kim lah ban pdiang, namar ba ka lah ban buh ia ka jingma ia kiwei pat ki ba wan phah sumar ha kane ka hospital.
Kum ban shu pynkynmaw myn hynnin ka sngi ka 28 tarik u Naitung 2020 ha ka por kum ba 7:30 janmiet, iwei i khyllung i la khlad noh ha kpoh jong ka kmie ha Ganesh Das Hospital.
Na ka liang kiba ha ing jong kane ka long kmie kaba dei na ka Shnong Mawlai Mawtawar, ki la kynnoh ba ka jingkhlad jong ine I khyllung ka dei na ka jingpynslem jong kane ka Hospital ban ai jingsumar.
La iathuh ba naduh mynstep kane ka Hospital ka la kyntait ban ai jingsumar ia kane ka longkmie, namar ba ka wan na ka Shnong kaba hap ha ka Containment area,hynrei ynda janmiet da ka jingwan tuklar jong ki HYC, kane ka Hospital ka la pdiang ban sumar ia kane ka longkmie, hynrei ha ka por 7:30 i khun jong kane ka longkmie i la khlad noh.
Na ka liang u bah Hek, u la iathuh ruh ba mynta ka sngi ki la dep ban pynlong ia ka jingialang bad ki nongialam Shnong ka shnong Mawtawar lem bad ki nongpyniaid ka Ganesh Das Hospital ban iakren sngewthuh halor kane ka jingjia.
U Dr War u Director ka tnad ka koit ka khiah, u la iathuh ba ka don ka jingduna ha ki katto katne ki bynta na ka liang ka Hospital, hynrei ban lait na kum kine ki jingjia ka sorkar ka la ai jingbit ban pynbun shuh shuh ia ki jingthiah ha isolation ward, ha kane ka hospital na ka bynta ki long kmie kiba wan na ki jaka ki ba hap ha containment area ban wan ban kha khyllung ha kane ka hospital.
Na ka liang u symbud myntri rangbah ka jylla u bah Prestone Tynsong, u la maham ia baroh ki hospital kiba don ha Ka jylla ba kim dei ban kyntait ban ai jingsumar ia kino ki no ki nongpang khamtam ia kiba wan na ki jaka ba hap ha Containment area.
Ym dei tang  ba duna khyndiat khynsoit hnrei namar ba dei jong ka Sorkar bad ba bun ki nongpang dei kiba duk bad nongkyndong ta ka daw  shah shim kabu bad shah khniot  bein kai ki ba shah sumar Bapli.
Katta ruh ngim don jinglehrain,jin lada ym don lei sa ki Seng Sngewlem kiban Tuklar tip shaei shuh kan poi ka Ri Jongngi??????.
Ka sorkar ka dei ban siew sha ka longkmie na mawtawar namar ka jingkhlad I khyllung ha kpoh ka kmie ka dei ka jingpynslem ban Sunar iaka,bad namar baka sorkar kam shym la pynbiang iaki jingdonkam ka hospital,kadei ka hok jong ka longkmie ban ioh iaka jingsiew babiang.
Ki jingialehkai kilan met bad ki jingialehkai  Yoga, kin plie naduh ka 5tarik Nailar 2020 bad ka korphiw miet ruh, kan kut noh, ong ka tnat kam poh iing ka sorkar India bad katei ka dei halor ka jing pyllait noh ia ki jingteh kyndon, da ka sorkar India.
La bthah ruh ba ki skul, kin dang khang, haduh ka 31tarik Nailar 2020, ong shuh katei ka hukum, ba la pynmih mynta ka sngi.
Ka tnat kam poh iing, ka pyntip, ba kane ka jing pynjynsur ha kane ka kynti, ka long ban ailad ba ki kam ki jam, kin nang iaid shakhmat, naduh ka 1tarik Nailar 2020.
Nalor ka jingweng ia ka korphiw miet, la shah ia ki jaka hikai yoga bad ki jaka ialehkai gym, ba kin plie naduh ka 5tarik Nailar 2020, tangba ka tnat kam poh iing, kan pynmih da ki kyndon kiba batai ia kitei ki jaka ialehkai, lane ki  Standard Operating Procedure (SOP).
Na ka bynta ki skul bad kiwei ki jaka hikai, la pyntip, ba kitei kin dang khang, haduh ka 31tarik Nailar 2020.
Ki ban dang khang ha u bnai Nailar 2020.
Metro rail servicesCinema hallsSwimming poolsEntertainment parksTheatresBars, auditoriums, assembly halls and similar places.
Social/ political/ sports/ entertainment/ academic/ cultural/ religious functions and other large congregations.
Ka sorkar India, ka la mynjur mynta ka sngi, ia ka ain jong ka pule puthi, ba thymmai ha ka Ri lane ka New Education Policy (NEP) bad katei ka ain, ka kren shai ba nangne shakhmat, baroh ki skul, kin pule ia ka ktien kmie lane ka ktien thain, kum ka thymmei jong ka jingpule, haduh ka Class ha baroh ki skul.
La rai ruh ban pynkylla kyrteng ia katei ka tnat na ka Human Resource Development (HRD) sha ka tnat Education.
Yn pyndonkam ruh ia ka  e-courses ha phra tylli ki ktien thain bad kan nym long shuh tang ia ka ktien Hindi bad ka ktien Englsih.
Katei ka ain thymmai, ka rai ruh ba ka hok ban leit skul, ka dei ban long haduh 18 snem ka rta, na kaba long mynta, haduh 14 snem ka rta bad ka ain ka bthah ruh ban hikai ban thoh bad pule ia baroh ha shwa u snem 2025 bad ban pyntrei kam pura ia ki jingai jinghikai ha ki kyrdan  pre-primary.
Katei ka ain ka thmu ban weng noh ia ka ain leit pule, kaba mynta, kaba long 10 + 2, hynrei kan kylla sha ka  5+3+3+4 bad kito kiba don ha ka rta kaba  3-8 kin don ha ka kyrdan jong ka jingsdang pule bad thoh, nangta 8-11, kin don ha ka jing pynkhreh ban leit skul, 11 haduh 14 snem kin leit sha ki  middle school bad 14-18 sha ki secondary level.
Kane ka ain kaba mynta, ka dei kaba thaw thymmai, hadien 34 snem jong ka ain pule puthi ha ka Ri.
La rai ruh ban thaw ia ka  Higher Education Council of India (HECI), ha kaba kan dei tang ma ka, ka ban peit ia baroh ka rukom pule ha katei ka kyrdan bad kumjuh ia ka jingtbit jong ki nonghikai.
Katei ka ain, ka plie lad ruh ia kito kiba pynkhreh ia ka Under Graduate, ba kin pule na ka bynta 3 haduh 4 snem, nangta kiba pynkhreh ia ka Post Graduate, ba kin pyntbit ialade na ka bynta shisnem haduh 2 snem bad yn pynduh noh ia ka MPhil, hynrei yn plie beit da ka san snem Bachelor ban ia ryngkat kyrdan bad ka  Masters Degree.
Shillong: Ka jing ia kynduh ka sorkar Jylla, mynta  ka sngi, ka la rai ban nym pynjlan ia ka pakhang shnong, ha ka nongbah Shillong, ong U Conrad Sangma, myntri rangbah ka Jylla, ha ka peij jongu, ha ka facebook.
Shillong: U symbud myntri Rangbah ka jylla u bah Prestone Tynsong u la pynshai ba ki truck kiba wan na Assam sha ka thain ShiliangUm ban kit jhur kiba la ioh bat da ki sengbhalang myn hynnin ka sngi, ki dei ki ba la ioh jingbit.
Haba iakren bad ki lad pathai khubor u bah Prestone u la iathuh ba kine ki truck ki dei ki ba la ioh jingbit namar ba ki dei ki ba wan kit ia ki jhur na kane ka jylla bad kane ka hap ha ki essential commodities.
U la pynshai ruh ba kine ki truck, kiba la ioh jingbit shuwa ban rung ha kane ka jylla ki hap ban bud ia ki kyndon jong ka tnad ka koit ka khiahm ha kaba la shah ba kin wan tang 2 ngut bad ruh la ai da ka kot ba ki lah ban leit tang ha kato ka jaka kaba ki donkam ban leit.
U la iathuh ruh ba ha shuwa ban rung ha ka jylla ia u nongniah bad u nongbud jong kine ki truck ladep ban leh ia ka jingtest khnang ban pynthikna ba ki long kiba lait na ka jingpang.
Halor ka jingwan tuid ki mynder bad ka suk ka saiñ ha ri lum Garo.
Shillong, Jylliew 22: Ka Kynhun Liang Pyrshah ka Meghalaya People’s Front (MPF) kaba la ithuh da u Lamphang jongka Ïing Dorbar Thawaiñ jongka jylla Meghalaya, ka la ai jingthoh ne shihi mynta ka sngi sha utei u Lamphang u A.
T Mondal na ka bynta ban khot ia ka jingiashong dorbar ba kyrpang (Special Session) jong ki MLA ban iakren halor ki mat kiba donkam bha kiba ktah ia ka jylla mynta.
Kitei ki mat ba donkam bha ki dei halor ka jingthut ka shongsuk shongsaiñ ha ri lum Garo bad kumjuh ruh halor ka jingwan tuid jong ki mynder ri bad ki bar jylla sha kane ka jylla Meghalaya bad da kiei ki lad ki lynti yn pyntreikam ban teh lakam ia kine ki ar tylli ki mat.
Haba iakren bad u Working President ka UDP bad uba dei ruh u nongpathai khubor jongka MPF u bah Paul Lyngdoh, MLA jong ka Shillong West Constituency, u la iathuh.
“Ïa kane ka jingthoh ne shithi la phah sha u Lamphang ka Ïing Dorbar Thawaiñ ka jylla mynta hi ka sngi, da kaba la ai kopi ruh sha u Myntri Rangbah ka jylla u Dr Mukul Sangma".
U la ong " Ka daw ba ka MPF ka shim khia ia kane ka kam bad dawa na u Lamphang ban khot ia ka Dorbar ba kyrpang ka dei halor ka nongrim ba katba nang mih ki sngi ka jinglong ka shongsuk shongsaiñ ha ri lum Garo ka la dang iai ima ima bad kaba lah ban jia ruh ka jingjia ba sngewsih ha kano ma kano ka por.
Nalor kane ka jingwan tuid ki mynder ri bad ki bar jylla sha kane ka jylla Meghalaya ruh ka la nang jur nangjur katba ym pat don ki kyndon aiñ ban teh lakam ia ki".
Kumta halor kane, na ka liang u bah Paul u la pynpaw ba ka MPF ka dawa jur ba ka dei ban don ka dorbar ba kyrpang jong ki MLA ban iakren beit halor kitei ki ar tylli ki mat kiba ktah ia ka jylla, namar lada shah tyllep ha kiwei ki jaidbynriew bad mynder ka jingma ka ap ia ka jylla bad lada ka shongsuk shongsaiñ kam don, ka roi ka par bad ka ioh ka kot ruh kan hiar.
Kumta shwa ba kitei ki jingjia kin jia ha kane ka jylla, donkam ia ki nongmihkhmat paidbah ban iakren bad iamir jingmut ban thaw ki lad ki lynti kumno ban wanrah ia ki aiñ ban teh lakam bad wanrah ruh ia ka shongsuk shongsaiñ ha ka jylla, pynkut u bah Paul.
- Mawphor 23 July, 2013.
Dawa pynshitom ka CSWO ia ki doktor ba otsher ia ki khynnah ritNongsain Hima 09 Risaw (October) 2013Shillong, Risaw 08 – Ka seng Civil Society Women’s Organisation (CSWO) ka la pynpaw ia ka jingsngew kyndit kaba khraw halor ka jingotsher ia katto katne ngut ki khynnah rit ha North East Indira Gandhi Regional Institute of Health bad Medical Sciences (NEIG RIHMS) kaba don ha Mawdiangdiang, Shillong ha ka 6 tarik mynta u bnai.
Ka President ka CSWO, ka Kong Agnes Kharshiiing ka la kynnoh ba ia kine ki khynnah rit ba la wanrah na kawei ka jaka ri khunswet ha Laban ba la tip kum ka ‘ Meherba Orphanage’ la otsher ha NEIGRIHMS khlem ka jingtip kiba haiing hasem jong ki.
Ka la ong, katba la lah ban sngewthuh, kine ki khynnah rit kiba dei tang ki khynnah nongkyndong ki long kumba 10 lane 11 ngut bad ki dei ruh kiba dang hapdeng 9 bad 15 snem ka rta.
“Kaba kham sngew kyndit ka long ba wat hadien ba la leit rah ia kitei ki khynnah rit ha NEIGRIHMS na ka bynta ban otsher, ym shym la pynrung kyrteng satia ia ki ha kane ka hospital.
Wat haba ki nos ki la pyrshang ban shim kyrteng ha ka por ba la leit rah sha ka kamram ban otsher, na ka liang u Dr.
Yunus um shym la shah satia bad u la kam ba ki dei ki nongpang kiba hap hapoh ka jingpeit jong u," la ong ka Kong Agnes.
Shuh shuh, ka Kong Agnes ka la ong ba kumba ju long ka rukom, ki nongpang kiba ju leit ban shah sumar ha NEIGRIHMS ki ju hap ban pynrung kyrteng ia lade ha Medical Record Department (MRD) Register na ka bynta ban tip ia ki kyrteng bad ki jaka shong jaka sah jong ki bad ka jingpynrung kyrteng ka dei ruh ban long sa ha In Patient Register.
Namarkata, ka CSWO ka la kynnoh ba ka jingotsher ia ki khynnah ha katei ka hospital khlem da iaid katkum ki kyndon ba la buh ka long ka kaba beaiñ haduh katta katta.
Ka la dawa ruh ban pynshitom ia ki doktor kiba la leh ia kane ka kam.
Halor katei kajuh ka jingjia ka kot khubor Shillong Times kaba mih ha ka Sngi Balang (Wednesday), October 9th, 2013, ka ong kumne:Probe ordered into circumcision of minors at NEIGRIHMS.
13 inmates of Meherbaan Orphanage made to undergo operationSHILLONG: The East Khasi Hills District Administration had ordered a magisterial probe headed by ADM DM Wahlang to go into the details of a reported incident where several minor boys who are inmates of the Meherbaan Orphanage in Laban area of the city were taken to NEIGRIHMS for circumcision, a customary practice under the Islamic laws.
According to Wahlang, the nature and details of the case is yet to be ascertained as the parents of some of the children, hailing from Ri Bhoi district, are yet to reach the city.
“The parents will arrive in the city on Wednesday and based on their statements, we would be able to ascertain whether it was a case of forced circumcision or not," he added.
There are reports that the names of the children were not registered at NEIGRIHMS prior to the circumcision.
As many as 13 boys, between the age of 9 and 15 years, allegedly underwent the procedure.
Nga ju poi pyrkhat ha lade, hato ngi ju pyrkhat mo ia ka imlang sahlang? Haba sdang une u snem 2020, ngi ju khmih lynti ba kan bha kan miat, hynrei, kumba don ba ong “Mut ia kaba bha, pyn khreh pat ia kaba sniew (Apot)".
Mangi hi, ngi dei ban bah khlieh ia kaei kaba jia mynta.
Te hangno kein ngi bakla? Kumba long mynta, ka pyrthei ka la sdang ring, namar ka jingmih bad ka jing ioh ka la dkoh noh.
Hapdeng kane ka jing leit shong shnong ki briew ha ki jaka ba la mang U Nongbuh, ban sah tang ki mrad kum ki khlaw, ki btap, ia kane pat la pyn duh bad pyn julor da u briew, tang ban seng ia ki karkhana, ki hotel, ki jaka ia khalai, ban lum ban ioh pisa.
Kane hi ka la pyn jaboh bad pyn jot ia ka mariang bad vban ai lad ia ki khniang jingpang kiba har rukom kin shong kin sah noh bad u briew bad ia ka mariang lah pyn jakhlia.
Mynta pat, poi sha ka ‘MASK’ lane ka jingiada ia ka durkhmat.
Nga iohi ba ka don ka jing kylla haba ka sorkar ka pynbna lyngba ki shnong ki thaw ban pyn donkam ia kine ki mask, khnang ban iarap ban nym pur kane ka khniang jingpang COVID-19.
Hynrei, kumba ka jingong ka don, ba u briew u dei hi u mrad uba don ka jing sngewthuh bad ka jingtip.
Kane baroh ka la kylla namar ngi long kiba mynthi.
Ngim suitniew ia kaei kaba ka sorkar ka ong na ka bynta ka jingbha jong ngi hi.
Bad hapdeng kane ka khlam, ka jing ia kynad hapdeng ka sorkar bad ki liang pyrshah kam kut.
Hynrei dei ha kum kane ka por ba ngi donkam ka jingiatreilang ban teh lakam ia ka jingpur jong kane ka khlam.
Hooid, ki dorbar shnong bapher bapher bad ki nongiarap jong ki ki la pyrshang katba lah ban iarap ban pyn sngewthuh ia ki briew shaphang kane ka jingpang bad kumno ban kiar na ka.
Hynrei, ngi ki nongshong shnong ngim don mynsiem pat ban iarap lang kum ha kane ka por ban long adkar ia ki jing bthah jong ka shnong.
Nga ialade nga sah ha Laitkor, ha kaba mynta hi ka long ka jaka ‘CONTAINMENT ZONE’ lane ka jaka kaba don ka jingkhang ban iad pathar.
Hynrei wat la katta ruh, ki nongshong shnong kumba nga lah iohi, kim suitniew ia kane ka Ain, bad kane hi ka pyndier pat ia ka por ban plie ia kane ka containment zone namar kane kan khang lad ia ka kamai kajih jong kiba bun kiba shong ha kane ka shnong kiba im ja kpoh da ka ba bylla sngi.
Peit ia ka ri New Zealand bad Taiwan, kumno ba kine ki ri ki ia leh ban tem ia une u khniang jingpang (COVID) uba ngim lah ban iohi, tad haduh ba ngin da ioh ia ka dawai ban iada bad ban pynjem.
To long kiba adkar, ban kohnguh ia kaei kaba ka sorkar ka bthah.
Katkum u Doktor Michael.
T.
Austerholm, u Director jong ka Centre for Infectious Disease, u ong ba ngi dei ban long kiba adkar ban bud ia ki jing bthah bad ki kyndon jong ka Sorkar ban iada na kane ka jingpang kum ka mask ban iada ia ka durkhmat, ka jing pyn ia jngai iwei na iwei (physical distancing) bad ban sait ia ki kti (sanitizing) ha man la ka teng.
Kine hi kin iarap ban tem ia ka jing pur une u khniang jingpang COVID-19.
Ka KSU Mairang circle ka pynpaw ka jing sngew bitar halor ka jing shah ktah kti i khynnah kynthei jong ngi ha u riew shim kabu khlem da kheiñ shuh iaka rain ka rem wat ban leh ïaki kam bymman pyrshah ïaki khynnah.
Ka Seng ka pynrem jur ïaka tei ka jing leh u ne u Doctor,kum ki paidbah ngi ju shaniah ba kum ki doctor ki dei ki nong pynkoit pynkhiah iangi hynrei phewse kum u ne ruh u don u ba pynjah burom bad duh jing sha niah,ngi kum ka seng ngin ym ailad da lei lei kum ki ne ki jing jia ki ba ju jia barabor ba kin ioh ksoh haka imlang sahlang,ka sexual harrastment iaki kynthei khynnah ka dei ka kam jong u riew bym man iakaba ka imlang sahlang kam lah ban pdiang lano lano ruh,ka seng ka lyngngoh khamtam ruh nalor ba u dei u bar jylla,hynrei u nud pat ban leh iakane ka kam sniew,kane ka dei ruh ka jing khein poh bad khein troin iaka jaitbynriew jongngi, khamtam iaka dong ka thain hi baroh kawei,donbok ba ka jing kloi ki pulit ka lah iada naka kti ki paidbah,jyn lada ngi kum ki dkhot jong ka seng ngin don hakato ka jaka bad ka por ba ka jia tip ka ei ka ban jia ia u ne u briew,kumta ngi ka seng ngi phah ruh ka kyrwoh sha ki paidbah ne kompani ne kynhun lane ki riew shimet ruh ba kim dei ban shlur ban wanrah nongtrei bar jylla la hakano kano ka kam ruh ia kaba ngi ki khasi ngi lah ban trei namar lada jia kum kine kiei kiei ki ba long kum ka jing thombor iangi khamtam iaki kynthei khynnah, ki ne ki ba wanrah nongtrei byrjylla kin hap shim hi ka jingkit khlieh.
Ngi kyntu ia ki paidbah ka thain khamtam ki kynthei khynnah ki dei ban long shlur ban mih shakhmat beit kum i ne i heprit ban ym ailad kum kine ki jing sniew kin don haka imlang sahlang.
Ngi kyntu ruh iaka ain ba kam dei ban ai jem ia kum kine ki riew bym man lada dei mano mano ruh ruh,dei ban ai ka jing pynshitom kaba tyngeh kat kum ki kyndon jong ka ain.
Shillong: Ki don sa lai ngut kiba ioh pang covid 19, hynnin ka sngi, haduh ka por 11 baje mynmiet bad kitei ki kynthup ia ar ngut ki shipai, ha East Khasi Hills bad uwei ha Ri Boi, uba wan phai na shabar ka Jylla.
Ki don ruh sa ar ngut kiba jem na katei ka jingpang, ha East Khasi Hills District.
Baroh kiba ioh pang haduh mynta, ki don 581 ngut, ha East Khasi Hills, ki don 479ngut, ki BSF 245 ngut, kiwei pat 202 ngut, ki shipai 34 ngut, nangta ha West Khasi Hills 4 ngut, ha Ri Bhoi District 53 ngut, West Jaintia Hills 13, East Jaintia Hills 15, South West Garo Hills 4, East Garo Hills 1, North Garo Hills 1.
Baroh kiba la jem na ka jingpang, ki long 196 ngut bad kiba iap, ki long 5 ngut.
Ki don sa  48,513 ngut kiba ioh pang covid 19 ha India, ha ki 24 kynta ba ladep bad mynta kiba ioh pang covid ki la poi sha ka 15 lak ngut ha ka Ri baroh kawei bad ki don sa  768 ngut kiba iap ha ki 24 kynta ba ladep, ong ka tnat ka koit ka khiah ka sorkar India.
Ha China, ki don sa 101 ngut kiba ioh pang coronavirus thymmai, ha ka 28tarik mynta u bnai bad ka dei ka sngi, kaba bun tam kiba ioh pang, hadien lai bnai eiei.
Shibun na kitei kiba ioh pang, ki dei na ka jylla, kaba shaphang sepngi, na  Xinjiang, ha kaba ki don 89 ngut kiba ioh pang na katei ka Jylla.
Hynnin ka sngi, ki don 1,600ngut kiba iap na ka jingpang khlam covid 19 ha United States bad ka dei ka sngi kaba bun tam kiba iap ha ka shisngi, hadien jong u bnai Jymmang 2020.
Haduh mynta, ki don 43lak ngut kiba ioh pang ha katei ka Ri bad sa 1.
5 lak kiba iap.
Shillong:Ka jingkhaii tuh ia ki masi ha kine ki sngi ka jur bha ha ki thain Jirang ban wan kit na Assam sha Meghalaya ha ka por mynmiet bad ka long ka jingma ia ki paidbah ka thain bad ka jylla namar ka jingpur stet ka khlam covid-19.
Hynrei ka long kaba lyngngoh ba ki bor ka ain kim shym la leh eiei ba tehlakam ia katei ka kam khaii tuh khamtam haba ka sorkar ka la pynjari da ka khangdam ha ka jylla ban iada ka jingsaphriang ka khlam coronavirus.
Ka khubor ba la ioh ka iathuh ba ki khar na Assam ki wanrah ia ki masi na ki lynti khlaw ban pynpoi sha Meghalaya ha ka por mynmiet bad nangtei ki kit pat da ki kali bolero pickup lyngba ka surok Mairang Rani Godown ban die ha Meghalaya bad Bangladesh.
La iathuh ba ki briew ba leh ia katei ka kam be-ain ki dei na ki thain Mairang bad Nangkhlaw ryngkat bad katto katne ngut ki briew na Jirang lem bad ki dkhar na Assam.
Lah ban pynpaw ki bor hima bad ki bor shnong ki dei ban peitngor bha ha kum kane ka por jong ka saw ka sian ban lait na ka jingma tang na bynta ka jingkwan myntoi shimet ban kamai spah khlem pyrkhat shuh ia ka iap im ki paidbah.
Shillong: U Director ka tnad ka koit ka khiah, u Dr Aman War u la iathuh ba lyngba ka jingpynjari ia ka jing pakhang Shnong ha nongbah Shillong, ki briew ka tnad ka koit ka khiah, mynta 2 sngi ki ladep ban test ia palat 1000 ngut ki briew ki ba sah ha ki jaka ba la pynhap ha ki containment area.
U Dr War u la iathuh ba ka jingwad bad test ia ki briew kiba iakynduh bad ki briew ba long positive ka dang iaid sha khmat, hynrei ki briew kiba bun eh ki ba donkam ban test ki dei  iakynduh ia kiba long Covid positive na Mawbah bad na uwei u batrei ha jaka sumar ia ki jingri u ba la test covid positive.
Na ka liang u Dr War u la ong ba ka rai ban pynjlan ia ka jingpakhang Shnong kan long hadien ka jingiamir jingmut halor ka jinglong jingman hadien ba la dep ban wad lut ia ki briew kiba iakynduh ia ki briew ba long covid positive.
Jowai:Ka dorbar Lyiur ka JHADC mynta ka sngi ka la monjur ia ka resolution kaba la wanrah da u Chief Executive Member (CEM) u ma Thombor Shiwat ha kaba iadei bad ka jingpynsangeh noh ia ka jingthung kam ha katei ka District Council.
La mynjur ia katei ka resolution ka la long hapdeng ka jingpyrshah jur na ka liang pyrshah ha kaba u ma Lakhon Biam u la pynpaw ba katei ka resolution kan pynduhlad ia ki samla kiba la nang ba la stad ban ioh rungkam ha ki tnad bapher bapher ka JHADC.
Naka liang ki MDC kiba don ha ka liang Synjar pat ki la pynpaw ba ka jingwanrah ia katei ka resolution kan iarap shibun ia ka District Council kaba ka jingdon ki nongtrei ki bun palat tad haduh ba ka jingsiew tulop ka la kot haduh kumba 7 klur tyngka ha ka shibnai shibnai.
Na ka liang u ma Thombor Shiwat u la kren shai ruh ba kane ka resolution kam mut ban behkam ia kiba la trei lypa hynrei na ka bynta kito kiba yn sa thung wat lada don kiba la shongthait ne kiba khlad noh.
Kumba long kane ka phang kadei ka jingiakren kaba na ka por sha ka por namar ka jingbun palat ki nongtrei (Over staff) kaba la ju paw ruh wat ha ka Report jong u Comptroller Audit General (CAG).
Mynta ka sngi ka la don ruh ki jingkylli kiba la wanrah da ka liang pyrshah ha ki kynta jong ka Questions and Replies jong ka dorbar.
Nongpoh: Uwei u nong niah jong kawei ka Tourist Taxi, uba la shah bynshet ba u dei ban leit buh sha iing ia kawei ka samla na ka shnong Mawkangi ha Ri Bhoi, ka samla kaba la ioh ia ka khlam COVID-19, namar utei u nongniah ia katei ka Tourist Taxi kaba khlem ioh number, u la leit ban buh ha ophis DC Nongpoh, ha ka jaka ba un leit buh ia ka sha ka iing jong katei ka samla kaba don ha shnong Mawkangi.
Katei ka samla kaba la ioh jingkoit na ka Khlam COVID-19, ka dei kaba la shah sumar ha NEIGHRIMS Shillong, ha kaba hadien ba katei ka samla ka la ioh jingkoit, ki bor sorkar ki la phah leit buh noh ia ka sha iing ha utei u nongniah jong katei ka Tourist Taxi, namar kiba haiing jong katei ka samla kim pat lah ban leitshaw ia ka, ba ki dang don hapoh ka Quarantine.
Haba iadei bad katei ka jingjia, ki nongialam ka RBYF Mawsyntai Circle, ia kaba la ialam da u Bah Neverlyne Nongphlang, ki la leit ban pan jingpynshai na u Dr.
M.
Mawrie, DMHO ka Ri Bhoi, hynrei na ka liang utei heh ka koit ka khiah ha Ri Bhoi, u la pynshai ia kitei ki nongialam ka RBYF ba um don jongtip eiei ruh em halor katei ka jingshah ieh shiteng lynti ia katei ka samla.
U Bah Neverlyne Nongphlang, u la ong ba halor katei ka jingshah ieh shiteng lynti ia katei ka samla, ka seng ka la ioh jingtip ha ka por 8 baje eiei mynmiet, ha kaba tang mar iatip halor katei ka jingjia, ki dkhot ka seng, ki la leit mar mar sha ophis ka DC ha Nongpoh bad ki la lap shisha ia katei ka samla.
U la iathuh ruh, ba ka seng ka la pyrshang ban kylli pyrthew na katei ka samla, hynrei namar ba ka dei ka briew kaba thlun ha ka rukom kren, kim da sngewthuh eh ia ka rukom kren jong ka bad kam shem la lah ban batai wat tang ia ka number jong katei ka kali kaba ka la shong.
U la ong ruh, ba katei ka samla ka la shu iathuh na ka jingong jong utei u nongniah jong katei ka Tourist Taxi, ha kaba u la bthah ia ka, ba kan leit ban kynduh ia uta u Bah Wel, khlem da iathuh ia ka jaid ka kynja jong uta u bah Wel ba kaba la pynsah umdum, ym tang ia katei ka samla, hynrei wat ia ki dkhot ka seng ruh kumjuh.
Kumta haba iadei bad katei ka jingjia bad khamtam eh hadien ba ki la leit ban kynduh iia u DMHO ka Ri Bhoi, ki la kyntu ia u ba u dei ban shimkhia bad ruh ban pynlong ia ka jingtohkit halor katei ka jingjia, namar ka dei ka jingjia kaba sniew na kiba sniew tam bad kiba ym lah ban pdiang ha ka imlang sahlang bad khamtam eh ha kaba kum kane ka por.
Ka la dawa ruh ia u DMHO ba u dei ban pyntip sha ka sorkar halor katei ka jingjia bad ban leh da kaba tyngeh pyrshah ia utei u nongniah taourist Taxi, namar ka jingieh ba shiteng lynti jong u bad ba kum kitei ki jait jingjia kim dei shuh ban dang iai jia nangne shakhmat.
Nongpoh: Wat la ki Pulit ka Ri Bhoi, ki la trei shitom ban pynlong ia ka jingtohkit na ka bynta ban iohkem ia ki runar kiba la donkti ha ka ban pyniap ia u Bah Klai Mukhim, hynrei kat haduh mynta ym pat lapdien satia ia ki runar kiba la donkti ban pyniap ia utei u rangbah uba sah ha Pahamrinai, Ri Bhoi.
Lah ruh ban kdew hangne, ba u Bah Klai Mukhim, u rangbah uba la jah na la iing naduh ka 9 tarik mynta u Bnai, hynrei ia ka metiap jong utei u rangbah kaba la lap mynha ka miet 24 tari mynta u Bnai na Wah Umpyrli Saiden, kata hadien ba ki runar kiba la donkti ha ka ban pyniap ia u, ki la thep lyngkuid hapoh ka byrni plastic, hadien ba ki la dep ban pynlaw lut ia ki jainphong jong uttei u rangbah.
Haba iadei bad katei ka jingjia, ki Pulit ki la dep ban rejister ha ka case pyniap briew bad ka jingtohkit na ka bynta ban iohkem ia ki runar kiba la donkti ha ka ban leh ia katei ka kam kan dang iaid shakhmat.
Nongpoh: Ka HYC Baridua Circle, ka la kyntu ia ka Deputy Commissioner ka Ri Bhoi, ba ka dei ban bthah ia baroh ki Petrol Pump bad kumjuh ruh ia ki Godown, kiba don ha ki thain Khanapara ha Ri Bhoi District, ban synreit um dawai sha baroh kitei ki Petrol Pump bad Godown kiba plie ha katei ka thain.
Haba pyntip sha ki lad pathaikhubor, u Bah John Nongrum, President ka HYC Baridua Circle, u la ong ba ka nongrim kaba la pynlong ia ka seng ba kan dawa na ka DC Ri Bhoi, ba ka dei ban phah synreit um dawai ha kitei ki jaka ba la kdew, ka dei namar hapoh kitei ki jaka, ka don ka jingiarung iamih da ki briew kiba nabar, kata lyngba ki nongniah bad nongbud jong ki trok kiba leit ban thep Umphiang bad kit mar na kitei ki jaka.
Na ka bynta ka jingshngain ia ki paidbah hapoh katei ka thain bad khamtam ia kito kiba sah marjan bad kitei ki jaka, ka seng ka kyntu ia ka DC ba kan leh noh mar mar bad kata ka long ban synreit um dawai ia baroh ki kyrpong jong ki Petrol Pump bad Godown, kumjuh ruh ia ki kali kiba leit ban wan sha kitei ki jaka.
Ka nongrim, kaba la pynlong ia ka seng ba kan buh ia katei ka jingdawa, ka dei hadien ba ki la ioh ia ka jingud na ki paidbah jong katei ka thain, kiba la tieng namar ba katei ka thain ka dei kaba don ha syndah eh bad ka Nongbah Guahati jong ka jylla Assam, u la bynrap.
Ki don sa 1,371 ngut kiba ioh pang  COVID19  hynnin ka sngi ha Assam bad baroh kiba ioh pang, ki la poi sha ka  34,947 ngut.
Na kitei kiba dang ioh thymmai, ka Kamrup Metro District, ka don 295 ngut bad ka Kamrup Rural District, ka don 221 ngut.
Baroh kiba dang don katei ka jingpang ha Assam, ia mynta, ki long  9,454ngut bad kiba iap, ki la poi sha ka 88ngut baroh.
Shillong: Na ka jingdon kiba pang khlam covid 19, lane kiba don jingiadei bad kiba don ia katei ka jingpang ha Malki, kumta ki bor district jong ka East Khasi Hills, ki la khang sbak ia ki iing ki sem jong U bah Jerry Leiss Fancon, kong Sweety Jala, Bah H Wanpynshai Dkhar bad ka kong Winnie Amandaleen Kharmujai ha Malki Kharmalki, ki iing bad ki phyllaw iing jong ka kong Larisha Kharsati, ka kong Cicilia Suting bad ka kong Ellabella Suting ha Khliehshnong, Malki, ki iing jong ka kong  Mandalyn Lyngdoh Mawnai, Albinia Lyngdoh Mawnai, Reena Lyngdoh bad Sylvanus Shangpliang jong ka Malki Chinapatty.
Nangta ki bynta jong ka  Riat Bharat ha Malki Nongshiliang, ka lynti kaba na ka iing, ka kong Onima Nongkhlaw (Late Kongtai Nongkhlaw), haduh ka jaka, kaba don hajan ka iing U  Dr Sondra Kharmalki ha Malki Nongshiliang, ka iing U bah  Lambert R Shabong, Malki Pdengshnong bad ka iing  U Bah Iashanborlang Mukhim, Malki Nongpyngrope.
Katei ka hukum, ka dei kaba la pynmih paidbah, ha ka 28tarik Naitung 2020 bad kitei ki dei ki jaka, kiba la mana lane ki  containment areas bad ki dei ki jaka, kiba la khang ban ia rung ia mih paidbah.
Nangta la pynbna ruh ia ka Mawshaton, kum ka jaka, kaba la shah khang sbak, na ka jingdon ki briew kiba don jingpang, lane kiba la suba, ba ki don jingpang khlam Covid 19.
Ka jing ia bit jingpang jong ki  nongtrei lane ki nongpang ha NEIGHRIMS, la iohi, ba ka long kaba jur shi katdei.
Ngim pat ioh ia ka jingkhein kaba shai, hynrei, la iohi, ba ki doktor, ki la don kiba ioh pang, ki nos nangta sa ki nongpang bad katei ka la dei ban long ka daw, kaba ka tnat jong ka koit ka khiah, ka dei ban pyrkhat jylliew ia kane ka mat, namar ba mynta, ka la sdang ban saphriang sha kiwei pat ki jaka kylleng ka nongbah Shillong bad sha kiwei de ki jaka ba marjan.
Ki la don bun ki jingkren diaw bad kren khnium, da kiba bun halor ka jing pyniaid ia katei ka hospital bad kawei na ki jingshisha, ka long ba ka dorbar shnong Mawkasiang, ka hap ban ai jaka sah ia la ki jong ki nongshong shnong, ba kin shong  kyrpang, namar ba katei ka hospital, ka la shu pyllait laitluid ia ka leit ka wan ki nongtrei jongka, hadien ba ki la dep kam.
Ki lah ban don bun ki daw, kiba wan rah ia katei ka jing ia bit jingpang bad na kaei kaba sngewthuh, ka lah ban long na ka riam ka beit jongki lane kita ki riam jong kane ka juk ka PPE, ba kim biang, lane ka bam ka dih bad lehse, sa ka jingtrei bun kynta jongki, ha la ki jong ki kam, kiba lah lehse ban long khyndiat ki jingshisha, kiba ka sorkar Jylla, ka la dei ban iakren kyrkieh bad pynbeit ia ki jingeh kiba don ha katei ka hospital.
Na ka jingtip, kaba lah ban sngewthuh, ka long ba ki nongtrei, kiba don hangtei, kim don ia ki jaka sah kiba biang ha katei ka hospital bad kumta, mar ia kut la ki jong ki kam, ki hap ban leit sha la ki jong ki iing ki sem  bad katei ka dei kawei na ki daw, kaba wan rah ia kane ka jing ia bit jingpang hapdeng para ma ki bad nangta, kaba ki ia bit sa sha kiwei pat ki paidbah.
Ka jing ia bit jingpang ha NEIGHRIMS, haba peit, ka dei lyngba uwei u shipai BSF, uba shah sumar ha ka tnat Orthopedic departmet bad uba la khlad noh, ha ki khyndiat sngi ba ladep bad lada ka long kumta, ka pyni, ba ka don ka jing leh synjor ha katei ka tnat bad kaba long ka daw jong ka jingpur ka jingpang sha kiwei ki nongtrei ka hospital bad kaba la sdang ban saphriang sa shabar.
Katei ka mat, ka dei kaba khia shibun eh, namar ka ktah ia ka koit ka khiah jong u paidlang ka Jylla bad ka sorkar Jylla, ka dei ban shim khia mar mar ia katei ka kam, ha shwa ba kan long kaba eh ba ngin teh lakam, ia ka jingpur katei ka jingpang sha kylleng ka ri Khasi.
Ka longkmie, kaba kha khyllung mynta ka sngi, ha Ganesh Das Hospital, ka la duh noh ia i khun, iba dang shu kha mynta ka janmiet.
Katei ka longkmie, ka la shah kyntait ban kha khyllung, mynta ka step ha katei hi ka hospital, namar ba ka dei kaba shong ba sah ha Mawtawar, da ka jingtieng, ba kan lah ban dei ka nongpang, kaba don jingpang Covid 19; hynrei mynta ka janmiet, la pdiang ia katei ka nongpang bad ka la kha ia i khun jongka, tangba ila khlad noh, ong ka khubor.
Kham mynshwa, ha ka por janmiet, haba iakren bad ki kotkhubor,  U Dr A War, u iathuh ba ka jing bym pdiang ia katei ka nong kha khyllung, ka long ba ki don ka jing artatien, ioh ka don ia ka jingpang covid 19 bad nangta ba ki kamra pynsah kyrpang ruh, ki la dap lut, kiba don san tylli.
Hynrei u iathuh, ba mynta ka sngi, ki doktor, ki la leit peit bad ki la rai ban plie biang sa 25 tylli ki jaka sah kyrpang, khnang ba kito kiba dang shu wan, kin ioh ban sah shwa ha kitei ki kamra ban peit kyrpang, la ki don jingpang covid ne em.
La iathuh ruh ba ia katei ka nongkha khyllung, ruh la pynrung mynta ka janmiet ha katei hi ka hospital.
Shillong: Ka tnat ka koit ka khiah, ka pynshai mynta ka sngi, ba ki don ki nongpang kiba shitom ha ka jingring bad pynhiar mynsiem, lane kaba ki ong SARI cases, ba la lap na H G Roberts Hospital bad kumjuh na Khliehriat, East Jaintia Hills bad kumjuh na Amlarem, West Jaintia Hills District; ha kaba ia kitei ki briew, la lap ba ki don ia ka jingpang Covid 19, da kaba la test ia ki ha ka RTPCR, hynrei kham hadien, ynda haba la test ha ka Rapid Antigen bad kumjuh ha ka RTPCR, kitei ki briew kim don jingpang shuh satia.
Wat la katta, ia kito kiba don jing iajan bad ki, la iai wad bad la test ruh, hynrei bun na kitei ruh, kim don jingpang khlam corona satia.
Don ruh na kitei, ha kaba ia ka jingtip, ki dang ap.
La ong shuh shuh, ba kumba ka long mynta, ia ka jingong ba ka don ka jing ia bit jingpang ha Khliehriat bad ha Amlarem,  lah ban kyntait.
Katei ka kyrwoh kam kren shai satia, la kitei ki bym don jingpang shuh, ki dei ne em ia ki 14 ngut, kiba la ong haduh mynta ka step, ha ka jingai jingkhein jong U Dr.
A War, DHS (MI), namar ba ha kane ka jingkhein, kaba ki ai mynta, la pyni ba ki don sa ar ngut kiba ioh pang covid 19 ha East Jaintia Hills bad lada khein lang bad kaba la phah da U DHS, ki dei ban long 16 ngut.
Ha kaba iadei bad ka Amlarem, ruh ka kyrwoh kam kren shai satia, la kitei ki bym don jingpang shuh, ki dei ne em kito ki lai ngut, kiba la dep pynbna kham mynshwa; hynrei ka jingai jingkhein mynta ka sngi, ka long ba ki don 10 ngut kiba ioh pang Covid 19 ha West Jaintia Hills bad mynta ka sngi, ha ka por mynstep, U DHS, u pyni hi ba ki don 10 ngut kiba ioh pang Covid ha West Jaintia Hills.
Shillong: U Director ka tnad ka koit ka khiah u Dr Aman War u la iathuh ba haduh mynta ki briew kiba don ia ka jingpang Covid -19 ki long 580 ngut.
Na kine, 13 ngut ki dei ki briew kiba don jingiadei bad ki 10 ngut ki briew kiba la wan na jingkhawai shongkurim na Assam bad kiba la ioh ia katei ka pang khlam covid 19; 22 ngut ki dei ki ba iabit na NEIGRIHMS hospital bad 5 ngut ki dei ki ba iabit na Civil Hospital.
Haba iakren bad ki lad pathai khubor, u la iathuh ba ki 13 ngut ki briew kiba la test Covid positive ki dei ki briew ba iajan bad ki 10 ngut ki briew kiba la wan shimbynta na ka jingkhawai shongkurim na kaba la long ha Greenwood Resort Assam.
Ha NEIGRIHMS hospital ki briew kiba iabit ia kane ka jingpang Covid -19 ki long 22 ngut ki ba kynthup ia ki 5 ngut ki nurse bad uwei u Doctor katba kiwei ki dei ki nongpang bad ki nongap pang ha kane ka jaka sumar.
Ha Civil hospital ki briew kiba la iabit ia kane ka jingpang Covid-19 haduh mynta ki long 5 ngut kynthup ia u wei u nongtrei, kawei ka nurse uwei u lab technician uwei nongpang bad i wei i nongap nong pang.
Ki nongïathoh bad kiba wan sha katei ka jingkhawai ïathoh shongkurim, ki la dei ki nongpynsaphriang ïa u khñiang jingpang corona virus ha kane ka ri khasi jong ngi bad lah ban ong ruh ki dei kine kiba wan rah ïa ka community transmission bad mynta kin sa kylla long ki silent killer ne ki nongpynïap briew ba shyrkhei.
Shillong: Ka HYC Maw lai circle mynta ka janmiet hadien ba la ioh ia ka jingujor na kawei ka longiing jong ka Shnong Mawlai Maw tawar kaba hap ha ka containment zone, ba la kyntait da ka Ganesh Das Hospital ban wan thiah kha khyllung, ka seng la her bran bran sha katei ka hospital.
Ka seng hapoh ka jingialam u President bad Genaral secretary Mawlai circle ka dap da ka jingbitar namar la niewbein ia katei ka Longkmie tang namar ba ka wan na ka containment zone.
U Bah Donbok lang Kharlyngdoh President u la ong, “Hato, tang namar ba ki wan na kitei ki containment zone baroh ki briew ki don ia ki positive cases jong ka COVID 19 ?".
U la dawa ba ia ka Isolation ward la dei ban pynheh shuh shuh, namar kumba long mynta ki don tang khyndiat tylli ki kamra jong ki, bad kane ka buh jingeh ia kiba wan thiah pang.
U Bah Bashan Lyngdoh Mawnai General secretary u la maham ia baroh ki tnad ka koit ka khiah, kiba kyntait ai jingsumar ia ki briew ki pang ba shitom ha kine ki por, namar uba pang ba shitom u don la ka hok kata ka dei ka Right to Health Care lyngba ka ka riti treikam jong ka Ri India.
Ngi sngewthuh ba baroh baroh ngi pynleit jingmut ha u COVID 19, kam mut pat ban kyntait noh ia kiwei ki jingshitom ban sumar lada ngi iakhun COVID 19.
Kane ka jingkyntait jong ka Ganesh Das Hospital ka jia mynne mynstep ha ka por 10 baje, bad kumta mar mar ka seng ka la shimkhia ban iakren bad u DHS, u Dr Aman War.
Lyngba ka jingiakren bad sngewthuh jingmut bad I, la lah ban pdiang biang ia katei ka Longkmie ha ka por 3.
15 pm ha isolation ward.
Haba ai jingkren na ka liang I Kmie Jong katei ka longkmie kaba armet, da ka jingjaw ummat, I la ong “Dang kumba shisnem nga la duh ia kawei ka khun bad nga la ri khunswet mynta saw ngut, hato ngan dang iai mad biang ia kane ka juh ka jingsngewsih sa shisien pat, lyngba ka jingkyntait ban admit ia kane ka khun hangne ha hospital.
"I la iathuh ruh ba mynne mynstep ki la leit phai iam rem sha la iing, bad la raikut jia katba jia na bynta ka khun.
Hynrei I sngew donbok lyngba ka jingioh phone noh sha ki Nongialam HYC Mawlai circle, ki la lah ban wan biang shane hospital ha ryngkat ka jingsynran jong ki nongialam ka sengbhalang bad la ioh ban admit ia ka khun jong ki.
Ine I longkmie I la pynkynmaw ba dang 6 tarik mynta u bnai ki la wan ha kane kajuh ka hospital, bad ki bor pyniaid ki la ong ba kidei kiba najan bad ba kin sa wan da la suh kha, hynrei da leit pat mynne mynstep ki kyntait, tang namar ka shnong jong ki ka dei ka containment zone.
Da ka jingsngewsih, ki la mih mynne na Ganesh Das bad ki la leit sha H Gordon Robert hospital tangba hangtei ruh ki aidaw bym don doctor, bad ki la phah kylla ia ki sha Nazareth Hospital, bad ban leit shatei kim sngew don lad khamtam ba ki dei na ka longiing kaba duk, hap ri sa ia ki khunswet, bad ka jingbym ioh bylla, kumta ki la rai ban leit phai noh sha la iing jia katba jia.
Haba kynthoh halor kane ka jingjia, U Dr A War, u iathuh ba ka jing bym pdiang ia katei ka nong kha khyllung, ka long ba ki don ka jing artatien, ioh ka don ia ka jingpang covid 19 bad nangta ba ki kamra pynsah kyrpang ruh, ki la dap lut, kiba don san tylli.
Hynrei u iathuh, ba mynta ka sngi, ki doktor, ki la leit peit bad ki la rai ban plie biang sa 25 tylli ki jaka sah kyrpang, khnang ba kito kiba dang shu wan, kin ioh ban sah shwa ha kitei ki kamra ban peit kyrpang, la ki don jingpang covid ne em.
La iathuh ruh ba ia katei ka nongkha khyllung, ruh la pynrung mynta ka janmiet ha katei hi ka hospital.
Shillong:Wat la ka sorkar jylla ka la pyntreikam ia ka khangdam bad korphiw ha ki thain khappud bad ka jylla Assam ban pyrkhing ia ka leit ka wan ki briew bad khamtam ban iada na ka jingsaphriang u khiang jingpang Coronavirus ba la ktah kylleng ka ri India, hynrei la lap ba bun ki jaka tih maw bad kor tyllait maw ha ki thain Rani Jirang, Umtyrnga khappud bad ka jylla Assam kim patiaw ia ka jingbtah ka sorkar hynrei ki iai trei haduh mynta.
Ka khubor ba la ioh ka iathuh ba ki jaka tih maw bad kumjuh ki kor tyllait mar ha ki thain Rani Jirang khappud bad ka Assam ba juh pyntrei da ki khar Assam ki trei katba mon man ka sngi, khlem ka jingtip ki trai khamtam ha kum kane ka por jong ka saw ka sian kaba long ka jingma ia ki paidbah na ka jingsaphriang stet ka khlam Covid-19 hapdeng kine ar tylli ki jylla.
Kaba kham sngew ma shuh shuh ka long ka jingsawa na ka jingpynbthei bom thang maw kaba mam ka sngi kaba pynkhih ia ki lum ki wah ha katei ha katei ka thain.
Katkum ka jingtip ba la ioh la iathuh ba ki par maw bad ki kor tyllait ha katei ka thain la pyntrei da ki khar Assam ha kyrteng ki Khasi, kumta ha kine sngi ba don ka khangdam ha ka jylla bad ka ri ki khar Assam ki la ioh lad ban trei katba mon ban kit maw bad khyndew bad ban kamai spah ia lade.
Lah ban pynpaw hangne ba ka jingioh lad ki khar Assam ban kit maw bad khyndew na Jirang, Meghalaya ka dei ka jingtlot ki bor pyniaid ka Ri Bhoi District ba kim shim khia ban jurip ne leit khang ia ki jaka tih maw ne khyndew bad kumjuh ka jingbym shim khia jong u syiem Hima Jirang bad ki trai jaka, ka pynlong ia ki khar Assam ban iai bteng ia ka jingtrei watla ka sorkar ka la pynjari ia ka khangdam ha kylleng ki jaka khappud.
Kum ban pynpaw ki pulit bad ki nongtrei ka tnad khlaw ba dei peit ia katei ka thain lehse ki tip eh ia katei kam hynrei ki leh matlah, bad ka jingioh trei ki khar Assam ha katei ka thain ka pynsuba sniew ia ki paidbah ba ka lah ban don eiei shalyndet bad lada ki bor ba dei peit kim lah ban tehlakam ia ki briew ba pynkhein ia ki kyndon ain ba la mana da ka sorkar jylla, kan long ka jingma ia ki paidbah bad ki lum ba itynnad ka thain Jirang suki suki kin synlen lut na ka jingtih kyndew bad maw.
Shillong: Ki pulit ki la khang shipor ia ka jaka trei kam jong ki pulit Traffic Branch ha Mawlai bad katei ka dei hadien ba uwei u pulit, u ia kynduh bad uwei u briew, uba don jingpang Covid 19.
Utei u pulit, u don ha ka jingsumar kaba bniah bad la bthah ia baroh ki paidbah, kiba donkam, ba kin leit sha Lumdiengjri Police Station, katba ia kiwei pat ki kam, lah ban leit sha Mawlai Police Station, ong ka khubor na U bah GK Iangrai, MPS, Assistant Inspector General (A), Meghalaya Police.
Shillong: Na ki 41 ngut kiba ioh pang thymmai mynta ka sngi, ki kynthup ia uwei uba na wan na Guwahati, uwei pat uba na West Khasi Hills, u dei uba wan na Assam,  sa lai ngut kiba ha West Jaintia hills, ki kynthup ia uwei uba wan na Jammu and Kashmir bad sa arngut kiba ia kynduh bad uba la don jingpang lypa ha Amlarem.
Ha East Khasi Hills, ki don 36 ngut bad kitei ki kynthup ia 6ngut ki shipai kiba wan na Bihar, 14 ngut kiba wan nabar bad kitei ki long 4 ngut na Bihar, 1 na Dubai, 8 na Assam, 1 na West Bengal, iwei iba ia bit jingpang na kaba wan iathoh ha Laitkor, 4 ngut kiba ia bit jingpang ha NEIGHRIMS, 1 iba iabit na uba don jingpang ha Jaiaw, iwei iba ia jingpang na u pulit uba na Saipung, 1 na uba la don jingpang ha Civil Hospital, uwei u nongniah Tourist, 1 uba iabit na uwei u nongniah taksi ha Nongrim Hills.
La iathuh ba ki sample kiba la phah test haduh 2 baje nohsngi, ki long 35,021 ngut, ki bym don jingpang, ki long 33,492 ngut, kiba dang ap ki long 750 bad ki briew kiba rung sha ka Jylla, ki long 24,055ngut bad kitei ki kynthup bun eh ia ki shipai bad ki CRP.
Shillong: Kiba ioh pang Covid 19 thymmai mynta ka sngi, ha ka Jylla, ki long 41 ngut.
Ha East Khasi Hills, ki don 36 ngut, ki shipai 6 ngut, ki CRP 2 ngut, kiwei pat 28 ngut.
Ha West Jaintia Hills, ki don 3 ngut, ha West Khasi Hills 1, ha West Garo Hills 1.
Baroh kiba don jingpang ha ka Jylla, haduh mynta ka sngi, ki long 580 ngut bad ha East Khasi Hills, ki don 479 ngut, ki BSF 243 ngut, ki shipai 32 ngut, kiwei pat 204, ha West Khasi Hills 4, ha Ri Bhoi 52, ha West Jaintia Hills 13, ha East Jaintia Hills 15, West Garo Hills 11, East Garo Hils 1 bad North Garo Hill 1.
Baroh kiba iap, ki long 5 ngut bad kiba la jem ki long 192 ngut.
Shillong: Ka UHM Central Body, lyngba ka kyrwoh na U President ka Seng Bah Charlie J Rani, ka pynpaw ba ka dap da ka jingsngew lyngngoh, ha kaba da ki spah tylli ki thuk thuk ryngkat katto katne tylli ki kali rit ki la wan poi bad iaid laitlan shaduh ka shnong Umwali haduh Mawsikar, ha kaba ka la long ka jingsheptieng ia ki nongshong shnong ia ka jingwan iaid sahuh kine ki briew na Assam khamtam ha kum kane ka saw ka sian, ba une u khlam COVID19 u dang jur bha hangne ha nongbah bad khamtam leilei ha jylla Assam.
Ka seng ka buh jingkylli ia ka sorkar ba kumno ba ha kum kane ka khep, kine ki briew kiba na Assam ki ioh ban wan rung buhai katba mon shapoh ka Bri jongngi? “Hato lada mangi nangne ngi leh kumjuh kumba kine ki briew na bar jylla ki leh katta, ki pulit Assam ki lah bom lah tied iangi lane ki lah thep iangi sha along.
Hynrei kaba sngewsih ka long ba ka sorkar ba dei peit iaki kam pohing (Home Department) jongngi ka shu shong kli kti khlem leh eiei la kum kato ka sorkar matlah, halor ka jinglong kuman jong ka sorkar bad ka jingleh meinah ka jongka khamtam ia ki paradoh parasnam ki jongngi kiba shong ha khappud Meghalaya bad Assam ka seng ka dawa na ka sorkar jylla hakajuh ka por iaka District Council ba ka dei ban buh noh da ka Check point ne Check Gate hapoh ka Shnong Umwali ryngkat ki bor pahara ba khlain bad ba ka dei ban leh noh marmar kata hapoh lai taiew naduh ba pynmih iakane ka khubor lym kumta ka Seng kam banse ban shim hi ia ka sienjam dakaba kan pynieng hi la kajong ka khyrdop.
Ka seng ka pynrem jur ruh iaka jingtlot treikam ki bor pahara jongka sorkar ha ki khappud Meghalaya kum ha Byrnihat bad Ratacherra ba kumno ki kali bad ki thuk thuk ba ki ioh rung sahuh shapoh u pud u sam ka jylla.
Ka seng ka dawa tyngeh na ka sorkar ba ka dei ban pyrkhing noh mardor ia ki jaka rung jaka mih jong baroh ki khappud bad kumjuh ruh bad ka Ri Bangladesh, hakajuh ka por ka seng ka sngew ban kyntu ruh sha baroh ki dkhot ka seng ba don ha kylleng ka Bri U Hynniewtrep ba kin long kiba peit pyrman bad ban pyrkhing noh khnang ban lah ban teh lakam iaka jingwan rung ki bar jylla kiba long kum ki nong wanrah ia une u khniang jingpang COVID19, ong ka ka kyrwoh na u President ka Seng Bah Charlie J Rani.
Ka jingioh ia ka pang khlam coronavirus, ka la pynlong ia U Shivraj Singh Chouhan, myntri rangbah ka Madhya Pradesh, ba un nang ban sait jain, ban shet sha ialade bad sa kiwei pat ki kam.
U Chauhan, u iathuh mynta ka sngi, ba u sait hi, ia la ki jong ki jain, u shet hi, ia la ka jong ka sha, ba un dih bad u iathuh ia ki paidbah, ba kim dei namarkata, ba kin tieng ia kane ka jingpang khlam.
“Nga shait nga khlain bha, nga pyrshang ban trei kam malu mala.
Ka khieshoh, ka la iarap shibun Nga shet hi ia ka sha la jong ha hospital bad nga sait hi ia la ki jong ki jain" u iathuh ha ka jingiakren bad ki para myntri, lyngba ka video conferencing.
Shillong: Ka Hynniewtrep Youths’ Council Riwar Mihngi Circle, hapoh ka jingialam u Secretary bah Glorious Swett ka la leit kynduh ia U Sub Divisional Officer (SDO) ka Pynursla mynta ka sngi ha ryngkat bad ka jingdawa ban buh ka shipor da ka khyrdop ha shwa ban rung sha ka thaiñ Riwar ryngkat bad ki tiar Test khamtam kiba wan na Shillong bad na kiwei ki jaka ba marjan bad ka Riwar Mihngi.
Ka jingdawa ka seng kadei halor ka nongrim ban iada ia ki paidbah jong ka thain Riwar ba kin lait na une u Corona Virus (CoVID 19).
Kum ka seng kaba peit ia ka bha ka miat ki paidbah, ka la sngewdei ban mih sha khmat ban dawa ia kane ka jingpyrkhing ia ka jingwan sha ka thain Riwar, namar la iohi ba ha sor shillong bad ha kiwei ki jaka une u Corona Virus, u la pur sted bad la bun ki riew paidbah kiba ioh ia une u jingpang.
Ka seng ka la dawa na U SDO ba un shimkhia bad bad ban pynstep kham kloi ia kane ka jingbuh ia ka checking gate ha u pud u sam jong civil Sub Diviosion Pynursla ryngkat bad ki tiar ban Test ia ki briew ki ba rung ba mih.
Shuh shuh ka seng ka la ai jingmut ruh ia U SDO ban pynsangeh shwa ia ka jingwan ki BSF na shillong sha ki bynta ki khap border namar, ba kine ki BSF ki ba bun na pdeng jong kim ki ioh ia une u jingpang COVID 19, pynkut ka kyrwoh na u Organising Secretary samla Macfairson Dkhar.
Ka khlam coronavirus, ka la don ha ka Jylla, la san bnai kynthih bad hadien ka san bnai, ngi iohi ba ka sorkar Jylla, ka la sdang ban sngewthuh bad kata ka long ba ki kyntien jong ka red, ka orange, ka green bad kumta ter ter, ki la duh noh, hynrei mynta la pyndonkam, da ka kyntien, kaba ki ong containment zone lane ka jaka, kaba don jingpang lane ka jaka, kaba don ha ka jingpakhang shnong.
Ka kyntien containment, ka thew beit ba kitei ki dei ki jaka, ba don ki nongpang lane ba ki don kiba suba don jingpang bad ia kitei ki jaka, ka dei ka kamram jong ki doktor ban wad ia kiba pang, ban sumar ia ki bad ban pyllait na ka jing iabit na kiwei pat.
Kum ka nuksa, ba lada khang ia ki 26 tylli ki shnong ha ka nongbah Shillong, hynrei ki don sa bun phew tylli, kiba dang ioh ban ia iaid ia ieng, ia leit ia wan bad kumta ter ter bad ia kitei kam khanglad ba kin leit trei sha kper, ba kin leit sha ki jingleit ba donkam bad kumjuh shathain Mawngap ruh, la khang tang ia kawei ka shnong ha Kreit bad kiwei kiba marjan, ki ioh ban ia rung ia mih.
Ha ki bun bnai ba ladep, ngi la pynduh ia ka iaid ka ieng jong u paidlang ka Jylla hi baroh kawei, da kaba shu set kut ia ki phew lak ngut kylleng ka Ri Khasi Jaintia, na ka bynta jong uwei uba iap bad 3, 4ngut kiba pang; hynrei mynta, haba ki la don kumba 500ngut kiba pang, ngi la nang ban ker kut tang ia kito ki jaka kiba don jingma.
Halor kane ka mat, ngi hap ban ai nguh let ia ka sorkar Jylla, ba kam shym la set slung ia u paidlang jong ka Ri, uba don sha Jaintia Hills, sha West Khasi Hills, sha Ribhoi bad kumta ter ter bad ka nuksa kaba itynnad shibun, ka long ba ha kane ka khang shnong, kaba lai sngi ruh, ki la khang tang ia ka nongbah Shillong, katba kiwei pat ki ioh lad ban ia leit ia wan.
Ka jing pynbeit, ka long kaba bha bad ka sorkar, ka dei ruh ban wad pynstet ia kito kiba pang bad ban rah ia ki, sha ki jaka sumar ba ka khang shnong, kam dei ban neh slem bad ba kan ktah ia ka kamai kajih ki riew paidbah.
Kam dei tang kata, ka la dei ruh ia ka sorkar, ba kan ia trei lang bad ki shnong, ba kan nym don ka jing pyndon bakla ia ka kyntien pakhang shnong, ba kan pyndik ia ka leit ka wan jong u luk u lak bad haba don ka jing donkam ruh, ba ki dei ban ia syllok bad ki bor pyniaid ha ki Block lane ha ka District.
Ha ka jingiakhun ia ka coronavirus, ki ri ka pyrthei, ki la pynmih ia shibun ki rukom test; hynrei ka Germany, ka la pyntbit kyrpang da ki ksew.
Ka Germany, ka hikai kyrpang ia ki ksew kiba la shah pyntbit, ba kin wad ia ki briew, kiba don ia katei ka jingpang khlam corona virus.
Ka khubor, jong ka  Bloomberg, ka iathuh ba ki don phra tylli ki ksew, kiba la pyndonkam da ki shipai Germany bad kitei ki shah hikai pyntbit, na ka bynta shi taiew ba kin sngewthuh ia kiba don jingpang coronavirus.
Ka  University of Veterinary Medicine Hannover, ka lap ba ha ka jingsma jong kitei ki ksew, ia ki shi hajar ngut ki briew, ki pynthikna haduh 94 percent na kitei, ba ki dei kiba don shisha ia ka khlam coronavirus.
La iathuh ba kitei ki ksew, ki shu sma ia ka umbiah jong kitei ki briew bad kitei ki pynthikna beit thik, ia kito kiba don ia katei ka jingpang corona.
Ki stad saian, ki ju tip, ba ki ksew, ki don ia ka bor sma bad ka por buddien, kaba kham khlain haduh shi hajar shah ia ki briew.
Ka jing ia mai ki shi tnga, U Kanye West bad ka Kim Kardashian, ka la paw pyrthei ha kine ki sngi, hadien ba la iohi, ba ka Kim, ka shong lang ha kajuh ka kali bad u tnga jongka, tangba ki khmat jongka, ki lang da ki ummat suda.
Katei ka jia, haba ka Kim Kardashian, ka leit ia kynduh ia U  Kanye West, hynnin ka sngi ha  Wyoming, kaba dei ka jaka sah jong U West ha kine ki sngi bad la iathuh ba ka la don ka jing iamai thlim, hapdeng jong kitei ki arngut shi tnga, na ka jingthad madan jong U West ia ka jing iadei shitnga jongki.
Ka Kim, kaba don 39 snem ka rta, ka dap da ki ummat kiba tuid ha ki ngab jongka, haba ka shong syndah bad u tnga jongka, U Kanye (43).
U West, ha ka jingialap elekshon ha ka taiew ba ladep, ula iathuh shaphang ka jingkwah pynhap khun ka tnga jongu, ha ka por, ba ki dang dei ban ioh khun nyngkong; ym tang katta, u thad madan ruh, ba ka la leit ia kynduh bad uwei u paralok nongrwai jongu, U  Meek Mill, ha kawei ka hotel; hynrei kham hadien, u weng noh ia ki jingkynnoh bad u pan map na ka tnga jongu.
Kitei ki shi tnga, ki don saw ngut ki khun bad ki la ia shong jngai la katto katne taiew, naduh ka por ba U West, u pynbna, ban iakhun ia ka shuki President jong ka America.
Ym lah ban tip la ka jingiakren jong kitei ki shitnga, ka poi sha ka jing ia beit ne lehse, kan poi pynban sha ka jing or pait noh ka jing iadei jong kitei ki arngut; hynrei la sngewthuh ba U West, u dang bat hi ia ka rai jongu, ba un ia khun beit ia ka elekshon President, kaba dei ban long mynta u snem.
Kiba ioh pang khlam coronavirus ha India, ha ki 24 kynta ba ladep, ki long 47,704 ngut bad nangta kiba iap, ki long  654 ngut.
Baroh kiba don ia ka jingpang covid ha India, ki long mynta 14,83,157 bad kiba dang shah sumar, ki long  4,96,988 ngut.
Kiba iap, ki long mynta  33,425 ngut bad ki don sa  9,52,744 kiba la jem na ka jingpang.
Kiba iap ha ka pyrthei, haduh mynta, ki la poi sha ka  6,50,000 ngut.
Kiba ioh pang khlam coronavirus, ha ki 24 kynta ba ladep, ki don  57,039 ngut, ong ka khubor jong ka  Johns Hopkins University.
Baroh kiba ioh pang coronavirus ha US, ki don mynta 4,286,663.
Ka khlam corona virus, ka kiew bha ha kine ki sngi, ha ki jylla bapher, kum ka  California, Texas, Alabama bad Florida.
Naduh ka Sngi U Blei ba ladep, ki don  60,000 ngut antad ha ka shisngi, kiba ioh ia ka pang khlam ha katei ka Ri bad don ruh ki sngi, kiba ka poi sha ka 70hajar ngut ha ka shisngi.
Ki don sa  1,348 ngut kiba ioh pang COVID19, hynnin ka sngi ha Assam bad baroh kiba ioh pang, ki la poi sha ka 33,576 ngut.
U Himanta Biswa Sarma, myntri ka koit ka khiah ka Assam, u iathuh ba na kitei ki 1,348 ngut, ki kynthup ia 155 ngut na Guwahati.
Mynta ki don 9,447 ngut kiba dang shah sumar na katei ka jingpang  bad nangta ki don sa 7ngut kiba iap hynnin ka sngi bad baroh kiba iap, ki la poi sha ka 86 ngut ha Assam, na ka khlam Covid 19.
Ka um bad ka khyndew na Jaintia Hills, kan don bynta lang ha kaba pynieng nongrim, ia ka temple ha Ayodhya, ha ka 5tarik Nailar 2020, ha Uttar Pradesh, ha kaba yn plie ia u maw nongrim, da U Narendra Modi, myntri rangbah duh ka Ri.
Ka um, ka dei kaba la tong na wan Myntdu bad na Wah Myntang bad ka khyndew, ka dei kaba la shim na  Syntu Ksiar, Jowai bad Nartiang.
U Gaurav Tiwari, uba dei u nongialam jong ka  Rashtriya Swayamsevak Sangh (RSS), uba dei U  Pracharak sha Jaiñtia Hills, u iakren bad ka North East Now, ha kaba u iathuh ba ka khyndew bad ka um na Jaintia Hills, ka long kaba donkam eh, namar ba ki don ki Pnar, kiba ngeit ha  Ram bad U Lakhan (Lakshman).
La iathuh ba shiteng litar ka um, la shim na Myntdu bad na Myntang bad shiteng kilo ka khyndew la shim na  Syntu Ksiar, Jowai bad na  Nartiang.
Ula ong shuh shuh ba ka wah Myntdu, ka dei kawei ka wah kaba kongsan bha ha  West Jaintia Hills district, ha kaba la ju tip ruh kum ka   ‘ka Tawiar ka Takan’.
La iathuh ba ia katei ka um bad ka khyndew, la dep phah sha Uttar Pradesh.
U Gaurav, u khot u wer ia baroh ban ia shim bynta lang ha kaba tei ia ka Ram Temple, ha kaba u ong “Ki don ki khristan ruh, kiba kwah ban iarap ban tei ia ka Ram Mandi ha Ayodhya.
Don na kitei ki nongialam niam, kiba kwah ban leit jngoh ia ka  Ayodhya.
Kumta ka jingtrei, kam dei satia, kaba ieng halor ka nongrim jong ka niam".
Shillong: Ka Khasi Students’ Union, Wapung Unit, ka lah kyntu ïa ki Village Covid Management Committee (VCMC) ban iarap îa ka sorkar ban pynstet ïa ka Contact Tracing bad ban pyntikna ba baroh ki nongshongshnong kiba lah wan na ka PHC ha ka 21 bad 22 tarik Naitung ki dei ban shong quarantine bad bud thik katkum ka kyndon ba lah bthah ka Ministry of Health and Family Welfare jong ka Sorkar India.
“Hadien ba ngi lah ioh jingtip lyngba ki lad pathai khubor ba ha PHC Pamra-Paithlu ba iwei i nongtrei i lah test positive ïa u Covid-19, kumta da ka jingsngew khia ngi kyntu ïa ki VCMC jong baroh ki shnong kiba dang hap hapoh ka jingpeit katei ka PHC, ba kin iarap ïa ka Sorkar ban lum jingtip ne jingkhein ïa ki briew kiba long ki Primary ne Secondary cantact jong ita i nongtrei ba lah test positive, khnang ba lah ban khang lah ïa ka jingpur stet ne jingsaphriang u ta u khniang jingpang Covid-19 hapoh ka thain ne ha ka jylla hi baroh kawei" pynpaw ki nongialam jong ka seng.
Ka seng ka lah pynpaw ruh ba katkum ka guidelines jong ka MoHFW jong ka Sorkar Kmie ba ha ka por ba lap ïa ki briew kiba long positive jong u ne u khniang jingpang Covid-19 ki dei ban pyrshang ban pyndep ïa ka contact tracing hapoh 48 kynta ïa ki Primary bad Secondary Contact khnang ban lah ban tehlakam ïa ka jingsaphriang u ne u khniang jingpang.
Ha kine ki sngi kiba lah dep ngi iohi ba ha East Jaintia Hills, ka positive case ka lah nang kiew bad haduh mynta ka lah poi sha ka 13 ngut bad ka seng ka kyntu ïa baroh ki nongshongshnong kim dei ba sheptieng ïa une u khniang jingpang bad ba kin bud thik ïa ka kyndon ba lah bthah da ka sorkar ban lait na ka jingsaphriang jong u Covid-19.
“Ngi kyntu ïa baroh ki briew kiba long ki Primary lane Secondary contact jong i nongtrei ba lah test positive ïa u ne u khniang jingpang ba kim dei ban sheptieng bad ban pyntip sha ka Sorkar lane sha ki VCMC ne sha ki ASHA bad ban Isolate ïa lade lane shong quarantine khnang ban lah ban khanglad ïa ka jingsaphriang jong une u khniang jingpang Covid-19 hapoh jylla".
Ki Nongialam jong ka KSU- Wapung Unit ki lah kyntu ruh ïa baroh ki paidbah ban kin iatreilang bad ka sorkar khamtam ha kane ka por bad ban bud thik ïa ka kyndon ba ka sorkar ka pynmih ha man la ki por.
Ha kajuh ka por ka seng ka lah kyntu ruh ïa ka sorkar ba ki dei ban pynithuh ïa ki high risk contact khnang ba ki paidbah kin nym shongsyier.
Ka seng ka lah rai ruh ba hadien ba lah lum jingkhein ïa ki briew ba ïa kynduh ïa i Covid-19 patient, kan leit kynduh ïa ka department ba dei peit ia kane ka khniang jingpang Covid-19, ong ka Kyrwoh khubor na Samla Shibaitlang Rymbai Publicity Secretary, KSU-Wapung Unit.
Shillong:Hadien ba la pynbna Containment zone ia ka Jhalupara, Nongrimmaw Block-D, Mawlai Umjaiur, Laitkor Pyllun, Mawlai Nongpdeng, Mawlai Mawtawar, Oakland Municipality Quarters, Kreit Mawshaton Village, Mawbah Barapathar, Umshing Umjapung, Mawiongrim, Nongrah Dongktieh, Malki Nongshiliang, Malki Chinapatty, Lower Lachaumiere, Lower Lummawrie, Rauf Ahmed Building, Nongmynsong Umkdait, Central haduh Lower Nobgrim Hills, Lumshyiap bad Block II Lumpyngngad kum ka containment zone, ka Deputy Commissioner jong ka South West Khasi Hills, ka la pynbna ba kino kino ki nongtrei sorkar jong kane ka thaiñ kiba shong ba sah bad ba trei ha kine ki containment zone/area naduh ka 18 tarik u Naitung ba kin sngewbha ban pyntip sha ka District Control Room mar mar bad ka la bthah ruh ba kin shong ha ïing bad ban leh ia ka quarantine ha la ïing haduh da pynbna da kumwei pat.
Ka la kyrpad ruh ia kiwei kiwei kiba na ka South West Khasi Hills kiba trei sha kiwei pat ki district ba la ioh ia u COVID-19 ba kin pyntip kloi kloi sha ka ophis jong ka Deputy Commissioner, Mawkyrwat.
Shillong:Kum shi bynta na ki lad ban iada na ka jingsaphriang jong ka jingpang khlam Coro navirus lane COVID-19, ka Shnong Kyndongtuber lyngba ka COVID-19 Management Committee, ka la buh ka jingmana bad khang ia kino kino ki briew ba wan nabar Shnong ba kim bit ban wan khwai sha ki wah kiba don hapoh u pud u sam ba peit daka Dorbar Shnong Kyndongtuber.
La khang ban wan khwai ia kiba nabar shnong ha ka Wah Myntang naduh Myntang Mulain (Hap Sakha) haduh Syndem Leshka, khamtam ka jingleit piknik bad leitkai khlem donkam ha ka jingkieng Sala Myntang (Suspension Bridge) kaba lah ban wanrah ia ka jingma na ka jingpur ka jingpang bad kaba lah ban pynjot ia kane ka jingkieng tyllai nar.
Kumta ka Shnong ka la kyrpad ia ki para marjan shnong bad ki rawon ba ju wan khwai kham na jngai ruh ba kin sngewbha ban iaishah shipor ia kane tad haduh bala pynbna da kumwei pat, ong ka kyrwoh na u Waheh Shnong Kyndongtuber, ma Shiwa Siangshai.
Shillong: U Secretary jong ka All India Congress Committee, u Zenith Sangma, mynta ka sngi u la ther kylla ia u Symbud Myntri Rang bah ka jylla u bah Prestone Tynsong, da kaba kynnoh ba u Symbud Myntri Rangb ah u khlem pule bha ia ka ka ain jong ka Pandemic Act 1897, kaba la kren shai ba kat kum kane ka ain ka sorkar kan ym ngat hapoh ki iing bishar.
Kane ka long hadien ba na ka liang jong ka seng Congress, ka la dawa na ka sorkar jylla ba ka dei ban pynpaw ia ki kyrteng jong ki nongpang Covid-19 khnang ba ki briew kin lah ban iada ia lade na kane ka jingpang.
Hynrei haba jubab ia kane ka jingdawa ka seng Congress u bah Prestone u la jubab ba ka sorkar kan ym lah ban ai ia ki kyrteng jong ki nongpang, namar ba ka ktah ia ka kyndon trei kam ki doctor ba la tip kum ka Medical Ethics.
Halor kane u Zenith Sangma, u la ong ba lada pyntreikam ia ka pandemic Act 1897, kane ka ain kan long halor; kumta na ka liang  u nongialam ka liang pyrshah u la dawa na ka sorkar ban long shai halor kane, wat hapoh ka iing dorbar thawain ka jylla.
U Zenith Sangma  u la ong ruh ba katkum ka ain Pandemic Act 1897, la ai bor ia ka sorkar ban leh ia kaba don kam bad ka sorkar jylla kan ym ngat ha ki iing bishar.
Haba kren ha ki ladpathai khubor ha Tura, u la ban biang ban ia khun pyrshah ia u khniang jingpang dei ban iathuh ia ki kyrteng kiba la ioh ia u COVID-19 ba ki paidbah kin nang ban kiar.
U la buh ruh ka jingkylli ba hapoh kano ka ain kaba la khang ia ka hok ki paidbah ban iaid ban ieng, hato kam dei da kaba pyntrei kam ia ki kyndon hapoh jong kane ka pandemic Act 1897.
U la ong ruh a jingdawa ba dei ban iathuh ia ki kyrteng kiba ioh ia u COVID-19, ka long ban iada ia ki briew na kane ka khlam.
U la ong ruh ba ka jingialeh ban khanglad ia ka jingsaphriang u ne u khniang jingpang kam dei tang ka sorkar marwei, hynrei da ka jingiatrei jong baroh.
U la ong ruh ba  ka WHO ka la pynbna ba Carona Virus ka dei ka khlam bad ka sorkar pdeng ha ka 14 Lber 2020 ka la pynmih ia ka jingpynbna sorkar ba ka dei ka jingpang kaba jubor jong ka pyrthei “Disaster".
Nongpoh: Ka kynhun ki nongtrei Casual ha Nongpoh Civil Hospital, ki la byrngem ban sangeh noh ka jingtrei kam hapoh katei ka Hospital, kata hadien ba ki la shah lehbein palat ha ka sorkar, namar mynta la 8 bnai kynthih kim shym la ioh shuh ia ka bainong kaba ki la leit trei ha katei ka Hospital.
Ha ka kyrwoh kaba ki la phah sha ki lad pathaikhubor, ki la kdew ba kin sdang ia katei ka jingsangeh treikam jong ki naduh ka 1 tarik u Nailar, ha kaba ki nongrim kaba la pynlong ia ki ba kin shim ia katei ka sienjam ka dei namar jingbym patiaw ka sorkar ban siew ia ka bainong sha kitei baroh ki nongtrei Casual.
Ki la kdew ruh, ba dang shen ka sorkar ka la pyllait ia ka bainong trei sha kitei ki Casual tang shi bnai tam, hynrei katei kaba la pyllait da ka sorkar kam shem la lah ban iarap ei ei ruh ia ki, namar ki iakynduh jingeh shaba palat bad khamtam eh ha kaba kum kane ka por, ba hiran ka pyrthei.
Ki da kdew ruh ba katei ka rai ban sangeh treikam na katei ka Hospital, ka dei  ba kitei ki nongtrei Casual kin ioh ban wadlad wad lynti, na ka bynta ban trei bylla noh shawei, khnang ba kin lah ban pyndap ia ki jingdonkam ia ka iing ka sem bad ki khun ki kti, ba kin lait na ka jingiap thngan ha kaba kum kane ka saw ka sian ba baroh ki dang iakhun ia ka khlam COVID-19.
Nongpoh: Ki briew kiba shong ha kawei ka iing kaba don hapoh ka Shnong Umtrew ha Ri Bhoi District, ki la lait noh na ka jingshah pyndik na ka jingwan hap ki Maw, Piat bad kiwei ki tiar, kata ka long hadien ba kitei ki briew kiba shong ha katei ka jaka, ki la ban shah duwai ha u Pastor ha Lawbyrwa, nangta ba la wan duwai u Phadar ha iing bad ruh hadien ba ki la kynriah noh na katei ka jaka kaba ki ju shong.
Kum ban shu pynkynmaw hangne, ba katei ka jingjia ba phylla na ka jinghap ki Maw, ki phan bad kiwei ki tiar, ka la sdang mynha ka miet 17 tarik mynta u bnai bad kaba la neh kumba saw ne san sngi ei ei, hynrei katei ka jingjia ba phylla ka la sangeh noh tad haduh kitei ki trai iing, ki la shah duwai ha u Pastor, Phadar bad kynriah noh na katei ka jaka kaba la jia katei ka jingjia ba phylla.
Lah ruh ban kdew, ba na katei ka jingjia ba phylla ha katei ka longiing, ka la pynshaiong hi ngain ia ki briew ym tang na ka shnong Umtrei, hynrei ia ki briew kiba nabar ruh kumjuh bad katno tam ia kito ki briew, kiba la leit ban peit hi da la ki jong ki khmat sha katei ka jaka, ha kaba ki la sakhi ia ka jingjia ba shisha halor ka jinghap ki Maw, ki phan ha katei ka iing.
Kan da long ruh kaba sngewphylla, namar ha katei ka jinghap Maw, phan kam shem la wanrah ia kino kino ki jingjia ba sngewsih ne mynsaw, hynrei ka la shu pynkyndit tang ia ki briew kiba don ha katei ka jaka, namar kim shem la iohi mano ba kawang ia kitei ki Maw bad khamtam eh ia u Phan, uba dei u phan na katei hi ka iing, pynban u la shu hap na jrong iing, da kaba sam lyngba ia ka tin ha ka dur ba kawang ki briew, hynrei ki tin sopiing ha katei ka iing pat kim lei lei.
Katei ka longiing ka dei ka iing jong ka Kong Loncy Jyrwa, kaba na ka Balang Catholic bad kaba dei ka nongsahwai ha katei ka iing, hynrei mynta ki la shongsuk shongsain bad ym don shuh katei ka jingshah pyndik, kata hadien ba ki la dep ban shah leit duwai ha u Pastor ha Lawbyrwa, nangta wan pyn Duwai u Phadar ha iing bad ruh ba ki la kynriah noh na katei ka jaka, ba la jia katei ka jingjia kaba phylla.
Shillong: Hynnin ka sngi, ki don shiphew ngut ki nongtrei jong ka NEIGHRIMS, Shillong, kiba ioh ia ka jingpang khlam Covid 19 bad 9 ngut na kitei, kim shym paw dak eiei satia, ba ki don ia katei ka jingpang.
La iathuh ba kitei ki nongpang, ki dei kiba don jing iabit na uwei u nongpang, uba shah sumar ialade ha ka tnat Orthopedic.
Ia kitei ki nongtrei, la test nyngkong, ha ka 11tarik Naitung bad hadien kata, ha ka 17tarik Naitung, ha kaba ha kitei ki arsien, ka pyni ba kim don satia ia katei ka jingpang, hynrei la pynlong biang ia ka test kaba lai sien ia kitei ki nongtrei jong katei ka hospital bad hangtei, la lap ba ki don ia katei ka jingpang.
Ha kawei pat ka khubor, na ka liang jong ka Nazareth Hospital, hynnin ka sngi, ka pynshai ba ki mashin jongki, kum ka RTPCR bad ka CB NAAT, ki dei kiba thikna bad kiba lah ban shaniah.
Katei ka dei ka jing pynshai, kaba ki ai, halor ka jing iadei bad ka  jing iakren ha kine ki sngi, ba   uwei u doktor jong katei ka hospital u ioh ia ka jingpang coronavirus.
Shillong: Hynnin ka sngi, ka Deputy Commissioner, East Khasi Hills District, ka la khang noh ia ka iew kaba don ha Lad Smit.
Ka jingkhang ia katei ka iew, ka long hadien ba uwei u briew, uba leit ha katei ka iew, ula ioh ia ka jingpang Covid 19, hynnin ka sngi bad la iathuh ba utei u briew, u dei uba rung ba mih ha katei ka iew, ha ka 23tarik Naitung 2020.
La bthah ruh, ia kito kiba don ha katei ka sngi, ha katei ka iew, ba kin shong kyrpang bad sumar bha ialade, hynrei, lada jia ba ki iohi dak jingpang eiei, ki dei ban pyntip noh mar mar sha ka number 108.
Shillong: Ha kane ka sngi nyngkong ba la pynjari iaka jingkhang dam, ka HYC Mawlai Mawdatbaki Unit ka la shim ia ka bynta ban pyndep ban synreit dawai sodium ia 3 tylli ki dong, kata ka Pdengshnong, Mawapkhaw & Nongpathaw.
Kane ka seng ka la shim ia kane ka sienjam ban iada ia ki nongshong shnong ha kaba une u khlam Covid19 u la sdang ban pur sa ha kane ka thain Mawlai.
Ka unit ryngkat ka jingiatreilang bad ka Dorbar shnong ka la rai ban leit synreit dawai da kaba sdang shwa na kitei ki lai tylli ki dong haneng bad ki dong kiba sah kan sa leit ban synreit ha ki sngi kiba bud.
Kumjuh ruh ha katei ka jingleit synreit dawai la sakhi ruh ia ka jingsynranlang ia ki member ka HYC da ki Rangbah Dong kiba la ia pynshngain lang ban synreit dawai naduh ka por 10 baje mynstep.
Hashwa ban sdang kane ka jingsynreit dawai la ioh ruh ia ka jingkren na u President ka HYC Mawdatbaki Unit, u Samla Topas Shangpliang uba la Ong ba “Ka Seng ka sngewkhia eh ia kane ka jingjia kaba la ktah iaka Nongbah Shillong khamtam iaka Mawlai ha kaba u khñiang jingpang COVID-19 u la sdang ban pur sted kat nang mih ki sngi hynrei kum ki shipai kiba la smai ban iada, ngim lah ban shong riej haiing hynrei ban mih shakhmat ban iakhun ha ryngkat ka bor U Blei kaba wan na ka jingduwai.
Ki Nongkitkam shnong kila kit iaka lyngkor kaba khia bad ka la dei ruh ba ngin mih lang ban ia tynrong lang iaka jingkhia ka ban long ka jingiakhun ha kum kane ka por ka ba dum.
"Ula iai ban ruh ba ki nongshong shnong ki dei ban shim iaka jingkitkhlieh ialade ban bud ia ki jinghikai kiba ka health department ka buh.
Ka jingpyndonkam ia ka mask ka dei ka dak ba kongsan eh ba kin pyni ba ki dei ki nongshong shnong kiba kit khia ban iada ialade bad ia ka shnong ne ka thain hi baroh kawei.
Ka jinglehkhuid bad ka jingiajngai para briew ka dei ka rukom im bathymmai bad baroh ki briew ki hap ban pdiang ia kane ka rukom im ka ba lah ban pyllait ia ka jylla na ka jingma na ka ne ka khlam.
U la ai ruh ka jingkhublei iaka Dorbar Shnong bad iaki Rangbah Dong kiba la long kiba la kloi ban pdiang ia kane ka kam ban ioh ban pyndep ruh ban synreit ha ka rukom kaba janai.
Kumjuh ruh u la pynbna ba ka jingsynreit dawai kan leit sa sha kiwei pat ki dong kum ka Dong Umjan, Pata, Nongmali 1, 2, & 3 ha ki sngi kiba bud.
Nongpoh: Uwei u rangbah, uba la tip kyrteng kum u Bah Tit Mawiong (55) snem ka rta, u la shah pyniap noh ha la ki jong kiba ha iing trai, ha kaba la kynnoh ba ka nongrim kaba la pynlong ia kitei kiba haiing ba kin pyniap syndon ia u, ka dei hadien ba utei u rangbah, u la thmu leh sniew bad ban thombor ia ka longrynieng jong ka khun Ksiew jong u hi.
Katei ka jingjia, ka la mynha ka janmiet 24 tarik mynta u bnai bad kaba la jia ha kawei na ki shnong kaba hap hapoh ka Jirang C&RD Block ha Ri Bhoi, ha kaba kitei kiba haiing hadien ba ki la iohi bad lap ba utei u Bah Tit Mawiong, u la thmu ban leh sniew pyrshah ia la ka jong ka khun Ksiew, kitei kiba haiing da ka jingbitar ki la tied bad bom ia u haduh ba un da khlad syndon.
La ong ruh ba tang mar iatip halor katei ka jingjia, ki Pulit ka Patharkhmah Police Outpost, ki la leit mar mar sha katei ka jaka, na ka bynta ban pynlong ia ka jingtohkit, ha kaba ki la ioh ruh ban kem ia 4 ngut kiba la shah kynnoh ba ki la donkti ban bam pyniap ia utei u Rangbah.
Kitei ki saw ngut kiba la shah kynnoh pyniap ia utei u rangbah, ki dei kiba la tip kyrteng kum u Philip Wahlang, u Suberius Wahlang, u Sabian Wahlang bad halor katei ka jingjia, ki Pulit ki la rah ruh ia uwei u khynnah uba dang hapoh ka 18 snem, ia kaba la buhrieh kyrteng.
Shuh shuh la ong ruh, ba ka kmie jong katei ka khyllung, kaba la shah kynnoh ba ka la donktilang ha ka ban pyniap ia utei u rangbah, ki pulit kim pat kem satia, hynrei kin sa kem noh shen, na ka bynta ban pynlong ia ka jingtohkit.
Ia ka metiap utei u Rangbah, la rah noh sha Civil Hospital Nongpoh, na ka bynta ban pyndep ia ka postmortem, kumta ka jingtohkit halor katei ka jingjia kan dang iaid shakhmat.
Kum u nongshong chnong jong ka Meghalaya nga pynpaw ia ka jing sngewnguh ka ba khraw ia ki ne ki at ngut Ba ki don Kum ka Jing shlur mynsein ban pynpaw ia la ka jong ka kyrteng la Jong Ba ki ioh ia ka ne ka khlam Covid19 Kane ka pynpaw ba ko don Ka ta ka pyrkhat BABHA wat ym tang ia lade hynrei ia ka society’s hi baroh ka weiTe MEBAN Wahlang bad ka Shianivia Wahlang ng ngeit skhem ba ka ne ka NUkSA babha ka phi pyn i ia i nongshnong ka iarap shibun eh ai ba u Blei ba stad u don ryngkat bad phi bad ban phin ioh ka met ka phad ka pyrkhat ba kham khleiñ shuh shuh bad ban ioh koit Noh kloi Um tang ia phi nga Kyrmen skhem ba baroh ki ba pang ha ka ri hi baroh ka wei kin sa koit noh.
Donci vi.
Shillong: Ha ka kyrwoh ba la phah da u Bah Roy Kupar Synrem, Secretary jong ka Dorbar Shnong Shella la iathuh ba hadien ka jingmih khubor " Yn khang dam ka Dorbar Shnong Shella ha ka sngi dap snem u (L) Dr Don Kupar" ha ka 28 tarik mynta u bnai ka Dorbar Shnong Shella, ka pynpaw ba kane ka khubor ka lah ban ialam bakla ia ka jingsngew ki paidbah bad ki ba ha ing ha sem utei u Rangbah bad ka lah don ruh ka jingsngewthuh bakla ia ka jingthmu jong ka dorbar shnong.
Kumta ka dorbar ka kwah ban pynshai ba jingkhot jong ka Dorbar ia ka jingkhang dam ha katei ka sngi ka dei halor ka nongrim ba ka 28 tarik ka ia tyngkhuh ruh bad ka sngi iew Shella.
Kumta ban pynduna ka jingiabun briew ha Iew Shella bad kum ka jingburom ia kane ka sngi na ka liang ka shnong, ka shim ia kane ka rai ban phah khang ia ki dukan bad ki ophis kiba don hapoh Sohlap, kaba dei ka jaka pynlong iew, bad kumjuh ruh ban pynsangeh ia ki kali ban iaid ha katei ka sngi, ka 28.
07.
20.
Na ka liang ka shnong ka pynpaw ba kam don kano kano ka jingkhang ia ki ba ha iing ha sem ne kino kino ki briew ba iajan bad utei u Rangbah ba kin ia mih na ki kher kiba don hapoh shnong ban leit leh burom ia u ha u lum jingtep ha Jatap.
Shillong: Ka khubor, ba la pyllait da ka tnat Information & Public Relations, Meghalaya, Shillong, ka iathuh ba ki don 36 ngut kiba ioh pang khlam Covid 19 mynta ka sngi.
Baroh kiba dang don ia katei ka jingpang khlam, haduh mynta ka sngi, ki long  547 ngut.
Ki shipai BSF bad kiwei pat ki shipai, ki long 285 ngut.
Kiwei pat ki long 262 ngut.
Ki nongpang, kat kum ki District, ki long –• EKH- BSF 243, Non-BSF 174, Armed Forces 26, Total 443• WKH- Non BSF 3, Total 3• Ri Bhoi- Non BSF 43, Armed Forces 9, Total 52• WJH- Non BSF 10, Total 10• EJH- Non BSF 15, Total 15• WGH- BSF 7, Non BSF 9, Total 16• SWGH- Non BSF 4, Total 4• SGH- Non BSF 2, Total 2• EGH- Non BSF 1, Total 1• NGH- Non BSF 1, Total 1• SWKH- 0Kiba la jem na ka jingpang, ki long  186 ngut.
Kiba iap, ki long 5 ngut.
Baroh kiba ioh pang, ki la poi sha ka 738 ngut.
Tang mynta ka sngi, kiba ioh pang, ki kynthup ia 36 ngut bad kitei ki kynthup ia 32 ngut ha East Khasi Hills bad kitei ki long 12 ngut ki BSF, uwei u shipai, kiwei pat 19ngut.
Ha EJH – 2• WGH-01• RiBhoi- 01Ka mut aiu non BSF?Ai ka khubor ba shai lem kumta ynnai.
Ki blang te ki hap bam phlang, tangba ki 15 tylli ki blang, ki leit bam phlang, ha ka kper kaba la mana bad kumta ki la shah kem baroh 15 tylli.
Ki bor jong ka  Yellandu municipal, ha Telangana, ki don mynta ha kti jong ki nongtrei jong katei ka tnat, ha  Bhadradri Kothagudem district.
U Commissioner, ka  Yellandu Municipal, U  Alla Srinivasa Reddy, u leit lap dalade hi, ha ka por, ba kitei ki 15 tylli ki blang, ki dang bam shngiam ia u phlang, ha ka kper kaba la mana ha  Haritha Haram.
“Ngi la rai ban dain kunar T.
3,000 ia kawei ka blang bad ngi la pyntip ia kiba dei trai, ba kin wan siew ia katei ka khajna tangba haduh mynta, ym pat don ba wan kam trai" ula ong.
Editor,Ngi la iohi ba haduh katno ka jingshah ktah jong ki briew na kane ka khlam ba shyrkhei, la ha ka trei ka ktah , ka kamai kajih, ba man la ka sngi ka pule puthi bad kiwei kiwei de ki kam, ha kaba baroh ki la thut bad sah teng lut la ha ki sor ne nongkyndong.
Ha kane ka shithi nga kwah ban pynpaw ia ki jing eh Khamtam eh kiba ki khynnah jong ngi ki iakynduh, kata ka jing eh ba Kham kongsan eh ka long ba kumno ki lah ban pynioh bynta lem ne ban access ia ka online class kaba ki nonghikai jong ki ki la sdang ban pyntreikam na ka daw ka Jingkhang dam jong ki skul kaba la neh mynta la kumba 4 bnai tam mynta.
Ka jingthmu jong ka online class ka long kaba bha bad ioh jingmyntoi haduh katta khamtam haba khang ki skul kumne, hynrei ka jing eh kaba mih na ka online class ka long ba bun ki khynnah skul khamtam kito kiba sah ha nongkyndong bun na ki kim dei ki ba ioh ba kot bad ki ia don shibun ngut shipara ha kaba ki kmie ki kpa jong ki,ki trei shitom da kaba tyngeh shisha ban pynleit skul ia ki baroh, hynrei lada ki hap ban leh online class bun ki kmie ki kpa jong ki kin ym lah ban pynioh bynta lang ia la ki khun jong ki ha kane ka class namar duna ka jingioh, tang ka bai skul bad bai kot jong ki khun ruh ki kmie kpa ba duk da ka ba shitom shisha ki pynioh, namar ki thrang ba ki khun jong ki ruh kin ioh lem ia ka lawei ba phyrnai kaba dei ka hok ki khun jong ki.
Hynrei da donkam ban leh ia ka online class ki hap ban pynthied sa ki mobile smart phone ne kino kino ki kynja tiar mobile ba Kham rem khnang ba ki khun jong ki kin ioh bynta lem ha kane ka class online, lada dei lei kiba iadon iabun ngut shipara kane ka wanrah jing eh shibun eh ia ki kmie ki kpa jong ki khynnah skul.
Kane ka jingthoh kam dei ba ka pyrshah ia ka online class hynrei baroh ngi tip ba ka online class hi kadei kawei ka lad kaba ai jingmyntoi shibun ia ki khynnah skul baroh khamtam ha kum kine ki por khang dam.
Hynrei Nga shu kwah ban pynsngewlem ia ki jing eh jong ki khynnah skul kito ki bym dei than ki ba bit ba biang ha iing ha sem.
Nga kyrpad ba ka sorkar tnad pule puthi lyngba ki nonghikai kin wad shuh kiwei kiwei de ki lad ban ioh iarap lang ia baroh ki khynnah kum ha kane ka por khnang ba ka jinghikai ba ki nonghikai ki ai kan ym noh shilliang shano shano ruh hynrei kan long beit mar katjuh ia baroh ki khynnah skul.
Shillong: Hadien ka jingkiew jong ki briew, kiba ioh ia ka jingpang Covid-19 ha ka jylla, khamtam ha nongbah Shillong, na ka liang ka sorkar jylla, ka la sdang biang ia ka jingpakhang Shnong (total lockdown) kaba la sdang mynta ka sngi ha kaba la sakhi ia ka jingkynjah jar jong ka Sor Shillong.
Kane ka jingpakhang shnong ka ba sdang naduh mynta ka sngi ka 26 tarik u Naitung 2020 bad kan kut ha ka 29 tarik u Naitung 2020, ka long ban iada na ka jingpang COVID-19 kaba la sa phriang sted ha ki riew paidbah ha kane ka nongbah Shillong ha kine ki khyndiat sngi.
