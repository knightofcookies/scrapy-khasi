Ka la don ruh ka jingiakut ba dei ban thwet ban kem ia kitei ki runar bad ruh ban pynshitom da kaba tyngeh pyrshah ia kitei ki runar kiba la leit ban pyniap dusmon ia ki dohkha ha kateika wah Umran.
Lyngba katei ka jingialang, la shim ruh ia ka rai ban ujor ejahar pyrshah ia ki riew dusmon kiba la nud ban leh ia katei ka kam ban pyniap ia ki dohkha ha katei ka Wah bad ruh ban pynlong bih ia katei ka Wah, kaba dei ka jaka kaba ki paidbah ka thain Nongpoh, ki la pynlong ia katei ka Wah kum ka tyllong ban tan umbam umdih,Nalorkata, ka la don ruh ka jingiakut hapdeng ki Nongialam shnong bad Nongmihkhmat, ba nangne shakhmat kin ai ka jingiatreilang, na ka bynta ban tehlakam ia ki runar kiba mlien ban pyniap bein ia ki dohum dohwah bad nangne shakhmat lada lap kin sa ioh da ka jingpynshitom kiba katkum ki kyndon AinBalei kumne mo imat kita ki briew kim pat ia ting mo iu Corona ki dang ia shna pnban da u Virus ba phylla.
Shish phi haba ka Ri ka dang iaksaid bad u Corona kita pat sa ka hiar thma ia ki dohkha,ne tip ki don daw aiu iala ka Mei-Mariang.
Balei kumne mo imat kita ki briew kim pat ia ting mo iu Corona ki dang ia shna pnban da u Virus ba phylla.
Shish phi haba ka Ri ka dang iaksaid bad u Corona kita pat ia muja ka hiar thma sa ia ki dohkha,ne tip ki don daw aiu iala ka Mei-Mariang.
To bapli kaba bym jingim ih ki mat leh katba mon.
Shillong: Ka ophis treikam ka District Magistrate mynta ka sngi ka la pynbna da ka korphiw kaba 48 kynta ha baroh ka nongbah Shillong hadien ba ngat jing pang ‘corona virus’ uwei u doctor uba na ka Bethany Hospital.
Ka korphiw ba 48 kynta kan sdang naduh 6 baje mynstep jong ka 14 tarik iaiong 2020 haduh ban da pyntip da kumwei pat, bad la kyntu ia baroh ki paidbah khamtam hapoh ka nongbah Shillong ba kim dei ban mih na ki ing ban ailad ia ki briew ka tnat ka koit ka khiah ban leh ia kaba donkam kum shi bynta ban tehlakam ia ka jing saphriang ka pang ‘corona virus’ hapoh ka jylla Meghalaya baroh kawei.
Ka hukum ba la mih na ka ophis treikam ka District Magistrate ka la kyntu ba la da don mano mano ba leit donkam hapoh ka Bethany Hospital ha ka lane hadien ka 22 tarik lber 2020 ki dei ban pyntip sha ki bor sorkar da kaba phone ha u number 108 lane leit ha ka website  ban lockdown shwa ia ki heh spah ban ia ki 5kilo shibnai ,phah lockdown te kat kiwei bom lathi ia u duk u suk ,ia badon ba riewspah ki ia tah kotlieh wat ha ka iit kali ,kamkai ka ia kynmaw blei ,por ba biang ka por kim ia kynmaw n kynmaw tang ka ktien ka mynsiem pat sha pisa.
Kiba ioh ia ka jingpang Covid 19, ki la poi mynta ka sngi sha ka  10,363 ngut bad kiba iap, ki la poi sha ka 339ngut.
Na kitei ki don  8,988ngut kiba dang shah sumar bad 1,035 ngut kiba la jem na ka jingpang.
Ka jingiap ha United States, ha ki 24 kynta ba ladep, ka la poi sha ka 1,509 ngut, ong ka khubor jong ka  Johns Hopkins University bad ka jingbun kiba iap, kam da ia pher, na kaba long hynnin ka sngi, ha kaba kiba iap, ki poi shah ka  1,514 gut.
Baroh kiba iap mynta ha America, ki la poi sha ka  23,529 bad kaba dei ka jingiap kaba bun tam na baroh ki ri ka pyrthei.
Ka  United States, ka don palat ia ka  550,000 ngut kiba ia bit ia katei ka jingpang, ong ka khubor na ka  Centers for Disease Control and Prevention (CDC).
Ha China, ki don sa 19ngut kiba dang shu ioh thymmai ia katei ka jingpang bad baroh, kiba don ia ka covid 19, ki la poi sha ka 1,464 ngut.
Ka jingdon kiba pang  COVID-19 ha Maharashtra, ka la poi sha ka  2000 ngut bad 352ngut kiba dang shu ioh thymmai bad kitei ki dei ia 242 ngut kiba na Mumbai, ng ka tnat ka koit ka khiah jong ka sorkar Jylla.
Baroh kiba ioh pang haduh mynta, ki poi sha ka  2,334, kiba iap ki la poi sha ka 160ngut bad na kitei ki don 11ngut kiba iap ha ka Lah Sngi U Blei.
Shillong: Ka khubor jong ka Doordarshan Shillong, ka iathuh ba U Chief Secretary, ka sorkar Jylla, ula phah khang noh ia ka Bethany Hospital, Shillong naduh hynnin ka sngi hi, na ka daw jong ka jingdon u doktor, uba ioh ia katei ka jingpang Corona, na katei ka hospital.
Hynnin ka sngi,  u bah Prestone Tynsong myntri rangbah ba ar,  u la ong ba la don uwei u doctor jong ka Bethany Hospital u ba la ngat ia ka jing pang ‘corona virus’ bad mynta ia u la rah noh sha NEIGRIHMS na ka bynta ban ioh jing sumar.
“Nga kyntu ia baroh ki paidbah ka jylla ban buh ha ka jing duwai na ka bynta u doctor bad ka jylla baroh kawei na ka bynta ban lait noh na ka jing pang corona virus" la bynrap u bah Prestone Tynsong.
U bah Prestone Tynsong u la ong ruh ba ki paidbah ka jylla khamtam hapoh ka nongbah Shillong kim dei ban mih na ki ing ha ka 14 tarik iaiong naduh 6 baje mynstep kum shi bynta ban iada na ka jing pang ‘corona virus’ bad ban ailad ia ka briew ka tnat ka koit ka khiah ka jylla ban leh ia ka ba donkam.
Na ka liang u myntri rangbah ka jylla u Conrad K Sangma u la ong ba ka sorkar nalor ba ka la khang khyrdep (seal) ia ka hospital ka la pynkhreh ruh ban tehlakam ia ka jing saphriang ka jing pang ‘corona virus’ hapoh ka jylla.
U myntri rangbah u la kyntu ruh ia ki paidbah ka jylla khamtam hapoh ka nongbah Shillong ba kim dei ban don ha ka jing tieng hynrei kidei ban bud ia ka jing btah ka tnat ka koit ka khiah bad u la kyntu ruh ia baroh ki briew kiba la wan teng hapoh ka hospital ban pyntip sha ki bor sorkar na ka ban leh ia ka ba donkam.
Ki lad khubor ki iathuh ba utei u doktor, um shym leit jingleit satia ialade, hynrei u pyrsa kurim jongu, u dang shu wan phai na New York, ha ka 22tarik Lber 2020.
Dei ban set sha jail ia une u briew, wan naduh NY khlem pyntip tang namar ba hehspah biang beit…ban da dei ba leh ki rit ki ria ymtip shuh kaei ban jia.
Ki la bun bah kiba la rit mynsiem shi katdei, haba ki iohsngew ba ka jingpang coronavirus, ka la trei nyngkong ha u doktor syndon jong ka Bethany Hospital, Nongrim Hills.
Mynta ki bor sorkar, ki la khang ia katei ka hospital bad ki lad khubor, ki iathuh ba u doktor, um dei uba don jingpang hi nalade, hynrei (lehse) u ia bit na u pyrsa kurim jongu, uba dang shu wan na New York, ha ka 22tarik Lber 2020, kaba la dei hi ruh ka sngi jong ka jingsdang pakhang shnong ha ka Ri bad ha kaba ka leit ka wan, ka la phikir shi katdei ha ka Jylla ruh.
Ha kat katei ka jingteh kyndon jong ka sorkar, hynrei (imat) namar ba u dei u doktor ialade, ula khein shngain shi katdei bad ula pynkhein ruh ia ki kyndon jong ka sorkar Jylla, la ka dei ka isolation lane ka shong marwei lane ka quarantine lane ka jing sumar ialade bad wat ia ka social distancing lane ka jing shong jngai na kiwei pat bad lada ka long kumta, utei u doktor, um sngewthuh ia ka jingsdang  katei ka jingpang ha ka met jongu, (ngin duwai Blei, ba kan nym jia); hynrei  ka la long ka jingma kaba khraw, namar ba u doktor u ia kynduh ia ki bun bun phew ngut ki briew ha ka shisngi.
Ka sorkar Jylla, ka la bthah ia baroh kito kiba leit shah sumar sha katei ka hospital, hadien ka 22tarik Lber 2020, ba kin leit phah test mar mar ialade bad katei ka dei ka jingsdang kaba donkam bha bad ha kaba kum kane ka khep, ka jingiakren ia ka jingkhang khyrdop ia ki shnong ki thaw, kam mih shuh, hynrei ka la dei ka jing sngew kitkhlieh dalade bad ialade hi, ban ialeh pyrshah ia katei ka jingpang bad ka  jingsdang ka long ban leit phah peit sha ki doktor bad ban bud ia ki kyndon kiba la iai pynbna da ka sorkar Jylla man ka por.
Naduh mynta ka sngi, ka sorkar Jylla, ka la dei ban nang pynkhlain jubor ia ki jaka sumar, na bynta katei ka jingpang covid 19 bad kaba kongsan eh, ka dei ia ka jingdon ki ventilator lane ki mashin ban ring bad ban pynhiar mynsiem   bad namar ba une u dei u nongpang, uba nyngkong eh, kumta ka sorkar Jylla lem bad ka NEIGHRIMS, ki dei ban shim ia ki lad ki lynti ban ai ia ka jingsumar kaba bha tam ba un jem noh kloi bad lada ka long kumta, ka wan rah ia ka jingshngain ia kiba bun kiwei pat bad wat ia kiba la don ia katei ka jingpang, ba kin iakhun tyngeh bad ba kin nym duh mynsiem ruh.
Na ki khubor kiba paw, ngi iohi, ba ha kat kane ka jing khang shnong kaba la pynlong kylleng ka India, hynrei, ki dang don bun bah pleng ki jingdkoh bad halor kane ka phang, ka jing kitkhlieh, ka dei ha ki pulit, lada dei sha khappud bad ka Assam bad nangta sha ki BSF, lada dei sha khappud bad ka Bangladesh.
Khyndiat sngi mynshwa, ka KSU, ka la ioh bat ia 20 ngut ki bar Jylla ha ka shnong  Disong, kaba ha Shella bad hadien kata, sa ka HYC, ka ioh bat ia kiwei pat ki bar Jylla, kiba iaid kjat sha Upper Shillong bad dang hynnin ka sngi, sa ka dorbar Shnong Umsaitsning, Lad Mawrong, ka la ioh bat ia ka trok kit jhur bad kitei ki jing shisha, ki pyni ba haduh katno ka synjor ka leit ka wan sha ki sawdong pud jong ka Jylla.
Kitei ki long khyndiat ki jing shisha, hynrei ngim lah ban tip, ia kiwei pat kiba lah ban iaid sahuh lyngba ka khyrdop na Byrnihat, nangta na Ratacherra bad nangta na ki khappud bad ka Bangladesh, kum ka Balat, Dawki bad kiwei bad wat ia ki nongpang, kiba ju wan khah khah sha NEIGHRIMS.
Haba iohi ia kane ka jing lehsting ia ka pakhang shnong, da kaba ailad ia ki briew kiba nabar, ba kin rung kin mih katba mon, ka  la dei ba ngin peit bniah bha, ia ka jing jubor ka jingpang Covid 19, ha ki ri sepngi bad ka daw, ka long namar ba ka synshar paidbah, ka khlain palat sha kitei ki ri bad u paidbah, um salia ia ki kyndon khang shnong ka sorkar, hynrei, u ia leit kai katba u sngew mon bad ka dei na katei ka jing saitlah lane ka jing laitlan, kaba la pynmih ia ka jingiap kaba da ki phew hajar ngut sha kitei ki ri khraw bor.
Hangne ngim tip, naei ka wan ka jing synjor, wat la ka jing peit khmat jong uba bun, ka dei halor ka jing leh sting ki bor pulit, hynrei ha kum kane ka por, ka la dei ia ka sorkar Jylla, ba kan tynrong  da ka bor kaba khlain, ba ki VDP, ki Rangbah Shnong, ki Sengbhalang lane ki Seng Kynthei, kin dei ban trei ia la ka jong ka kam, khlem salia, wat lada ki dei ban ia pyni bor bad ki pulit ne ki BSF ruh ha ki khep ki khep.
To ngin peit ruh ia ka nuksa jong ka China, namar ba lada nalade, ka la lah ban pynduh ia ka jingpang corona, hynrei ha kine ki sngi, ka la sdang pur biang bad ka daw, ka long ba ki wan rah kito kiba wan na shabar Ri.
Ki khubor ba dang shu ioh ki iathuh ba u doktor na Bethany Hospital, uba 69 snem ka rta, ula ioh ia ka jingpang COVID-19, ong ka khubor jong ka Inside NE, kaba na Guwahati.
Ki lad khubor, kim pat ai ia ka jingtip kaba bniah, haduh mynta, ong ka khubor.
Kiwei pat ki lad khubor, ki iathuh ba ka sorkar Jylla, ka la bthah ia baroh kito kiba don ha Bethany Hospital, naduh ka 22tarik Lber 2020, ba kin dei ban ai jingtip mar mar sha ka 108.
Ha kajuh ka khubor, la iathuh ba ka District Magistrate jong ka East Khasi Hills District, ka la pynjari da ka korphiw kaba 48 kynta ha kylleng ka nongbah Shillong, kaba sdang naduh ka por 6 baje mynstep jong ka 14tarik.
Haba u ba pang um don travel history kumno ioh pang covid19 kata ruh positive donkam ban phah biang iaka test….
Kmno lh u shu ioh direct ma u khlm kano2 ka jingtip haba iadei bd kane ka jing pang (covid-19).
kane ka lah pynpaw shai ba ki khñ sting ki pulit lane ki bor paharaIm u ba riewspah iap uba duk.
Lah dei ban ai jingtip khamslem naduh ba u don symptoms balei shu pyntip beit dalah ioh pyn jynjar iangi ba hap rung hap mih nangne hospital mynnin dang wan nangtoKumno u lah ban wan na kawei ka ri,na kawei Ka state,haba wat tang na kawei ka district sha kawei ruh ym shah shuh?Jait ba ki dei kiba riewspah? Lah peit tang ïa Ka spah bad Ka kyrdan,Kam don shuh Ka jingsynshar hok shisha.
Ka dei ka ta ia u baduk ba pli ki shoh lathi riewspah pat shong poh Kali suk jai.
Kawei ka thei samla, kaba 26 snem ka rta, ka la ioh ia ka jingpang corona virus ha Mumbai.
Katei ka dei ka samla, kaba na  Mizoram.
Katei ka samla, ka don mynta ha katei ka nongbah, kaba dei ruh ka ktem bah jong katei ka jingpang coronavirus.
Shillong:U Symbud myntri rang bah jong kajylla u bah Prestone Tyngsong ha ba ia kren bad ki lad pathai khubor hadien ka jing ia lang ka Cabinet u la iathuh ba ka sorkar jylla ka la rai ba kan dang pynjlan shuh shuh ia ka jing pakhang shnong kata haduh ka 30 tarik u Iaiong 2020.
Ka cabinet mynta ka sngi, ka la shim ruh ia ka rai ba  ka jingkhang ia ka jing ia rung ia mih na kawei ka jylla sha kaewei pat kan dang bteng haduh ban da pynbna da kumwei pat bad  ka ym pat shah ban iaid ia ki kali riew shimet khamtam ha ki jaka ba long sor kum ha Tura, Shillong,Jowai.
Katba ha ki jaka nong kyndon kan shong ha ki ki Deputy Commissioner jong ki Districtba kin peit bad pynbeit.
U Bah Tynsong u la ong ba ka kabinet ka la shim ia kane ka rai ban ym pat shah ban ia rung ia mih na ka wei ka  District sha kawei pat.
Ha kaba iadei  bad  nongbylla kiba dei na ka jylla Meghalaya kiba la sah kut ha ki jaka ba la buh da ka sorkar, ka kabinet kala shah ia ki ban kin leit phai sha ka ki jong ki District hapoh ka jingpeit jong ka Transport Department bad ki Deputy Commissioner ban pynpoi ia ki sha ki shnong jong ki.
Ka jing ia kynduh ka kynhun myntri, mynta ka sngi, ka la mynjur ruh na ka bynta ban ai iarap pisa sha ki 1.
2lak ngut bad kitei kin ioh mar T.
700 shi taiew, ha ki por jong ka jing khang shnong jong ka sorkar bad kitei kin ioh T.
2,100 marwei ha ka pakhang shnong, kaba sdang naduh ka 23tarik Lber haduh ka 14tarik Iaiong 2020.
Ka sorkar Jylla, kan iarap T.
3000 marwei sha kito ki samla pule lane kiba trei ruh kumjuh, kiba don kumba 3hajar ngut shabar ka Jylla, ha kine ki sngi jong ka pakhang shnong.
Kiba dei na East khasi hills ki ne em ban mih ban leit Kum na shillong ban leit Sha upper shillong shah ne emKi nongniah bad nongbud truck kiba dei na east jaintia hills kiba sah kut sha Assam na ka daw jong kane ka lockdown ki lah ne em ban wanphai.
Shillong: Mynta ka sngi la iohi ba da ki spah ngut ki briew ki ieng da u lain hajan ki dukan kyiad ha ki bynta bapher bapher jong ka sor shillong naduh ka por mynstep ban thied kyiad.
Ki dukan kyiad phareng ki la bud ryngtih ia ka jing bthah jong ka sorkar da ka ba theh sha ki nongwan thied kyiad da ka hand sanitizer shuwa ban kin ioh rung ha ka khyrdop jong ka dukan ba kin ioh ban thied kyiad.
Ka jing plied ia ki dukan kyiad mynta ka sngi ka long kat kum ka  jing pynbna jong ka sorkar jylla ba naduh ka 13 tarik mynta u bnai haduh ka 17 tarik mynta u bnai un shah ia ki dukan kyiad ban plie naduh ka 9:00baje mynstep haduh ka 4:00 janmied.
Sngew pang ka mynsiem ba ha kum kine ki por, ka ri bad ka state ka dei ban ia dem bad duwai ia u Blei ka pynkhring pynban da ka kyiad.
Sangsot ka Christian state.
Ka sngi ba khaduh la I hangneTo ai ki ba dih kin nang dih…ba lei ki bym dih ruh kin bud lang?Ka dei ka mon lait luid shi met2.
ban shu bishar than ia ki wei ruh kam ia hap.
kadei ph kataMynin ka 12th april 2020 ka sorkar jylla Meghalaya ha ka jingialam U Myntri Rangbah u la kyrpad ia ki paidbah ka jylla ban iasnohkti lang ha ki jingrwai hymn bad jingduwai, bad baroh ki la pynkohnguh ia ka jingbtah u Myntri Rangbah.
Kaba sngewlyngngoh pat ka long ba ka sorkar jylla ka la shah ban plie ia ki dukan wine store bad ka jingieng lain jongki briew ban thied kyiad ka la kaba bun bad u lain uba jrong.
Hato kane kam long ka jinglehrain ia ka jylla bad ia ka jaitbynriew jongngi.
Shillong: U symbud myntri rangbah ka jylla u bah Prestone Tyngsong, u la iathuh ba ki nongtrei sorkar, ki dei ban poi trei  naduh ka 15 tarik mynta u bnai  bad katei kan long tang 50 % shisngi bad la aiti ha u Chief Secretary ba u dei ban pynbeit ia ka jing wan trei jong ki.
Haba kren ha ki lad pathai khubor, u la iathuh ba ka kabinet mynta ka sngi hadien ba la bishar bniah ka sorkar ka la sngewdei ban phah wan noh ia ki nongtrei tang 50%.
Na ka liang ka sorkar ka la aiti ia u Chief Secretary bad ka jingiapynbeit bad ki head jong ki tnad sorkar jong ka jylla bad yn pynbeit ba 50% ki nongtrei kin wan trei ha ka shi sngi.
Lashai 14 tarik plie ne kumno.
To par ñiangkhriat lypa bad to sngewsyier lypa lada ngan ong ba tang shu mar īaweng īa ka Jingkhangdam (Lockdown) ka Khlam Coronavirus ha India kan bthei kumba bthei u Suicide Bomb uba la pynam buhrieh lypa ha ki briew bad uba ap tang īa ka por ba yn khem noh īa u budam bapynīap briew jraiñ! Te yn ymlah shuh ban tehlakam īa kata ka jingmynsaw kaba mih na kata ka jingbthei da kano kano ruh ka bor ne da kano kano ruh ka jingstad, tad haduh ynda ba kala dep shuwa ban shim īa ka jingim bakordor jong ki briew da ki phewhajar ngut lane da ki phewlak ngut ruh.
Na ka thymmei jingtip kaba katkum ka Worldometer kaba haduh ka Snginyngkong, 13 tarik u Īaīong, 2020 ngi īohi hangto ba ka jingīapbriew ha ka pyrthei baroh kawei ka lakot sha ka 1,15,278 ngut (Shilak, khatsan hajar, arspah hynñiewphewphra ngut).
Napdeng ki ri kiba la shahktah jur tam eh ha kane ka Khlam bashyrkhei kadei ka U.
S.
A.
Hangne ki briew kiba la īap-khlam kila kot sha ka 22,115 ngut (Arphewar hajar, shispah khatsan ngut).
Ki ri kiba bud īa ka U.
S.
A.
ha ka jingīapbriew babun tam eh pat kidei ka Italy ha kaba ki briew kila īap haduh 19,899 (Khatkhyndai hajar, phra spah khyndaiphew khyndai) ngut, Ka Spain haduh 17,489 (Khathynñiew hajar, saw spah phraphewkhyndai) ngut, ka France haduh 14,393 (Khatsaw hajar, laispah khyndaiphewlai) ngut, bad ka England/U.
K.
haduh 10,612 (Shiphew hajar, hynriew spah khatar) ngut.
Ha India pat ki briew kiba laīap ha kane ka Khlam katkum ka jingbuh jingkhein jong ka Worldometer kilong 331 (Laispah laiphewwei) ngut baroh.
Hei! ka sang ho ba phin ong “tang 331 ngut?" Shuhshuh, kidon haduh 162 tylli ki ri ha ka pyrthei ha kiba ki briew ki laīap na kane ka Khlam bam briew.
Hynrei don ruh ki ri ha kiba ka jingiapbriew kalong tang 1 (iwei) bad 2 ngut.
Kaba pynsngewtynnat ban tip pat kalong ba haduh mynta kidon haduh kumba 51 tylli ki ri kibym pat mad satia ïa ka jingïapbriew wat haba kane ka Khlam Coronavirus kala poi ha ki ri jongki ruh.
Watla katta, to sa dang īapyrkhat bha kan jia aiu īa kane ka Jaitbynriew jongngi kaba ka jingbunbriew jongka kalong tang kumba 20,00,000 (Arphew lak) eiei, lada kane ka Khlam Coronavirus kan wanpoi sha kane ka Jylla ba lymmuh-lymmaiñ jongngi ruh.
To peitthuh bad to pynshongnongrim bha ruh īa kane kawei ba, kumno ba kat ki Ri-sepngi kiba kum ka Italy bad ka U.
S.
A.
ki ri ha kiba ka rukom-im (standard of living) jong ki briew kala long kaba labiang bha (la standard) nadong shadong ruh hynrei ha kane ka khlam ki liem toiñ, khlem da lah ban īalehpyrshah eiei ruh em, namarba īa uta u Jingpynkhiah ne u Antivirus haduh mynta ym pat lap satia bad yn sa dang lap, tangba tip haduh lano? Ban kum ka Ri India leilei ha kaba ki briew kidei kiba dang bang bha ban lehsih bad ban lehsyntan (kata, ban lehkhuid nawei bad ban lehsih hawei) ha ka jingmlien jongki, kibym pat nang bha ban burom īa ki kyndon jong ka koit ka khiah jong ka imlangsahlang (still reckless about health norms and advisory on community health) ne, ba kim pat ju mlien ban lehkhuid lehsuba īa ki jaka paidbah mynno mynno ruh (still in bad habit concerning Public Sanitation), kane ka Khlam Coronavirus kan bam shngiam īa ki briew kumba bam shngiam ka ding īa ki īieng-slum ne kumba ktha shngiam ka rakot kaba dang thngan bha harhar bad kaba dang bang bha ban bam briew.
Ha ki ri-sepngi kum ka Europe bad ka U.
S.
A.
ka jingbunbriew (population density) kam pat long eiei ruh em haba īanujor bad ka jingbunbriew jong ka Ri India.
Ki briew ha kitei ki ri haduh mynta kim pat īashong khah ne syndah than kumba ka long ha India, bad khamtam eh hangne ha Rikhasi, namarba maki kidon īa ki rule ne ki kyndon aiñ kiba biang bha ha kaba īadei bad ka rukom tei ne ka rukom shna īa ki īieng ki sem jongki, kibym shah īa ki briew ba kin tei ne shna īieng lymmuh-lymmaiñ kat katba ki sngewbit hala ka jinglehmon lajong.
Kaba mut ba haba ki mut ban tei ne ban shna īieng haei haei, kidei ban da bishar bniah bha shuwa īohba kin wanmih pynban da kino kino ki jingīasngewsih ba para marjan-marpa (troubles, neighbourly conflict, social disharmony) hadien habud.
Īa ki īiengbriew ha kitei ki ri-sepngi lathaw ha kata ka rukom ba kawei ka īieng kan don kham pajih na kawei pat ka īieng khnang ba ka jingkhapngiah (congestion) jong ka shnong ka thaw bad ka jingīakajia majia ba paramarjan kan ymdon ne kan duna.
Nangta ruh, ym kumba kalong hangne ha India, ki briew ha kitei ki ri kim donpor ban īatur-īajan khlem kam khlem jam kumba īatur īajan khlem kam khlem jam ki briew hangne ha ri jongngi.
Hangne ha Rikhasi jongngi leilei ka rukom shna bakhah ne ba syndah-syndah (randomly close construction) jong ki briew īa ki īieng ki sem jongki ka pynīohi pynban la kumba ki briew ki tieng ban īashong pajih ne kham jngai kawei ka īieng na kawei pat.
Hadien kata pat ki sa īalorni lorhap para marjan haduh ban da īalong nongshun khait.
Ynda kila īalong nongshun pat ki sa īa kajia-majia (quarrel) para marjan bad ki sa īakhlong īatrud ruh iwei īa iwei.
Hato kane kam long pynban kumba ailad īa ka Khlam Coronavirus ba kan khyrwait naphang, namarba la īakhah ne īatur palat? Lada īakren īa ki lynti ki syngkien leilei la ishongksuid lut khait.
Hangne, lada ka Khlam Coronavirus ne ka COVID-19 ka kwah ban īaidlait ruh kan nym lah satia ban īaidlait namarba ki lynti ki syngkien kilong kiba khim palat palat bad ymdon jaka shuh ban īaīaid-kiar iwei na iwei, lait tang ban shu īaīaid kyrshut ne ban shu īaīaid pynkynriang met ne ban shu īalymbub beit tdum.
Kidon ki footpath ne ki lynti īaidkjat leilei, namarba ki rit ne khim palat, ban īaid tang marwei ruh la thlun.
Ta kumno ngin leh ‘Social Distancing’ hangne ha ka rukom kaba dei? Lahbiang tang ba ngin shu īadro jylli hakhmat jong ki dukan? Kala dei kapor īa ki Khasi ba kin pyrkhat thymmai bad jynsur mynsiem noh īala kijong ki longdien īohba maki kin sa kylla long-ksuid na madan ha madan na kadaw ba kila khim palat ki lynti ki syngkien bad ki shnong ki thaw.
Shuhshuh, hangne ha Rikhasi-Pnar, khamtam ha ki jaka sor bad khap sor, ka rukom shna īieng ne pynīeng īieng jong ki briew kalong kaba lymmuh-lymmaiñ bad kaba khlemakor haduh katta katta.
Wat īa ka dur ka dar baitynnat jong ka shnong ka thaw la pynsniewdur noh da katei ka rukom thaw īieng kaba lymmuh-lymmaiñ bad kaba khlem jingīohijngai lypa, kaba khlem jingthew jingwoh bha bad kaba khlem pyrkhat lem īa ka jingīashongsuk shongsaiñ ba para marjan marpa.
Hangne la shna ne pynīeng īa ki īieng (houses, buildings) da kaba khlem pyllait jaka kylluid shuh hapdeng kawei ka īieng bad kawei pat.
Ymdon shuh kiba sngewthuh īa ka jinglong bakyntang jong kata ka “no man’s land" ne ka jaka bala pyllait-ei khnang, khnang ban kiar na ka jingīashut bad ka jingīatyngkhuh beit ba paramarjan (direct neighbourly clash).
Imat īa ki īieng ne building hangne la shu pynīeng la ka pynīeng madei mata tang namarba ki briew ki don pisa, bad wat īa i jaka iba la pyllait-ei khyndiat khynsoit da kiwei pat la kurup-ei noh da kito ki riewdaini bakhim jinglong kibym salia eiei wat lada kan mih ka jinghurihura balaiphewjait hadien habud hapoh shnong poh thaw, namarba lakhim lut kiei kiei baroh.
Hynrei ha ka jaka ba ki briew (kata, ki traiīieng bad ki trai-jaka) kin sngewthuh noh īala ki kam daini bakhim mynsiem lajong, ki pynksan nia pynban īalade da kaba ong hana ba u Blei Ula kyrkhu īaki bad hana ba u trai ulah ban leh katba u mon īala kajong.
Kine ki jait briew baroh ki īoh jingpynksan īala kijong ki nia badaini lajong na kane ka Land Tenure System kaba mynta kaba dap tang da ka jingdaini bad ka jingkhim jinglong suda.
Kumta lada ka Khlam Corona kan wanpoi shane kan bam īa ki briew kumba lehkai na kadaw ba ka rukom shna īieng hangne kalong kabym biang bad kabym pynsngewkoit pynsngewkhiah (unsystematic and unhealthy) haei haei ruh em.
Hato ka Land Tenure Act jongngi ki Khasi kam aibor īa ki briew ba kin long kiba khlemraiñ bad kiba daini? Hato kam lah dei kapor īa ka Sorkar Meghalaya ba kan pynduh noh (scrap) ne ba kan thaw thymmai biang noh (amend) īa kane ka aiñ ksuid jong ki Khasi īa kaba latip kum ka Land Tenure System ne ka Land Tenure Act? Hynrei da kane ngam mut pat ba ka Sorkar Meghalaya kan knieh noh īa ka hok longtrai jong ki Trairi-traimuluk halor ki jaka ki puta jongki.
Kaei kaba dei ban kylla hangne kalong ba ki Khasi (ki Zamindari bad ki traiīieng-traisem) kidei ban long noh ki briew kiba kham kylluid mynsiem īa ka Sorkar bad īa ki shnong ki thaw lajong.
Da kaba leh kumne kan wan ka jingīabha ba para marjan bad ka jingkoit jingkhiah ha ka shnong ka thaw bad ha ka Rikhasi baroh kawei.
Ha kajuh kapor, na kadaw jong kane ka Khlam Coronavirus ne ka COVID-19, ka ‘National Lockdown’ ka dang dei ban dang treikam shuwa tad haduh ynda ba ngi la iohi ia ki dak ki shin batikna ba kane ka Khlam Corona kala īap ne stait.
Ngim pat dei ruh ban shah īa ki kali kamai (Commercial vehicles) baroh ba kin leit kamai.
Ki skul, ki kolej, ki university, ki training institutes bad ki training centre baroh kim pat dei ban plie.
Ki company bad ki call centre kidei ban khang shuwa, hynrei ki dukan ban recharge mobile (mobile recharge outlets) kidei ban plie noh, tangba kidei ban bud pyrkhing bha īa ka ‘Social Distancing’ kumba long kiwei kiwei ki dukan die marbam.
Nangta ruh, ki īiengdum ne ki cinema hall, ki jingīalum paidbah kiba kynthup īa ki īiengmane jong ki Kristan bad jong ki Protestant, ki temple bad ki mosque bad ki meeting ne ki jingīakynduh lang ba bunbriew (large crowd gathering) dei ban khang shuwa tad haduh ynda la tikna bha ba ka Khlam COVID-19 kala īapduh.
Ym pat dei ruh ban shah īa ki nongbylla bawan nabar (migrant laborers) ba kin wan sha kane ka Jylla, bad kumta terter.
Ah to husiar bad to da kyndit bynriew lypa! To īasuk noh ruh bad u Blei, da kaba puson īala ka jingim aīu phi la lehsang īala ki para briew bad kumno phi la saitlah īa ki aiñ u Blei, khnang ba lada kane ka jingrongnoh kaba lawan ha ka dur jong ka Coronavirus ne COVID-19 ka wanlap īaphi ruh, phin lap īalade ba phi khem shahrong noh sha Dujok īa kaba phi la ju mutdur ba ka Dujok kadei tang ka khana jong ki biej!!!.
Shillong: Da ka jing shim kabu ia ka jing kynjah ha ka jing pakhang shnong, ki briew ki bym lah ban ithuh hynnin ka miet ki la ioh ban tuh na ki  2 tylli ki dukan ki ba don ha 9 mile Baridua Ri Bhoi District.
Kane ka la jia ha ka por kumba  9:30 baje mynmiet, katba ka shnong ka thaw ka dang kynjah naka jing pakhang shnong.
Ki nong tuh ki la ioh ban prong jubor ia ki ar tylli ki dukan ka ba don ha 9mile Baridua Ribhoi District da kaba ki la pynpait ia ki tala jong ki kine ki dukan.
Ki dukan ki ba la shah tuh ka dei kaba la tip kyrteng kum ka S.
P Store bad kawei ka dei ka wine store.
Kat kum ka jing iohi na ka CCTV u trai dukan u la iathuh ba ia kine ki briew la ju iohi, ba ki wan swait ha kine ki 2 sngi lynter por mynsngi, hynrei hynnin ka miet ki la ioh ban tuh na kine ki dukan.
Na kine ki dukan une u briew u la ioh ban rah ia ki  kumba 10 case ka kyiad phareng bad ia ka pisa kaba 65 hajar, katba na ka S.
P store u la ioh ban rah tang ki slasha bad ki sikret bad ki pan masala.
Na ka liang jong ki trai dukan ki la ujor da ka ehajar ha Khanapara police station bad ki pulit ki la sdang iaka jing tohkit ban ioh ban kem ia u ne u briew.
Shillong: Mynta ka sngi, ka Ram Krishna Mission Ashram Sohra ka la wan ban ai jingiarap da ki marbam ia ki 130 tylli ki longiing kiba duk kiba kyrduh ha ka shnong Kyndongtuber, West Jaintia Hills District kiba la shah ktah na kane ka Lockdown bad curfew naka daw ka jingpang COVID-19.
Hakane ka sngi la mihkhmat ia ka Mission da U Maharaj, Babu Manbha Lyngdoh, Kong Gitabali Majaw lem bad ki para ba iatreilang bad ki.
La sam iaki marbam u khaw 25 kilo bad u dai 4 kilo kawei ka longiing.
Na ka liang ka shnong la iadonlang U Waheh Shnong, Secretary Shnong, Secretary VEC bad la synranlang lem bad nongkitkam Dong.
Haba ai jingkren lyngkot halor kane na ka liang ka Kong Gitabali Majaw bad i Babu Manbha Lyngdoh kila pynpaw ka jingsngewkmen baki la ioh ka lad ban ai jingiarap sha ki longiing kiba duk hakane ka shnong bad kila iathuh ba kane ka jingiarap ka long lyngba ka jingiarap ba sbun jong u Secretary Maharaj jong ka Ram Krishna Mission Sohra Ashram dakaba pynpaw ba kakam ban shakri ia U Blei ka long ban iarap para briew.
Ki la kyntu bad ai jingsneng iaki nongshongshnong ban longkiba phikir bad lehkhuid bad iada ialade nakane ka jingpang corona virus kaba shyrkhei.
Na ka liang u Waheh Shnong Kyndongtuber haba ai jingkren, u la pdiang sngewbha bad pynpaw ka jingsngewnguh kaba khraw iaka Ram Krishna Mission kaba la lah ban ai jingiarap jin haduh 130 iing da u Khaw bad ki marbam.
Shibun na ki longiing hakane ka shnong kila mad iaka jingkyrduh bam nalor ba kila long lypa ki baduk.
‘I Babu Manbha i la wan hi dalade ban iakynduh ia U Waheh Shnong bad i la pynsngew iaka jingthmu jong ki ban iarap iakiba kyrduh hakum kane ka por.
Na ka liang ka Shnong Kyndongtuber ka pynpaw ka jingsnguh iaka jingiarap ba sbun jong ka Ram Krishna Mission Ashram bad kitbok kit rwiang ba kin nangiaid shaphrang.
Ha kane ka sngi la sam ia ki marbam daka ba pyniajngai iwei na iwei pat (social distance), ong ka kyrwoh  khubor na u Secretary Shnong Ma Dasumar Shylla.
Ka jingdon kiba ioh pang  coronavirus ha India, ka la poi mynta sha ka  9,352 bad kitei ki kynthup ia  8,048 kiba dang shah sumar bad 980ngut kiba la jem bad sa  324ngut kiba la iap.
Ki don 905 ngut kiba dang shu ioh pang thymmai bad sa 51 ngut kiba iap ha ki 24 kynta ba ladep, ong ka khubor jong ka tnat ka koit ka khiah ka sorkar India.
Ka   Maharashtra, ka don bun eh kiba ioh ia katei ka jingpang bad la iathuh ba ha Dharavi, ki don saw ngut kiba dang ioh pang thymmai.
Ka Tamil Nadu, ka dei sa kawei pat ka jylla kaba la rai ban nang pynjlan ia ka pakhang shnong bad ka rai jong ka Tamil Nadu, ka long ha ryngkat bad ki 11 tylli ki Jylla, kiba la dep rai ban pynjlan ia katei ka pakhang shnong.
U Edappadi K Palaniswami, myntri rangbah ka Jylla, u iathuh ia katei ka rai, ka ban bteng haduh ka 30tarik Iaiong 2020.
Shillong: Ka khubor ba la phah da ka Press Information Bureau (PIB) jong ka sorkar India, ka iathuh ba ki la don palat 32 klur ki briew kiba duk kiba la ioh jingiarap pisa kaba la kot T.
29,352 klur hapoh ka song jingiarap jong ka Pradhan Mantri Garib Kalyan.
La sam ei ia ki marbam sha 5.
29 klur ki nongioh jingmyntoi hapoh ka Pradhan Mantri Garib Kalyan Ann Yojana.
La sam ei 97.
8 Lak ki tyndong cylinder UjjwalaKi don sa kumba 2.
1 lak ngut ki dkhot jong ka EPFO ki la shim ia ka jingmyntoi ban sei online ia ka advance na ka EPFO account kaba la kot haduh T 510 klur.
La phah ia ka jingsiew ba nyngkong jong ka PM-KISAN kaba long T.
14,946 klur sha 7.
47 klur ki nongrep.
La siew T.
9930 klur sha 19.
86 klur ki longkmie ba don ia ka Women Jan Dhan.
La siew T.
1400 klur sha kumba 2.
82 klur ki riewtymmen, kiba la iap lok bad ki briew ba don jingduna ha ki dkhot met bad  2.
17 klur ki nongtrei misteri bad kiwei kiwei ki nongshna jingshna ki la ioh jingiarap pisa kaba la kot haduh T.
3071 klur.
Khnang ban pynthikna ba ki briew kiba kham tlot ha ka imlang sahlang ki bteng ban ioh ia ki jingdonkam ba hakhmat eh bad ba kin nym shah ktah ha kane ka por ba don ka pakhang shnong namar ka jingpang COVID 19, lah pynbna T.
1.
70 klur ka song jingiarap hapoh ka Pradhan MantriGaribKalyanPackage (PMGKP) da ka Myntri Sorkar Pdeng ba dei khmih ia ki kam pla tyngka, ka NirmalaSitharaman ha ka 26 tarik Lber 2020 ban iada ia kum kine ki briew na ka jingshah ktah ha ka pakhang shnong.
Kum shi bynta ka song jingiarap Pradhan Mantri GaribKalyan, ka Sorkar ka la pynbna ban sam ei ia ki mar bam bad ban ai pisa sha ki longkmie bad ki nongshong shnong ba la tymmen jong ka ri kiba duk bad ki nongrep.
Ia ka jingpyntreikam mardor ia ka song jingiarap la peitngor da ka Sorkar Pdeng bad ki Sorkar Jylla.
Ka Tnad PlaTyngka, ki Tnad Sorkar Pdeng ba dei khmih, ka Cabinet Secretariat bad PMO ki la iatrei borbah ban pynthikna ba ki sienjam ai jingiarap ki poi mar mar sha ki briew kiba jynjar bad kiba donkam bad ha kaba iadei bad ka jingthmu jong ka pakhang shnong.
La thung ia ka Fintech bad ka digital technology na ka bynta ka jingpynpoi mardor bad kaba bit ba biang sha ki nongioh jingmyntoi.
La pyntreikam ia ka Direct benefit transfer, kata kamut, ka jingphah pisa kaba pynthikna ba ka pisa ka rung direk sha ka account jong ki nongioh jingmyntoi, kaba weng ia ki jinglait bad kyntiew ia ka jingbit jingbiang.
Kane ka la pynthikna ruh ka jingrung pisa sha ka account jong ki nongioh jingmyntoi khlem da donkam ia ki briew ba ioh jingmyntoi ban leit hi dalade sha ka tnad treikam jong ki Bank.
Katkum ka 13 tarik Iaiong, 2020, ki la don 32.
32 klur ki nongioh jingmyntoi kiba la ioh jingiarap pisa lyngba ka Direct Benefit Transfer (DBT) kaba la kot sha ka T.
29,352 klur hapoh ka song jingiarap.
Haduh mynta 20.
11 Lak MT ki mar bam la pynkit da ki 31 tylli ki Jylla/UT ha kaba 40 Lak MT kalong ha u bnai Iaiong.
2.
65 lak MT ladep sam da 16 tylli ki Jylla/UT sha 5.
29 klur ki nongioh jingmyntoi ba kynthup da 1.
19 klur ki card reshon kum ka bhah jong u bnai Iaiong 2020.
Ladep ruh ban pynkit 3985 MT ki jingbam ba kynja dai sha ki jylla/UT bapher bapher.
Baroh kilong 1.
39 Cr ki tyndong cylinder ba lah kam lypa (booked) hapoh kane ka scheme PMUY haduh mynta bad la sam ei 97.
8 Lak ki tyndong cylinder PMUY sha ki nongioh jingmyntoi.
2.
1 lak ki dkhot ka EPFO ki la sei online haduh T.
510 klur haduh mynta.
Ka jingai ka EPF ha ki 3 bnai- La siew 24% jong ka bai bylla jong ki dkhot ka EPFO kiba ioh bai bylla hapoh ka T.
15000 ha ka shi bnai ha ki jaka ba don nongtrei haduh 100 ngut.
Ka pisa kaba long T.
1000 klur ladep pyllait sha ki EPFO na ka bynta ka scheme jong u bnai Iaiong, 2020.
Ladep ban pyntip sha ki 78.
74 lak ki nongioh jingmyntoi bad ki jaka treikam bapher bapher.
Ladep ban pynbna ia ka jingpyntreikam ia ka scheme.
La buh ia ki jingkylli ba iadei bad kane (FAQ) ha ka website.
La pyntip shaphang ka jingkyntiew ia ki dor naduh ka 1.
4.
2020.
Ha ka snem mang tyngka, la pynioh bylla sngi ia 19.
56 lak ki briew.
Shuh shuh, la pyllait T.
7100 klur sha ki jylla ban pyndep ia ki jingsiew bai bylla bad thied tiar.
Ka scheme Insurance na ka bynta ki briew ba ai jingsumar ha ki hosoital Sorkar bad ki Health Care Centre :Ia kane ka scheme la pyntreikam da ka New India Assurance ba kynthup 22.
12 Lak ki briew kiba trei ia ki kam ai jingsumar.
Na ka jingsiew pisa baroh, T.
14,946 klur ka leit sha ka jingsiew ia ka bynta ba nyngkong jong ka PM-KISAN.
Hapoh kane ka scheme, jan 7.
47 klur na ka 8 klur ki nongioh jingmyntoi ba la ithuh ki la ioh T.
2,000 ha ki account jong ki.
Ka jingkyrshan ia ki longkmie kiba don ia ka PMJDY Women account:Katba bun ki longiing ha India la pyniaid da ki longkmie, hapoh kane ka song jingiarap, palat 19.
86 klur ki longkmie kiba don ia ka Jan Dhan account ki la ioh pdiang mar ₹.
500 ha ka account jong ki.
Katkum ka 13 tarik Iaiong,2020, ka jingsiew pisa baroh ka la long ₹9,930 klur.
Ka jingiarap sha ki briew kiba la tymmen, kiba la iap lok bad ki briew kiba don jingduna ha ki dkhot metKa National Social Assistance Programme (NSAP) ka la siew kumba ₹1,400 klur sha kumba 2.
82 klur ki briew kiba la tymmen, kiba la iap lok bad ki briew kiba don jingduna ha ki dkhot met.
Manla ki nongioh jingiarap ki la ioh jingiarap pisa T.
500 hapoh kane ka scheme kum ka jingsiew ia ka bynta ba nyngkong jong mar T.
500 ban siew ha u bnai ban wan.
Ka jingiarap ia ki nongtrei misteri bad kiwei kiwei ki nongshna jingshna:Palat 2.
17 klur ki nongtrei misteri bad kiba trei ia ki kam shna jingshna ki la ioh jingiarap pisa na ka Building and Construction Workers’ Fund ba la khmih da ki Sorkar Jylla.
Hapoh kane ka Fund T.
3,071klur la sam sha ki nongioh jingmyntoi.
Ka pynlung mynsiem (lehse) ia ki Khristan, haba ki iohi, ba u myntri rangbah duh, u ai khublei ha ka jingrakhe ia ka Easter Sunday bad ka pyndap jingkmen ruh, haba u myntri rangbah, ula pynbna ban pynlong ia ka jing ia duwai lang, na bynta ka jingmih pat U Jisu Khrist, u khun jong U Blei.
Hangne, ka mat, ka long ba ngim dei namarkata ban niew poh lane ban kren bein ia ka niam jong kiwei, haba ngi im ha ka ri synshar paidbah, namar ba jan baroh ki jait niam, ki hikai tang ia kaba bha lane kumba ngi ong ha ka ktien khasi ban im tip briew tip blei lane ban kamai ia ka hok.
Ym dei tang U Narendra Modi, ym dei tang U Conrad Sangma, hynrei kiwei de ki nong ialam ba khraw jong ka pyrthei, ki wad Blei ha kine ki sngi bad ka daw, ka long namar ba kane ka jingpang Coronavirus, ka la sympat jur ia u paidlang ka pyrthei, ha kaba ka jingstad jong ka saian, kam pat bna satia, kumno ban ialeh pyrshah bad haba ka long kumta, ka pyni ba ka jingstad jong u briew, kam pat iahap dor eiei satia, wat shi saphit ruh, ha ka bor ba maian jong U Blei.
Shisien pyrkhat, ngim lah ban mutdur, ba ka jing sumar pang, kam dei satia ban leit sha hospital, kam dei satia ban leit sha ki doktor, kam dei satia ban leit sha Vellore, sha Apollo, sha America bad ter ter, hynrei ba ka dei ban pyn jari da ka pakhang shnong bad ban shong khop ha la ki jong ki iing bad katei lehse, sngew kumba ka dei ka ain jong ka juk maw hyndai, ha ka por ba ka saian ka dang sahdien.
Kumba la ong haneng, hangne kein ka pyni shai ba ka jingstad jong u briew, kam iahap dor eiei bad ka jingstad jong U Blei bad hangne, ka la dei ruh ka por ia ka pyrthei, ba kan kyndit bynriew noh bad kata ka long ba ka jing synshar paidbah lane ka synshar khadar, kam mut tang ia kiba thaw ain, kiba nang ban pnah thylliej, kiba ngeit ia ka niam kaba kham bun briew, nangta kiba hukum ia kiwei pat, lyngba ka jingthoh ha ka kotsada lane ka video call; hynrei ha kane ka khlam kaba mynta, ngi iohi shai ba ki don shibun ki riew paidbah lane ki riew madan kiba la len ia la ka jingim; kiba ngi hap ban niew kor pleng ha ka jingtrei kam jong ka sorkar bad kiba ngi la leh klet baroh shi katta.
U Blei uba stad bad u la pyn khynniuh ia ka pyrthei bad kumta, ngi khmih lynti ba kane ka khlam, kan pyn pei shkor ia u paidlang ka pyrthei salonsar.
Nga ngam dei u nongiathuhlypa (prophet), hynrei nga dei u briew uba shait mutdur lypa ia kiei kiei ki ban sa wan.
Te ma phi ki paralok kiba pule ia kane ka jingthoh jong nga phi lah ban shu pyrkhat la kan long ne kam long kaba shisha.
Hynrei lada kam long ruh ka bha ba ngin shu pynkhreh.
Ka jingkylli kaba wan ha nga ha kine ki sngi ka long- Hadien ba la kut kane ka khlam Corina ne Covid-19 aiu kan jia ia ka ri jong ngi bad ia ka pyrthei.
Balei ba kane ka jingkylli ka wan ha nga? Dei namar ba hadien jong kito ki khlambah mynshuwa ki shait don ki jingjia bad jingkylla kum ki thma, ki nemsniew, ka jingkylla ha ka synshar khadar bad kiwei kiwei.
Te nga shu mutdur ba hadien ba la kut kane ka khlam Corona ruh kin don ki jingjia kiba sngewsih bad jingkylla ha ka synshar khadar.
To ngin ia peit ia ki katto katne kiba nga sngewshon eh:Kane ka khlam Corona ka wan mih na ri China.
Ka jingiap briew kaba kham shyrkhei ka la jia ha ki ri khlaiñ bor jong ka pyrthei kum ka ri America, Italy, Spain, England, Germany bad kiwei kiwei de.
Haduh mynta ym pat don dawai ba lah ban weng syndon ia kane ka khlam.
Haduh lano kane ka khlam ka kut noh ym don ba lah ban batai.
Hato kan neh san snem ne 10 snem? Lada kumta te katno spah million ki briew kin iap.
Kitei ki ri khlaiñ bor jong ka pyrthei mynta ki la sat sia bad peit kliaw ia ka China.
Khlem pep ynda la kut ka khlam kan sa don ka jinghiar thma da ki ri khlaiñ bor ia ka China.
Te lada ka China kan ioh paralok katto katne tylli ki ri ban kyrshan ia ka, kan sa khie ka thmabah pyrthei ba 3.
Lada kan jia kumta, ka jingiap briew kaba kham shyrkhei kan dang bteng.
Kan long kham palat ban ia ka jingiap ki nong Japan ha ka thmabah kaba 2 ba ka America ka la leit ban pynhap tuh da ki atom bom.
Lada kan jia kumta te ma ngi kiba don mar syndah bad ka China ngin lait im ne ngin iap?:- Ynda la kut ka khlam, ki ri ha ka pyrthei kynthup ia kane ka ri jong ngi kin sa mad sa ia ka jingkyrduh pisa kaba jur.
Namar ka jinglut ha kane ka khlam ka la long kaba shyrkhei.
Hangne ha ka ri India kynthup ia ka jylla Meghalaya jong ngi, ka sorkar kan sa thaw da bun ki buit ki lad ban lum pisa bad ban pynmih biang ia kaba la duh.
Ka sorkar kan pynsangeh noh shuwa ia ka jingpynkiew tulop ia ki nongtrei naduh kiba rit haduh kiba heh.
Ym tang katta, hynrei kan khate noh ia ka tulop ba ju siew baroh shi katta.
Kaba mih nangta ka long ba kan sa don ka jingiakhih kulmar kaba jur.
Kito ki men riewspah kiba thep pisa ha bank da ki phew lak, phew klur bad spah klur kin sa shah khate ha ka sorkar.
Hangta ka jingkulmar kan nangjur shuh shuh.
Hadien jong ka khlam ki ban jynjar eh ki dei ki baduk.
Namar ki hehspah kum ki nongkhaïi kin shim kabu.
Peit tang mynta wat haba ka khlam kam pat kut ki lah da shim kabu lypa.
U khaw uba 1500 tyngka mynta u la poi 2000 bad 2500 tyngka.
Ha kata ka por te kiba duk kin shah khñiot beiñ.
Kiba riewspah kin lum pisa katba kiba duk pat kin shah kordit.
Nalor kata, ka sorkar kan buh da ki khajna kiba heh.
Ah synei ia kiba duk, kin hap ban bynda ne die tad noh ia la ki jaka ki puta, ki ïing ki sem, ki khun ki kti bad wat ia la ka longrynieng ruh kin hap ban die tang ban ioh khaw.
Ah synei ia ki khun jong kiba duk, ki kmie ki kpa kim ioh lad shuh ban phah skul.
Ki ban ioh leit skul kin long sa tang ki khun jong ki hehspah bad ki nongtrei sorkar.
Hapdeng ka jingkutlad, ki briew kin sa kylla nongtuh bad nonglute.
Namar ba ki la ngat ha ka kyrduh bad khim khait wat ki bym ju tuh ruh kin hap leit tuh.
Hangta kan sa urlong ka jingong, “Ka banse ka thom ia ka sang.
" Ha kata ka por ki patok ba ju set ia ki nongtuh nonglute kin ym ngiam jaka shuh.
Ban shna pynheh ia ka patok ruh ka sorkar kam don pisa shuh.
Te ka jingiap briew kan long kaba shyrkhei.
Ha kata ka por kan don sa ka jingiaknieh bylla bad iaknieh kam.
Namar ka jingbymioh bylla kin sa mih ki thma pohïing ha ki shnong, ki hima…Kawei ka longïing kan hiarthma ia kawei pat, kawei ka shnong ia kawei pat.
Kan don ka jingshah thom bor, ban knieh jubor ia ki jaka rep bad ia ki jingri jingdup jong kiba kham tlot bor.
Ka jingiap briew ha kane ka khlam kumba ka long mynta ka long 80% ki dei ki shynrang.
Ynda la kut kane ka khlam ka jingdon ki kynthei kan sa long bun shah ia ka jingdon ki shynrang.
Te namar ka jingduna briew, ki ri jong ka pyrthei baroh kin sa thaw lad ban pynroi kloi.
Khamtam eh lada ki shipai iada ri kin sah sa tang khyndiat.
Wat ka ri China kaba la buh da ka aiñ ban kha khun tang arngut, ha kata ka por kan sa pynkylla ban kha katba mon.
Kin sa don ki ri ki ban thaw ia ka aiñ ba uwei u shynrang un shongkurim bun ngut ki kynthei.
Hangta te la jop ka aiñ jong ki Muslim.
Ha kata ka por ki briew sa mad ia ki jingpang babun jait kum ka prie, ka pynhiar, ka khieshoh…Ah kiba pli ki nongkyndong baduk, ban leit thiah hospital bad leit thied dawai kim don pisa.
Kiba pli kin hap ban shu thiah ha ïing.
Kin sa wad biang ia ki dawai kynbat kum ha ki por mynhyndai.
Ki hospital ha kata ka por kin long beit jong kiba riewspah.
Ha ka kutlad kin hap ban kñia kum ki tymmen mynshuwa.
Tangba Ah kiba pli ban kñia ruh kim nang shuh.
Kumta ka jingiap briew kan nang bteng.
Paralok, haba phi pule ia kane ka jingthoh jong nga, wat sheptieng.
Namar ka dei tang ka jingmutdur jong nga.
Lehse ka lah ban jia ne ka lah ban ym jia.
Kaba kongsan eh ka long ba ngin duwai ha U Blei Trai Kynrad ba un iada ia ngi na kita.
Kam pher la phi don ha kano kano ka niam, to duwai jar jar man ka sngi.
Nga ai khublei ia ki khristan, ki Hindu, ki Muslim, ka kynhun jong ka niam Khasi kiba la duwai bad kyrpad ia U Blei ban ker ban da ia ngi na khlam ka ngoh.
U Blei u long ia baroh.
Te u sngap u shah shkor ia baroh ki jingduwai.
Ka khlam ka don la ka jingsdang bad ka don ruh ka jingkut.
Ym dei tang ma ngi kiba mad ia ka khlam, hynrei ki riewhyndai leilei ki mad ia ka jingeh kaba kham shyrkhei jong ka khlam.
Kumta ngim dei ban khuslai than bad ngim dei ban tim ia la ka nusip jot.
Khublei shibun.
Ka jingmutdur ka ba kloi palat.
Ha nga hi te kane ka jingbatai jong ine i Pastor ka long ka bym dei por bad ka bym iahap ha kum kane ka aiom jong ka jingkyndit, jingtieng bad jingsyier ha ki paid nongshong shnong ka ri.
Haoid ngam pynrem ia ka jingstad ba iohi jngai jong I hynrei ha nga hi nga sngew ba I dei pynban ban pynbna/pynsaphriang da ka jingthoh ba ai mynsiem sha ki paid ka ri ym ban nang pynsyier pyntieng shuh shuh pynban ia ki briew.
Namar ha nga nga sngewthuh ba kiei kiei baroh kin jia la ka thma, jingpang, jinglynshop mariang bad kiba bun kiwei pat ha ka pyrthei ha ki por ban sa wan kumba la ktien U Blei ka la iathuhlypa.
Hynrei kum ki Khristan, ka khubor ba ngi dei ban pynbna/pynsaphriang ka long ba haba iohi ia kine ki jingjia him dei ban sngewphylla hynrei ban sngewkmen ba la pyndep ia ka jingthoh bad ba Uta Uban as wan Ula jan ba un wan.
Ka khubor ka dei ban sawa da ka sur kmen, ka jingkyrmen bad da ka sur aimynsiem.
Ha nga hi te kane ka jingbatai jong ine i Pastor ka long ka bym dei por bad ka bym iahap ha kum kane ka aiom jong ka jingkyndit, jingtieng bad jingsyier ha ki paid nongshong shnong ka ri.
Haoid ngam pynrem ia ka jingstad ba iohi jngai jong I hynrei ha nga hi nga sngew ba I dei pynban ban pynbna/pynsaphriang da ka jingthoh ba ai mynsiem sha ki paid ka ri ym ban nang pynsyier pyntieng shuh shuh pynban ia ki briew.
Namar ha nga nga sngewthuh ba kiei kiei baroh kin jia la ka thma, jingpang, jinglynshop mariang bad kiba bun kiwei pat ha ka pyrthei ha ki por ban sa wan kumba la ktien U Blei ka la iathuhlypa.
Hynrei kum ki Khristan, ka khubor ba ngi dei ban pynbna/pynsaphriang ka long ba haba iohi ia kine ki jingjia kim dei ban sngewphylla hynrei ban sngewkmen ba la pyndep ia ka jingthoh bad ba Uta Uban as wan Ula jan ba un wan.
Ka khubor ka dei ban sawa da ka sur kmen, ka jingkyrmen bad da ka sur aimynsiem.
New Delhi: Lashai ka sngi, ha ka por 10 baje mynstep, U  Narendra Modi, myntri rangbahduh ka Ri, un kren paidbah sha u paidlang ka Ri India, ha kaba la khmih lynti, ba un lah ban pynbna biang ia ka jing pynjlan jong ka pakhang shnong, kaba dei ban khot lashai ka 14tarik Iaiong 2020 bad kaba la pyn trei kam naduh ka 24tarik Lber 2020.
Ka ophis jong u myntri rangbahduh ka Ri, ha ka tweet mynta ka sngi, ka thoh “Prime Minister @narendramodi will address the nation at 10 AM on 14th April 2020".
Ha u bnai ba ladep, u myntri rangbah duh, ula kren ar sien sha u paidlang ka Ri, ha ka 19tarik bad ka 24tarik Lber 2020.
Ha ka 19tarik Lber, u khot na ka bynta ban iakhun pyrshah ia u  coronavirus bad u khot ruh ban ia kyrshan ia ka  ‘janta curfew’ ha ka 22tarik Lber 2020, katba ha ka 24tarik Lber 2020, u khot ia ka pakhang shnong, kaba 21 sngi, kaba dei ban kut noh lashai ka sngi.
Ka jingjia kaba kynsan kynsan ba khlem poi pyrkhat ha kine ki sngi ha satlak ka pyrthei namar ka jingpang ne khlam kaba la tip kum ka Novel Coronavirus (Covid -19) ka la pynshaiong ia ka jingmut jingpyrkhat kiba bun balang halor katei ka phang.
Kumba ngi tip ba katei ka jingpang ka sdang na Ri China na ka jaka ba la tip kum ka Wuhan bad saphriang kylleng sawdong ka pyrthei ka la wanrah ia ka jingiap kaba da ki hajar bad ka jingshah ktah kaba shyrkhei.
Ki Ri kiba la shah ktah palat na katei ka jingshitom kumba ka long mynta ki kynthup ia ka China, Italy, USA, Spain, UK  bad kiwei kiwei.
Haba ngi phai sha ka Ri India ka jong ngi ngi sakhi ba kane ka jingpang ka la saphriang ha jan baroh ki jylla wat la ka dang duna haba ia nujor bad kiwei ki Ri ba la kdew haneng.
Ka jylla Meghalaya jong ngi ka  dang lait na ka jingshah ktah kat haduh ba phah ia kane ka khubor bad ngi kyrmen ba ngin nym shah ktah satia na katei ka khlam kaba la pynsuh jer ia ka pyrthei baroh kawei.
Ka sienjam ba la shim da ka Sorkar Kmie ban khangdam noh ne lock down naduh ka 25tarik u Lber, 2020 haduh ban da pynbna da kumwei pat ia ka leit ka wan, ka trei ka ktah ka la buh ha ka jingeh bad  jinglyngngoh ha kaba nyngkong ia kiba bun balang , hynrei suki suki ngi iohi ba kiba bun balang ki sngewthuh wat hapdeng ki jingtynjuh kiba bun ia ka lynti ba la shim da ka Sorkar kum ka lad jingiada ban nym ailad ia katei ka jingpang khlam ban par sted ne saphriang.
Ngi sakhi ruh ia ka jingmyntoi ba la shim da ka Sorkar Kmie bad kumjuh ka Sorkar Jylla jong ngi ba katei ka khlam kam shym la ktah ia ka Ri India jong ngi kumba la shah ktah jur ki katto katne ki Ri ha ka pyrthei kaba ka jingiap ka la long da ki hajar bad ka jingioh ia katei ka khlam ruh ka la kham jur.
Ngi duwai bad kyrmen skhem ba u Blei hi un da, ri bad sumar ia ka Ri India baroh kawei khamtam ia ka Jylla jong ngi na katei ka khlam ba shyrkhei.
Ha kum kane ka por jong ka jingeh bad jingtynjuh ia ki longiing kiba shem jingeh ban ioh ia ki jingdonkam, ngi sakhi ia ka jingmih shakhmat ki riew shimet, ki kynhun treimon sngewbha, ki kynhun niam, ki nongialam paidbah, ki  tnat sorkar, ki nongialam shnong  bad kiwei kiwei kiba la noh synniang ban ai ki lad jingiarap ia ki.
Ha kane ka jingiarap don kiba la pynpaw lyngba ki lad pathai khubor bad social media,  don pat  kiba trei jarjar khlem da pynpaw pyrthei satia ia kita baroh, ha la ka jong ka jong ka jingsngewthuh ia kaba ngi sngewdei ban pynpaw ka jingsngewnguh ia ki baroh.
Ngi sakhi ruh ia ka jingnohsynniang kaba khraw ban ai ka jingkyrshan bad ban pyntyllun ia ka jingiaid beit iaid ryntih ha bun ki liang bad kumjuh ki jingiarap ha ki bynta bapher bapher da ki bor pyniaid shnong bad ki paidbah ia ki bor sorkar bad kumjuh ia ki para nongshong shnong.
Don bun ki jinghikai kiba ngi ioh lyngba kane ka jingjia kaba wanrah ia ka jingkylla  ha ka pyrkhat pyrdain ki briew ha ka trei ka ktah, ka jingiadei ha ka rep ka riang, ka  pule puthi, ka jingngeit, ka jingiajan ha iing ha sem, ha ka imlang sahlang, ka mynsiem iatreilang, iarap markylliang bad kiwei kiwei ki bynta.
Ha man la kano kano ka jingjia ki don ki jingduh jingmyntoi, ki don ruh ki jingioh jingmyntoi, kumta hi ruh ngi lah ban ong ba kane ka jingjia kaba wan ha kine ki sngi ha ka Pyrthei, ha ka Ri bad Jylla jong ngi ki don ki jingktah ha ka trei ka ktah, ka kamai kajih, ka pule puthi bad kiwei kiwei ki bynta.
Ki don ruh ki jingmyntoi ne jingiarap ba ngin lah ban jop ha ka jingiakhun ban ialeh pyrshah ia ka jingma kaba shyrkhei jong katei ka jingpang kaba la pynsuhjer ia uba bun balang.
Ka phang kaba kongsan eh ha kum kane ka por ka long ba wat hapdeng ki jingiakhun ne jingeh kiba bun kiba ngi ia kynduh ngi dei  ban iai ai ka jingkyrshan ba radbah bad jingiatreilang ia ki bor synshar ha ka Jylla bad ka Ri baroh kawei khnang ba ka thong halor katei ka jingpang ne khlam kaba sar ia ka pyrthei salonsar  kan long kaba jop da kaba bud ryntih ia ki kyndon ba la bthah da ka Sorkar ha bun ki liang ban lait na kino kino ki jingbabe ha ki por ban wan.
Kumjuh ruh ka sorkar ka donkam ban nang pynbha shuh shuh ban weng ia kino kino ki jingeh kiba lah ban ia kynduh katba ym pat weng pura ia ka jingkhangdam, kumba ka la thaw ki lad ki lynti ban pynbiang ia ka jingpoi ki marbam mardih bad kiwei kiwei ki jingdonkam ha ki por ba la dep.
Nongpoh: Ki la don ki katto katne ngut ki rangbah Khasi na ka Shnong Ummat-2, ka shnong kaba la don ha ki thain Block-2 ha Ri Bhoi,  ki la shah kynnoh ba ki la pyniap bad bamdoh ia kawei ka masi jong uwei u Nepali, na ka shnong Mawsholding, ka shnong ka don ha katei hi kajuh ka thain.
Ka khubor kaba la ioh jingtip da u Rupang, la ong ba ha kine ki shi taiew ba mynta, ka la don ka huri hura bad kaba la poi shaduh u pud ban ia byrngem pyniap, ia kitei kiba la shah kynnoh bam don ia katei ka masi bad khamtam eh ia u Bah F.
Lyngdoh, Rangbah shnong ka Ummat-2, uba la shah kynnoh ba u la dei uwei na kiba la donkti kaba hakhmat eh ha katei ka kam pyniap bad bamdoh ia katei ka masi.
Dang ha kane ka sngi U Blei kaba la dep, utei u Rangbah shnong ka Ummat-2, u la shah khot hajir ha ki nongialam shnong ka Mawsholding, na ka bynta ban iakren halor katei ka kam kaba u la shah kynnoh ba u la pyniap bad bamdoh ia katei ka masi jong uwei u Nepali ha Mawsholding, hynrei ha katei ka sngi, utei u rangbah u la iathuh ba u la lait ban phet na katei ka jingshah khot hajir, kata hadien ba la mih ki kyntien na kitei ki nongkhot hajir ba kin pom bad pyniap ia utei u briew kumba u la dep ban pyniap ia katei ka masi.
Hynrei donbok ha katei ka por, utei u Rangbah shnong ka Ummat-2, u la lait phet na katei ka jaka bad u la phet rieh shaduh ki thain Umru ha Tyrso, kumta ha kaba kum katei ka por, ki la don ki briew kiba la iarap ia utei u Rangbah na ka bynta ban pynpoi sha ki Pulit ka Mawlasnai, khnang ban wanrah ia katei ka jingjia sha kaba iasngewthuh jingmut bad kaba la mab kaba markylliang.
Kumta lyngba ka jingiakren na ki katto katne ngut ki riew pawkhmat na Ri Bhoi pyrsha ia kitei ki Nepali kiba don ha katei ka shnong, utei u rangbah shnong ka Ummat-2, u la nud ban leitphai biang sha katei ka jaka, na ka bynta ban iakren sngewthuh halor katei ka jingshah kynnoh pyniap bad bamdoh ia katei ka masi.
Haba la poi sha ka jingiakren, kitei ki haduh 4 ngut ki rangbah kynthup ia u rangbah shnong ka Ummat, ki la shah shain kuna haduh T.
80 Hajar halor ka katei ka kam kaba ki la pyniap ia katei ka masi bad ruh ba ki dei ban siew sa T.
1.
20 Lak kum ka bai bishar shnong, namar ki kam kaba ki la leh.
Na ka khubor barieh kaba la ioh lum da u Rupang, ki la don ki riew rangbah lem bad ki Longkmie kiba dei ki Khasi kiba sah ha katei ka thain, ki la ong ba kitei ki briew, ki dei kiba ju leh ia kaba kum katei ka kam, na ka por sha ka por, ha kaba wat na ka liang jong ki ruh ki da salia ban pynmih ia kino kino ki khubor ba sniew, namar kim kwah ban wanrah ia ki huri hura ha ki shnong kiba don ha katei ka thain, khamtam eh kaba dei ka shnong khappud bad kaba ju iai mih shibun ki huri hura na ka por sha ka por.
Ki la don ruh ki briew, kiba la ong ba kim ku kwah ban pyntip paidbah haba don kino kino ki jingjia ha katei ka thain, watla ka dei ia kaba sniew, namar ka dei ka shnong kaba don ha khappud bad kiba la dep ban mad ia shibun ki jingeh.
Nalorkata, haba pyrshang ban wad jingtip halor kitei kiba la shah kynnoh pyniap bad bam don ia katei ka masi, watla kim shem la phla pyrshah ba ki la leh ia katei ka kam, hynrei na ki jingiakren la sngewthuh ba ka nongrim kaba la pynlong ia ki ban leh ia katei ka kam, ka dei namar ba ki la sat palat halor ka pyllait pathar da ki Nepali ia ki masi, namar bun na ki jingthung jingtep jong ki Khasi, ki la shah pynjulor lane shah bam lut ha ki Masi.
Nongpoh: U Superintendent of Police ka Ri Bhoi, u la pyntip paidbah ba ka la don kawei ka Metiap jong uwei u briew, ia kaba la suba ba u dei u bar jylla bad uba la don kumba 35-40 snem, ha kaba ki pulit ki la rah sha Nongpoh Civil Hospital mynha ka 5 tarik mynta u bnai, kata hadien ba u don ha ka met kaba koit ka khiah bad uba dei ruh u riew khlem iing khlem sem.
Utei u Rangbah, u la khlad noh mynha ka 10 tarik mynta u Bnai bad mynta la buh ia utei u rangbah ha ka jaka buh metiap ha Nongpoh CH, kumta kum ka jingpyntip sha kiba haiing hasem, utei u rangbah u dei uba don ia ka jingjrong kumba 5 phut eiei, ka dur kaba kham mih, raikhoh, u shniuh ba iong bad uba don dur Tatoo jong ka Lymbit ha ka kti ka mon, kino kino kiba kwah peit lane ban shim ia katei ka Metiap, ki lah ban phun sha u number 8974220862.
Shillong: U Bah Hering Shangpliang u coach ba pawnam na kane ka jylla, ula paw kyrteng ha ka thup ba 11 ngut ki coach na ka ri kiba la ioh ia ka AFC license kynthup u Thangboi Singto bad Santosh Kashyap ki coach barim jong ki klob I-League na ka jylla, u Derrick Periera, Khalid Jamil, V Soundararajan, Henry Stanly Rozario, Mariano Dias, Syed Sabir Pasha, Naushad Moosa bad Savio Medeira.
Ki don ki coach kiba la shimti shipor ban pyniaid ia ki katto katne ki klob, hynrei ka AFC Pro license ka long kaba donkam ia ki coach ne ki manager na bynta ban shimti kum ki coach jong ki klob ialehkai Indian Super League (ISL) na bynta ka samoi ban wan.
U bah Hering Shangphliang u long u coach banyngkong eh ban ioh ia ka kyrdan AFC Pro license na kane ka jylla.
U la sdang ia ka kam kum u coach na ka Shillong Lajong ha u snem 2006, bad hadien u la shimti kum u technical director jong kane ka klob.
U bah Hering ha u snem 2014, u la shimti ha ka jaka u Santosh Kashyap kum u manager jong ka Rangdajied United FC ha ka sien nyngkong ka lympung I-league hynrei ula ioh ban pyniaid tang phra tylli ki jingialehkai ba dang sah jong ka aiom ialehkai.
Ha u snem 2017, u la shimti kum u coach jong ka Langsning Football Club kaba don jingthmu ban iashim bynta ha ka Second Division I- League bad haduh mynta u dang bat kum u coach ka Langsning FC.
U Thangboi Singto u coach barim ka Shillong Lajong FC ba la paw bha ha ka jylla u la lah ban pyndep ia ka AFC Pro license ha u snem 2014.
Hapoh ka jingialam jong u ka Lajong ka la khur ia ka nam lahduh lai sien kynthih ha ka Shillong Premier League kata naduh u 2014 haduh u 2016 bad u la sei ia ki rangialehkai ba kynsai na ka klob ha ki snem ba la dep.
U Thangboi u la shimti ruh kum u assistant manager ka Kerala Blasters hapoh ka jingpyniaid u David James, Nelo Vingada bad u Rene Muelensteen.
Ha ka aiom ialehkai 2019- 20 jong ka ISL, u la leit iasoh sha ka Odisha FC bad u la shimti kum u assistant coach na ka bynta u Josep Gombau.
Kumjuh u Santosh Kashyap u coah barim ka Royal Wahingdoh FC bad Rangdajied United FC ki klob I-League na ka jylla, ula ioh pdiang ia ka kyrdan AFC Pro license ha u snem 2014.
U la sdang ia ka kam coach na ka kynhun ialehkai U- 19 jong ka Mahindra United.
Ula shimti kum u coach ka Air India ha ka sien nyngkong eh ha ka aiom I-League 2010- 11.
U Kashyap u la shimti ruh kumu coach ka Mohun Bagan, ONGC, Salgaocar, Mumbai FC bad ka Aizawl FC.
U la shimti ruh kum u nongiarap ia u Cesar Farias ha ka Northeast United FC ha u snem 2015.
Wat la ki la don ki coach kiba la ioh ban shimti shipor ban pyniaid ia ki katto katne ki klob hynrei kin hap ban pyndep bad don pat na ki kiba la pass ia ka AFC Pro license kine ki long- 1.
U Derrick Pereira u la pyndep ia ka AFC Pro license bad u la shimti ia ka kam technical director ka FC Goa na ka bynta ki lai tylli ki jingialehkai ba khatduh ha ka aiom I-league 2019- 20 hadien ka jingshah weng u Sergio Lobera coach na Spain.
U la shimti kum u nongiarap jong u Lobera shwa ban shimti kum u technical director kynhun ki khynnah samla.
U long ruh kum manager jong ka kynhun ialehkai U- 23 jong ka ri India ha ki ki ar tylli ki jingiakhun.
U la shimti ban pyniaid ia ka Mahindra United, Churchill Brothers bad kiwei ki klob.
U Khalid Jamil u coach jong ka Aizawl FC ba la ioh rah nam lahduh ha ka aiom I-League 2016- 17, u la ioh ia ka kyrdan AFC Pro License ha u snem 2014.
U la long ruh u coach ka Mumbai FC ha ka I- League haduh phra snem shwa ban iasoh bad ka Aizawl, hadien u la shimti kum u coach ka East Bengal bad ka Mohun Bagan.
U Jamil u long kum u nongiarap ia u Robert Jarni ha ka Northeast United bad shimti kum u manager ha jaka Jarni u coach na Croatia.
U V.
Soundararajan u rangialehkai barim ka ri u la ioh ia ka kyrdan AFC Pro license.
U la sdang kum u coach ha ka kynhun ialehkai U- 19 ka ri ha u snem 2006.
Ha u snem 2017, u la shimti kum u coach Chennai City FC.
hadien shi snem u Akbar Nawaz ula shimti ha jaka jongu ban ialam ia ka kynhun ban rah ia ka nam lahduh ha ka I- League.
U Henry Stanly Rozario u dei u coach ba mynta ka Aizawl uba la ioh ia ka kyrdan AFC Pro license.
U lah ban kyntiew shakhmat ia ka Salgaocar ha ka aiom ialehkai I- League 2009.
Hadien u la shimti ia ka Mohun Bagan ban rung sha ka final ka Federation Cup 2010- 11 bad ka Calcutta League.
U Mariano Dias ba 60 snem ka rta u dei u nongiarap ia u coach ka kynhun ialehkai ka ri, u la pyndep ia ka AFC Pro licence ha u snem 2014.
Hapoh ka jingialam jong u ka Churchill Brothers ka la ioh rah ia ka nam lahduh ha ka I-League 2012-12.
U Syed Sabir Pasha u dei na Tamil Nadu u la shimti kum u assistant manager ka Chennaiyin FC ha ka ISL 2017- 18, ula ioh ia ka kyrdan AFC Pro license.
U Naushad Moosa u dei u nongiarap ia u manager ka Bengaluru FC ha kaba u la ioh ia ka kyrdan AFC Pro license.
U la shimti kum u coach ia ka kynhun ialehkai ki khynnah samla ka Mumbai FC na ka bynta san snem ha u 2008 bad 2013, shwa ban leit iasoh bad ka Air India kum u manager bad Pune FC kum u youth coach.
U Moosa u la iasoh noh bad ka Bengaluru ha u snem 2017 ban shimti kum u coach ia ka kynhun team ‘B’ ha kaba ka kynhun ka la rah ia ka nam lahduh ha ka Bangalore Super Division ha u 2018- 2020.
U Savio Medeira u dei u coach ka kynhun ialehkai ka ri ha u snem 2011- 12 bad u la ioh ia ka kyrdan AFC Pro license.
U long u assistant coach na bynta lai snem hapoh ka jingialam u Wim Koevermans.
Ha u snem 2015 ula shimti ban pyniaid ia ka kynhun ialehkai U- 23.
U la sdang ia ka kam ha u snem 2000 kum u nongiarap jong u manager ka Salgaocar.
Hadien u la shimti ban pyniaid ia kane ka na Goa bad ula don haduh hynniew snem bad ban ioh rah ia ka Durand Cup 2003.
Jowai: Ka long ka khubor kaba bha tam ia ka wah Lukha kaba kylla rong man la u snem namar mynta tang hapoh 21 sngi ka jingkhang shnong ban ialeh pyrshah ia u Khniang jingpang Covid 19, katei ka wah ka la wanbiang ka jinglong tynrai jong ka ha kaba la iohi biang ia ka jingkhuid jngiar bad wat ki dohkha ruh ki la sdang biang ban wan boi haka.
Ka wah Lukha ka la paw nam kylleng ka thain North East naduh u snem 2007 hadien ba ka la kylla rong blue kyndit.
Kane ka jingkylla rong ka la pyniap ruh da ki phew phew hajar ki dohkha kiba rit bad kiba heh haduh kumba 70 kg eiei khamtam u ‘Kha Khlaw lane ‘Cat Fish’Ha u bnai November, 2007 haduh February 2008, kane ka wah ka la kylla bih tad haduh ba wat ka bor District ka la hap ban pynjari syndon da ka section 144 CrPC ban khang bad mana ia ki paidbah ba kim dei ban leit shajan katei ka wah bad ban pyndonkam ia ka um lane ki doh-um kiba na katei ka wah.
Ki paidbah hatei ka por kila kynnoh ia ki Kharkhana Dewbilat kiba don ha katei ka jaka hynrei hapdeng ka jingngeit kaba khlain jong ki, ka Meghalaya State Pollution Control Board (MSPCB) ka kynnoh beit ia ka jingtih dewiong pathar katkum ka kaiphod tohkit jong ka.
Ha u snem 2014 la khang ia ka jingtih dewiong, hynrei haduh kine ki khyndiat sngi shwa ka Lockdown ka ri India, ka rong jong katei ka wah ka dang pher bad khamtam ha ki bnai November haduh February ka long jur bha bad ka jingkynnoh ka long beit sha ka jingtih dewiong tuh.
Hynrei naduh ba la khang ka Ri India da ka Lockdown, ha kine ki khyndiat sngi, ki paidbah ka shnong Sunapyrdi (Sunapur) ha Narpuh ki la dap ka jingkyndit kaba kmen ban iohi ba katei ka wah ka la kylla biang sha ka jinglong tynrai jong ka ha kaba ki dohkha bapher bapher ki ju boi bha“Ngi la iohi ba ka jingkhuid katei ka wah ka la long ha kine ki khyndiat sngi bad mynta ka sorkar bad ka MSPCB ruh ka la dei ban wan jurip ia kane ka wah ban pyntikna da lade ba ka jingkylla rong kane ka wah kam dei satia na ka jingtih dewiong hynrei na ki kharkhana dewbilat", la ong u President ka KSU, Narpuh Circle, u ma K Suchiang bad uba la iathuh ruh ba ka seng kan sa shimkhia ia kane bad ka sorkar jylla ban pynneh ia ka jinglong khuid kane ka wah.
Kidur kiba la shon ha ka por ba ka kylla rong Blue bad ki dur kiba dang shu shong ka pyni ba haduh katno katei ka wah kaba ju bun ki dohkha ka la shah ktah na ka jingwan buhai shnong kine ki Kharkhana Pynmih dewbilat sha katei ka thain Narpuh kiba don haduh kumba 9 tylli.
Shillong: Iwei i heprit ba 13 snem ila khlad noh haba ka ïing kala pluh kynsan ha shnong Sohkynduh ba hap ha thaiñ Sohra ha kane ka sngi Saitjain.
Katkum ka jingiathuh kiba wan jngoh sha katei ka jaka, ine i heprit ba khlad i dei i Pishal Pohnong i khun jong u bah Phait Dkhar bad kong Sbun Pohnong.
Ka jingjia ka long ha ka por 8:30Pm eiei hynnin ka miet ha kaba ka ing ba shna dieng, kala ingkhong khait naduh ki mar rep mar riang ruh bad ka jingjulor ka long kaba jur bha.
Ki briew kila pyrshang ban tem ia ka ding hynrei ki shem jingeh namar ka jingjur palat ka lyer.
U MDC ka thain bah Titosster  Well Chyne u phah iaka jingiarap ba kyrkieh khyndiat khynsoit kum u khaw, ki jain bad ka pisa.
Kane ka longiing ka iadon 9ngut baroh kynthup ia uba khlad.
La pyndep iaka lyngkhot met basah myntan janmiet bad u dei u khun ba saw napdeng ki 9 ngut.
Ka daw ba pluh dei naka jingsdang pur ka ding na dpei namarba jur ka lyer haba ki dang shet jingbam sniang ha kamra shet.
Ko ki para ba ngeit baroh to ngin ia pnkhlain ki jngduwai khnang ba kane ka khlam ba dngsdng mnta mnta ha shillong ba kan jah sndn ym ba kan bam ne pur sha kiwei2 ki mnsm brw kumba long kiwei2 ki ri.
ka ri khasi jng ngi ka dei ri tip briew tip Blei kmta ngin ia duwai lang brh….
Shillong: Ka Jaintia Student Union (JSU) Laskein Circle ryngkat ka jingiarap jong ka ‘7TREP Rural Aid’ bad ka kynhun ‘AHOR’ ki lah hiar ban kner ia ka kti jingiarap sha ki paradoh parasnam kiba sah sha ki thaiñ khap pud Assam ha ka 11 tarik iaiong 2020 da kaba noh synniang da u khaw bad ki pisa sha ka shnong Thadmuthlong bad ki shnong khap pud ka Khad Kasla bad ka Psiar ha Block 1 kaba dei ki shnong ba ki sorkar Assam ki ju wan bad pyrshang knieh jubor bad kyntur pud sha ki jaka ki paradoh para snam kiba sah hangne da ki spah spah snem mynshuwa.
Ha ka jingleit jong kine ka kynhun ban noh snynniang, ki Rangbah Shnong bad ki Secretary shnong ki lah pynpaw ia ka jingsngewnguh bad ki lah ong ruh ba ka sorkar ka ieh bein ia ki shnong khap pud bad kam shym lah kner ki kti ai jingiarap namar ym baroh ki nongshong shnong ki don ia ka ration card bad tang u khaw ration yn ym dap ban pyndap kum ha kane ka por ba pakhang shnong namar ki briew ki shem jingeh ban ioh khaw ha ki iew namar ka jngai na ki shnong bad ki surok ruh ym pat lah ban pyndep ia ki ha duh mynta.
Na ka liang u President ka JSU Laskein Circle u samla Dapmain Suchiang u lah pyn paw ia ka jing bitar ia ka sorkar bad ia ki nongmih khmat bad ia ka Block Laskein ba ki lah ieh bein ia ki nongshnong shnong khap pud kum ka Psiar, Khad Kasla, Moluber bad Mojem bad kiwei namar kine ki shnong ki dap da ka jingrit mynsiem kum ha kane ka por namar ki lad jingiarap na ka sorkar ka shym lah poi sha ki haduh mynta.
Kumta na ka liang ka seng da ka mynsiem iarap para briew bad ka mynsiem ieid Ri ka lah ia wer lang ia ki paralok ia ka kynhun 7TREP RA kaba dei ka kynhun kaba lah iarap haduh ym duna 800 tylli ki ing hapoh ki thain ki shnong kiba don ha Ri Lum Khasi bad Jaintia bad khamtam sha ki thain Khappud.
Ka seng JSU ka kwah ban phah ka khubor ba kan poi sha ki tyndong shkor ki nongmihkhmat ki MLA bad ki MDC ba balei ba phi jah kum ha kane ka por ha kaba u duk u suk u donkam ka jingiarap bad ka seng ka buh ia kane jingkylli ,Hato phi ki nongmihkhmat phi shu pyndonkam ia ki nongshong shnong khap pud tang ha ka por elekshon?.
Ka seng ka lah pynsngew ruh da kaba ong ba ki rangbah shnong jong kine ki thain ki lah ong ba lah don ka jingtyrwa khaw na ka sorkar Assam bad na ki MDC jong ka Karbi Anglong (District Assam) hynrei kum ki paidbah nongshong shnong jong ka jylla Meghalaya ki lah kyntait ban shim na ka jylla Assam namar ioh ka dei ka jing shah trap hadien ban ioh kurup bor ia ki ban pynrung sha ka jylla Assam.
U President rangbah ka JSU u Lawyerson War u lah pynpaw ba kum ka seng na kapor sha ka por ka hiar sha kine ki thain khap pud ban iarap bad ban pynsngap ia ka jingeh jong ki shnong khap pud namar ki lah sha ieh khunswet ha ka sorkar bad u lah ong ka seng JSU bad ki dkhot jong ka bad da ka jingiatrei lang bad kine ki shnong kin long ki nong ap pahara kum ki shipai na ka jingkyntur pud ki Assam bad ban long ki nongiarap ia ki nongshong shnong ban pynsgew ia ka jingeh jong ki sha ka bor sorkar Meghalya.
Jowai: Ka Cement Manufacturer Corporation Limited (CMCL) kaba la tip ruh kum Star Cement kawei na ki karkhana pynmih dewbilat kaba heh ha East Jaintia Hills District ka la iarap ia ka sorkar jylla lyngba ka Chief Minister Relief Funds 50 lakh tyngka.
Kane ka jingiarap kan long na ka bynta ban ialeh pyrshah ia u Khniang jingpang Corona Virus kaba la pynlong ia ka lockdown ha kiba bun bah ki ri jong ka pyrthei.
Na ka liang u Chief Minister ka Meghalaya u la ai khublei ia ka Star Cement halor kane bad u la ong ba kane ka long ka jingiarap kan ai mynsiem shuh shuh ia ka jylla ban ialeh pyrshah ia utei u khniang jingpang uba la pyniap ia kiba bun bah ki briew ha satlak ka pyrthei.
Jowai:Ka Star Cement Limited bad Dalmia Cement Limited kiba dei ki ar tylli ki karkhana baheh ha Jaintia Hills ki la noh synniang haduh 1 klur tyngka sha u Prime Minister ka ri India kum ka Relief Fund na ka bynta ban ialeh pyrshah ia u khniang jingpang Covid 19.
Shuh shuh kitei ki ar tylli ki karkhana ki la noh synniang ruh 25 lakh sha ka Chief Minister’s Relief Fund ka sorkar Assam bad 25 lakh sha ka Sorkar West Bengal.
Shuh shuh ka Star Cement bad Topcem Cement ka la noh synniang da u khaw sha ki Rangbah Shnong bad nongialam Balang ha Jowai, Nongstoin bad Shillong.
U ma Vincent Pala, MP ka Shillong u la thoh ha FB ba kitei ki ar tylli ki kharkhana hadien ba ki la pan jingmut na u, ki la sam ia u khaw sha ki Rangbah Shnong bad Nongialam Balang na ka bynta ba kin sam pat sha ki longing kiba duk kiba kyrduh ha kane ka por ba ka India ka la khang shnong ban iada ia ka jingsaphriang u khniang jingpang.
Shuh shuh ka Rotary Club Jowai (RID-3240) ka la iarap 50 hajar sha u Conrad Sangma Chief Minister Relief Funds bad 234 tylli ki mask sha ki pulit ka West Jaintia Hills.
Ia katei ka pisa la aiti da u Secretary ka Rotary Club, Rtn, Rudolf Eustace Laloo (PHF) ha kti u DC ka WJH.
Na ka liang ka Police WJH pat ki la sam sngewbha ia 200 tylli ki mask sha ki nongniah trok kiba wan kit khaw na FCI kaba don ha Khliehtyrshi.
Shillong:Ka Hynniewtrep Youth Council (HYC) ka Riwar Mihngi Circle ka la kyrpad na ka sorkar ba kan map ia ka Bill Light mynta u bnai namar kumba long mynta ki paidbah ki lynñiar halor ka jingkyrduh namar ki la shah ktah halor la kane khlam COVID 19 bad ka jing pakhang shnong lane ka ‘Lockdown’ ba la pynbna da ka sorkar ia ka ri bad ia ka jylla baroh kawei.
Ka seng ka la pynpaw ba bun ki paidbah ha kane ka thiañ ki dei kiba duk bad kyrduh ha ka ioh ka kot wat ban thied ia u khaw ruh kim ioh pisa sa ban siew ia ka bill light naei kin ioh namar ki iakynduh jingeh namar ki mar rep kiba ki ju die ha ki iew ki hat kim ioh shuh ban die namar ka sorkar ka la khang lut ia ki iew bad mynta ka Bill Light ka la poi sha man la ki thliew ing ki paidbah.
Kumta ka seng ka kyrpad ia ka sorkar ba kan sngew synei lem ia ki paidbah khamtam ha kum kane ka por namar ki shem jynjar ban ioh pisa ban siew.
U bah Edmund Khongngai uba dei u President ka seng ula ong ba ka jingleh ka sorkar ka long ka bym lah ban pdiang ha kum kane kapor ba ki paidbah ki mad shisha ia ka jingkyrduh.
U la ong kumno ka sorkar kam sngewthuh ia kane ka jingeh ki paidbah.
Ka seng ka pynrem jur ia ka sorkar halor kane.
Ka kyntu ba ka dei ban pynsangeh shwa ia ka jingleit siew bill light mynta u bnai bad ban map ia ka bill ba mynta u bnai.
Ki don sa  78,512 ngut kiba ioh pang khlam corona virus ha India bad mynta baroh kiba ioh pang corona, ki la poi sha ka  36,21,245.
Kiba dang don ia ka jingpang haduh mynta, ki long  78,1975, kiba la jem ki long  27,74,801 bad kiba iap ki long  64,469ngut, katba kiba iap ha ki 24 kynta ba ladep, ki long 971 ngut.
Ka health ministry jong ka sorkar India, ka iathuh ba kiba la jem na ka jingpang, ki poi sha ka 5 lak ngut ha ki phra sngi ba ladep.
Ka jingdon kiba ioh pang corona ha ka pyrthei, ka la poi mynta sha ka 25 million ngut bad tang ha America, ka la poi sha ka 6 million ngut.
Ka ktien u Blei (bible) ka iathuh shai ba haduh ki por shwa kaba kut (end times) ka jingtip jingstad kan roi (Knowledge/ education).
Ka Jingroi ka jingstad ka dei kawei na ki dak (sign) jong ki sngi Bakhadduh.
U Blei u la ai ha u briew ka jingstad kat kaba u dang dei ban ai, ban shem (discover) ban wad (research) bad kumta ter ter.
Kane ka paw bha ha ka liang ka science lyngba ki saiantist, ka jingshem kaba bun eh dei ban pynshisha (proof) ia kaei kaba ka Bible ka la kren.
Kumta bun ki jingshem lyngba ka jingstad dei kiei kiei kiba kiba ka ktien u Blei (bible) ka la kren lypa.
Shaphang kata, ka Bible ka ong – “Haduh ka por jong kaba kut kein….
Ka jingtip kan roi".
(Until the time of the end …… knowledge shall be increase).
Daniel 12:4.
Ngi im ha ki sngi ki por ba kaba kut la hajan eh bad ka long mynta hi.
Namar ba kita ki sngi ki long kiba rieh, kumta donkam ban pule ia ka Bible bad bishar kumno ka pyrthei ka long, dei hangta yn iohi ba kine ki long ki sngi ba khadduh.
Ki long ki sngi ba ka jingstad jingtip ka roi shaba palat bad ymlah mutdur shuh, bad kita ki por ki long mynta hi.
Balei ka jingtip ka roi? U Blei haba u ai ka jingtip (knowledge) ka don ka jingthmu jong u ban pyndep ia ki jingiathuh lypa baroh jong ka ktien u Blei.
Namar na u, da u, sha u, long kiei kiei baroh.
Rome 11:33-36.
Ka Bor, ka jingstad, jingshem phang baroh ki long ki jong u.
Ka jingstad ka long kaba donkam naka bynta ki sngi bakhadduh.
Da ka jingstad, u briew u lah ban thoh ban pule, da ka jingstad u briew u shem iakiei kiei kiba phylla ia kiba u Blei u la dep kren.
Ki jingshem (Invention/ discover) kila bun palat.
Bad ka jingshem kaba mynta ba la pynjanai, dei ka jingshem ia u micro-chip.
U chip u long u kynja tiar uba rit tam ia uba ki saiantist ki lashem ban thep ha ka met u briew.
Ka jingshem jongki ka thaw ia kawei ka liang ba ki thmu ban iarap ia u briew ha ki liang ba donkam.
Hynrei kim tip pat ba kata ka jingshem jongki ka long ban pyndep ia ka ktien u Blei.
U riewstad saian u batai ba lyngba u chip te ym donkam Epic, Aadhaar, pancard bad kiwei kiwei.
Hynrei u Blei pat u la dep tip lypa ia kine baroh baka jingshem ia u chip kan dei noh ia ka por kaba lajan ban pyntrei kam.
Ki saiantist ki shem ba ka jaka ba biang ban buh ia u Chip haka met, dei ha ka kti ka mon ne shyllangmat, namar kine ki ar ki bynta ki biang ia u chip ban charging lyngba ka jingshit (Temperature) ka met u briew.
Kaei kaba jia? ki saiantist ki kyndit ban tip ba la thoh ha ka Bible shaphang kane ka rukom ba la thoh haka ka kitab Jingpynpaw 13:16-18.
“Bad u (mrad khlaw) u la pyllong ia ki baroh kiba rit barain ba khraw batri, riewspah baduk, ba laitluid bad ki mraw…… ba ynbuh haki ia ka DAK ha ka kti ka mon ne shyllangmat jong ki…….
kadei ka kyrteng uta u mrad khlaw kein.
Ka jingkhein jong u ka long 666.
Kumta, yn thep ia une u number 666 lyngba u chip hapoh ka kti ka mon ne shyllangmat, namar dei tang kine ki bynta dkhot met balah ban charge ia ka jingneh u micro-chip.
Ka jingstad u Blei u la ai kein haduh kine kipor bad ka la long ka ia kaba kut, ka ia ba la jan ban pyntrei kam ia ka kane ka jingstad ba la shem.
Ha shwa ia kane, kan don shwa ka jingiateh jutang u Mrad khlaw bad ka Israel, bad yn pynieng ia ka Temple (Third Temple) jong ki Jiw ha Jerusalem.
Nangne un sdang pyntrei kam ia kane ia kane ka jingshem kaba mynta ban thep kia u micro –chip ha ka met.
“NABA KATA KA IA KA LA LONG HAJAN" Jingpynpaw 13:16-18.
Nongpoh: U Bah Sohthenes Sohtun, MLA ka Jirang Constituency, u la phah dorkhas sha u Bah AL Hek,Myntri ka koit ka khiah ha ka jylla, na ka bynta ban kyntu ia u ba u dei ban pynbiang ia ki jingduna hapoh ka Ranibari Sub Centre, kaba dei ruh kawei na ki jaka ai jingsumar ia ki paidbah kiba sah ha katei ka thain kaba don ha khappud ka Meghalaya bad Assam.
Ha ka dorkhas kaba u la phah sha u Myntri ka koit ka khiah, u Bah Sosthenes Sohtun, u la kdew ba katei ka Sub Centre kaba don ha Ranibari, ka dei ka jaka sumar kaba la rim bha bad kaba la ai jingshakri ia ki palat phew hajar ngut ki riew paidbah, namarkata ka donkam ia ka sorkar jylla ba ka dei ban pyrkhat janai bad ruh ban iarap ha ka ban pynbiang ia ki jingduna hapoh katei ka jaka sumar.
U la kdew ruh ba ka jingbym biang ki iing building ban ai jingsumar ia ki paidbah bad kiwei kiwei ki jingduna, ka la buh jingeh ia ki paidbah katei ka thain, namar dalade ruh u la leit ban jurip, ha kaba u la lap shisha ia shibun ki jingduna ha katei ka Sub centre bad kam lah ban ai jingshakri ia ki paidbah kiba sah katei ka thain khappud.
Namarkata, haba iadei bad ki jingduna ha katei ka Sub Center, u MLA Jirang, u la kyntu ia u Myntri ka koit ka khiah, ba u dei ban pynioh noh ia ka building kaba paka lem bad kiwei de ki jingdonkam hapoh katei ka jaka sumar paidbah, khnang ban weng ia ka jingeh kaba la kynduh da ki paidbah ha katei ka thain.
Nongpoh: U Bah Charles Marngar, MDC ka Mawhati, hynnin ka sngi Saitjian, u la leit ban plie paidbah ia kawei ka VIP Gallery, kaba u la pynshna ha Madan ialehkai ka shnong Rtiang ha Ri Bhoi.
Kiba ia donlang ha kaba plie ia katei ka VIP Gallery hapoh katei ka Madan, ki kynthup ia u Bah Amos Marngar, President ka Rtiang Sports & Cultural Club, u Bah B.
Nongkseh, Rangbah Shnong ka Rtiang, u Bah B.
Marshang, Secretary shnong, u Bah Kroswel Nongkseh, Secretary Club lem bad kiwei ki riew rangbah jong katei ka shnong.
Haba ioh ban plie paidbah ia katei ka VIP gallery, ki nongialam ka Sports Club bad ruh ki nongialam shnong, ki la pynpaw ia ka jingkmen kaba khraw, namar ka dei ka sien kaba nyngkong eh ba katei ka Madan kan ioh ia ka VIP gallery.
Ki la ong ruh ba ka jingioh ia katei ka VIP gallery, kan pynmyntoi shibun eh ia ka shnong, khamtam eh ia ki khun samla, namar mynta ki la lait na kaba shna beit da ki siej bad tap da ka tyrpal haba don sports ha katei ka madan.
Ka la don ka jingjia kaba ima hynnin ka sngi, ha kaba kawei ka khynnah kynthei, kaba dang lai snem ka rta, ka la shah rong noh sha suin ha ka kot kudi bad katei ka dei ha ka jing ialeh tamasa ha Taiwan.
Katei ka khynnah, ka bym shym la tip kyrteng, ka la shah rong haduh shi spah phut sha suin, ha katei ka kot kudi.
La iathuh ba hynnin, ka dei ka tamasa pynher kot kudi ha ka rud duriaw ha Nanliao jong ka nongbah Hsinchu bad katei ka la shah rong ha katei ka kot kudi, kaba radbah bad kaba don ia u tdong uba jrong bha.
Kito ki nong peitkai pynher kot kudi, ki la ia kulmar jingmut shipor, katba ka nang shah tan sha suin, ha ka kot kudi kaba heh bha, hynrei namar ba ki ia bun briew, ki la lah ban tan biang ia ka kot kudi sha madan.
Ka khynnah rit, kam shym la mynsaw eiei, lait noh ka jingmong kaba malu mala;tangba ka la khynniuh ka met, da ka jingtieng bad la leit ialam ia ka sha hospital, ba kan shah sumar.
Nongpoh: Hynnin ka sngi Saitjain, ki paidbah ka shnong Lumbyrhing, Pahamrioh ha Ri Bhoi, ki la iamih paidbah na ka bynta ban pynkhuid ia ki sawsong sawkun jong katei ka shnong, ia kaba ki la adang naduh mynstep bad kut haduh ka por janmiet.
Haba iadei bad katei ka jingpynkhuid shnong, u Bah B.
Khongdup, Asst.
Rangbah shnong ka Lumbyrhing, la ong ba ka shnong ka ju pynkhuid shnong 2 sien ha ka shisnem, kata ha ka por tlang bad ha ka por Lyiur, khnang ban wanrah ia ka khuid ka suba ha shnong ha thaw.
Lyngba jong katei ka sngi, u Bah B.
Khongdup, u la pynpaw halor ka jingthmu ka shnong ban weng noh ialade na ka jingshah kynthup ha ka Nongpoh Town Committee lane ha ka Urban Area, namar kumba ka long mynta ki paidbah ka shnong ki kwah ban mih noh na ka Nongpoh Town Committee, namar ka katei ka shnong ka dang dei kaba sahdien ha baroh ki liang bad bun na ki briew kiba shnong hapoh katei ka shnong, ki dei ki nongrep bad ki nongbylla sngi.
Namarkata, lada ka shnong ka la kham kiew shakhmat ha baroh ki kam pynroi bad bun na ki paidbah ki dei kiba la biang ka kam ka jam, ha kajuh ruh ka por ba ka shnong ka la kiew ha ki kam pynroi, ka por kan sa poi ba ka shnong kam don jingpyrshah ei ei ruh em ba kan shah pynhap hapoh ka thup Urban, u la bynrap.
Ka jingthoh ba dang shen da uwei u briew ha kawei ka artikil jong u kaba la mih ha kawei ka kot khubor ha ka 30 tarik u bnai Jylliew (June) 2020 ba ka Jingrwai Ri Khasi Ri Khasi ka dei kata ka jingrwai kaba pynjngem rngiew ia ka jaidbynriew jong ngi, kam dei satia kaei kaei ruh, hynrei ka dei tang ka jingsngew kuhiw jong u ia ki Sahep Mishoneri tang namar ka jinglah jong ki ban noh shibun u synniang ha kaba kyntiew bad pynroi ia kane ka Ri bad ka Jaidbynriew jong ngi kat haduh ba ngi sa lah mynta ban ia long kumne kumba ngi long mynta kaba lah ban ong ba ngim long poh shuh ban ianujor bad kiwei kiwei ki jaidbynriew jong kane ka pyrthei.
Kum ki briew bad khamtam eh tang kum ki nongwei ki don shibun ki jingduna, hynrei kam dei pat ia ngi ban ia peit beit khliaw tang ia kita ki jingduna bad ban lapmiet tang ban woh daw woh dong.
Ha ka jingshisha, tang ba ki la pruid dak bad btin lynti lem ruh ngi la dei ban sngewnguh sngew burom shi katdei eh ia ki, ym ba ngin kylla long pynban kita ki khlemrain ki ban haram ia kita kiba la leh bha ia ngi.
Lada ngi shem, ngi lap ne ngi iohi kino kino ki jingduna bad jingbym biang ka dei sa ka kamram jong ngi em ban nang pynjanai? Balei ma ngi pat ha ka jaka ban pynbha shuh shuh ia kaei kaba ki la pruid dak bad ialam lynti ngi woh nia woh daw pynban ia ki da kaba shim kabu artad ia ka jingduna jong ki?Ka jingrwai ‘Ri Khasi Ri Khasi’ kaba don ha ka kot pule Third Khasi Reader kaba la thoh bad thaw hi da u Dr.
John Robert kam dei satia ka jingrwai ieid ri jong ngi, bad kam dei satia kata kaba u John Robert u thoh khnang bad kwah ban pynlong ia ka kum kata ka Jingrwai Ieid Ri jong ngi.
U John Robert u thoh ia ka tang kum ka jingsngew shimet jong u bad katkum ka jingsngew jong u kum u Khristan bad ha kajuh ka por kum u briew ba don ka jingsngew ieid jingsngew synei ia ki Khasi.
Dei ki briew jong ngi hi (Khasi) kiba la shim bad la sot ia ki katto katne ki kyntien ne dkhot na katei ka jingrwai kaba u John Robert u la thaw bad pynlong kum ki kyntien jong ka jingrwai Ieid Ri.
Kaba pynlong ia ki briew jong ngi ban leh kumne ka dei namar ba ka mynsiem jingsngew ieid ia la ka jong ka Ri ka la khih bad ktik ia ka jingmut jingpyrkhat jong ki briew jong ngi ha kito ki por, kumta ki sngew ba ki la donkam ban don ia la ka jong ka jingrwai ieid ri kumba ia don lem kiwei kiwei ki jaidbynriew ha ka pyrthei.
Hapdeng ka jingsngew kyrkieh bad kwah dik dik ban don noh la ka jong ka jingrwai ieid ri ki la pyrshang ki lad ki lynti ban thaw ne shna ia ki kyntien jingrwai bad ka sur, hynrei namar ka jingsngew kyrkieh bad ka jingbym ioh satia ia kaba sngewbiang khatduh ki i ba ka jingrwai kaba u John Robert u la thaw ka don ia ki kyntien ba shoh jingmut bad shongkhia haduh katta katta watla ym dei satia baroh.
Kumta da kawei ka jingmut ki la rai ban shim ne sot ia katto katne ki kyntien ne dkhot ba don ha katei ka jingrwai kat kiba kham sngew shongkhia bad sngew kit jingmut ba kin long kum ki kyntien jingrwai jong kata ka jingrwai ieid ri kaba ki angnud.
Ka kyrteng ‘Ri Khasi Ri Khasi’ ba u John Robert u la ai ia katei ka jingrwai kaba u la thoh ruh ki sngew ba ka long kaba biang, kumta ki la rai ba nalor kaba shim ia ki katto katne ki kyntien ne dkhot na katei ka jingrwai kaba u John Robert u la thaw ia ka kyrteng ruh ki la rai ban ai da katei kajuh hi ka kyrteng kata ‘Ri Khasi Ri Khasi’.
Haba ki la ioh ia ki kyntien jong ka jingrwai ki donkam ruh ban ioh sa ia ka sur kumta ki la thaw lad ban ioh sa ia ka sur na ka bynta kane ka jingrwai, katba ki dang ia pyrshang ban wad ia ka sur na ka bynta kane ka jingrwai shu kumno re ki iohsngew ia ki Mishoneri kiba dei ki nong Wiel (Wales) ba ki ju ia rwai bad kynud ia ka jingrwai ieid ri jong ki.
Haba iohsngew ia kata ka sur ka la pynlong ia ki briew jong ngi ha kito ki por ban sngew shoh jingmut bad sngew ieid ia kata ka sur jingrwai, kumta ki la rai ba kin shim da kata ka sur kaba ki Mishoneri ki ju ia rwai man ka por.
Haba ki leh ia kane ym dei pat ba ki shu leh lyndet ne long kumba shu tuh ia ka jong kiwei hynrei ki da leit iasyllok bad pan jingmut ruh na ki Mishoneri ba kin shah sngewbha ia ki ban shim bad ban pyndonkam lem ia ka sur jong ka jingrwai ieid ri jong ki.
Na ka liang ki Mishoneri ha kata ka por ruh ki la pynpaw ba na ka liang jong ki ruh ki la la shah mon sngewbha ia ki ban leh ia kata, kumta haba ym shym la don jingwit ei ei nangno nangno naduh katei ka por la shim bad pyndonkam da kata ka sur kaba ki nong Wiel ki ia rwai.
Watla ia ka jingrwai ieid ri jong ngi ki briew jong ngi mynshuwa ki la shu shim ne sot na ka jingrwai ba u John Robert u la thaw bad kaba u la ai kyrteng hi ‘Ri Khasi Ri Khasi’ hynrei ym dei pat ba ki shu leh lyndet ne shu shim la ka shim khlem da pan jingbit na uta uba la thaw ne thoh ia kata.
Ki la da leit iasyllok bad leit pan jingbit shwa na u ba un shah ne ai lad ia ki ban shim ia katto katne ki kyntien ne dkhot kiba don ha kata ka jingrwai ba u la thaw.
Haba na ka liang jong u kum u nongthoh u la pynpaw ia ka jinglong ba la kloi jong u ban shah sngewbha ia ki na ka bynta kata kumta da ka mynsiem kaba kmen ki la leh ia kata bad pynurlong ia kaei kaba ki angnud.
Kum ki khun ka ri ngi dei bad ngi donkam ban tip bad ngi donkam ban sngewthuh ba kane ka jingrwai ‘Ri Khasi Ri Khasi’ kaba ngi ia pyndonkam mynta kum ka jingrwai ieid ri jong ngi kam don jingiadei ei ei shuh bad kata ka jingrwai Ri Khasi Ri Khasi jong u John Robert.
Kane ka jingrwai ka la dei lah ban ong ka jingrwai kaba la suh thied bad kylla longdoh longsnam ha uwei pa uwei u khun ka Ri, hynrei la katta ruh ngim lah pat ban ong ba ka la biang pura.
Ha nga hi nga sngew ba ka dang i donkam ban pynbeit bha biang ia ki katto katne tylli ki kyntien kiba don mynta ha kane ka jingrwai ieid ri jong ngi bad ban pyndap shuh shuh lada i donkam.
Ia ka kyrteng jong kane ka jingrwai ruh la dei ban ai noh ‘Ri Hynniewtrep Ri Hynniewtrep’ ym shuh ‘Ri Khasi Ri Khasi’.
Sngewdei ban ai jingiaroh shikatdei eh ia ki nongmih khmat jong ngi ha Distrik konsil kiba la lah ban pynrung ia kane ka jingrwai ieid ri jong ngi hapoh Iing Dorbar jong ka KHADC, lada ngi lah lei ban pynkylla noh ia kane ka jingrwai na ka ‘Ri Khasi Ri Khasi’ sha ka ‘Ri Hynniewtrep Ri Hynniewtrep’ khlem artatien nga ngeit kane ka jingrwai kan sa ioh rung wat ha JHADC ruh.
Ki kali Ambulance, ki la bun bah ha kine ki sngi bad kitei ki kynthup ia kiba la pyniaid da ki tnat sorkar kum ka 108, ka tnat ka koit ka khiah bad nangta da ki pulit bad kiba tam nangne, ki dei kiba la pyniaid da ki seng bapher.
Kitei ki Ambulance, lada khein antad (imat) kin don da ki spah tylli, namar ba haba peit ha Ri Khasi Jaintia jongngi, la iohi, ba jan man kawei ka Constituency, ka don kawei ka Ambulance (hynrei ki don ruh kiba don 2,3 tylli, ha kaba U MLA ruh u ai, U MP ruh u ai bad wat U MDC ruh u ai).
Ha kiba bun ki khep, ngi iohi, ba kitei ki ambulance, ki la ia tyngkhuh ia ki aksiden, ha ki rukom bapher bad kumta, haba ka kali kit nongpang, ka kylla, kumta ka mih ka jingma kaba khraw, namar ba u nongpang, uba shah kit, na ka jingtieng bad syier mynsiem, ula iap lypa, haba don kiba kum kitei ki jingjia ba kyndit.
Kumta, ban lait na kum kine ki jingjia, ka la dei ia ka tnat ka koit ka khiah lane ia ka tnat pulit, ba kin pynmih noh da kawei ka kyndon bad kata ka long ba ki nongniah Ambulance, kim dei shuh da kiba dang pyrshang niah kali, hynrei ki dei ban long kiba la mlien ban niah kali bad kiba la skhem kti, ha kaba yn lah ban lait na kino kino ki jingjia ba kyndit.
Ym tang katta, ka donkam ruh ba kin tip ia ki ain niah kali, namar ngi ju lap, ba kiba ju tynruh naphang ha surok, ki dei kine ki kali Ambulance bad kine ki buh jingeh shibun ia kiwei pat ki nongniah kali, khamtam ia kito kiba dang pyrshang ban niah kali.
Kam dei tang kata, nangta sa ka jing pynpah horn jongki, ka long kaba sngewjli hi khait, ha kaba ka pynwit shi katdei ia ki nongleit nongwan bad kumta ki dei ban don ki kyndon kiba biang bad kiba thikna, ba kan nym mih ka jing shim kabu, tang namar ba ki niah ia ki Ambulance.
Ki nongniah Ambulance, ki ju sngew tynnad ruh ban niah stet ia ki kali jongki, wat la ha ka jing shisha, u nongpang, um da donkam ban pynher stet ia ka kali kaba u shong, namar ba kaba donkam, ka long tang ba un nym sahkut ha shiteng lynti bad lyngba kine ki jingjia, kiba ngi ju iakynduh, ka la dei ban ong, ba ki nongniah Ambulance, ki dei ban long tang kiba la shah hikai ha ki pulit; tangba lada kam dei kumta ruh, ki dei ban long noh, kiba la ju mlien ban niah kali, la kiba la skhem kti bha, ba kin nang ban iada na ki jing mynsaw.
U Samla Arles Rymbai, ula khlad lah shisnem tam mynta, hynrei ki sur jingrwai jongu, ki dang iai sawa ha ki shkor jong ki million ngut kiba ieid bad kiba sngew tynnad ia kitei ki jingrwai jongu.
U Samla Arles, u dei U Tymmen Basan jong ka Balang Moobakhon bad ha shwa ba un khlad, ula rwai ia ki phew tylli ki jingrwai bad U bah Skilful Pohsnem, uwei na kiba kham tip shaphang jong utei u samla, u iathuh ba u don ia 34 tylli ki jingrwai jongu ha youtube.
Ki jingrwai jongu, la jan baroh ki long kiba iaid iew shi katdei, ha kaba la iathuh da U bah Pohsnem, ba ki nongsngap ia ki jingrwai jongu, ki la poi sha ka 4million lane kiba la sngap ki la poi sha ka 40lak ngut.
Ki jingrwai jong utei U Tymmen Basan, ba la khlad noh kiba ki riew ieid jingrwai ki sngap bha, ki long ka Ri Kanaan, kaba don palat 15 lak ki nongsngap, Khun Baieid 4.
11lak bad nangta sha Ri Kanaan 5.
16lak ki nongsngap.
Kitei ki long khyndiat tylli ki jingrwai kiba paw bha jong utei U Tymmen Basan ba la khlad noh, dang ha ka rta kaba 34 snem.
Na ka bynta ban tip shaphang ka jingim jong utei u nongrwai, u tymmen Basan, U Rupang, ula iakren bad U Tymmen Basan ba mynta jong ka Lumshnong, U Ma Wompher Kyndoh bad kine harum, ki dei ki jing batai, kiba la phah da utei u rangbah.
U Lt.
T.
Bn.
Arles Rymbai u la khlad noh na kane ka pyrthei ha ka 13tarik Jylliew 2019 ha ka por 1 PM ei ei ha ba u la dap 34 snem ka rta.
Ka jingkhlad noh jong u na kane ka sla pyrthei ka long da kaba u la accident bad kawei ka Truck katba u dang leit phai shala shnong (Moobakhon) da la ka jong ka kali (Maruti Alto) ha ka surok NH 06 ha jan ka shnong Umtyra East Jaintia Hills District.
Katkum ka jingtip jong ngi, U Lt.
T.
Bn.
Arles Rymbai naduh ba u dang rit u long u khynnah uba bang bha ia ka rwai ka siaw bad ka put ka tem.
U la kham bang eh ban rwai ia ki jingrwai niam naduh ba u dang rit ha ka jinghikai na la ing kaba u la ioh na la u kpa.
U la ioh lad ruh ban shakri ia U Kynrad da ki sur jingrwai lyngba ki jingiaseng ba rit bad ba kham heh ruh naduh ka rta kaba u dang tang 10 snem duna ei ei.
Hadien nangta u la nang ioh ban pynpaw pyrthei shuh shuh ia kane ka sap kyrpang ba U Blei U la ai ha u lyngba ka jingleit ban ialap iaka Ktien U Blei ha shibun ki bynta jong ka RI Khasi Jaintia bad wat shabar ruh ha ka jingialam jong ki shakri jong U Blei (Nongialap) kum u P.
Pohtam (Kudeng thymmai, war jaintia) bad U T.
Bn.
I.
Mynsong (Balang Khyndewsaw) haduh ba u la kynjoh sha ka rta ka jinglong samla.
Kane ka sap ba kyrpang ba U Blei U la ia ha u, ka la nangkhraw katba u la nangsan ha ka rta.
U la ioh ban pyntbit shuh shuh ialade na ka rukom thaw jingrwai da ka jingialong paralok bad shah hikai ruh na uwei u nongthaw jingrwai ba pawnam U Smiling Mylliemngap na ka shnong Iewpamtiah jong ka thain Nongkrem.
Lyngba ka jingialam jong une u rangbah u la la ioh ban pynmih ia ka thup jingrwai ba nyngkong jong u kaba la ai kyrteng “Jeremaiah".
Kane ka sap kaba u la don ka la paw pyrthei bha ynda haba u la long kum u Nongialam Choir ia ka Jingiaseng Samla Balang Presbyterian Lumshnong, kaba ula sdang ha ka snem 2011 haduh ka snem 2019 ha kaba U Blei ula ibit ban khot noh shalade hi ia une u shakri barit jong U ha ka 13 tarik June 2019.
Hapdeng kitei ki snem lyngba ka jingialam lynti jong une u shakri ba kyrpang jong U Blei, ki Jingiaseng Samla kum ka Jingiasengsamla Balang Presbyterian Lumshnong ka la ioh ban pynmih ia ka thup jingrwai ba nyngkong jong ka kaba la ai kyrteng “Ri Kanan".
Bud sa ka Jingiaseng Samla Balang Presbyterian Moobakhon ha ka thup jingrwai ba la ai kyrteng “D’wai ia ka Ri Lum Khasi Jaintia" bad ka thup jingrwai ba khatduh ha shwa ba in khlad noh nangne na sla pyrthei ka dei ka ba la pynmih da ka Jingiaseng Samla Balang Presbyterian Lumshnong kaba la ai kyrteng, “Isreal ki iam kthang".
Ki lyric bad sur jingrwai ha baroh lai tylli kine ki thup jingrwai ki dei kiba la thaw da U Lt.
T.
Bn.
Arles Rymbai bad la rwai da ki khun samla jong kine ki ar tylli ki Balang ryngkat bad U kum U nongrwai uba tbit.
Ki sur jingrwai jong u ki la pynum ia shibun ki mynsiem jong ki paid riewngeit khristan bad wat ki bympat long khristan ruh.
Halor kane ka bynta ngim da ioh jingtip shibun iaka jinglong jingim jong u ha ka ing ka sem ha ka por ka jinglong khynnah jong u namar ngi ioh ban iakynduh bad u, ynda ula Samla.
Hynrei tang khyndiat eh ngi tip ba u Lt.
T.
Bn.
Arles Rymbai u dei u samla naka long ing khristan jong ka Balang Presbyterian Moobakhon bad ka shnong Moobakhon West Jaintia Hills District.
U dei u khun ba ar jong u Ma Piar Dhar bad ka kong Momlis Rymbai.
Ki don 6 ngut shipara, saw ki shynrang bad ar ki khynthei.
U la leit skul bad pule tang mar shiteng jong ka klass II.
Kat kum ka jingiathuh jong u u ong, ba haba u leit sha skul pule kot um juh sngewkhlain ka met bad u ioh pang ruh bunsien.
Hynrei, haba u leit pat ban bud bad ki shakri jong U Blei ban leit ialap iaka Gospel U Trai u sngew shait sngewkhlain, sngew phuh mut phuh mat bad ka mynsiem jong u ruh ka sngewkmen.
Kumta u la ieh noh iaka jingpule jong u bad u la jied ban shakri ia U Blei lyngba ka jingleit ialap bad jingrwai.
U long uba smat ba sting ban iarap kam ha ing ha sem bad udei ruh u bym ju kyntait ia kano kano ka kam ba u dei ban leh da ka jingtrei shitom bad minot ban ioh iaka jingjop.
Hynrei kham bun hi ha ka jingim jong u um ju kham don bad ka ing ka sem namar ba u bun kam ban leit kylleng sawdong ka Ri khasi Jaintia bad shabar ruh ban ialap iaka Gospel U Jisu khrist.
Kane ka bynta ka long kaba maian bad jylliew haduh katta katta ban ai iaka jubab kaba iabiang thik kat kum ka mat ba la kdew haneng.
Hynrei ngin iathuh tang katto katne ki bynta ki ba kham kongsan kiba ngi la iohsngew lyngba une u shakri jong U Blei da ka jingisynei jong U Trai bad Nongpynim jong ngi.
Hooid shisha ka long kaba phylla bad bym sngew lah ngeit ba uno uno ne kano kano kin tip lypa ia kaei kaban sa wan ne jia shisha ha ka jingim jong ki khamtam eh ha kaba iadei bad ka jingiap ne jingleit noh jong ki na sla jong kane ka pyrthei.
Bad ym pat ju bna hi ruh ba don mano mano ba la tip lypa ia ka sngi ba kin iap.
Kumta ruh ka long ia une u shakri barit jong U Blei.
Hynrei bunsien u shait iathuh bad hikai, ba ngi dei ban pynkhreh iala ka jingim ban ialeh kat ba lah ban pynsngewbha ia ia U Nongthaw katba ngi dang im ha kane ka pyrthei namar ngim tip ha kano ka sngi ba ngi dei ban leit noh na kane ka pyrthei.
Bad ialade u la long u samla uba iai pynkhreh kat kumba ka paw ha ka jingim jong u kaba man la ka sngi.
Bun bun sien haba u thaw iala ki jingrwai jong u ruh ki iathuh i aka jingthrang jong u ban leit noh sha kata ka Ri ka jingsuk ia kaba U Trai ula pynkhreh ia kita kiba ieit bad shaniah ha U.
Kum ka jingthrang jong u, u la iathuh lypa ba um sngewkwah shuh ban iohi ne ban dang don ha kane ka pyrthei lyngba ka snem 2020 & 2021 namar ba u ong ba kine ki snem kin sa long ki snem kiba phylla bad ki jait jingjia kiba triem bad ba phylla kin jia ha ka pyrthei ha kine ki snem bad ki snem ki ban sa wan.
Kumta kum ka jingpynkhreh ula thaw iaka jingrwai kaba ula ai kyrteng “Sha ka Ri Kanan".
U la ong ruh ia ki nongrwai choir jong ka Balang Lumshnong ba lada jia ba un leit noh nangne na sla pyrthei ba U Trai un khot noh ia u shalade, kin sngewbha ban rwai ia kane ka jingrwai ha ka sngi iap jong u bad ban phong ruh da ki sopti kiba lieh.
Kine ki jingmaian ba la wan pasiaw ha ka jingim jong u ka sakhi ba ki long kum ki dak kiba la pynlong ia une u shakri jong U Trai ban pynkhreh noh ban leit shala U Nongthaw ha kano kano ka por baka dei ia u ban leit bad khyndiat sngi shwa ka jingiap u sngew tynnad ban iai rwai iaka Jingrwai “Ah jinghun sha Byneng".
Long ka jingsuk bad ka jingkmen bah ia kita kiba la pynkhreh ban iashem bad la U Nongpynim Amen.
Sir khublei shibun halor ki khubor.
nga tbn IClean mynsong lym ka iing (L)tbn A Rymbai.
da ka wei ka jing mut ngi pynbeit ban thoh kot sah kynmaw ne history ia u kum u shakri u Trai u ba don sap.
Sir la u la don ha lum shnong u pyllong hi u kpa mynsiem ia nga um ju klet ban wan da ka met ne phun.
Sir ngan lum jing tip hi ban thoh ia ka ta ka kot u.
Sir ngan sa wan sha ophis jong phi.
khublei.
no.
9366077471.
Shillong: Kum shi bynta ban pynmih pisa(fund) rai ka Elaka Darrang ban shim bai khrong na ki nongkhwai bad nongwanjngohkai pyrthei.
Ka executive committee jong ka dorbar elaka darrang hapoh ka jingialam jong u Dolloi ma Pyrwa Lymba la rai ban shim bai khrong pynmih pisa (fund) na ki nongwankhwai bad nongwanjngohkai pyrthei kum shi bynta ban ioh lad ban pyntyllun ia ki kam ka Elaka.
Kum ki kam ophis, kam pynkhuid wah kam maramot  ia ki lynti iaid ha shilynter la wah bad kiwei kiwei.
La aiti ha ki volunteer ban pyniaid ia ki kam ryngkat ki receipt ha ka kyrteng ka Elaka darrang Dolloiship.
La kyrpad  ia baroh ki nongwankhwai bad nongwanjngohkai pyrthei ban iasnoh kti lang kum ka dak ban ai jingkyrshan lem ia ka Elaka.
“Ngi sngewbha bad sngewnguh eh ia ka burom basbun jong phi" ong ka khubor.
Shillong: Ka sorkar Assam mynta mynstep ha ka por 8 baje eiei lyngba ka tnad surok ryngkat da ka puh shi lum ki la ban wan rung jubor ban shna pynbha iaka surok ha Salpara Umsaitwait ki shnong kiba mar syndah bad ka Athiabari ha kaba la tam put haduh 600 metre eiei sha u pud ka Meghalaya ha ryngkat ka jingiasynran lang ki pulit na Assam ban pahara ia ki ban shna ia ka surok.
Kum ban pynkynmaw ka surok na Boko sha khappud Meghalaya la shna na ka scheme NEC hynrei mynta pat la iohi ba ki lah tam sha u pud u sam jong ka jylla Meghalaya.
Kumta ka FKJGP Aradonga Area Unit ka pynrem jur iaka jingleh riewkhlaw jongki police Assam ha kaba ki la shoh naphang iaki briew jongka Meghalaya kiba thmu ban leit sha Hahim mynta ka jan miet ha ka por 4.
30pm.
Na ka liang ka seng ka la pynrem ruh iaka jinglehbor jong ka sorkar Assam kaba wan ban tam pud haduh 600 metre eiei sha Meghalaya bad ka ju mlien ban leh kumne man ka por khamtam ha ka sngi u Blei, ong ka kyrwoh na U bah Trelling Shira, President FKJGP, Aradonga area unit.
Nongpoh: Myn hynnin ka miet ha ka por 9: 30 baje ei ei mynmiet, ki Pulit Ri Bhoi, ki la ioh ban bat ia 2 ngut ki rangbah kiba dei shipara bad kiba la shah suba jur ba ki lah ban dei ki nongdih ne nongkhaii drok, namar ha katei ka por ba ki Pulit ki la bat ia ka kali kaba ki shong, kaba dei ka Maruti Car number ML 04-C-1538, ki la ioh ban kurup 12 Gram u drok Heroin.
Ka jingiohbat ki Pulit ia kitei ki arngut, ka dei hadien ba ki la ioh ia ka jingtip kaba biang bad suba jur ba kitei ki arngut kiba wan na ka thain Nongpoh, ki rah rah drok da ka jingthmu ban pynpoi sha Jaintia Hills, kumta haba ki Pulit ki la pynapshrip ha Lad Umroi, ki la bat ia kitei ki arngut ki shipara na ka shnong Thadmuthlong, Jaintia Hills bad kiba la tip kyrteng kum u Moon Tang (43) bad u Pip Tang (41) snem ka rta.
U Bah Moon Tang u ba dei u hynmen, u la phla ha ki Pulit ba u la wan shim ia utei u drok na shnong Iewmawlong, Nongpoh, ha kaba u siew haduh T.
35 hajar ban ioh ia utei u drok ba 12 gram, katba utei u Pip Tang u la kam ba u shu pynnih kali ia la u jong u hynmen bad uba la ong ba u khlem da tip ei ei ruh em halor katei ka jingrah drok u hymmen.
Haba iadei bad katei ka jingiohbat ia kitei ki arngut ki briew kiba rah drok, ki Pulit Ri-Bhoi ki la rah noh sha Thanad Umiam na ka bynta ban pynlong ka jingtohkit, khnang ban nanglap shuh shuh ia kiba donkti ha katei ka kam khaii drok.
Jowai: U Rangbah shnong jong ka shnong Lamin u ma Golden Gashnga u la pyntip ba ka dorbar shnong Lamin kaba dei trai bad kaba peit ba khmih ia ka Iew Dawki, ka la shim ia ka rai ban plie noh ia katei ka iew naduh ka 2 tarik une u bnai ban wan.
U la iathuh ba kane ka rai ban plie ia katei ka iew dei ruh da ka jingmynjur lang ka bor pyniaid ia ka Amlarem Civil Sub-division lyngba ka Sub-Divisional Officer.
U ma Gashnga u la ong ba na ka liang ka dorbar shnong ka la dep ban pynkhuid ia katei ka iew hynnin ka sngi Saitjain haba kaba ki paidbah nongshong shnong ki la ia mih paidbah ban ia shim bynta ha katei ka jingpynkhuid ia ka iew Dawki.
Ka iew Dawki kadei kawei na ki iew baheh ha ka thain War Jaintia kaba dei ruh ka iew kaba don ha khappud bad ka ri Bangladesh.
Na ka liang u Rangbah Shnong u la iathuh ruh ba la dep ruh ban thung ia ka Market Committee on Covid 19.
Kane ka Committee kan peitngor ia ki nongshongdie dukan, die jingdie baroh bad ruh ia ki nongwan siew wan tda ba kin dei ban bud ryntih ia ki kyndon ba la buh da ka sorkar bad ka tnad jong ka koit ka khiah.
U la kyntu ruh ia ki nongwan iew wan hat bad ia ki nongshong iew baroh ba ki dei ban bud ryntih ia ki kyndon kumba ki la tip hi ban ia jngai iwei na iwei pat, ban thet ka kti barabor bad ban pyndonkam ia ki jingiada khmut (Mask).
Shillong: Mynta ka sngi ki bor  District  jong ka East Khasi Hills, ryngkat ki nongshong shnong ha khyndai lad  bad ki trai dukan ki la pynkhuid ia katei ka jaka kaba bun ki dukan khyndai lad.
Haba kren ha ki lad pathai khubor ka kong Martina Lyttan kaba dei ka incident commander bad Extra Assistant Commissioner, ka la iathuh ba ki briew mynta ki la sdang ban sngewthuh ia ka jingdon kam jong ka jingkhuid jingsuba bad ka jingdon kane ka khlam ha kaba kim lah ban shu leh klet khlem da bud ia ki jingbthah kiba ka sorkar ka la pynmih la ha ki iing ki sem ne ha ki jaka trei.
Haba ia dei bad ka jingdon ki dukan hapoh kane ka iew Khyndailad bad GS Road ki don kumba 1300 haduh 1400 tylli bad ha kaba sdang ki shem jingeh, namar bun na ki dukan ki bym treh ban kohnguh da kaba pynkhein ia ki jingbthah ka sorkar bad ki la shim ia ki lad jingpynshitom da kaba khang ia ki dukan jong kito kiba ia leh pyrshah.
Ha kane ka jingleh jong ki bor ba dei peit ia ka District Administration, ka la wanrah ia ka jingkylla ha ka jingmut jingpyrkhat jong ki briew ha kaba ki la deng ia ki mask, ki la bud ia ka jingpynia jngai iwei na iwei, ki la buh ia ki jingsait kti bad kaba kongsan eh ka long ba bun na ki dukan ki la synreit dawai ia ki dukan jong ki bad kyrmen ba kane kan bteng wat ha dien ha bud.
Na ka liang u wei na ki nongshong dukan ha Khyndailad u la ong ba ka ri baroh kawei ka ia leh pyrshah ia kane ka khlam COVID-19, kum ki nongshong shnong jong ka jylla Meghalaya ka dei ka kam jong ki ruh ban pynkhuid ia ka dong kaba ki shnong ki sah ban pynkhuid ia ki sawdong sawkum jong ki, la pynpaw ia ka jingsngewnguh ia ki bor jong ka District kiba la ia kyrshan lang ha kane ka kam pynkhuid ia ka Khyndailad.
Ka 14 tarik Nailar 2020 ka long ka sngi ba sah kynmaw ha ka histori jong ka Umroi Constituency.
U Bah AL Hek, Myntri jong ka koit ka khiah, u la plie ïa ka AYUSH aspatal banyngkong tam jong ka Jylla jong ngi ha Bhoirymbong.
Ïa kane ka aspatal la sdang shna ha ka 30 Nailar 2012 bad la pyndep pat ha ka 14 Kyllalyngkot 2014.
Naduh u snem 2018, nga la pyrshang ban wanrah ïa ki lad jingïarap na ki bor Sorkar.
Da ka jingïarap bad jingkyrshan jong kiba bun ki heh Sorkar na ka tnat jong ka Koit ka khiah, ngi la lah ban pynurlong ïa kane ka jingthmu ha ka 14 Nailar 2020.
Ha ka ‘AYUSH’, don san tylli ki lad rukom ai dawai kiba kynthup ïa ka Ayurveda, ka rukom ai dawai kynbat da kaba pyndonkam ïa ki kynbat na ki lum Himalaya; ka jingkilan met Yoga; ka jingsumar dawai Unani, kaba la sdang na Ri Greece; ka jingsumar Siddha, kaba dei ka jingsumar kynbat na ki jylla shathie jong ka Ri India; bad ka jingsumar Homeopathy kaba la pynbit pynbiang u Doktor na Ri Germany, u Samuel Hahnemann.
Ki paidbah kin myntoi shibun na kine ki lad jingsumar namar ki long kiba la pyrshang la bun bun snem.
Ka jingdon jong ki doktor, ki nos, bad ki nongaidawai ha kane ka aspatal AYUSH kan long ka jingailad ai lynti ïa ki paidbah ban sumar ïa ki jingshitom bapher bapher.
Ka jingsumar AYUSH kan sa dang saphriang ha kylleng ka Jylla lyngba kiwei pat ki aspatal ba la ai jingkyrshan da ka Ministry of Ayush jong ka Sorkar Pdeng.
Hajan jong ka jaka sumar NEIGRIHMS, ka la don ruh ka North East Institute of Ayurveda and Homeopathy (NEIAH) kaba la don la katto katne snem, bad bun bah kiba la ïoh jingïarap na kane ka aspatal.
Nga kyrmen ba ka aspatal AYUSH ha Bhoirymbong kan ïatreilang bad don ka jingïadei kaba jan bad ka NEIAH ban kham myntoi shuh shuh ki paidbah.
Kumta, ngi la sngewthuh ba ka ‘AYUSH’ ka dei ka jingsumar lyngba ki dawai kynbat, kilan met bad ka jingpynkhem da ka umphniang.
Kine ki dei kiba hiar pateng naduh hyndai bad ngi ïohi ba mynta ka Sorkar Pdeng ka la pynmih syndon da ka tnat treikam (Ministry) kaba kyrpang ban pynsaphriang ïa ka rukom sumar AYUSH ha kylleng ka Ri.
Kumba long mynta, ki nongsumar kynbat ki ïoh jingkyrshan bha na ki kompeni bapher bapher kiba pynmih ïa ki dawai shut bniat, umphniang ba pang met, bad ki dawai bapher bapher kiba la ïaid ha kylleng ka Ri, kum ka kompeni Gaia, Patanjali, Herb Pharm, Bio-Botanica, bad kiwei de.
Ka jingkiew stet jong ka Pantanjali ha kine ki khyndiat snem ka pyni shai ba ki nongsumar trai ri, bad ki dawai ba ki ai, ki long kiba ïaid ïew bha.
Kawei kaba ktik jingmut ïa nga ka long ba ha ka Jylla jong ngi, ngi don shibun bah ki nongsumar da ki dawai kynbat, ki nongsumar khñiang, sumar bniat, sumar kdiah shyieng bad pyrsad ding.
Ka la don shisha ka jingstad ha kine ki nongsumar dawai Khasi ha ka Jylla.
Hynrei, wat hapdeng ki jingpyrshang ba bun, ym pat don ba ithuh satia ïa kine ki sap ki phong ki jong ki.
Ki don ki dawai umphniang bapher bapher kiba la shna da ki nongsumar Khasi jong ngi.
Kawei na ki nuksa ka dei ka um soh kwit kaba ju pyndonkam ha ka por ba jur jingshit, ki phlang kynbat ban sumar bniat, bad kumta ter ter.
Kaba ju kham ïoh jingïthuh na ki paidbah ruh ka dei ka jingsumar shyieng ne ba khem met haba laitdoh ne jrai ki thied.
Kine ki dei ki sap bad ki jingstad kiba la don lypa bad kiba ngi lah ban kyntiew shakhmat.
Ka jingaijingmut jong nga ïa u Bah AL Hek, Myntri ka Koit ka Khiah, bad ki nongpeit ia ka tnat AYUSH jong ka Jylla, ka long ba ngi dei ban thaw lad ïa ki nongsumar trai Ri jong ngi.
Hato ka tnat AYUSH jong ka Sorkar Jylla kan plie lad ne em ïa ki nongsumar jong ngi?Ngi tip b aka skulbah NEHU bad kiwei ki la pyrshang bad wad bniah bha halor kane ka phang, hynrei ngi donkam ruh ban ïohi ba ki tnat sorkar kin trei ryngkat-ryngkat.
Lada ngi lah ban ai jingïarap ïa ki skulbah bad ki kynhun stad saians ban peit bniah ia kine ki rukom sumar kan wan ka jingshaniah ba pura na kylleng jong ka pyrthei.
Kane kan kyntiew ïa ki rukom sumar ba la don lypa ha ka Jylla ka jong ngi.
Ym tang ba ka ngi lah ban ri kyndong bad pynjanai ïa ka jingstad jong ki longshuwa ki jong ngi, hynrei ngi lah ruh ban sdang ïa ka sobjek pule ha ki skul, kolej bad ha ki skulbah.
Kane kan wanrah ïa ka jingïohkam ha ki rukom bapher bapher.
Lada kyrshan borbah ïa ki nongsumar trai Ri jong ngi, kan khring ïa ki briew sha ka Jylla ym tang ban ban wan jngoh kai pyrthei hynrei ban wan phah sumar ïa ki jingshitom bapher bapher.
Ngi donkam ban bteng ia ki jing dawa na ka Sorkar Jylla haduh ban da poi sha ki tyndong skhor jong ka tnat AYUSH ha Sorkar Pdeng.
Ïa kane ka rukom khring ïa ki nongjngoh kai la khot ka ‘Medical Tourism’ bad la pyntreikam ïa ka la bun snem ha ka jylla Andhra Pradesh, Kerala, Karnataka bad kiwei de.
Ka jingplie ïa ka aspatal AYUSH ha Bhoirymbong ka long ka jingsdang bathymmai.
Lyngba kane ka jingsdang, nga kyrmen kin mih bun ki lad ki lynti nangne sha khmat.
Ngi donkam ban pynsaphriang ïa ka jingmut ban ïoh ka jingkyrshan ba pura na ka sorkar khamtam na ka bynta ban kyntiew ïa ka nam jong ka Jylla lyngba ki rukom sumar ki jong ngi.
Shillong: Ka Seng Akhil Bharitiya Vidyarthi Parishad (ABVP) jong ka Meghalaya, ka la thoh mynta ka sngi sha U Conrad Sangma, myntri rangbah ka Jylla, ha kaba iadei bad ki eksamin  JEE bad NEET, kiba dei ban pynlong shen.
La ong shuh shuh ba ka sorkar India, ka la pynbeit ban pynlong ia ar tylli ki eksamin lane ki Joint  Entrance Examination (JEE bad NEET) 2020, naduh ka 1tarik haduh ka 6tarik Nailur 2020.
Halor kane ka phang, ka kong Darilin Tang, kaba dei ka  State secretary jong ka ABVP Meghalaya, ka kyrpad namarkata ia u myntri rangbah, ba un pynbiang ia ki kali iohei na bynta ki samla ki ban leit sha ki eksamin.
Nangta la ai jingmut ruh ban pynbiang shuh shuh ia ki mask, ki  sanitizer bad ki tup pia iada ia ka dur khmat.
Shillong: Na ki 60 ngut kiba ioh pang covid thymmai mynta ka sngi, ki kynthup ia 31 ngut na East Khasi Hills.
Na kitei ki 31 ngut, ki kynthup ia 26 ngut ki high risk contact, uwei uba wan phai na shabar, uba shah sumar ha NEIGHRIMS bad saw ngut ki shipai.
Ha Ribhoi, 2 ngut kiba wan phai na shabar, 2 ngut ki high risk contact bad uwei uba pang baiong khlieh bad uwei u shipai.
Ha East Garo hills, ki don 9ngut kiba la lap ba ki don jingpang, na kaba test naphang ha ka iew Rongjeng.
Kiba la jem na ka jingpang mynta ka sngi, ki long baroh 14 ngut.
COVID 19 DAILY UPDATE, MEGHALAYADATED: 30-08-2020NEW CASES –60EKH – 3126- High risk01- Returnee(NEIGRIHMS04- Armed forceSGH – 1 (High risk)Ri-Bhoi – 602- Returnees02- High Risk Contacts01- ILI Case01- Armed ForceEGH- 9 (Random Sampling at Rongjeng Bazar)EJH – 402- Returnees02 – High RiskWGH- 9(BSF)NEW RECOVERED: 14EJH : 0203- High Risk Contacts02 – ReturneesRBD: 0202- CMJ Breweries ClusterSWGH : 0101- ReturneeWGH: 8(BSF)EKH: 1 (Rilbong Cluster).
Baroh shi katto nga dang tieng ia ka jingshah ot balang.
Mynta te ngam lah shah shuh.
Lada ka balang Presbyterian ka ot balang ia nga, to ot, ngam salia shuh.
Naduh ba la wan u Corona ia ki ïingmane la khang baroh.
Ym don shuh napdeng ki pastor kiba wan peit wan jngoh ia ki ïing khristan bad ia ki balang shnong la ki dang im ne ki la iap.
Hynrei ki shu ai da ka hukum la kat u Kaisar Augustus hyndai, ba baroh ki khun balang ki dei ban ai jingainguh, khnang ba kin ioh bam suk ma ki ryngkat bad ki khun ki tnga.
Na ka liang jong nga te nga kren shai ba ngam lah ban ai jingainguh, namar ba ngam ioh bylla shuh, jingiaseng ruh la khang ki pastor bad ki pastor ruh ki khlem trei shuh.
Ban ia kaban iap thngan ki khun la jong te bha ban iap ki pastor thiah thai.
Ko ki pastor, balei phim ai da ka hukum ia ki balang shnong ba kin shna group ban pynlong jingiaseng ha la ki dong ki dong, khnang ban ioh lum jingainguh ban pynkdang ia ka kpoh jong phi.
Hynrei haba phi don tang ka shynrong khlieh khlem jabieng te kumne kein, phi shu dawa pisa kulmar na u kup shiliang sem shiliang, uba shu im kyndoi jakpoh.
Nga don sa kawei ka jingai jingmut ia phi ki pastor thiah thai.
Kata ka long, sei noh da kato ka phon ba la lum ba la jan 200 snem kein.
Sa iasam phin ioh mar katno hajar klur.
Leit trei noh sha ki lyngkha, ki bri, ki kper… kumba leh ma ngi ki paitbah kein.
Balei phi lehrain ban bah mohkhiew?Ban pynkut ia kane ka jingthoh, nga don ban ong sa kumne: Haba wan tang tiak uta u Corona phi ki pastor phi la sheptieng haduh katne, te lada wan sa uta u 666 leilei, phi baroh ki pastor phin ia kylla matlieh lut.
Mano shuh ban peit ia ngi ki rit ki ria? Kam don jingmut shuh ia ngi ban ai jingainguh.
Sngewtynnad da iohi ia Ki nongthoh  kiba nud ban pynpaw ia Ki jingshisha kumne,shu Ong Ba iadei Ki briew ban da dei kum Ki Blang Ki masi te tip shuh katno tylli kiba dang lap ne katno tylli kiba dang lait im na tyrsim Ki Khla Ki Sing,haba la shu pyllait lan ha lum ha khlaw.
Ki Mrad te shisien la pyllait lan lah eh ban tehlakam ubriew te tip shuh u long kumno?Kyrmen Ki nongsharai balang kin ioh jinghikai nangne sha khmat.
shisien pyrkhat ka dei ka ne ka jingkren hynrei haba bishar bniah bha kane ka jingkren ka ktah ia baroh ki pastor haba phi kren shaphang ka bsa khun ki pastor daka jingai jong ki para bangeit.
haba bishar bha kane ka jingkren kadei tang na ka jingshem jongphi kam dei ka jong ki wei.
haka jingshem jongnga ki don shibun ki pastor ki ba leit visit, te hangne mano ba dei mano bymdei?nakata kadaw hashwa ban kren pyrshah iano iano da bishar bha ha baroh ki saw liang ym dei ban bishar tang shi liang.
Taka daw ngin bishar shuwa hala ing kumba long u ñi u kong wat pat kyrkieh ka leit rung hima kiwei namar ngim pat tip tikna.
Kaba dei eh bah.
Lada kim lah ban iada ban pynduwai ban pan jingiada na ka bynta u paidbah na kane ka nem sniew, kumno kein kin iada ia ngi na u soitan u ban wan ha ki longdur ba pher ba pher?Lada nga la shakri hok ha ka jaka ba nga dei ban  shakri, ka long bieit ia nga ban argue bad kane ka jingthoh.
Lada nga pynksan ialade ruh kam don jingmut ha khmat u Blei.
U Jisu u ong “U Kpa jongphi uba iohi ha kaba rieh un ainong ha kaba paw.
"Ki don  pat ruh ki pastor kiba kwah banU nongkdew ia ka pop u dei u nongsait pop.
Lada kdew da u briew uba shong ialade ha patok ruh lada u kdew ia kaba dei ngan pdiang ei ba ngan ioh ban pynbeit ban pynjanai ialade.
Kam bha ban leit rung palat na kawei ka ing sha kawei pat ha kum kane ka por.
Ngi lah ban nym tieng ialade hynrei ngi hap pyrkhat pat ia kiwei.
Ka dei ka jing ong utei u rangbah.
Shillong: Mynta ka sngi, ki don sa 60 ngut kiba ioh pang khlam corona virus ha ka Jylla.
Na kitei ki kynthup ia 31 ngut ha East Khasi Hills.
Na kitei ki 31 ngut, ki long 4 ngut ki shipai bad 27 ngut ki riew paidbah.
Ha Ribhoi, ki don sa 6ngut bad kitei ki kynthup ia uwei u shipai bad 5 ngut ki riew paidbah.
Baroh kiba dang don jingpang corona ha ka Jylla, haduh mynta, ki long 1,284 ngut bad ha East Khasi Hills, ki don 920ngut, ha kaba ki riew paidbah, ki don 648 ngut.
Shillong: Uwei u rangbah briew u la khlad noh hashen ha ka jingjia aksiden kaba la jia mynta dang step phyrngab ha Moomon, Mihmyntdu hajan ka ophis jong ka tnad Soil and Water Conservation ha Jowai.
Haba iakren ba katto katne kiba sakhi ia kane ka jingjia, la iathuh ba kane ka jingjia aksiden kala jia ha ka por kumba 1:15 mynstep ha kaba kawei ka kali maruti Celerio kaba don ia u number ML 04 C 8413 kaba wan na ka thian Phramer kaba niah da uwei, uba la tip kyrteng kum u Pyrkhat Suchiang uba dei na ka shnong Thadmuthlong Pyrdi ha West Jaintia Hills ka la tynrah daiñ ia kawei ka trok na ka bynta ba shadien.
Kane ka trok dei kaba don u number AS 10 C 2128 kaba la pynieng harud surok na kawei pat ka liang.
Ha kane ka jingjia u nongniah jong kane ka maruti ula khladnoh ha shen katba u wei uba shong lang uba la tip kyrteng kum u David Phawa uba na Mihmyntdu ula mynsaw jur bad la pynkit mar mar ia u sha Dr.
Norman Tunnel Hospital ban ioh ia ka jingsumar.
Shillong: Kum shi bynta ban iada ia lade na ka jingpang Covid 19, ka Dorbar Shnong Lumsohphoh, Nongthymmai, Shillong ka la pynlong ia Executive Meeting ha ka 29tarik Nailar 2020 da kaba pyndonkam ia ka “Cisco Webex Meeting App".
Lehse kane ka dei ka sien kaba nyngkong eh ba ka Dorbar Shnong ha kine ki thain ka pyndonkam ia kane ka online meeting app.
Ka jing pyllait khubor ka long eh ban ia sam lem ia kane ka jingtip ba kiwei kiwei ki Dorbar Shnong ruh ki lah ban pynlong meeting da kaba pyndonkam ia kum kine ki online app ban lait na ka jingialum bun ngut ha kajuh ka jaka khnang ban iada na ka jingsaphriang jong une u khniang jingpang Covid 19.
Shillong: Ka khubor “19 tylli ki shnong, kiba jur bha ka jingpang sniang" ka dei ka khubor kaba bun tam ki nongpule ha kane ka taiew ba ladep.
Kiba share na urupang.
com ki long 592 share, katba ha ka facebook kiba pule lane kiba reach ki long 76,538, katba ka engagements ka long 5,641.
Kaba wan ba ar, ka dei ka khubor “Dei ka jingleh U Blei, ong ka myntri pla pisa, ba hiar ka jing kamai ha India".
Ki don 16,042 kiba reached bad sa 5,641 ki engagements.
Ngi ai khublei ia baroh ki nongpule jong U Rupang.
Ki la ia mih paidbah hynnin ka sngi ha ka nongbah London na ka bynta ban kren pyrshah halor ki kyndon corona jong ka sorkar England.
Kitei ki paidbah, ki ngeit ba ka khlam corona, ka dei tang ka kam pyntieng koh tympan suda lane ka kam shukor paidbah.
Utei u paidlang, uba ia lum lymbung ha ka nongbah London, u dawa ban sangeh noh ka jingdeng face mask lane ka jingtap shyntur bad tap khmut, ban sangeh noh ka jing ia shong jngai para briew bad ban sangeh noh ruh ia ka jing pynlut por kai ban wad ia ka dawai ban pynjem ia ka khlam corona.
Katei ka jing ia lum lang, ka dei kaba la tip kyrteng  ‘Unite For Freedom’  bad ha ka jingialang, la kren pyrshah da kiba bun, ha kaba ki ong ba ka la dei ka por ban sangeh noh shi syndon ia ki khana thok jong ka sorkar, halor kane ka khlam corona virus.
La iohi ia ka jingialang kaba heh shibun ha  Trafalgar Square, ha kaba ki don bun ki jingthoh, kiba ong ba ka virus ka dei tang ka khana thok lane “hoax" bad nangta sa ka kam bam sap suda lane “scam".
Na kiba bun ki paidbah, kiba don ha katei ka jingialang, ki la kyntait ruh ban deng mask.
U David Icke, u dei uwei na ki nongialam ha katei ka jingialang paidbah bad utei ula kynnoh ba kane ka khlam corona virus, ka dei kaba la mih na ka jing pyntreikam ia ka 5G technology bad ha U Jymmag ba ladep, U Icke, ula shah pynduh noh ia ka you tube account jongu, da kaba kynnoh, ba ula ialam bakla ia ki paidbah, halor kane ka khlam corona virus, lyngba ki jingthoh bad ki jingkren bapher jongu.
Kane ka khlam, ka la pyniap ia 41 hajar ngut ki briew ha UK bad sa   331,644 ngut kiba ioh pang.
Katei ka jing iakhih pyrshah ia ka khlam corona, ka la nang pur ha kiwei de ki bynta jong ka Europe.
Ki pulit, ki la pynpra ia ka jing ia lum paidbah ha ka nongbah Berlin jong ka Germany bad nangta ha Paris jong ka France ruh ka la don ka jingialang paidbah ban pyrshah ia ka kyndon pyndeng mask jong ka sorkar.
Guwahati: U Sum Ronghang, myntri jong ka sorkar Assam, uba peit ia ka  Hill Areas Development, u long u myntri ba nyngkong jong ka sorkar Assam, ban ioh ia ka khlam corona virus.
Ym tang katta, ki don sa lai ngut ki MLA jong ka seng BJP, kiba ioh ia katei ka pang khlam corona hynnin ka sngi bad haduh mynta, ki la poi sha ka 20 ngut ki MLA ha Assam, kiba ioh ia katei ka jingpang corona virus.
U Rohghang, ula leit shah sumar mardor ialade hynnin ka sngi, ha kawei ka hospital praibed bad sniew bok ba u nongniah kali jongu lem bad U PSO jongu ruh, ki ia ioh pang corona virus lang.
Nalor U Rohang, ki lai ngut ki MLA, kiba kynthup ia U  Ganesh Kumar Limbo (Barchalla), U Sibu Misra (Lumding) bad U Bir Bhadra Hagjer (Haflong), ki la ioh lem ia katei ka jingpang khlam corona.
Hynnin ka sngi, ki don 2,427 ngut kiba ioh pang thymmai ha Asam bad baroh kiba ioh pang, ki long mynta  1,03,794 ngut, katba ki don  82,510ngut kiba la jem na ka jingpang bad kiba iap ki long 289 ngut, katba kiba dang shah sumar ki long mynta  20,992, ong U Himanta Biswa Sarma, myntri ka koit ka khiah ka Assam.
Ka jingpang corona ha India, ka la nang kiew da 78,760 ngut ha ki 24 kynta ba ladep, katba kiba iap ki long 948 ngut.
Baroh kiba ioh pang khlam mynta ki la poi sha ka 35 lak ngut ha India bad kiba iap, ki long 63,498 ngut.
Ka jingkhein ba la ai da ka health ministry jong ka sorkar India, ka long 35,42,733 ngut baroh kiba ioh pang ha India, katba kiba la jem na ka jingpang, ki long 27,13,933 ngut lane  76.
47 per cent,  katba kiba dang shah sumar ia katei ka jingpang, ki long 7,65,302 ngut.
“…iathuh ha ki ba nga la wan jngoh ia ki, bad nga la iohi aiu ki nong Ijipt ki la leh ia ki….
Nga la kular ban ialam noh ia ki na Ijipt ha kaba ki shah lehbein,sha kata….
ka ri jong ki Kanaan…"(Eksodos 3)Kaei ka Eksodos? Ki riewstad Bible ki ong, ka wei ka dei ka jinglaitim ne jinglaitluid jong ki mraw Hebru na Ijipt bad ka jingiaid lyngba ka Duriaw Basaw.
Ka ba ar pat, ka dei ka jingmih ne jingphet noh ki mraw Hebru na Ijipt hadien ka jingiap jong ki khun nyngkong shynrang.
Ki don ruh ki riewstad kiba ong ba kane ka kynhun ki mraw kam dei tang ki Hebru hynrei ka kynthup ruh ia kiwei de ki Jaidbynriew kiba long mraw ha Ijipt.
Katkum ka Bible, ki pateng jong u Jakob ne ki khun Israel ki la long mraw ha Ri Ijipt, bad ki la shah leh bein tyngeh bad shah pyntrei mraw (Eksodos 1:11) Ka Bible kam shym iathuh mynno kata ka jia, katba ki sla histori kiba shabar ka Bible ki iathuh ba ka jingtei ia ki Nongbah bad kiwei ki jingtei bakhraw ka jia ha ka por jong U Pharo Seti I bad Ramases II.
U Pharo Seti I (1305-1290 SK) u la pynkynriah ia ka Nongbah na Thebes sha Avaris bad u khun jong u, u Ramases II (1290-1224 SK) u la pynkylla ia ka kyrteng jong ka Nongbah Avaris sha ka “Iing jong u Ramases" bad dei ha ka por jong kine ki Pharo ba ka Ri Ijipt ka sakhi ia ki jingtei bakhraw bad ka jingpyntrei mraw ia ki Hebru bad ia ki nongshong shnong.
Ka kynhun ki mraw Hebru ka la ieng pyrshah ia ki Pharo bad iakhun ban ioh jinglaitluid.
Ia kane ka kynhun la tip ruh kum ka “Kynhun u Moses" bad ha ka jingiakhun ban ioh jinglaitluid ym dei tang u Moses marwei, hynrei ki samla, ki kynthei, ki rangbah bad ki tymmen ki san ki iadon bynta, ki iapyrkhat,ki iapynkhreh bad iatrei lang.
Lah ban kdew kyrpang hangne ia ka bynta jong ki kynthei naduh ki nongpynkha khun kiba la ieng pyrshah ia ka hukum u Pharo ban pyniap noh ia ki khun shynrang haduh ka khun u Pharo kaba la pynlait im bad kaba la ri bad pynheh pynsan ia u Moses.
(Eksodos 1:16; 2:10)Ka jingialeh kam dei tang ha Ijipt bad na Ijipt sha Kanaan ka dei ka jingiaid lynti kaba jlan.
Kumno yn iaid? Kaei ka ban jia ynda poi ha Kanaan?Kumno yn sdang ia ka jingim bathymmai ha Kanaan? Ka Kanaan kam dei ka Ri kaba loi loi ne ka bym don briew, hynrei ka dei ka Ri kaba la don lypa kiwei pat ki Jaidbynriew kiba la shong shnong.
Kine ki lah ban suba sniew bad khang pyrshah ia ka jingwan buhai shnong ka kynhun bathymmai jong ki mraw Hebru na Ijipt.
Ha kito ki por ka Ri Kanaan ruh kam don ka jingshong suk, ka jingiakhih paidbah pyrshah ia ki Syiem bad ki Nongsynshar leh donbor kiba synshar ia ki Hima bad ki Nongbah bapher ka jur bha.
Ka don ruh ka jingialeh thma hapdeng ki Nongsynshar jong ki Hima-ki Elaka bad kane ka ktah jur ia ki nongshong shnong kiba shah ban khia da ki khajna bad kiwei de ki jingshah thombor.
Ha Kanaan ki kynhun kiba ieng pyrshah ia ki Syiem bad ki Khlieh Nongsynshar ki long ki nongrep, ki nongri jingri, ki kamar, ki nongbylla sngi bad ki don ruh ki lyngdoh niam kiba iakhun bad kiba phet rieh sha ki jaka Lum jong ka Ri Kanaan bad hangta ki iahsem lang bad ka kynhun ki mraw Hebru na Ijipt bad hangta ha ki ranab Lum ka Ri Kanaan ki iamir jingmut lang bad saindur ia ka imlang sahlang bad ka Ri bathymmai, kaba laitluid na ki kti jong ki Syiem bad ki Nongsynshar kiba leh bein bad thombor.
Ha u Lum Sinai ka “kynhun u Moses" ka la iateh Jutang bad u Yaweh bad ruh ki iateh hapdeng jong ki.
Kane ka Jutang ka long ka jingsdang jong ka jingsain dur thymmai bad da kane ka Jutang ki iateh-iasmai ban pyndem ialade, ym ha kiwei pat ki bor briew ne bor pyrthei, hynrei ha ka bor u Yaweh.
Da kane ka Jutang, ka “kynhun u Moses" ka pyndam noh, wat na ki jingkynmaw, ia ka jingsynshar donbor bad ki jingban bein jong ki Pharo bad ia ka imlang sahlang ki nong Ijipt kaba phiah kyrdan bad ba pyniapher hapdeng u mraw bad nongshong shnong.
Ka “kynhun u Moses" ka iamynjur lang ban wan hapoh ka Jutang bad ki ain, ki hukum bad ban pyniaid ia ka imlang ka sahlang bad ka synshar ka bishar bathymmai ha ka nongrim jong ka jingialong mar ryngkat hakhmat u Blei.
Ia kane ka Jutang ki nam ka Shiphew Hukum bad ka Shiphew Hukum ka batai kumno ban im bad ban pyniaid ia ka jingim.
Da kane ka Jutang ka “kynhun u Moses" ka phohsniew, ka mutdur bad shlur ban saindur ia ka imlang sahlang bathymmai.
Ka Eksodos kam long tang ka nongmuna ia ka jingiakhun laitluid na ki bor synshar nongwei, pynban ha kane ka por ba lynsher ka khlam covid19 ka khana shaphang ka Eksodos ka ai mynsiem, ka ai jingkyrmen bad ka pynshlur ruh ia ngi ban phohsniew bad puson kumno ban saindur ne ban thaw ia ka imlang sahlang bathymmai.
Ka Eksodos ka iathuh shaphang ka jinglaitluid bad jingiaid lynti ka kynhun ki mraw na Ijipt sha Kanaan.
Ha kata ka jinglaitluid bad jingiaid lynti ka kynhun ki mraw ka phohsniew, ka saindur bad thaw ia ka imlang sahlang bathymmai.
Lynter ka jingiaid lynti tad haduh ka Ri Kanaan, lyngba ki jingeh bad jingtynjuh ha ka Ri khlaw bad ha kiwei de ki bynta, kane ka kynhun ki mraw ka iai saindur bad pynthymmai ia lade.
Ka jingpang covid19 bad ka jingkhang dam ka la pynjulor ia ka jingim bad ia ka ioh ka kot.
Ka jingduh bad jingjulor kiba kham shyrkhei kin jialong ha ki bnai bad snem ki ban sa wan.
Kata ka long ka jingktah jong ka khlam, ki jingduh bad jingjulor kiba kham khraw kin sa nang wan bad la lah ruh ban iohi lypa, kum ka nuksa ka jingkyrduh kam, kaba la don lypa, kan nang kiew, ka jingduh kam ne shah beh kam kan jur bad katkum ki khubor kumba lai spah ngut ki la duh kam ha ki jaka jngoh kai ha Sohra bad napdeng ki phew hajar ngut kiba la wan phai sha ka Jylla, katno spah ngut ki dei kiba la iehnoh ia ka kamai kajih ha kiwei pat ki Jylla? bad katno ngut na ki ki la lah ban trei da kiwei pat ki kam? ka die ka thied ha ki iew ki hat kan nang hiar bad namar ka jinghiran ka bor thied bor pet jong ki briew kan nang tlot.
Ei ba tip ioh kan don sa ka jingshah khate tulop ha ki kam Sorkar bad kiwei de? Ka jingiap thngan ruh kane ka la tied jingkhang.
Ha kane ka khlam ka paw shai kdar ba ki nongshong shnong ba rit ba ria bad ki rangli ki juki kim don jaka bad ym don ba niewkor ia ka jingim jong ki.
La iohi kumba kim dei shuh ki trai shnong kiba don kajuh ka hok ban kamai bad ban im ka jingim ba dap kyrhai.
Lah ban ong ki la kylla long tang kum ki briew kiba shu ap ia ka jingsngew synei ne jingleh isynei kiwei pat lane kiba shu ap ia ki jingbam kiba hap na ka miej bam jong ki bakhraw kyrdan, ki heh saipan bad la iohi ruh kumba kim don shuh ka hok ban im kum kiba iaryngkat ha khmat ka Riti Synshar bad ka Ain.
Ki don ki khep ba ka paw ruh ka jingpeit shilliang khmat bad ka jingpeit ibein ia ki nongbylla sngi, ki nongkhaii ba rit bad ia ki nongdie madan.
Namarkata ka daw, ka khlam ka dei ban kyrsiew thiah ia ngi ki nongshong shnong, khamtam eh ma ngi ki riewmadan ngi dei ban kyndit bynriew ban iawan bad iamir jingmut lang, ban puson, ban phohsniew, ban saindur bad ban thaw ia ka imlang sahlang kaba thymmai.
Ka Eksodos bad ki mraw Hebru hyndai ki dei ban hikai ia ngi ha kane ka bynta.
Ki riewstad Bible ki ong ba ka jingiathuh khana shaphang ka Eksodos ka iasnoh bad ka ‘tien tynrai Hebru, ka “anawim" bad kane ka kyntien ka mut, ban shah ban bor ne ban shah pynlwet.
Ha kiwei pat ki kyntien lah ban ong ba kane ka thew ia ka jingshah ban bein bad jingshah pynlwet ka met ka phad, ka jingshah pynshitom ka jingmut jingpyrkhat kaba ktah jur ruh ia ka mynsiem.
Ha ka jingiathuh khana shaphang ka Eksodos ngi iohi shai kdar ba u Yaweh ne u Blei u don ha ka liang jong kiba shah ban bein, kiba shah pynmong bad kiba shah pynlwet bad u Blei u ieng na ka bynta jong ki, u iada bad pynlaitluid ia ki.
