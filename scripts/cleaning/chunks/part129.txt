, Ph.
D.
, MNASc.
, F.
B.
S.
, F.
E.
S.
, F.
A.
P.
S.
, F.
A.
P.
T.
, F.
E.
H.
T.
, F.
J.
P.
E.
namar ka jingioh jingithuh jong u kum uwei na ki 100 ngut ki saiantis jong ka pyrthei ha u snem 2015.
Yn pynkup burom ia u ha Khasi National Dorbar Hall ha ka 3 tarik u jylliew ha ka por 11 baje mynstep.
Kane ka long katkum ka kyrwoh na u rangbah Edward kurbah, General Secretary.
Shillong, 01 Jylliew:Hadien  ba la pyn ksan u Lat ka jylla ia u Bah Pynshngain N Syiem halor ka kam bat ar kam Prevention of Disqualification (Members of the Legislative Assembly of Megha laya) Act, 2015, ka la  mih ka jingkylli mynta, kito ki MDC kiba la dep risain aiu kin leh mynta.
Ka daw ka long ba bun na ki, ki la risain da kaba shah pynbor bad tieng ioh shah trei ha ka ain maitkyrteng kaba la pdiang da ka Iing dorbar ha u bnai Nailur, 2015 bad kaba la buh ba kan treikam noh naduh ka 1 tarik Risaw, 2015.
Hynniew ngut ki MDC ki la risain kynthup u Bah HDR Lyngdoh (Sohiong), Bah Ardent M Basaiawmoit (Nongkrem), Bah Metbah Lyngdoh (Mairang), Bah KP Pangiang (Rambrai), Bah Sanbor Shullai (Laban), Bah Brolding Nongsiej (Mawthadraishan) ka KHADC, bad u Stephan son Mukhim (Amlarem) ka JHADC hadien ba ka iing dorbar ka jylla ka la pdiang ia ka Prevention of Disqualification (Members of the Legislative Assembly of Meghalaya) Act, 2015 ka ain khang bat ar kam.
“Ki MLA ka Congress ki dei ban sngewthuh kum uei u nongialam ki ioh", la ther u Bah Pynshngain ia u Myntri Rangbah ka jylla u Mukul Sangma uba la dei u nongialam ban pas ia kane ka ain wat hapdeng ka jingpyrshah jong kiba bun ha iing dorbar.
“Ka shong ha ki MLA aiu kin leh ia u nongialam", la ong u Bah Pynshngain bad bynrap, ba um kwah ban kren jrong halor kane.
Ha kawei ka liang, ka la mih ka jingkylli ia ka jinglong tbit jong u myntri ka district council affairs (DCA) u Bah HDR Lyngdoh namar ba u dei number ar lait na u Myntri Rangbah uba don ha khmat eh ban pdiang ia kane ka ain maitkyrteng kaba long kamkai.
U Bah Pynshngain u la ong ba ka sorkar jylla ka la pynlong langknia kai ia ki MLA da kaba hukum ba kin risain noh ia ka jinglong MDC da kaba wanrah da ka ain kam kai.
Shillong, 1 Jylliew:Ka Garo Student Union (GSU) ka la kynnoh ba ka kolej Sorkar ha ri Lum Garo ka dei tang ka khyrdop bah ban leit sha Kiang Nangbah Kolej kaba don ha Jowai.
U President katei ka seng u Tengsak G Momin u la ong ba ka Government College ha Tura ka dei tang ka jaka ba ka tnad pule puthi ka sorkar ka pyndonkam kum ka jaka thungkam ia ki nonghikai kolej bad tang mar ia rung kam la wan sa ka shithi pynkynriah kam ia ki sha kiwei pat ki jaka bad kiba bun hi ki dei kiba leit sha Kiang Nangbah College , Jowai.
Ha ka shithi ba la phah sha u myntri ka tnad pule puthi u Prof.
R.
C Laloo u President ka GSU u la thoh, “Ki don ki nonghikai kiba dei Khasi bad Jaintia ha kolej sorkar ha ri lum Garo, ka Garo Hills ka pdiang sngewbha ia ki hynrei ka jingeh pat ka long ba kiba bun ki shah pynkynriah noh sha Kiang Nangbah Kolej, la kumba ka Garo Government College ka long kum ka khyrdop thungkam" ong ka ijngthoh ka GSU.
Katei ka seng ka la ong ba ki don tang iwei ne ar ngut ki nonghikai kiba dei ki Garo kiba don hapoh Sohra Government College hynrei ym don pat tang weir uh ha Kiang Nangbah, “Balei ym thungkam ia ki nonghikai Garo sha kiwei pat ki bynta jong ka jylla hynrei la thung ia ki tang hapoh ri Lum Garo hi" ong utei u President ka GSU uba la bynrap ba ki don bunbah ki nonghikai Garo kiba la pyndep ia ka NET.
Ula ong ruh ba ki don bunbah ki kam kiba lait ha ki kolej sorkar ha ka jylla bad u la kyntu ia ka sorkar ba ka dei ban pynrung kam ia ki nonghikai Garo ruh.
U Tengsak u la ong biang ba u Jojrang GD Shira, u de u nonghikai Physics ha Tura Govt.
College bad ka kam hikai jong u hangtei ka dei kaba shu ia soi kontrak bad u la hikai la slem bha hynrei mynta pat la thung ia u kum u nonghikai jong ka College Teachers of Education, Tura.
U Tengsak u la ong ba katkum ka jingioh jingtip katei ka seng kiba ioh ban rung ha katei ka kam ki donkam ban pyndep ia ka M.
Ed degree hynrei utei u briew um pat dep tang ia ka BeD ruh hynrei la thungkam pynban ia u.
U la kynnoh ba kane baroh ka dei namar ka U Tengsak u la ong ruh ba ka Damaya-iaka Grace Suiam, ka nonghikai ha ka sobjek English kaba la thung ha Tura Govt.
College namar ka jingshong thait noh u Vice-Principal ka Tura Govt.
College ka PM Marak kaba dei ka nonghikai ha ka sobjek Economics bad ha ka sobjek Economics ki don ar tylli ki kam kiba lait hynrei u la ong ba la thung pynban da ka nonghikai English.
Shillong, 1 Jylliew:Ka KSU South West Khasi Hills kan pyni ia ka Documentary Film ‘Iam briew ha Jaduguda’ bad ia katei ka phlim yn pyni paidbah iew Mawkyr wat ha ka 11 tarik mynta u bnai ha ka por 6 baje janmiet.
Katei ka phlim ka dei kaba ka KSU kan sa pyni ia ka jingshah ktah ki adivasis na ka daw ka Radiation jong u Uranium ba la tih da ka UCIL.
Shillong, 1 Jylliew:Ka Parking Lot ha Pynursla kan khih win ha ka janmiet 4 tarik mynta u bnai namarba u lahduh ha ka Meghalaya Superstar u bah Janis Khongsdir un ai khublei ia ki paidbah ka thaiñ Ri-War Mihngi da ka sur jingrwai namar ka jingkyr shan radbah jong ki ha ka por ba u don hapdeng ka jingiakhun ban ioh rah ia katei ka nam.
U bah Janis un ai khublei da kaba pynlong da ka Concert ha ka janmiet 4 tarik mynta u bnai kaba dei ruh ka sngi iew Pynursla.
Katei ka Concert kan sdang ha ka por 4:30 baje ha Parking Lot , Pynursla.
Ha katei ka sng nalor u bah Janis kin don ruh ki kaitor ka thaiñ ri-War Mihngi ba kynthup ia u simpah simsong ka thain Ri-War u bah Anthony Kongwang, kiwei pat ki nongrwai ki ban ia donlang ha katei ka sngi katkum ka jingioh lum jingtip ki long u bah Onlin Khongñiur, Kermon Suting, u bah Korshon Khongjee,bah Marshal Khongstid, bah Priem Khongngai,Ibarihun Khongsdam, bad u Kyrpad Khongsdam.
Jowai,1 Jylliew:Mynhynnin ka sngi ha ka por 8:30 baje mynstep, ka eriong lang thari ka la wan ban lyn shop ia ka shnong Wah iajer Narpuh, ha East Jaintia Hills bad ha kane ka jingjia la jynrat ia ar tylli ki iing.
Kawei ka iing kaba la shah pynjot ha katei ka ‘Eriong ka dei ka iing jong ka kong Engina Nongpluh bad kawei pat kadei ka iing ka kong Istina Nongpluh.
U Rangbah shnong katei ka shnong u ma Siberen Sumer u la iathuh ba katei ka lyer ka la neh tang kumba 2 lane 3 minit.
Ka lyer ka la wan lang bad u slap uba neh tang kumba shiteng kynta eiei.
Wat lada kitei ki ar tylli ki iing ki la shah pynjot ha katei ka ‘Eriong, ym shym la don pat kano kano ka jingjia kaba sngewsih.
U Circle Inspector Cum Officer in Charge ka Jowai Police Station, West Jaintia Hills District, u bah TJ Synrem u la pyntip ba ka don kawei ka metiap jong u Kalu Chetrri, 35 snem uba dei na Bhoi Rymbong/12KM, Assam, PO& PS Umrangso, Dimahasao District, uba phong sweater rong purple, rongblue T.
Shirt, brown patlun ka dang don haduh mynta ha Civil Hspital Shillong namar khlem don ba wankam.
Shillong, 1 Jylliew:Ka Dorbar Shnong, Jaiaw Laitdom kala pynlong ia ka pro kram na ka bynta ki ba ioh iaka State bad National Award jong ka Jaiaw Laitdom ha ka 28tarik Jymmang, 2016.
Ka Myntri jong ka kam Pohiing, ka kong Roshan Warjri, ka la long kum ka kongsan ha katei ka prokram.
Ki nongioh ia ka khusnam, ki la long i (L) Babu Saron Shullai, National Award, Excellent Teacher, 1964, (L) Kong Kilolida Kharsati, National Award, Excellent Teacher, 1965, (L) Kong Listrimai Syiemlieh, State Award, Arts and Literature, 2001, Kong Ibarilin Kharsati, National Award, Excellent Teachera, 2011, Kong Bertha Dkhar, Awarda for Child Welfare, 2000 bad Padmashree Award, 2009 bad Bah Headingson Ryntathiang, State Award, Tirota Singa Award Arts and Literature, 2016.
Ha kane ka prokram la don lang ruh u MDC ka thain, Bah Adelbert Nongrum, Rangbah Shnong, Bah J.
S.
Cajee, Bah H.
S.
Suting, General Secretary lem nalor kiwei pat.
Shillong, 1 Jylliew: Kawei na ki lad pathai khubor ha ka ri ka NDTV, ka la ioh ia ka shithi ba u Dr.
Mukul Sangma, u la thoh sha ka President jong ka AICC ka Sonia Gandhi bad kumjuh ruh sha u Vice President u Rahul Gandhi.
Ki jingthoh kiba don ha katei ka shithi, kat kum ka jingbatai katei ka News Channel ki jrong haduh lai sla.
Ha katei ka shithi, kat kum ka jingpyntip khubor ka NDTV, kaba la ai Live Telecast mynta ka sngi ka la iathuh ba U Dr.
Mukul u la thoh sha ka Sonia ban pyntip ba ki don bunbah ki nongialam ka seng Congress na kane ka jylla kynthup ia u nongialam rangbah u Dr.
D.
D Lapang, ki la leit ban ia kynduh ia u Himanta Biswa Sarma u nongialam barim ka Congress ha Assam uba la leit ia soh sha ka BJP bad ka NDTV ka la batai ruh ba U Dr.
Mukul u la thoh ba kitei ki nongialam Congress ki la leit ruh ban ia kynduh ia u National General Secretary jong ka seng BJP u Ram Madhav.
Ka NDTV kaba la ioh ia katei ka shithi ka la iathuh ba u Dr.
Mukul u la pyntip ruh sha ka Sonia Gandhi ba u MP Lok Sabha ka Shillong Konstitwensi u bah Vincent Pala u la leit ban ia kynduh bad ki nongialam ka BJP.
Nangta la ong ba ka jingthoh u Dr.
Mukul ka la batai ba ka seng Congress ka don 30 ngut ki MLA ha ka ing dorbar kaba 60 ngut ki MLA bad u la iathuh ba don ki myntri sorkar ruh ki la wanrah da ka buit ban pyniapher hapdeng ki Khasi bad ki Garo.
Ha ka Live Telecast ba ka NDTV ka la pyni mynta ka janmiet, kawei ka nongai khubor, ka la ia kren ruh bad U Dr.
Mukul da ka phone kaba la pyniohsngew ia ka sur ia kren sha ki paidbah.
Ha katei ka jingiakren u Dr.
Mukul um shym la ailad ia ka ban kylli jingkylli, hynrei u la tih beit ba ka dei ban batai naei ka ioh ia katei ka shithi jong u, “Kumno phi ioh ia katei ka jingtip, ka dei ka kam pohing jong ka Party" kren bitar u Dr.
Mukul ha katei ka jingiakren phone.
Katei ka nongkren khubor ka la iathuh ba ka ioh lyngba ki tyllong khubor jong ka hynrei u Dr.
Mukul u iai ban beit da kaba ong, “Kumno te phi ioh ia katei ka jingtip".
Katei ka nongkren khubor ruh kam shym la treh ban iathuh naei ka ioh bad hangtei u Dr.
Mukul u la bitar ia ka bad u la ong “Ka dei kaba la phah lyngba ka Email shimet jong nga hi, kata ka mut phi la leh tuh ia ka email jong nga" u la kren bitar.
Jowai, 1 Jylliew:Hato ka dei ne em ba ki District Council, khamtam ka JHADC bad ka KHADC ki la iaidlait bad leh pyrshah ia ka hukum jong ka iing Bishar badon burom jong ka Meghalaya – ka Meghalaya High Court.
Ka Meghalaya High Court katkum ka hukum (order) kaba la pynmih ha ka 3 tarik u Jymmang, da kaba pynrem ia ka mukotduma kaba la ujor pyrshah halor ka jingbuh ia ki Forest Check Post, ka la kren shai ba kam don satia kano kano ka kyndon ain ba ki District Council ki don ka bor ban buh ia ki Forest Check Post bad ban shim khajna lane khrong pisa na ki trok (kali) ha ka por ba ki briew jong ki lane ki nongtrei jong ki ki khynra ia ki trok kiba kit ia ki mar khlaw naduh ki dieng kubit bad kiwei kiwei.
Hynrei wat lada katei ka hukum jong ka Meghalaya High Court ka la mih, ka JHADC ka dang bteng ban buh ia ki Forest Check Post jong ka ha kiba bun ki jaka kum ha Nartiang, Shangpung, Lumkya bad ha kiwei kiwei de ki jaka, katba ka KHADC pat ka dang pyntreikam beit iaka Check post jong ka kaba don ha Umiam Industrial Estate.
Ha Jaintia Hills, ha kane ka sngi ba-ar ka kynhun ki nongthoh khubor na ri lum Jaintia kila ioh ban sakhi ba ka Check Post kaba don ha Nartiang, ka la pyllait pathar ia ki trok kit dieng wat lada kim don satia ia ki kot ki sla kiba biang ban shallan ia ki dieng khamtam ki TP (Transit Pass) bad ki Challan.
Kane ka jingleh jong ki nongtrei ka District Council ka wanrah ka jingduhnong kaba jur ia ka sorkar jylla bad kumjuh ia ki District Council kiba ioh ia ka bhah lane ka share halor kine ki jingmih na ki khlaw ki bthap.
Ha kane step sngi ba-ar dang ha ka por shiteng Synia 12:30 ei ei mynstep, hadien ba ki nongthoh khubor na ri lum Jaintia hill ki la ioh jingtip ba da ki phew phew tylli ki trok kit dieng ki la iaid lyngba ka surok Nartiang-Nongpoh, ki la hiar sha Nartiang ban jurip bad ha kane ka jingjurip la lap ia ki ar tylli ki trok kitdieng bad haba kylli na ki, ki la iathuh ba kim don ki kot ki sla, hynrei la pyllait ia ki ban iaid tang da kaba siew T.
500 sha ki briew jong ka tnad Forest ka JHADC kiba don ha katei ka Check Post.
Kine ki trok kiba don ia u Nombor MLO4A-6647 and MLML06-7936 kiba la niah da u Wompher Pakma na Kyndongtuber bad u bah Dilangstar Umdor na ka shnong Tyrsad ki kit ruh ia ki dieng kiba palat pud ka jingkhia kaba long pyrshah ia ka hukum jong ka Supreme Court kaba palat ia ka 9 tons.
U ma Pakma u wan kit dieng na Kyndongtuber.
Namar ba tieng ioh shah kem ha ki briew jongka state forest bad ki pulit nud ban iaid lyngba ka surok bah, hynrei na Kyndongtuber ki la iaid lyngba u surok Kyndongtuber-Nangbah ban mih sha Nartiang bad na Nartiang pat lyngba u surok Nartiang Nongpoh ban mih sha Mawlasnai bad ban poi sha Umiang Industrial Estate.
“Ngi hap ban pyllut bai lynti haduh 2500 lane 3000 tyngka tad haduh ban da poi sha Umiam, la ong u bah Dilangstar Umdor uba dei u driver jong kawei pat ka trok.
Kitei ki driver ki la iathuh ba ki hap ban siew ha Forest Check Post (FCP) ka JHADC kaa don ha Nartiang T.
500 tyngka bad kaba don ha Lumkya T.
1000 tyngka.
Nangta pat ki hap ban siew sha ki pulit jong ka Mawlasnai Outpost T.
500 tyngka bad ha Umiam FCP shwa ban rung sha Umiang Industrial Estate T.
500 tyngka.
Kine ki trok ki iaid khlem ka TP lane ka Challan da kaba siew ia katei ka bai Entry kaba ki nongtrei ka JHADC ki khot kyrteng.
Ka tyllong khubor ka iathuh shuh shuh ba ka don sa kawei pat ka surok na ka shnong Mynsngat kaba ki nongkhaii dieng ki ju pyndonkam bha.
Katei ka surok ka mih ha Lumkya bad kito ki kali kiba iaid na Mynsngat sha Lumkya ki la lait lupa ban siew T.
500 tyngka ha Nartiang FCP.
Ki pulit ki ong ba ki ju iohi bun phew tylli ki kali kit dieng kiba iaid lyngba katei ka surok, hynrei namar bym shym don kano kano ka order na ki heh sorkar, kim shym la pynlong satia ia ka jingkhynra.
Ha katei ka step shiteng synia, uwei na ki paralok jong ki nongtrei ka JHADC uba ki pyndonkam u la dep shimT.
500 tyngka na u ma Wompher Pakma, hynrei hadien ba utei u ma Pakma uba dei u Driver jong kawei na ki trok u la kdew ba u la dep shim san spah tyngka, utei u briew u la sei ia ka lut san spah ban pynphai pat ia ka bad dei ha kane ka por ba ki nongthoh khubor kila ioh ban shondur ia kitei ki ar ngut.
Hynrei utei u driver u la kyntait ban shim biang ia ka.
Ka jingkhaii tuh ia ki dieng ka long kaba jur bha na ri lum Jaintia khamtam ha West Jaintia Hills naduh thain Sahsniang, Mookaiaw jong ka thain Shangpung.
Ha kajuh ka por ki Kharkhana ot dieng be-ain ruh ki jyllei bha, hynrei ka tnad Forest jong ka sorkar jylla bad wat ki bor District Council ruh kim shym la shimkhia ban peit ia kine ki kam be-ain kaba ktah iaka iarong pisa jong ka sorkar jylla.
Shillong, 01 Jylliew:Hadien  ba la pyn ksan u Lat ka jylla ia u Bah Pynshngain N Syiem halor ka kam bat ar kam Prevention of Disqualification (Members of the Legislative Assembly of Megha laya) Act, 2015, ka la  mih ka jingkylli mynta, kito ki MDC kiba la dep risain aiu kin leh mynta.
Ka daw ka long ba bun na ki, ki la risain da kaba shah pynbor bad tieng ioh shah trei ha ka ain maitkyrteng kaba la pdiang da ka Iing dorbar ha u bnai Nailur, 2015 bad kaba la buh ba kan treikam noh naduh ka 1 tarik Risaw, 2015.
Hynniew ngut ki MDC ki la risain kynthup u Bah HDR Lyngdoh (Sohiong), Bah Ardent M Basaiawmoit (Nongkrem), Bah Metbah Lyngdoh (Mairang), Bah KP Pangiang (Rambrai), Bah Sanbor Shullai (Laban), Bah Brolding Nongsiej (Mawthadraishan) ka KHADC, bad u Stephan son Mukhim (Amlarem) ka JHADC hadien ba ka iing dorbar ka jylla ka la pdiang ia ka Prevention of Disqualification (Members of the Legislative Assembly of Meghalaya) Act, 2015 ka ain khang bat ar kam.
“Ki MLA ka Congress ki dei ban sngewthuh kum uei u nongialam ki ioh", la ther u Bah Pynshngain ia u Myntri Rangbah ka jylla u Mukul Sangma uba la dei u nongialam ban pas ia kane ka ain wat hapdeng ka jingpyrshah jong kiba bun ha iing dorbar.
“Ka shong ha ki MLA aiu kin leh ia u nongialam", la ong u Bah Pynshngain bad bynrap, ba um kwah ban kren jrong halor kane.
Ha kawei ka liang, ka la mih ka jingkylli ia ka jinglong tbit jong u myntri ka district council affairs (DCA) u Bah HDR Lyngdoh namar ba u dei number ar lait na u Myntri Rangbah uba don ha khmat eh ban pdiang ia kane ka ain maitkyrteng kaba long kamkai.
U Bah Pynshngain u la ong ba ka sorkar jylla ka la pynlong langknia kai ia ki MLA da kaba hukum ba kin risain noh ia ka jinglong MDC da kaba wanrah da ka ain kam kai.
Shillong, 01 Jylliew:Ka ain khang bat ar kam ka sorkar jylla ka la kylla kam kha-ma-kha hadien ba u Lat ka jylla u la pynksan ia u CEM ka KHADC u Bah Pyn shngain N Syiem, ba ka ka district council kam hap ha kti ka sorkar.
Ka jingieng skhem u Bah Pynshngain N Syiem ban pyrshah ia ka jingpas ka sorkar ia ka ain mait kyrteng ka Prevention of Disqualification (Members of the Legislative Assembly of Meghalaya) Act, 2015 ka la ieng mynta bad ka paw shai ba ka sorkar jylla khamtam ki 12 ngut ki shakri jong u Myntri Rangbah kim pat peiphang satia ia ki kam ba iadei bad ka ain.
Ha ka hukum ba la pynmih da u Lat ka jylla u V Shanmuganathan ha ka 31 tarik Jymmang, 2015, ka la ong ba katkum ka jubab ba la phah da ka Election Commission ha ka 16 tarik Jymmang, 2016, ka la pyni ia ki daw u Bah Pynshngain N Syiem uba dei u MLA um lah ban ong ba u bat ia ka ophis ba ioh jingmyntoi hapoh ka sorkar katkum ka Artikil191 (1) (a) jong ka Riti synshar ka ri bad u Bah Pynshngain N Syiem uba long u CEM um shym ngat satia ha ka kyndon mait kyrteng katkum ka artikil 191 (1) (a).
“Katkum ka jingai jingmut ka Election Commission, nga shim ia ka rai katkum ka artikil 192 (1) ka Riti synshar ka ri ba u Bah Pynshngain N Syiem,  MLA, um shym la ngat ha ka ain mait kyrteng katkum ka artikil 191 (1) (a) ka Riti synshar ka ri", la ong u Lat ka jylla ha ka hukum ba la pynmih.
“Ka paw shai ba ka sorkar ka la thaw ain ym da ka jingstad hynrei da kaba leh shongshit da ka jingthmu iano iano", la ong u Bah Pynshngain.
U la ong ba ka jingpas ka iing dorbar ia ka bill maitkyrteng kaba long kamkai, ka pyni ba ki MLA ki dang duna ia ka jingtip ha kaba iadei bad ki ain.
Na ka liang u Bah Pynshngain u la ong ba ka jingai jingthoh ka sorkar sha ka Election Commission ban pynpaw ia ka kyrteng jong u CEM ha jaka ka kyrteng jong ki MDC, ka la paw ba kala don eiei ha lyndet ka jingthmu ba barieh ia u shimet.
Shillong, 2 Jylliew:Ki nongialam jong ka Meghalaya Editors & Publishers Association (MEPA), ki la ia kynduh mynta ka sngi, ia U Mukul Sangma, myntri rangbah ka Jylla bad ha katei ka jing ia kynduh, ki nongialam ka MEPA, ki dawa na ka sorkar Jylla, ba kan kham pynheh ia ka jingsiew ia ki nongthoh khubor, kiba don ha ka jingpang jingshitom bad ha kajuh ka por, ba kin nym pynlong ruh ia katei ka jingsiew kaba tang shisien.
Ka MEPA, ka dawa ruh ia u myntri rangbah, ba un siew bai tymmen, ia ki nongthoh khubor, kiba la trei slem ia ka kam, kiba la don kumba 25snem shaneng ia katei ka kam jongki bad ban ai ruh ia ki jingiarap, ha kaba shna iing ba kin shong kin sah tymmen.
Ka MEPA, ka ai jingmut ruh ia ka sorkar, ba kan ai jinghikai kaba kyrpang ia ki nongthoh khubor, ba kin sngewthuh ia ka rukom thoh khubor, ha ki lain bapher bapher.
Ka MEPA, ka dawa ruh na ka sorkar Jylla, ban pynlong ia ka jingleit jurip ia ki skhim bapher jong ka sorkar, lyngba ki prokram ban pynbeit da ka sorkar, sha ki jaka trei kam bapher ha kylleng ka Jylla.
La pynsngew shuh da ka MEPA, ba ki don ki pisa, kiba shah ram ha ki tnat sorkar bapher, ha kaba ka la kot mynta sha ka T.
5klur.
Ka MEPA, ka dawa ruh na ka sorkar ba kan pyntreikam da ka jingsam ia baroh ki jingpynbna sorkar, lyngba ka tnat pynphriang khubor ka sorkar Jylla bad la dawa ruh ban pynkiew dor noh ia ka bai jingpynbna, ia ki jingpynbna kiba la pynmih da ka Sorkar na ka por sha ka por.
Shillong, 2 Jylliew:Hadien ka jingwan iuhkjat jong u myntri rangbahduh sha Shillong, mynta ka dei sa ka pali jong u nongialam ba rangbahduh, ka Aam Admi Party (AAP).
Ki lad khubor, na katei ka seng, ki iathuh ba ka don ka jingthmu ban wan ialam ia U Arvind Kejriwal, u nongialam ba heh duh jong katei ka seng, uba dei ruh u myntri rangbah jong ka Jylla rit ha Delhi, tangba ia ka por, kim pat iathuh satia.
Uwei na ki nongialam jong katei ka seng, ula ong “Ngi dang iaid jar jar bad ngi iaid na kyndong kyndong bad ngin sa wan khadduh eh sha Sor".
Ha kawei pat ka khubor, la iathuh ba ka Amm Admmi Party (AAP) ha ka 28 tarik u Jymmang, 2016 ka la pynlong ia ka jingialang ha ka shnong Mookhep (Jaintia Hills).
Ha katei ka jingialang la wan ban ia donlang da ki District co-coordinator jong ka AAP na kiwei pat ki District na Ri Bhoi bad West Khasi Hills kumjuh.
Ha katei ka sngi la jied ia u Bah Denis Siangshai kum u District co-coordinator ha East Jaintia hills bad ban peit lang ruh ia ka Jaintia Hills baroh kawei na ka bynta ban wanrah ia ka jingiatreikam kaba khlain ha ka Jylla.
U Bah David Sympli u la noh synniang 50tylli ki shuki sha ka State Office jong ka AAP bad kumjuh i kong Victoria Shylla I lah noh sngewbha da ki tiar dihsha sha ka District Unit.
Ka Party ka la pynpaw ruh ba kan sa plie ia ka ophis trei kam jong ka ha ka Dhankheti ha ka 6 tarik mynta u bnai ha pyrshah ka NABARD BankLa ioh jingtip ruh ba ki ban ia don lang ha katei ka sngi kin long u Habung Payeng u ba dei khmih ia ka North East India na ka party AAP, U Co-coordinator ka AAP na ka jylla Nagaland bad kumjuh u -Co-coordinator jong ka party AAP na Assam.
Ka party ka pyntip ruh ba kan pynlong ia ka jingialang pynskem ia ki Unit ha ka 4 tarik u Jylliew ha Moolber, East Jaintia Hills.
Haba ia kren bad u Bah Denis Siangshai , u la pynpaw ba kine ki dei ki jingpynkhreh jong ka AAP ban iakhun ha ka Elekshon MLA ha u snem 2018 ha kane ka jylla.
“Ngi na ka liang ka Party ngim kwah shuh ia ka sorkar ban synshar da ka Party Congress ha ka jingialam u Dr Mukul namar kumba iohi ia ka jingbym lah jong ka ban treikam bad lapmiet tang ha ka jingklumar bad iadait para ma ki khlem pyrkhat ia ka roi ka par ha ka jylla.
", la pynpaw u Bah Denis.
Nongpoh, 02 Jylliew:Ka Nongpoh Bar Association ha ka jing ialang kyrkieh kaba la long mynta ka sngi ha Nongpoh, ki la pynpaw ia ka jingsngewkhia kaba jur hadien ba la mih ha ki kot khubor ba ki la shah kyn noh pyrshah ba ki la shah iehnoh bein kum ki Nongsaid Ain.
Katkum ka kyrwoh ba la phah da u Bah Lurshai Wahlang, Secretary ka Nongpoh Bar Association, la ong ba ka Association hi ka la kyntait mardor halor katei ka jingkynnoh, namar kumba la paw ha ki katkhubor ba wat ka kyrteng jong ka Nongpoh Court bad ki Nongpoh Advocate, ki iakynduh jingeh kum ki nongsaid Ain, namar ka jingbym biang ki jaka treikam.
Shuh shuh ka kyr woh, ka la ong ruh ba kumba long haduh mynta ka Nongpoh Bar Association, ki la ioh la ka jong ka kamra bad ki la pyndonkam ruh ruh ia katei ka kamra kum ka jaka treikam jong ki ki nongsaid Ain.
Ka Nongpoh Bar Association, ka la kyntait ruh halor ki jingkynnoh kumba la mih ha ki kot khubor kaba ong ba kim don jaka ban treikam ha kaba ki hap ban shong ha ki phyllaw ne ha ki baranda, namar mynta lyngba ka jingshim khia ka District Judge, ki la ioh la ka jong ka kamra kaba paka bad ka la pynsuk ruh ia ki ha ka jingtreikam kum ki nongsaid Ain.
Ka Nongpoh Bar Association, ka la pynshai ruh ba mynta ki la biang bad ki la suk la sain ha ka jingtreikam naduh ba wan ka District Judge ba thymmai ha ka distrik, kaba la shim khia lang ruh halor ka jingeh jong ki bad ha kajuh ka por na ka liang ka Nongpoh Bar Association ka ai khublei kyrpang ruh ia ka District Judge, kaba la kloi ban ai jingiatreilang na ka bynta ban pyniaid beit ia ka jingtreikam ha kaba ia dei bad ka kam iasaid Ain ha ka District hi baroh kawei.
Shillong, 02 Jylliew:Namar ka jingiaid iew ha kane ka jylla, ka phlim Khasi ka “Onaatah", la don ka jingpyrkhat na ki nongpyniaid ban pyn iaid iew shabar ka jylla shaduh Assam ruh ia kane ka phlim.
Ha kajuh ka por, ka jingpyni ia ka phlim yn bteng ban pyni haduh ka taiew basaw namar ka jingjur ka jingdawa na ki paidbah nongpeitkai.
Ka tyngshop jong kane ka phlim ka kong Sweety Jane Pala ka la ong hynne ka sngi, ba la rai ban bteng ia ka jingpyni ia kane ka phlim haduh saw taiew kaban sdang naduh kane ka sngi Thohdieng.
Tang hapoh shi taiew, la don haduh 10 hajar ngut ki nongpeit ia kane ka phlim kaba la pynlait paidbah mynshem bnai.
“Ka jingjur ki nongpeitkai ka la ai mynsiem shibun ia ngi", la ong ka Kong Sweety haba kren sha ki nongthoh khubor mynta ka sngi.
Ia kane ka phlim yn pyni paidbah ha Anjalee bad ha Biju cinema hall bad ka dor jong ka tiket kan neh kumjuh.
Shillong, 02 Jylliew:Ka jingiakhih pynkhyllem ia u Mukul Sangma kum u nongialam ka Congress ka la lah ban kham jur hadien ba don katto katne ki MLA kiba la ap kmong ia ka por ban risain noh na kane ka party ban leit iasoh bad ka BJP hynrei don pat ki myntri sorkar kiba thmu ban risain noh ha kine ki sngi.
Katkum ka khubor ba la ioh lum,  la iathuh ba ki don ki myntri sorkar jylla kiba la thmu ban risain noh na ka kam myntri ha kine ki sngi ban wan kum ka jingpyrshah ia ka jinglong nongialam jong u Mukul Sangma.
Ka jingthmu jongki, ban risain ka long hadien ba ki sngewthuh ba ka jingiakhih kan nym poi shaei shaei lada kin dang iakhih da kaba snoh pat rdin ha ka shuki myntri.
Kham mynshwa, u nongialam liangpyrshah u Dr Donkupar Roy haba kren sha ki nongthoh khubor u la ong ba ki myntri sorkar ka Congress kim lah ban iakhih pyrshah ia u Myntri Rangbah haba ki dang snoh rdin ia ka shuki myntri, namar ba ia ki la thung myntri da  u Lat da ka jingbthah jong u Myntri Rangbah.
“Ki dei ban risain shwa na ka kam myntri lada kim shaniah shuh ia u Myntri Rangbah bad sa iakhih ban pynkylla nongialam", la ong u Dr Don.
Katkum ka khubor, la iathuh ba ka jing iasyllok hapdeng ki katto katne ngut ki myntri ka dang iaid ban risain noh na ka kam khnang ban pynjur ia ka jingiakhih pyrshah ia u Mukul Sangma.
Kine ki myntri ki dei na Khasi bad Jaintia Hills bad wat na Garo Hills ruh tangba ia ki kyrteng, ym pat pynpaw thikna.
Kumba long mynta, ki myntri ba iakhih pyrshah ia ka jinglong nongialam jong u Mukul Sangma, ki kynthup ia ka Deborah Marak, AL Hek, Prestone Tynsong, Sniawbhalang Dhar bad kiwei.
La ioh jingtip ba ki don ki MLA kiba la ap siar ban poi ka por ba kin phet noh na ka Congress ban leit pyniasoh bad ka BJP kynthup na West Khasi Hills, na Jaintia Hills, bad ruh na Khasi Hills.
Shilong, 02 Jylliew:U MP thymmai ka Lok Sabha na Tura u Conrad K Sangma lem bad u MP barim ka Rajya u Thomas Sangma, bad u MLA u James Sangma ki la iakynduh ia u Joint Secretary (North East), u Satyendra Garg ka tnad kam pohiing ka sorkar India mynta ka sngi ha nongbah New Delhi.
Ka kynhun ka NPP ka la iakren bad u heh ka tnad kam pohiing halor ka soskular iasuk ba la iasoi hapdeng ka sorkar jylla bad ka seng lehnoh ba la pynduh pyndam ka ANVC bad ka ANVC (B).
U Conrad Sangma u la pynpaw ia ka jingsngew khia ia ka jingbym lah ka sorkar ban pyndep katkum ki kyndon ba la iasoi, namar ba haduh mynta ki dkhot kane ka seng kim pat ioh satia ia ka jingiarap.
U Conrad u la pynpaw ruh ba ka sorkar jylla kam shym la kitkhia ban pynlait ia ka pisa sha ki dkhot.
U Conrad u la ong ruh ba ki kam barit jong ki tnad sorkar kiba ka sorkar ka dei ban ai sha ka GHADC kim shym la iaid.
"Kam don satia ka jingiakren ka jingiakynduh hapdeng ka sorkar pdeng bad ka sorkar jylla ban bishar ia ka jinglong jingman bad ka jingiaid shaphrang jong ka jingiateh", la ong u Conrad.
“Lada ka sorkar kam kitkhia ban pyndep kumba la iateh ha ka soskular iasuk, kan wanrah pynban ia ka jingeh hadien habud", la ong u Conrad.
Ha kajuh ka por, ka NPP ka la pynpaw ia ka jingsngew khia jur ia ka nongrim jong ka sorkar ha kaba iadei bad ki seng lehnoh, kumno kan ai jingiarap haba ia kiba la wan pyndem wait ruh kam shym la lah ban ai jingiarap.
U la kyntu ia ka sorkar pdeng bad ka sorkar jylla ba kin shim khia ia ka kam.
U Conrad Sangma  u la iakren ruh ia ka jingpynlait pisa na ka sorkar pdeng sha ka GHADC, KHADC bad ka JHADC bad kyntu ia ka tnad kam pohiing ba kan tuklar ia kane ka kam.
“Ia ka pisa la pynlait sha ka sorkar jylla naduh ka 18 tarik Rymphang hynrei ka dang sah kut ha ka pla ka sorkar jylla", la ong u Conrad.
U la ong ba ka sorkar pdeng ka dei ban tuklar ia ka sorkar jylla ba kan pynlait noh ia ka pisa sha ki district council khlem pynslem shuh, la ong u James Sangma ha ka kyrwoh ba la pynlait mynta ka sngi.
Shillong, 02 Jylliew:U Deputy Commissioner ka East Jaintia Hills District u la pynjari ia ka kyndon 144 CrPC ka ba khang shisyndon ia ka jingiaid jong ki kali kit mar kynthup ki kali kit dieng ha ka surok kaba na Pala- Saipung kaba hap hapoh ka East Jaintia Hills District.
U Deputy Commissioner u la pynjari ia kane kyndon halor ka nongrim hadien ka jing-ioh jingtip ba ki don ki kali kit mar bad kit dieng kiba kit palat ia ka 20- 25 metric ton ki ba iaid lyngba kane ka surok.
Kane ka jingiaid kali ka lah ban pynjot bad pynpra ia ka surok kaba dang dep shna bad wanrah ia ka jingshitom ha ka leit ka wan jong ki nongshong shnong ha ka ne ka thain.
Kane ka hukum kan treikam tad haduh ban da pynbna da kumwei pat.
Shillong, 2 Jylliew:Ha u bnai ban wan, ka sorkar Jylla, kan sdang ia ka mishon phutbol, ha ka Jylla, ong u myntri rangbah ka Jylla, U Mukul Sangma.
Ka jingthmu jong ka mishon phutbol, ka long ba ki samla, kin iaid ia katei ka kam ialehkai bad ba ka sorkar Jylla, kan pynbiang ia ki jingdonkam jong ki Club bapher, lyngba ki madan ialehkai bad ka jingiarap pisa ruh kumjuh.
U myntri rangbah, u iathuh ba ka sorkar Jylla, kan pynlong ia ki jing ialehkai ha ki Club bapher, ha kaba kin mih ki kynhun ialehkai lem bad ki nongialehkai kiba tbit tam, kiba don sap ha kane ka Jylla.
La iathuh shuh shuh, u myntri rangbah, ba ka sorkar Jylla, ka don jingthmu ban tei ia ki stadium ialehkai, kiba pawnam bad kiba ia ryngkat kyrdan bad ki rynsan ka pyrthei, ha kaba kawei kan ieng ha ka thain mihngi bad kawei pat ha ka thain sepngi, kaba la dei lypa ha Ampati, kumba la pynbna da u myntri rangbahduh, ha ka jingwan ba dang shen jongu sha Shillong.
Shillong, 2 Jylliew:“Ka dei tang ka jingpynmih bakla ia ka bym dei, baroh ar sngi nga shong beit ha ing khlem mih shano shano ruh ha ki sngi ba wan U Modi sha Shillong, nga khlem leit ruh sha ka jingialang kaba la long ha madan Polo" ong u bah D.
D Lapang, haba jubab halor ki jingthoh kiba u Dr.
Mukul Sangma , u la phah sha ka Sonia bad kiba la lait tuh mynhynin ka sngi.
U bah Lapang u la ong ruh “Ngam tip shuh ka dei ka jingbakla u nongphah ne la u bakla hok ne u bakla da kaba leh khnang ruh, hynrei nga sngewtynnad ba don ki nongthoh sha ka AICC ka high Command jong ngi, baroh khoit mano mano ruh ki lah ban phah jingthoh sha ka High Command" ong u bah Lapang.
U President ka MPCC u la ong ba um treh ban ia kyrsum ktieh ban ia kynthoh iwei ia iwei bad um treh ruh ban kynthoh eiei shaphang katei ka jingthoh “Hynrei nga shu kren shai ba ngam pat ju ia kynduh ia ki nongialam ka BJP mynno mynno ruh bad ngam pat ju ia sylla ruh ban pynkhyllem sorkar, ai ka AICC kaba dei ka bor ba hakhlieh kan bishar ia kata, bad ngam artatien ruh ba ka AICC kan ym pdiang da lei lei ruh ia kiba kum kitei ki jingkynnoh" u la ong.
Shuh shuh u la ong ba ka kam jong u kum u President kam dei ban ia kyrsum ktieh lang lane ban bah wait noh ia uno uno uba kynthoh ia u hynrei ka kamram jong u ka dei beit ban pyntip sha ka AICC kumba ka jia bad kumba ka long, “Ka kam jong nga kum u President ka dei ban tehsong ia la ka jong ka seng" u la ong.
Lah ban kdew ba mynhynnin ka sngi kawei na ki ladkhubor ka la ioh jingtip ia ka shithi ba u Dr.
Mukul Sangma u la phah sha ka Sonia Gandhi kaba u la iathuh ha ka ba ki nongialam ka seng Congress ki la leit ban ia kynduh ia ki nongialam ka BJP bad ban ia sylla ban pynkhih ia ka sorkar bad ha katei ka shithi u la jer kyrteng ruh ia u bah D.
D Lapang President MPCC bad u bah Vincent Pala –MP Lok Sabha bad u la kdew ruh ha ka shithi kumba la batai da katei ka lad khubor ba ka don ka jingpyniashrut da ki katto katne ngut ki myntri sorkar hapdeng ka jaitbynriew Khasi bad Garo.
Shillong, 2 Jylliew:Ka sorkar jylla kam pat hun ia ka rai pynksan u Lat ka jylla U V.
Shanmu ganathan ia U CEM ka KHADC, U bah Pynshngaiñ N Syiem halor ka aiñ ar maloi ne ka Prevention of Disqualification (Members of Legislative Assembly of Meghalaya) (Amendment) Act, 2015 ba ka ing dorbar ka la pass ha u snem ba la dep.
Haba kren sha ki nongthohkhubor mynta ka sngi u myntri rangbah ka jylla u Dr.
Mukul Sangma u la ong ba katei ka kam mynta ka dang don hapoh kashari bad ia ka rai, dei ka kashari ka ban pynmih.
U Dr.
Mukul u la ong ba ka sorkar ka la thaw ia ka aiñ khnang ba ki MLA kiba bat kam ar maloi kin lait na ka jingshah mait kyrteng.
“Ka sorkar ka shu pyndep ia ka kamram jong ka, ngi sngew ba ki MLA kim dei shuh ban bat ia ka kam MDC bad ia katei ka aiñ la mynjur ruh sa u Lat ka jylla" ong u Dr.
Mukul Sangma.
Ki nongthohkhubor ki la ia kynduh ruh ia u myntri ka tnad District Council Affairs u bah HDR Lyngdoh ban ia kren bad u kumno u sngew halor ka ijngrai pynksan u Lat ia u bah Pynshngaiñ N Syiem ,u bah HDR Lyngdoh u la ong ba katei ka kam ka dang don hapoh ka ing bishar bad ka rai kaba khadduh ka dei kaba mih napoh ka ing bishar bad um pat kwah ban kynthoh eiei halor katei ka bynta.
U President jong ka MPCC u ba dei ruh u nongaibuit ai bor jong ka sorkar jylla u bah D.
D Lapang u la ong ba ia ka rai jong ka sorkar ne ka rai jongno jongno ruh lada don ki bym sngewhun ki lah ban ujor sha kashari bad u bah Pynshngaiñ N Syiem ruh u la leh kumta bad kumba ka paw mynta u la ong ba ka Election Commission ka la shim ba ka kam bat ar maloi u bah Pynshngaiñ ka long kaba biang hynrei ia ka rai kaba khadduh kan shong hi ha ka ing bishar.
U bah Lapang u la ong ba kam dei ka jinglehraiñ ia ka sorkar halor ka jingbymler kam ka aiñ ar maloi namar ba ia katei ka aiñ la pass da ka Assembly kaba don lang baroh 60 ngut ki MLA.
Ka jingbym ler kam katei ka aiñ kaba u Lat u la pynksan ia u ba Pynshngaiñ ka la pynbitar ia ki katto katne ngut ki MLA Congress naba ki shim ba ka dei ka jingpynlehraiñ u myntri rangbah ka jylla u Dr.
Mukul Sangma bad u myntri ka tnad DCA u bah HDR Lyngdoh ia ka sorkar bad ka kynhun myntri baroh kawei bad ka la don ka sur kaba la mih ban ujor bad ban dawa pynhiar shuki ia kitei ar ngut , ha kaba ia dei bad kane pat u bah Lapang u la ong “Lada don ba wan ujor ka jingkhang jong nga ka plie rynghang, nga ju ong borabor ba ka jingkhang u President MPCC bad ka jingkhang u myntri rangbah ki dei ban plie rynghang, lada don ba wan ujor ngan leh ia kaba donkam bad ka kam jong nga ka dei ban leit rah sha ka High Command, ngam lah ban set halade" ong u bah D.
D Lapang.
Shillong, 02 Jylliew:Ka jingrai pyn ksan u Lat ka jylla ia u CEM ka KHADC u Bah Pynshngain N Syiem, ba ka District Council kam hap ha ka kti ka  sorkar jylla, ka la pynking baiong ia ki 7 ngut ki MDC kiba la risain tang namar ka jingshah pyntieng koh tympan ha ka ain mait kyrteng jong ka sorkar MUA-II.
Mynta, kine ki la sah ha umdum bad kylla babe ei kha ma kha ha ka ain pyntieng u Myntri Rangbah u Mukul Sangma, haba ka la kylla kam kai khlem lerkam.
U Bah Metbah Lyngdoh u MDC ka UDP na Mairang ba la risain hadien ba la pdiang ka iing dorbar thawain ia ka ain mait kyrteng ka Prevention of Disqualification (Members of the Legislative Assembly of Meghalaya) Act, 2015, u la pynpaw ia ka jingsngew dukha mynsiem ia ka jingmih ka rai na u Lat ka jylla.
Wat la, ym pat ioh ban pule ha kti ia ka hukum na u Lat ka jylla, hynrei na ka liang u Bah Metbah, u la ong ba ka jingpdiang ka sorkar ia ka ain, ka paw mynta ba la shah ialam bakla.
“Ngam pat ioh ban iakren ha ka party hynrei nga sngew ba ka dei ka jingbakla ka sorkar ban pdiang ia kane ka ain", la ong u Bah Metbah.
Ha ka hukum ba la pynmih da u Lat ka jylla u V Shanmuganathan ha ka 31 tarik Jymmang, 2015, ka la ong ba katkum ka jubab ba la phah da ka Election Commission ha ka 16 tarik Jymmang, 2016, ka la pyni ia ki daw u Bah Pynshngain N Syiem uba dei u MLA um lah ban ong ba u bat ia ka ophis ba ioh jingmyntoi hapoh ka sorkar katkum ka Artikil191 (1) (a) jong ka Riti synshar ka ri bad u Bah Pynshngain N Syiem uba long u CEM um shym ngat satia ha ka kyndon mait kyrteng katkum ka artikil 191 (1) (a).
“Katkum ka jingai jingmut ka Election Commission, nga shim ia ka rai katkum ka artikil 192 (1) ka Riti synshar ka ri ba u Bah Pynshngain N Syiem,  MLA, um shym la ngat ha ka ain mait kyrteng katkum ka artikil 191 (1) (a) ka Riti synshar ka ri", la ong u Lat ka jylla ha ka hukum ba la pynmih.
“Ngin leh ia kaba donkam pyrshah ia ka sorkar jylla kaba la ialam bakla ia u paidbah, ngin sa iashong ha ka jingialang jong ka party bad ngam pat lah ban kren bun halor kane", u la ong.
Shillong, 02 Jylliew:Ka District Labour Office, East Khasi Hills ha ryngkat ka jingiatrei lang bad ka Mawlai Town Dorbar bad ka Seng Samla Mawlai kan pynlong ia ka jingpynshai paidbah ha Indoor Sports Hall, Mawlai Mawdatbaki ha ka 6 tarik u Jylliew naduh ka por 8 baje mynstep.
Ka jingthmu jong katei ka jingialang ka long ban pynshai paidbah ia ki jingmyntoi jong ki Misteri Nongbylla Sngi (shna Ing/surok) lada kin long ki dkhot jong ka Meghalaya Building & Other Construction Workers Welfare Board ha ka ba kin ioh ia ki jingiarap ha ki liang bapher bapher.
Kitei ki jingmyntoi kin long ka baibam tym men, ka jingsiew haba iap bad ka bailut baisep ha kaba tep, ka jingiarap bai dawai haba thiah hospital, ka jingiarap haba aksiden ne mynsaw ha ki jaka trei, ka jingiarap ia ki khun haba pule, ka jingiarap haba iathoh shongkurim, ka jingiarap ia ki long kmie ha ka por ba ioh khyllung, ka jinghikai ban ioh jingtbit ha ki kam ki jam bad kiwei.
Ka tnad ophis ka kyntu ia baroh ki nongtrei bylla sngi ban wan khang sha katei ka jingialang.
Ki jingdonkam haba rung dkhot kin long ar tylli ki dur Passport, ka Xerox EPIC lane ka Birth Certificate, ka kot jingpyn shisha na u nongaikam lane ka certificate na u SDO PWD/PHE ha ka jingsiew kaba long T.
25 /- ka bai pynrung kyrteng bad T.
30/- na ka bynta u synniang ba man u bnai.
Shillong, 2 Jylliew:U Mukul Sangma, ula kyntait mynta ka sngi, ba ula thoh pyrshah ia U Bah DD Lapang bad ia U Ma Vincent Pala, ha ka jingthoh, kaba ula phah ha ki khyndiat sngi ba ladep, sha ka nongialam jong ka seng Congress, ka Sonia Gandhi.
“Ka dei tang ka jingantad jong ka khubor telebishon" ong shuh U Sangma, haba iakren bad ki kotkhubor.
Ha kajuh ka por, ula ong shuh shuh, ba ka long pat kaba shisha, ba ka BJP, ka iai thaw lad ban ioh pynkhih ia ka sorkar jong ka Congress ha ka Jylla.
Halor ka phang jong ka jingdawa bujli nongialam jong ki MLA Congress, U Mukul, ula ong “Kam don kano kano ka jingdawa ban bujli nongialam" bad haba la kylli, la un pynlong ne em, ia ka jingialang jong ki MLA Congress, U Mukul, ula ong “Ka CLP kan sa long bad phin sa tip, ha kaba phin lah ban tip shwa toi maphi".
Ula ong ruh ba ka long kaba shisha, ba haba ka don ka jing bym lah treikam, halor ki katto katne ki phang da ka sorkar, ba ki don kito kiba sngew daw, kiba dawa ban bujli nongialam, wat la um shym la kren shai satia ia katei ka bynta.
Halor ka mang pisa, kaba la pynbna da u myntri rangbahduh, kaba T.
30,000 klur, kaba la mang da ka sorkar India, lyngba ka North Eastern Council (NEC), la iathuh da U Sangma, ba katei ka dei tang ka mang bad kam pat dei satia, ka pisa kaba la rai ban pynlut, hynrei, ka dei tang ka bhah, kaba 10 percent, kaba wan na kawei kawei ka tnat jong ka sorkar India bad ka dei na katei ka bhah, ban pynlut ia ki skhim bapher jong ka thain shatei lam mihngi, ynda haba kin pynkhreh pynkhrum ia ki jingmang pisa, ha la ki jong ki jong ki jingdonkam jong ki Jylla ka thain shatei lam mihngi.
Hynrei shuwa ia kane katto katne ngut ki nongthohkhubor ki la ioh ban ia kren bad u bah D.
D.
Lapang halor katei ka kam dawa bujli nongialam hapoh ka seng Congress, “Kane kam dei shuh ka khana kaba dang thymmai, ka kam dawa bujli nongialam ka dei kaba la kham slem hynrei ka dang paw pyrthei pat dang ha kine ki khyndiat sngi" ong u bah Lapang.
U bah Lapang u la ong ruh ka jingdawa ban bujli nongialam ka la mih dei hadien ba ka seng Congress ka la shah rem ha kiba bun ki elekshon ha kane ka jylla, “Ngi la shah rem ha ka elekshon MDC ha GHADC, ngi la shah rem ruh ha ka elekshon shiteng samoi ha Nongstoiñ bad ngi la shah rem kput ruh ha ka elekshon MP shiteng samoi na Tura Lok Sabha konstitwensi, dei halor kitei ki nongrim ba kiba bun ki MLA Congress ki dawa da kaba ong ba la i donkam ban bujli nongialam noh" ong u bah Lapang.
Utei u President ka MPCC u la ong ruh ba kum u President jong ka Party ka dei ka kamram jong u ban leit pynsngew sha ka High Command hadien ba la ioh kano kano ka jingujor.
U la ong ba ia katei ka kam ruh u la leit ban pyntip sha ka Sonia Gandhi ka President jong ka AICC, “Ngi la ia shong jingialang hapoh ophis ka Sonia Gandhi, nga don ma nga, u bah Vincent Pala –MP bad u Rahul Gandhi Vice President ka AICC,nga la pynsngew ha ki kumba ka long" ong biang u bah Lapang.
Haba la kylli kaei ka jubab jong ka Sonia Gandhi u bah Lapang u la ong ba ka la kren shai ba ka pdiang sngewbha ia baroh ki MLA Congress ba kin ia kynduh ia u Rahul Gandhi ban pynpaw uwei pa uwei ia ka sur jong u bad ka la bthah ruh ia u MP ka Shillong u bah Vincent Pala ba un synran lang ia ki lada ki kwah ban ia kynduh ia u Rahul.
Shillong, 3 Jylliew:Ki Khasi kiba shong basah ha Bangladesh ki don hapdeng ka jingkhuslai mynsiem mynta naba ka sorkar Bangladesh ka la phah jingthoh sha ki ba ki dei ban mih noh na ka jaka shong jaka sah jong ki hapoh 7 sngi naba ka jaka ba ki sah ka dei ka jaka sorkar.
Ki don kumba 700 ngut ki Khasi kiba shong ba sah ha ka shnong Nahar Punji jong ka Srimangal upazila District ha Moulvibazar, Bangladesh.
La phah jingthoh sha ki ba ki dei ban mih noh na katei ka shnong hapoh ka 12 tarik mynta u bnai bad ha ka jingthoh la thoh ba ki bor bahalor kin leit ban kyndang lada kim mih hapoh katei ka ba la buh.
U Rangbah Shnong ka shnong Nahar Punji 1 uba dei u Khasi u Dibarmin Potam haba ia kren bad ki lad khubor u la ong ba haduh mynta ka bor shnong kam pat ioh da ka jingthoh hynrei la shu pyntip ia ki tang da ka ktien.
Utei u Rangbah shnong u la ong ba kitei ki Khasi ki la shong la sah ha katei ka jaka da ki phew snem bad ki dei ruh ki nongshong shnong ka Bangladesh bad ki la don ka jaka rep jaka riang naduh ka rep kwai rep tympew bad katei ka jingbeh kynsan ia ki ka long kum ka jingpynshitom bein naba ki khlem leh eiei kaba sniew.
“Ngi kwah ban shong hangne bad ngin iap ruh hangne, ka jaka ba ki longshuwa jong ngi ki la iap ruh hangne la palat 75 snem, ngi don hapdeng ka jingtieng hadien ba ngi la ioh ia katei ka jingtip ba la beh noh ia ngi" ong u Rangbah Shnong ka Nahar Punji 1.
La ong ba ka Nahar Punji 1 ka don ka jingheh kaba 200 akar katba ka Nahar Punji 2 pat ka heh kumba 250 akar bad ha baroh kitei ki ar shnong ki don kumba 700 ngut ki Khasi kiba shong basah.
Shillong.
3 Jylliew:U Lat ka jylla u V.
Shanmuganathan mynta ka sngi u la pyllait paid bah ia ka Cover bad ka Stamp jong ka jingialang ba 65 ka North East Council (EAC) ne ka 65th Plenary Meet jong ka North Eastern Council (NEC), ha ka jingialang kaba la long mynta ha Raj Bhawan.
Ia katei ka Cover bad ka Stamp la wanrah da ka tnad Post ka sorkar India bad ha katei ka Cover ka don ka dur kaba pyn ia ka jingitynnad ki sawdong sawkun ka thaiñ shatei Lam mihngi bad ka Stamp pat ka pyni ia ka dur jong ki 8 tylli ki jylla ka thaiñ shatei Lam mihngi.
Ka rong kaba khleh ha katei ka Cover bad ka Stamp pat ka pyni ia ka jingling ka imlang sahlang ha ka thaiñ shatei Lam mihngi ryngkat bad ka jingngeit jong ki.
Ha katei ka jingialang u Lat ka jylla u la aiti ruh ia ka Cheque sha ki 24 ngut ki nongjop ha ka jingiamareh marathon ba la pynlong da ka NEC ha ka 27 tarik mynta u bnai ha ka sngi wan u myntri rangbah duh ka ri u Narendra Modi ha nongbah Shillong.
Haba kren ha katei ka jingialang u Lat ka jylla u la ai jingiaroh ia ka NEC namar ka jinglah jong ka ban pynlong ia katei ka prokram kaba jop khamtam ka jingwan sah u Modi kaba ar sngi ha Shilong kaba u la lah ruh ban leit peit kai ia ka jaka peitkai ha kane ka jylla ha Mawphlang, bad ha Elephant Falls.
U Lat u la ai jingiaroh ruh ia ki samla kiba la jop ha ka jingiamreh thong bad u la kyntu ba kin phai shakhmat ha katei ka kam jong ki ba kin lah ban ia shim bynta ha ka National bad International Level.
Kiwei pat kiba la donlang ha katei ka jingialang ki long u Chief Secretary ka jylla u K.
S Kropha, IAS, Additional Chief Secretaries Hector Marwein, IAS , P.
S Thangkhiew, IAS, Principal  Secretary M.
S Rao,IAS, NEC Secretary Ram Muivah, bad Director Department of Posts, Shillong , Som Kamei.
Nongpoh, 3 Jylliew:Ki nongialam ka KSU Nongpoh Circle, mynta ka sngi ki la pynpaw ia ka jingsngewkhia kaba jur hadien ba ki la lap ba ki bor pyniaid ka Nong poh Civil Hospital, ki dang sam ia ki dawai ba la kut por sha ki paidbah nongshim dawai na katei ka jaka ai jingsumar ka sorkar.
Ia kane ka jingai ia ki dawai ba la palat ka por ka la paw pyrthei hadien ba ka seng ka la ioh jingujor na kawei ka nongshim dawai kaba la leit shim dawai ha ka 1 tarik mynta u bnai, ha kaba katkum ka jingujor da katei ka nongleit shim dawai la lap ba ki bor pyniaid ka Nongpoh Civil Hospital, ki la sam pynban da ki dawai ba la kut por khlem da peit bniah ia ki dawai ba la kut ka por.
Haba iadei bad kane na ka liang u President ka KSU, Nongpoh Circle, u Samla Banpynshngain Lyngdoh, u la ong ba ka seng kam lah khlem da pynpaw ia ka jingsngewkhia halor kane ka jingleh torti da ki bor pyniaid ka Nongpoh Civil Hospital, ha kaba ki la nud ban sam da ki dawai ba la kut por khlem da pyrkhat shuh ia ka jingma ka ban ap lada ki pyndonkam ia ki dawai ba la kut por.
U la ong ruh ba kane ka dawai kaba la kut por ka dei ka dawai Clovit Cream, kaba dei ka dawai kyllan sniehdoh, ha kaba la lap ba kane ka dawai ka la kut ka por ban pyndonkam mynta la lai bnai.
Kumta, na ka liang jong ka seng shen kan sa leit ban kynduh ia u DMHO ka Nongpoh ban pan ka jingpynshai halor kane ka jingsam ia ki dawai ba la kut por bad ha kajuh ka por ka seng ka dawa ruh ba ki bor pyniaid ka Nongpoh Civil Hospital, ba ki dei ban shim jingkitkhlieh lada jia ei ei ia ki paidbah kiba la kum pyndonkam ia ki dawai ba la kut por, pynkut u samla Banpynshngain Lyngdoh.
Shillong, 03 Jylliew:Mynta ka shiteng sngi, ka kynhun ki nong trei na ka State Bank of India ki la pynlong ia ka jingialang kyrpang ha Police Reserve, Hospital, Shillong ha kaba u Bimal Deb Roy, Asstt.
General Manager (SBI), Regional Business Office Region -1 (Shillong Urban), Bawri Mansion Dhankheti, Shillong ha ka jingia donlang ka Kong Batista Nongkynrih kaba dei ka Relationship Manager Cum-Liaison Officer (SBI) Administrative Office, Bawri Mansion Dhankheti, Shillong ki la wan sha khmat ban noh synniang 8 tylli ki trolley stretcher bad 2 tylli ki wheel chair kum ban rakhe shi bynta jong ka Corporate Social Responsibility jong ka State Bank of India.
Kiwei kiba la ai jingkren ha katei jingialang ki kynthup ia u Bimol Deb Roy Asstt.
General Manager, Dr Mrs.
Shiboleth Khonglah, SM&HO, Police Hospital, Shillong bad u Bah Vivek Syiem, MPS Superintendent of Police (City), East Khasi Hills, Shillong.
Shillong, 3 Jylliew:U Dr Mukul Sangma u la kular ban pynkiew noh ia ka tulopki nonghikai skul Adhoc ha ka jingleit ia kynduh jong ki mynta ka sngi ia u.
Ki nonghikai skul Adhoc ha ka lama jong ka Federation of All Meghalaya Adhoc Secondary School Teachers Association (FAMASTA) hadien ka jingiakynduh jong ki bad u myntri rangbah ka jylla ki la iathuh ba u myntri rangbah u la kular ban pynurlong ia katei ka jingdawa jong ki.
Ki don 2352 ngut ki nonghikai kiba hikai ha ki 434 tylli ki skul Adhoc (Secondary School), ka tulop ba la siew sha ki nonghikai ka long tang T.
1800 tyngka hynrei khma hadien la kyntiew sha ka T.
10,000 tyngka shibnai bad katei ka T.
10,000 ka la neh haduh mynta.
Ki nonghikai ki la pynpaw ba ki kwah ba ka sorkar kan pynkiew noh ia ka tulop jong ki sha ka T.
20,000 tyngka shibnai ryngkat bad kiwei pat ki jingmyntoi ba dei ban ai sha ki.
Shillong, 3 Jylliew:Ka tnad Income Tax ka la ioh jingtip lyngba ka jinglait tuh ka kyrteng ki nongkhaii heh spah na kane ka jylla ne ka Panama Paper, bad kate ka tnad ka la leit ban khynra sha ingsah jong kitei ki heh spah kane ka jylla bad ka ing jong uwei na kiba heh spah kaba la shah khynra ka dei ka ing jong u para u ma Vincent Pala-MP ka Shillong uba la ti kyrteng kum u Philip Pala.
Ka tnad Income Tax ka la leit khynra ruh ia ka ing sah jong ki ar ngut ki heh spah u Rohit Jain bad u Lesley Shylla naba kat kum ka jingtip ba ki la ioh lum la ong ba kitei baroh laingut ki nongioh bynta lang ha ki ar tylli ki kom peni kiba don shabar ri kawei ka Azure Enterprises Global Inc bad kawei pat ka Eternal Enterprises Inc kaba don ha British Virgin Island bad ki pyniaid ia ki kam ki jam jong ki da kaba iaid lait na ka jingsiew khajna (TAZ).
Ki lad khubor na ki ophisar katei ka tnad ki la ong ba mynta ki dang khynra bad kurup ia ki tiar ki tar ba ioh ban bat, bad la ong ruh ba ki dang peit bniah ruh bin pa bin ia ka jingtip shaphang ki briew kiba la mih kyrteng ha ka Panama Paper naduh ki jingsiew ia ka income Tax, ki PAN Nombar bad kiwei kiwei.
Nalor kitei 3 ngut kawei pat ka kompeni kaba la mih kyrteng ka dei ka International Consortium of Investigative Journalists (ICIJ) bad katkum ka jingpaw ha katei ka kot kaba la lait tuh laong ba ka kyrteng ki nongiaioh bynta lang na katei ka kompeni ki long Clifford Kharsyntiew, Bokstar Kurkalang, Karishma Jain, Karan Jain, Reshmi Rohit Jain, bad Kenneth Fletcher Rangad.
La ong ba kitei ruh ki la iaid lait na ka jingsiew khajna bad ka dei ka kompeni kaba pyniaid da ka kompeni kynshew pisa ka Mossack Fonseca.
Hynrei katkum ka jingtip pat la ong ba ki saw ngut kata Clifford Kharsyntiew, Lesley Shylla, Bokstar Kurkalang, bad Philip Pala lyngba u nongiasaid aiñ jong ki ki la kam ba katei ka jingkynshew pisa jong ki shabar ri ka dei kaba la iaid katkum ka Aiñ.
Haba ia kren bad ki lad khubor u nongiasaid aiñ jong ki u la ong “Ki don ia ka hok ban kynshew pisa shano shano ruh la ka long ha ka jylla Meghalaya, sha kiwei ki jylla ne shabar ri katkum ki kyndon aiñ jong ka ri bad ki la leh ruh kumta da kaba kynshew pisa shabar ri".
U Sharma u ba dei u nongiasaid aiñ jong kitei ki 4 ngut u la ong ruh ba baroh ki kam pyniaid pisa pilaiñ jong ki –ki la leh lyngba ki bank jong ka ri India lyngba ka jingioh jingbit na ka RBI kaba la don jingtip lypa ia katei ka kam.
Shillong,03 Jylliew:Ka seng FKJGP Mawlai Circle ryngkat bad u Working President FKJGP Central Body u Bah Welbirth Rani mynta ka nohphai sngi ki la leit ban noh jingiarap ia ka skul May Queen School kaba don ha Mawlai Nong pdeng da ka song pisa kaba 1,50,000 (Shilak Sanphew Hajar tyngka).
Ka seng ka la shimkhia ia kane ka kam hadien ba ka la ioh ia ka jingud jingnam jong ki nongpyniaid skul na ka bynta ka jingduna jong kiba bun ki jingdonkam jong kane ka skul.
Dei ha kane ka bynta ka seng ka la iaid shakhmat ban shimkhia ban pyndep ia ka jingkular ban pynioh ia kane ka song pisa kaba 1,50,000 (Shilak Sanphew Hajar tyngka) na kawei ka company jong ka Campa Mineral Water.
Ha katei ka sngi la don ka jingialang ha kaba la iadon ryngkat lang naduh u President ka FKJGP Mawlai Circle u Bah Marbud Dkhar ryngkat ki dkhot ka Mawlai Circle, u trai ka Campa Mineral Water u Beriwal S.
N, u Rangbah Shnong ka Kyntonmassar u Bah Marco Metri bad ki bor pyniaid bad ki trai jong kane ka skul kynthup I Principal i Kong S.
Nongkhlaw bad I Pastor L.
Pohsngap.
Na ka liang ki nongpyniaid skul naduh I Principal i Kong S.
Nongkhlaw bad I Pastor L.
Pohsngap ki la pynpaw ka jingsngewnguh ia ka seng FKJGP Mawlai bad central body ki ba la noh synniang ia kane ka song jingiarap.
Kine ki nongialam jong ka skul ki la pynpaw shisha ka jingsngewnguh kaba khraw ia ki nongialam jong kane ka seng bad ia u trai ka company jong ka Campa Mineral Water bad kitbok ia ki ba kin don ka met kaba koit kaba khiah bad nang lah ban leh ia ki kam babha ia ka imlang sahlang jong ka Jaitbynriew Khasi.
Nongpoh, 03 Jymmang: Da kaba pynpaw ia ka jingsngewkhia halor ka jingbun jong ki kynrum kynram ha ka synshar ka khadar hapoh ka jylla, mynta ka sngi ki nong ialam ka Dorbar Ki Rangbah Shnong Ri Bhoi District (DKRSRBD) ha ka Press Conference kaba la long ha Nongpoh, ki la pynrem jur ia ka sorkar Congress kaba la ialam khmat da u Dr.
Mukul Sangma bad ki la dawa syndon ia u ba un hiar noh na ka shuki kum u Chief Minister.
Haba kren sha ki nongthoh khubor ka District, ki nongialam ba ha khmat ka DKRSRBD ba kynthup ia u Chairman Bah Rocky Kylla, u Bah C.
B Syiem General Secretary bad u Bah E.
G Kharbani kum u Finance Secretary, ki la pynrem jur halor ka jingleh donbor da kane ka sorkar ba mynta ia kaba la lamkhmat da u Dr.
Mukul Sangma.
Na ka liang u Bah C.
B Syiem, u la ong ba ka daw kaba la pynlong ia ka jylla ba kan hap ban mad ia shibun ki kynrum kynram ka dei na ka jingleh marwei da u Mukul Sangma bad kane ka jingleh marwei jong u ka la wanrah ia shibun ki jingeh ia ki paidbah ha ka jylla.
U la ong ruh ba kane ka sorkar kaba mynta hapoh ka jingialam jong u Mukul Sangma, ka pynpaw shai ba kam don satia ia kata ka jingkitkhlieh na ka bynta u paidbah bad ia ka jylla hi baroh kawei, namar kum ba ka long mynta la bun kam sa tang ban wanrah ia ain bapher bapher kiba kum ki paidbah nongshong shnong ka jylla kim lah satia ban pdiang, kumta kane hi ka la pynpaw ba um pat biang ba un long kum u nongialam ha ka jylla bad kan bha ba un hiar noh na ka shuki kum u Myntri Rangbah, bynrap u Bah C.
B Syiem.
Katba na ka liang u Bah E.
G Kharbani, u la ong ba dei ha kane ka sorkar ba mynta kaba lamkhmat da u Mukul Sangma, la khang ia u Dewiong, Shyiap, Mawshun bad ka jingkhang noh ban tih lane shalan ia kitei ki mar poh khyndew, ka la pynsohsat shikatdei eh ia baroh ki paidbah ha ka jylla bad kane ka pynlong syndon ia ki paidbah ba kin ngiah syndon ia u Mukul Sangma ba u long kum u Myntri Rangbah ha ka jylla.
“Ka nuksa kaba pynshisha ba ki paidbah ka jylla ki la ngiah ia kane ka sorkar Congress kaba la lamkhmat da u Mukul Sangma, ka dei na ka Ilekshon MP shiteng samoi kaba dang shu dep shen ha Tura, ha kaba ka Congress ka la shah pynliem kput ha ka NPP bad kane hi ka la pynpaw ba ki paidbah ka jylla kim shanniah shuh ia ka Sorkar Congress kaba la ialam da u Mukul Sangma" ong u Bah E.
G Kharbani.
Ka DKRSRBD ka la pynrem ruh ia kane ka sorkar ba mynta, namar katkum ba ki la ioh jingtip ba bun na ki skim kiba dei hok ban don ha Ri Bhoi, hynrei la rah noh pynban sha Garo Hills, nuksa kum ka T.
N.
T MePDCL na Byrnihat, ka Sports Complex kaba la mang ban shna ha madan Kurkalang Bhoirymbong, ka Umbuda District Sports Complex bad ka Sericulture Training Centre kaba dei ban don ha Pahamsyiem.
Shuh shuh, ka DKRRSRBD, ka la pynrem ruh halor ka jingbym pyllait shuh ia ka Nongpoh Irrigation River Management ba T.
13.
99 klur, kumjuh ruh ia ka jingpynsahteng bad pynsuki ia ka Village Administration Bill (VAB), ka State Zoo bad ia ka jingtei na ka bynta ka Central Agriculture University.
Shillong, 3 Jylliew:Ka tnat pulit, ka pynbna paidbah, na ka bynta ka jingthung kam ia 100ngut, na bynta ka kam UB Sub Inspector bad nangta sa 25ngut, na bynta ka kam AB Sub Inspector, nangta sa 463ngut ki UB Constable, 41ngut ki Firemen, 10ngut ki Driver Firemen, 96ngut ki MPRO Constable bad 23ngut ki WPC.
Nangta la pynbna shuh shuh sa 150ngut ki AB Constable, 600ngut ki State Battalion Constable & IRBN Constable, 20ngut ki Handyman Constable, 3ngut ki Rider Constable nalor kiwei kiwei pat.
Kiba kwah ban tyrwa ia ka kam UB Constable, ki dei ban long kiba 18 haduh 21 snem ka rta bad ki dei kiba la pyndep ia ka jingpule 10+2, katba ka AB Constable, la khot ia kiba la pyndep Class IX.
Ka tarik ba khadduh, ban thep ia kitei ki kam, ka dei ha ka 31tarik Naitung 2016, kaba dei ka Sngi U Blei.
Na ka jingpyntip, kaba la buh ha ka website jong katei ka tnat pulit, la pyni, ba la phah sha ka tnat pathai khubor jong ka sorkar Jylla, ba kan pynbna ia katei ka kam, ha kawei ka kotkhubor Khasi, Jaintia bad Garo.
Lah ban kynmaw ba dang shen, katei hi ka tnat pulit, ka la kren diaw mynsiem, ba kiba bun ki samla Garo, kim shym la tip satia ia ki kam, kiba lait, kiba don ha katei ka tnat pulit bad katei ka la pynlong ia ki pulit, ba kin pynlong ia ka jingjied kyrpang ia ki samla, kiba don ha ki nongkyndong sha Garo Hills, ba kin ioh ban tyrwa ialade sha ka kam pulit bad ka daw, ka long namar ba kim tip satia, ba ka don kaba kum katei ka kam kaba lait.
Ki don bun ki samla kiba don sha ki nongkyndong, kiba la kren bynniaw halor ka jing khapnap jong ka tnat pulit, ha kaba ai jingpynbna iar, ia katei katei ka jingthung kam, kaba kot da ki hajar ngut eiei, ha kaba la pynbna, tang ha kawei ar tylli ki kotkhubor bad kumjuh ruh, ha kaba la shu pynbna tang shisien pynmih.
La don bun kiba ujor, ba lada jia ba ka jingpynbna ka duna palat, kumta kin bun ki ban duh ia katei ka lad ban tyrwa ialade bad ka ban ailad pynban tang ia ki briew kiba nabar bad kiba kham shalak ban ioh phrung khlieh ha katei ka kam pulit jong ka Meghalaya.
Shillong, 08 Nailur:Ban kyntiew ia ka mynsiem iakop ban leh bha hapdeng ki skul, ka Meghalaya Board of School Education (MBoSE) ka la pyntreikam ia ka kyndon ba naduh ka samoi 2018, kan sa mait naphang ban nym ithuh shuh ia kino kino ki skul ki bym lah ban pass ia ka eksamin matrik ne Secondary School Leaving Certificate (SSLC).
Kane ka sienjam ba ka Board ka la shim ka long ban pynlong ia ki skul ba kin trei shitom ban pynthikna ba ka jingpass percentage kam dei ban duna ia kaba la buh lada ki dang kwah ban ioh ia ka jingithuh.
U Joint Director ka Board u Bah M Marbaniang haba iakren bad u nongthoh khubor, u la ong ba kane ka sien jam ba la shim ka long hadien ba ka Board ka la lap ba don bun ki skul ki bym shym la lah ban pynpass ia ki khynnah sha ka 50 percent haduh lai ne saw snem ruh katba ka tulop ki ioh kaba heh na ka sorkar.
“Ngi don kumba 566 tylli ki skul ba la pyniasoh (affiliated) bad ka MBoSE na ki kumba 2000 tam ha ka jylla bad na kine, ki don kumba 60 tylli kiba tlot bha ki bym lah ban kot sha ka 50 percent", la ong u Bah Marbaniang.
Katkum ka jingong u Bah Marbaniang, ka jingbuh kyndon ka Board ka long ban pynthikna ba ki skul ki dei ban trei shitom ban leh bha ban pynlah ban pynpass bha ia ki khynnah bad kane ka long shi bynta ban wanrah ia ka pule pule kaba bha ha ka jylla.
Shisien ba ki la shah pynduh noh ia ka jingithuh, kin sa kylla skul private noh bad bad ki adhoc grant na ka sorkar ruh ki lah ban nym ioh shuh, la ong u Bah Marbaniang.
“Kane ka kyndon kan treikam naduh ka samoi eksamin 2018", la bynrap u Joint Director ka Board bad bynrap, ‘lada ki lah ban leh bha biang, kam don jingeh ia ka Board ban ai ka jingithuh biang’.
Ha kawei ka liang, u President ka Khasi Jaintia Deficit School Teachers Association bad u chairman ka JACATAM u Bah ED Nongsiang u la ong ba ka seng ka pdiang bad iahap bha ia kane ka kyndon ba la wanrah ka MBoSE ban pynkiew ia ka pule puthi ha ka jylla.
“Ha ngi, ka biang bha kane ka jingleh ka MBoSE namar ba kito ki skul kim lah ban leh bha ym tang shisien hynrei la bun sien", la ong u Bah Nongsiang.
U la ong ba ka jingai daw ba kan ktah sha nongkyndong kam da shongnia than namar ba ki skul kiba la ioh jingithuh na ka Board kila ioh ia ka tulop kaba biang na ka sorkar bad ki nonghikai kim dei ban leh sting.
“Ki don ki skul ki bym pass bha hynrei ki ioh ki jingmyntoi baroh kumba ioh kiwei ruh bad kane kan pynkyndit ia ki ban lehbha", la ong u Bah Nongsiang.
Katkum ka jingong u President ka KJDSTA ka dei ka sienjam ban kyntiew ia ka pule puthi ha ka jylla namar ba bunsien ha nongkyndong ki nonghikai ki lah ban leh sting tang namar ba ioh tulop kaba biang na ka sorkar.
“Ka dei ka thong jong ngi ki nonghikai ban pynlong ia ka pule puthi kaba bha", u la ong.
Kumjuh u Publicity secretary ka KJDSTA u Babu Kular Khongjirem u la ong ba ka long kaba bha eh namar ba ka seng ka la dep ai jingmut ruh sha ka sorkar lyngba ka 5th Pay Commission ba ia kito ki skul bym pat ioh deficit lada ki leh bha, ka dei ban pynrung ha ka deficit“Ki skul ki dei ban don ka jingiakop khnang ban kyntiewia ka pule puthi", la ong u Babu Khongjirem.
Katkum ka jingtip,kiba bun ki skul ki bym kot ia kane ka percetage ki dei na rilum Garo bad katto katne ha Khasi Hills.
Lah ban kdew ba ka MBoSE ka bthah ïa baroh ki skul kiba pynïasnoh bad kiba la ïoh jingithuh na ka Board katkum Affiliation Chapter iv.
2i, ki dei ban pynneh ïa ka Average Pass Percentage kaba long 50% ha baroh ki eksamin ba la pynlong da ka Board.
Katkum u kyrwoh ba la phah da u Pravin Bakshi, Executive Chairman ka MBoSE, u la ong, Executive Chairman ka Meghalaya Board of School Education u la ong ha kine ki lai snem ba ladep katkum ka rekod jong ka eksamin SSLC bad HSSLC ka la pyni bun tylli ki skul kim shym la lah ban kot ïa kane ka kyndon ba la bthah da ka Board.
Ka Board, kaba la shimkhia bha halor kane, namarkata, ka la maham tyngeh ïa kum kine ki skul ba ki dei ban kot ïa kane ka pass percentage ha ki snem ban sa wan, hynrei lym kumta ka Board kan shim da ka rai kaba tyngeh katkum ka kyndon (Regulations) kaba lah ban poi wat haduh u pud ban pynduh noh ïa ka jingai jingithuh (de-affiliation) lada long kaba idonkam.
Shillong, 8 Nailur:Ki bos saw khmut, ki la sdang ban kamai kit briew na Nongstoin sha Shillong bad kit lynti ter ter namar.
Kitei ki bos saw (SPTS), ki la sdang ban kamai naduh ka 8 tarik mynta u bnai.
Ka bos kaba don ia u number ML01-7388 kan mih na Shillong ban leit sha Nongstoin man ka sngi ha ka por 8 baje mynstep bad ka jaka ieng ka dei na ka jaka ieng bos jong ka MUDA Iew Mawlong.
Kane ka juh ka bos kan sa mih biang na Nongstoin sha Shillong ha ka por 3 baje janmiet na ka jaka ieng kali kaba don hajan ka Skul Anderson, Nongstoin.
Kawei pat ka bos kaba don ia u number ML01-7374 kan mih na Nongstoin man ka sngi ha ka por 6.
45 baje mynstep na ka jaka ieng kali kaba don ha Nonbah, Nongstoin.
Kane ka juh ka bos kan leit phai biang sha Nongstoin na Shillong ha ka por 3 baje janmiet na ka jaka ieng kali stand Sohra Iew Mawlong bad kan sdang ieng ha kane ka jaka naduh ka por 1 baje nohphai sngi tad haduh ka por ban mih 3 baje janmiet.
Na ka bynta ka jingtip ba kham bniah lah ban phone ha kine ki number 9862510050/9863787717.
Shillong, 8nailar:Ka UDP Democratic Party State Youth Wing ka la ia kynduh ia u Executive Engineer jong ka Grater Shillong Water Supply ha ka 6 tarik mynta u bnai ha ophis treikam jong u bad ki la ai jingthoh ban ia kren halor ka jinglong ka um ba la sam sha manla ki ing briew ha sor Shillong kiba hap hapoh ka GSWS ki bym long satia ban dih khamtam ha ka por slap.
Ha katei ka jingiakyn-duh bad ki ophisar jong ka GSWS bad u Joint Secretary ka UDP Youth Wing la kular ha ki ba katei ka tnad kan shimkhia halor katei ka jingeh kham kloi.
Shillong, 10 Nailur:Ka Hima Khyrim kan sa ai jingthoh sha ka sorkar jylla, lyngba ka tnad kam jngohkai ba kan pyrkhat na ka bynta ban pynbna kum ka shuti ka jylla ne state holiday ia ka shad Pom Blang ka Hima Khyrim.
Mynta ka sngi, u Syiem ka Hima u Dr Balajied Sing Syiem u la pdiang ia ka kaiphod lum jingtip ba la leh da ki khynnah skul ka Smit Higher Secondary School ba la aiti da u chairman ka Grand Council of Chiefs of Meghalaya ba ialam u Bah John F Kharshiing ha ka jingialang kaba long ha Smit.
Kane ka kaiphod ka dei kaba la leh bad lum tang ha ka sngi shad Pom Blang naduh 10 baje mynstep haduh 7 baje janmiet ha ka 8 tarik Nohprah, da ki khynnah klas IX, X, XI bad XII lyngba ka jingphah ka Hima Khyrim, ban buh jingthoh ia ki briew kiba wan ban sakhi sha ka Shad Pomblang ka Hima Khyrim mynshem snem.
La iarap lang ruh da ki dkhot ki nongkitkam shnong, ki dkhot ka Grand Council of Chief of Meghalaya, ka Society for promotion of Indigenous Knowledge and Practices (SPIKAP) ha ki san tylli ki jaka ba la buh ban rung sha madan shad.
Wat la ka dei tang ka jingsdang, hynrei ka jingmut jongka, ka long ban ioh jingkhein ia ki briew kiba la wan nabar bad na kane ka ri ban sakhi ia kane ka shad pomblang.
Katkum ka jingkhein kyllum, ki don kumba 50 hajar ngut kiba la wan ban sakhi ha kane ka shad ha u snem ba la dep bad kiba la ioh ban rejister ia ki kyrteng ki don 3939 ngut kynthup na ki briew kiba wan nabar jylla bad na bar ri.
Na kine, 1470 ki dei ki khynnah skul, bad 100 ngut ki dei ki jaitbynriew bym dei riewlum.
Katkum ka ripot ki don 36 ngut ki briew ba wan nabar jylla ban sakhi ia kane ka shad bad ki don kumba 250 tylli kiba la wan ban iashim bynta ha ka shad.
Kane ka jingthmu ka jinglum jingtip ka long ban buh jingkynmaw ha kaba ka Hima kan sa leit ai pat sha ka sorkar jylla ba kan pynlong ne pynbna ia ka Shad Pomblang kum ka Shuti ka Jylla ym shuh tang ka shuti ki district.
U Bah John u la ong ba na ka ripot, ki don ki briew na ki 6 tylli ki district kiba wan ban sakhi ia kane ka shad kynthup na Garo Hills ruh bad ka rekod ka long ban kyrpad ia ka sorkar ba kan shim ba ka shad Pomblang ka dei ban pynbna noh kum ka shuti paidbah ha ka jylla, ym shuh tang ka shuti jong ki district.
U la ong ba ka sorkar jylla ka dei ban thoh sha ka sorkar India ba ka dei ban ai Visa noh wut wut ia ki briew nabar ri mar ia poi ha jaka kad liengsuin kiba kwah ban wan sha ka shad pomblang.
Ha kane ka sngi la iadonlang ruh ka Principal ka Smit Higher Secondary School, bad ki khynnah skul jong ka.
Shillong, 10 Nailur:Ka MLA na Williamnagar konstitwensi kaba dei ruh ka myntri sorkar ka Deborah C Marak ka la ong ba la jied MP ia u Conrad K Sangma da ka jingsngew synei ha kato ka por namar ba u dang shu iap u kpa jong u, u Purno A Sangma hynrei ka la ong ba mynta katei ka mynsiem sngew synei ka la kut noh.
“Ngi jied ia u MP da ka jingsngew synei, hynrei katei ka jingsngew synei mynta ka la kut" ong ka Deborah Marak ha ka jingialang jong katei ka seng ha Williamnagar.
Ka Deborah ka la ong ba haduh mynta ki paidbah ka ri Lum Garo kim pat iohi ia kiwei pat ki Party kiba khlaiñ ha ka rukom treikam lait noh na ka seng Congress.
Yn ym don jaka ia ka BJP ha ri Lum Garo, kam dei ka Party kaba pyrkhat ia ki rit paid kum ngi la ka long ha ka niam ne ha kiwei pat ki rukom, ngi la khlaiñ bor naduh ka por jong u Late Capt William Sangma haduh mynta ruh" ka la ong.
Ka Deborah ka la ong ba ka BJP ka dei ka paralok jong ka NPP, “Ka long kaba sniewbok ban iohi ba ka NPP ka dei ka paralok jong ka NPP bad ka hap ban shu peitkai ia ka jingshah lehbeiñ ki rit paid" ka la ong biang.
Ka Deborah ka la ong ruh ba ka seng BJP kan ialap elekshon shen ha ri Lum Garo bad ka lah ruh ban wanrah da u myntri rangbah duh ka Ri u Narendra Modi ban pynbiej ia u paidbah da kaba kynnoh ia ka seng Congress bun jait bad kin wan ruh ban kular da kaba kin ong ba kin phah da ki klur tyngka ban wanrah ia ki kam pynroi ha kane ka jylla, “Hynrei peit ia ki paidbah ka Assam ki lynniar mynta bad kim iohi ia kita ki jingkular elekshon ka BJP, ki ju kynmaw beit ia ka por myntri rangbah duh u Manmohan Singh" ong biang ka Deborah.
Ha ka sngi saitjaiñ ka East Garo Hills District Youth Congress ka la pynlong ia ka District Youth Convention ha Williamnagar bad ia katei ka jingialang la pyniaid da u Alphonse R Marak-Vice President, la donlang u Richard Marak, President, MPYC, u Sengbath Marak, President DCC, East Garo Hills, u Andriano Marak, President, West Garo Hills DYC bad kiwei pat.
Shillong, 10 Nailur:U Bah John F Kharshiing u la pynkhreh ban pan tiket na ka Congress na Nongkrem ha kane ka elekshon ban wan.
U Bah John uba la ialeh teng na UDP ha u snem 1998, u la rai ban iakhun mynta ha kane ka kynti na ka Congress.
Haba pynthikna ia kane, u Bah John, u la ong ba un sa aplai ia ka tiket na ka party ha kine ki sngi shwa ban kut ka 15 tarik mynta u bnai, ba la buh ban pynpoi ia baroh ki kyrtong ba kwah ban pynpoi ia ki aplikeshon jongki.
“Ngan pan tiket na ka party ha kane ka kynti bad ngan sa leit ban submit shwa ban kut ka 15 tarik kumba la buh por ka party", la ong u Bah John haba kren ha kane ka sngi Saitjain.
Katkum ka jingtip, ki don kiwei kiba thmu ban pan tiket na ka Congress na Nongkrem kynthup u Bah Lambor Malngiang uba la long MLA teng bad u Bah Lambor Nongrum.
Haba twad jingmut na ka liang u Bah John, u la ong ba u Bah Lambor Nongrum u lah ban nym iakhun bad ban shu kyrshan ia u kyrtong ba ai tiket ka party hynrei ia u Bah Lambor Malngiang ym lah ban tip.
Ha Nongkrem kat haduh mynta, kiba la paw kyrteng ban iakhun ki kynthup ia ki CEM barim ar ngut, u Bah Ardent M Basaiawmoit uba long u MLA ba mynta bad u Bah HS Shylla uba dei u MDC ba mynta.
Ka Jingiakhun na Nongkrem kan long kaba kham satar bha namar ba ki nongialeh baroh ki dei kiba satar ha ka jingiakawang uwei ia uwei pat.
Shillong, 10 Nailur:Ka Pynursla Block Congress Committee (PBCC) ba thymmai hapoh ka jingialam U bah Hanbor Khongtani, President jongka ryngkat bad kiwei de ki dkhot jong ka komiti, ki pynshai ba ka jing pynwai ia ka Committee barim, ka dei tang ia kito ki dkhot, kiba don ha ka Block, ym ia ki Primary Member lane ki Unit bad ka Youth Congress Committee.
Ka P.
B.
C.
C ba thymmai ka wad ka kyntu ia ki Primary Unit, Youth Wing, Women Wing (Mahila), jong ka Seng, ba kin don ha syndah jong ka P.
B.
C.
C ba thymmai khnang ba ka kam jong ka seng, kan long ka ba iaid beit shakhmat.
La kyrpad shuh shuh ia ki nongkyrshan jong ka seng, ba kin iai don ryngkat bad ka P.
B.
C.
C bathymmai khnang ban iohi ia ki jingkylla.
La ong ruh“Lada phi kwah ban ioh ia ka jingshai sngewbha ia kynduh ia u President ba thymmai ka P.
B.
C.
C lane phone ha une u number, 7641020702".
Jowai, 10 Nailur:Ka Rilum Jaintia ka don ha ka jingma ha kaba iadei bad ki jaka puta, namar kadei ka jaka ka hap hapoh ka British Territory katkum ka Notification 1982 la ong u bah PN Syiem, CEM ka KHADC haba kren ha ka jingialang kaba la long myn ha kane ka sngi Saitjain ha Tpep Pale Hall, Jowai.
Utei u nongialam ka PDF, u la ong ba hadien bala ioh laitluid ha u snem 1947, baroh ki jaka ka sorkar Bilat lane British Territory ki la shah pynduh noh bad hadien ka jingwan ka Sixth Scheduled la ai ia ka hok long trai sha ki paidbah.
“Hangne ha Ri Khasi Jaintia ki don ar jait ki khyndew kawei ka dei ka kaba ki ong 25 Khasi State bad kawei pat ka British Territory ne ki khyndew sorkar, hynrei kaba sngewsih pat ka long ba ngi ioh ia ka jingpynbna kaba wan na ka ophis jong u Deputy Commissioner East Khasi Hills District, kaba la pynmih haka 18 tarik Kyllalyngkot 1982 kaba ong ba ka KHADC kam lah shuh ban ai pata khyndew sha ki paidbah namar ka Elaka Saitsohpen ka hap haka British Territory ne ka jaka kaba la shim da ka sorkar Phareng na u Syiem Hima Sohra bad kane ka juh kan jia ha Jaintia Hills namar ka Jaintia Hills ka hap ha poh ka British Territory", la batai u bah Syiem.
Ula ong balei ki MLA na Jaiñtia ki sngap jar jar ia kane ka jingpynbna 1982 kaba buh ia ka jingma iaki paid ka ri Jaiñtia.
Ula dawa ba ka katei ka jingpynbna dei ban pynduh pyndam noh shi syndon khnang ba kan um long maw jynthuh iaki pateng ban wan.
Ha katei ka sngi u bah PN.
Syiem ula batai ruh iaka Six Schedule kaba ailad ia ka jaitbynriew lyngba ki District Council ba kin shna ia ki ain bapher bapher naduh ka ban pynneh pynsah ia ki riti ki dustur, la ha ka jinglong trai ia ka khyndew ka shyiap, ka Synshar ka Khaddar ne ha kiwei kiwei pat ki kam ki ban iada na ka jingktah jong ki ain ka Sorkar India ia ka jaitbynriew ba kyrpang jong ngi.
Shillong, 10 Nailur:Ka kynhun jong ki seng bapher jong ka thain shatei lam mihngi, ka dawa na ka sorkar India, ban pynkiew noh ia ka jingbun ki dkhot sha Lok Sabbha, na ka 2ngut sha ka 5ngut bad 35 sha ka 60ngut ha ka dong shatei lam mihngi.
Ka ANVC, ha ka jingkren jongka, ka pynsngew ia ka jingma, na ka jingtyllep jong ki khar Muslim sha Garo Hills, kaba long ka jingma kaba khraw ia ki briew jong katei ka thain.
Kitei ki mat jingiakren, ki long ha ka 6 bad 7tarik Nailur 2017, ha ka jingialang ba la pynbeit da ka North East Indiginous People’s Forum (NEIPF) ha Assam(Guwahati); ha kaba la shim bynta da ka FKJGP Central Body bad kiwei de ki seng, kiba kynthup ia ka ULFA, NSCN(IM), ANVC, DHD, ENPO bad kiwei de ki seng na kylleng ki dong shatei lam mihngi.
Ha kane ka jingialang ki mat ba kong san ki long beit ban iada ia ki jaitbynriew Rilum na ki daw ki ba lah ban wanrah jingeh bad jingma ia ka jinglong kyrpang jong ki.
Lah ioh ruh bun ki jingkren na ki babun ki briew ki ba wan na kiwei ki states kum na Tripura, Manipur, Arunachal bad Assam etc haka ba ki la bynniaw ia ka jingduh jait noh jong ki hala ki jong ki jaka bad ka jingshah thombor ki Trai Ri Trai Muluk da ki ain iakjakor(Draconian Laws) kiba ka sorkar India ka la pyntrei kam ha kine ki jaka kum ka AFSPA bad kiwei kiwei.
Ka seng FKJGP haba ai jingkren ha kane ka sngi ka la pynpaw ia ki juh ki jingeh ba ka ri ka mad kum ka jingtuid ki bar jylla bad ki jingeh kiba iadei bad u pud u sam.
Ka seng ka lah dawa ruh na ka Government of India(GOI) ba kan ai jingithuh kyrpang(Special Status) ia ki North East States bad ruh ban pynkiew noh ia ki seat MP na ka 35 seat sha ka 60 seat, ka ban kynthup ia ka Meghalaya na ka 2 seat sha ka 5 seat khnang ba ki jingeh jong ki jylla lammihngi kan kham ioh sur sawa ha Parliament.
Ha kane ka sngi lah pynmih ruh ia ka rai jong ka NEIPF haka ba ka jingwanrah haka juh ka lympung ia baroh ki Indigenous and Ethnic people sha ka juh ka lawei bad lah pynpaw ruh ha kane ka rai, ia ki jingma ba ki jaitbynriew riewlum ki mad khamtam na ka jingtuid ki bar Jylla, kaba lah ban pynduh jait syndon ia ki.
Na ka liang ki nongkren na ka Assam(ULFA) ki la dawa ia ka Land Transfer Act ha kane ka jingialang ba ka sorkar Assam ka dei ban pyntrei kam noh mardor ia kane ka act haka jylla Assam.
Na ka liang u nongkren ka NSCN(IM)u General VS Atem u la pynpaw ia ka jingbitar ia ka jingpyntreikam ia ki ain kiba triem, kum ka AFSPA lah bun bun snem ha kaba ki dkhot ki jong ka ki lah shah pyniap ha ka jingialeh ban iada ia ka ri Naga na ka jing bat bor jong ki shipai ia ki khynnah khyllung, longkmie bad kum juh ruh ia ka jingleh donbor ban iuh roit ia ki hok longtrai jong ki paid naga.
Na ka liang ka Tripura haba ai jingkren bad ryngkat ki jingjaw ummat na ka longkmie ka la iathuh ba ha jylla Tripura ki trai ri trai mluk ki don satang 19% ha jylla Tripura bad na ka liang ki nongkren Arunachal Pradesh ki lah pynrem jur ia ka sorkar ha kaba iadei ban shna ia ki project jong ki Mega dam namar ka lah shu knieh lyndet ia ki jaka ki khyndew jong ki trai ri trai mluk.
Ki nongkren jong ka ANVC ba mih khmat da u chairman, ki la pynpaw ia ka jingbitar ia ka jing shah tyllep jong ki trai ri trai mluk haki paid Bangladeshi Muslim kiba wan na Assam bad Bangladesh bad bun ki jaka ha ri lum Garo Hills lah jyllei daki barjylla, bad ka seng kan dang iakhun ia kine ki jingeh.
Ka Seng FKJGP ka pynbna ba kan pdiang sngewbha ia ka jingialang jong ka NEIPF ka ban long ha ka nong bah Shillong ha ka 20tarik Nailur 2017, ha kaba baroh ki nongialam jong ki seng kiba kynthup naka ULFA, NSCN(IM), ANVC, DHD, ANPO bad ryngkat kiwei ki jylla jong ka thain shatei lam mihngi, kin poi ha kane ka jingialang.
Nongstoiñ, 11 Nailur:Kawei ka taxi kamai kaba don ia u number ML06- 7484, ka la leit ban tynrah ia kawei ka Sumo kaba don ia u number ML06-6757, haduh ba ki bynta kiba sha khmat jong katei ka taxi kamai ka la pra lut phom, hynrei donbok ba ha katei ka jingjia, ym shym la don kano kano ka jingjia ba sngewsih hynrei baroh ki briew kiba don hapoh jong katei ka taksi kamai ki la mynsaw jur.
Katei ka jingjia ia takhuh kali kaba la i shyrkhei bha, ka la jia mynta ka janmiet ha kapor kumba 5 baje ei ei, ha kawei na ki jaka jong ka surok bah Nongstoiñ-Shillong kaba hap ruh ha mar pdeng jong ka shnong Mawlangkhar bad Ksehkohlong West Khasi Hills District bad la suba jur ruh ba u nongniah jong katei ka taxi kamai u la shong shit khawiang.
Kat kum ka jingiathuh jong ki paidbah kiba lap bad iohi ia katei ka jingjia, ki la ong ba katei ka taxi kamai kaba dang wan na ki thain Nongstoiñ da ka jingthmu ban kiew sha ki thain Umlieh mar iapoi ha katei ka jaka kaba long beit bha, ka la pynher stet bha da kaba ka la shim pass ruh ia kawei ka kali kaba iaid na khmat, hynrei namar ka jingpynher stet palat u nongniah jong katei ka taxi um shym la lah shuh ban tehlakam bad u la leit ban tynrah beit ia katei ka Sumo kaba dang wan na Shillong kaba dang iaid artad na ka liang la jong.
Ia kitei ki briew kiba shong hapoh jong katei ka taxi kamai kiba la mynsaw jur ruh na ka daw jong katei ka jingjia la pynkit noh ia ki baroh kynthup ia u nongniah sha Civil Hospital Nongstoiñ, na ka bynta ban ioh ia ka jingsumar kaba kyrkieh.
Shillong, 11 Nailur:La dawa ban pyn-dam noh ia ka Akhil Bha-ratiya Vidyarthi Parishad (ABVP), na Kiang Nangbah Govt College, namar ba ka ain jong ka kolej, kam shah ban don kino kino ki kynhun, lait noh ka Kiang Nangbah Govt College Students Union (KNGCSU), ong ka kyrwoh, ba la pynmih mynta ka sngi, da U bah Justice Paul Lyngdoh u ba long ruh kum u General Secretary barim jong ka Kiang Nangbah Govt College Students Union (KNGCSU).
Shillong, 11 Nailur:U President ka Meghalaya Pradesh Congress Committee (MPCC) u Bah DD Lapang, ula ong ba ka jingpynduh ia ki san tylli ki Block Congress, ka dei halor ka nongrim ba la ioh ia ki sakhi kiba biang ba ki nongialam ki thmu ban pyntlot ia ka party.
“Ka jingpyndam ia ki Block Congress ka dei namar ba ngi kwah ban pynkhlain ia ki unit baroh, ngim wad daw iano iano ruh.
Ka dei ka kam iing ka MPCC", la ong u Bah Lapang bad u la bynrap, “Ia kiwei ruh ngi leh kumta hi te, ym tang ia ka Pynursla, ki briew jongki hi ki wan ki ai ia ka report,ia ka Mairang, Mawkyrwat, Nartiang ruh ngi leh kumta baroh".
Hynniew tylli ki Block Congress kynthup ka Pynursla, Mairang, Mawthadraishan, Mawkyrwat, Mawshynrut, Umroi bad ka Nartiang la shah pyndam bad la bynshet pat da ki nongpeit.
Ka Pynursla, ka Mawkyrwat, Nartiang bad ka Umroi ki dei ki konstitwensi ba don ki MLA kynthup Bah Prestone Tynsong, Bah Rowel Lyngdoh, Sniawbhalang Dhar, bad u Bah Ngaitlang Dhar.
Haba kylli la kan ktah ne em ia ka party da ka jingpyndam noh ia ki Block Congress, khamtam ha ki jaka ba don ki MLA, u Bah Lapang ula ong, “Kan nym ktah ia ka party ha ka elekshon namar ba ngi mut ban pynbha te, kan ktah kumno haba ngi pynbha".
U la ong biamg, “Namar ba ki BCC kim treikam, ngi pynkylla noh ba kan treikam.
Ban ong ba kan ktah ia ka party ha ka elekshon, kam dei namar ba kata ka shong ha u paidbah bad sa peit ha ka elekshon lehse kan kham bha pynban namar ba ngi mut ia kaba bha te.
Ngim dei ki nongpeit khlur ban iathuh lypa ia kaei kaban mih.
Kiwei haba ym bit ia ka met lajong te ki ong kaba sniew".
Haba kylli ha kano ka rukom ba ka MPCC ka pyndam ia ki Block khlem kynjoh ktien eiei, u Bah Lapang ula ong, “Hato bym don disciplie ma ki (Pynursla Block Congress) ne ym don discipline ka MPCC ne, ki dei ban kylli shwa na ki, ym ba leh ma ngi ka MPCC hynrei dei ba wan ki briew jongki kiba la report sha ka MPCC bad katkum ka report jongki briew na ka Block, ngi leh kumta ban pynkhlain ia ka party.
Ngi peit ba kan kham khlain ban leh kumto".
Ula buh jingkylli ruh balei tang ki nongkitkam ka Pynursla Block Congress ki pyrshah haba kiwei kum ka Nartiang, ka Umroi, ka Mawkyrwat, Mairang, kim ong eiei.
Halor ka jingkylli la ka jingpynduh ia ki Block ka mut ba ka party kam shaniah shuh ia ki MLA, u Bah Lapang ula ong ba ka party Congress kam shym la khang ia ki MLA ba kin pan tiket, kiba kwah ki lah ban pan bad ka shong ha ka AICC ba kan shim ia ka rai ban ai tiket.
“Balei ngin leit bat jubor ia kiba kwah phet, balei ngin leit teh tyllai, ki long laitluid ban mih lada kim mon shuh.
Kiba kwah mih ki lah ban mih noh kam don jingkhang ia ka jingkwah jongki, ka Congress kam dei ka party kaba duna briew kaba duna nongialam", u la ong.
Haba kyntait ba ka jingpyndam ia ki Block kam dei satia kaba beh seng ia ki briew hynrei tang ka jingpynkhain ia ka party, u Bah Lapang u la ong, “Ka jingpyndam kam dei ba beh ia ki MLA ne ia ki Congress, kata ka dei kaba bakla ka jingmut, kiba kwah ban aplai ki lah ban pan tiket dang don ka por",.
Ha kawei ka liang, u la iathuh ba ki MLA ne kino kiba kwah ban pan tiket ka dang don ka por ba kin wan aplai bad ka jingai tiket kam dei ha ka MPCC hynrei kan shong ha ka AICC.
Ka tarik ba khadduh ban pynpoi ia ka phom kiba kwah ban pan tiket ka long ha ka 15 tarik mynta u bnai bad hadien kane, yn sa tip lut ia kiba pan tiket.
Shillong, 11 Nailur:Ka National Green Tribunal (NGT), ha ka 4tarik mynta u bnai, ka la shong bishar ban iakren, halor ka jing sumar khuid ia ka Wah Myntdu, ha kaba na ka liang jong u riewsaid, uba mihkhmat ia U Bah Sajay Laloo, ula pyni ia ka jingdkoh, kaba dei bad ka jing bym pynkhuid satia ia katei ka wah, kaba kongsan ha ka sor Jowai.
Ka Green Tribunal, ka pan jingshai na ka sorkar Jylla bad na ka Jowai Municipal Board, ha katei ka jingshong bishar, la ki la thaw ne em ia ki nala, na ka bynta ki nongshong shnong, ha shwa ba ka um kan tuid sha Wah Myntdu bad ka NGT, ka bthah ia ka sorkar Jylla, ba kan ioh jingmynjur noh kyrkieh na ki bor shnong lane na ka Jaintia District Council, na ka bynta ban shna ia ki jaka bret niut kiba biang ha ka nongbah Jowai bad ba kin pyntip ha kawei pat ka jingshong bishar, halor ki lad ki lynti ba ki la nang pynkhreh.
Ka Jowai Municipal Board, ka iathuh ha ka NGT, ba ka kam ban mynjur ka ka kam shna iing, ka shong ha ka bor jong ka Jaintia District Council bad kam dei satia ha ka sorkar Jylla bad halor katei la shim, ba ka jubab, ka dei kaba bakla, namar ba ka nongbah Jowai, ka hap ha ka jingpeit jong ka tnat pynroi sor, ka sorkar Jylla, lait noh ha ki saw tylli ki dong jong ka sor Jowai.
Ka jingbret jaboh pathar, ha Iawmusiang, kaba kynthup ia ki jaka ba la pyniaid da ka Seinraj Jowai, ka Jaintia District Council, ka Balang CNI bad ka Balang Presbtyrian, ki dei kiba la iakren ha khmat jong ka Tribunal bad kitei ki bor pyniaid kim shym la kitkhia ne kim salia ban shah shkor ia ka jingbthah ban buh ia ka jaka bret jaboh kaba biang bad katei ka pyni, ba kam don ka hukum kaba khlain ban teh lakam ia ki nong theh niut pathar.
Na ka liang jong ka Central Pollution Controll Board, ka iathuh ha ka NGT, ba ka la iakren ia kane ka kam bad ka Jowai Municipal Board, hynrei, ka jubab jongki, ka long ban lum niut, na kawei ka jaka bad ban bret shawei pat bad katei ka pyni, ba kim don ka jaka bret niut kaba biang kam don satia, hynrei ban shu lum nawei bad ba ki pynjaboh shawei pat.
Shillong, 11 Nailur:Ka jingkam kawei ka briew ha Facebook ba ka la iathiah tnga bad shibun ki shynrang, ka lah ban long ba dei kaba thok ne kaba shisha bad na ka liang ki pulit ki la pynlong ia ka jingtohkit halor kane.
Haba iakren bad u SP ka East Khasi Hills u Davis NR Marak u la ong ba mynta ka sngi ruh la ioh pdiang katto katne ki ejahar ha ka ophis pyrshah ia kane ka briew bad ki pulit ki dang don mynta ha ka kam ban tih bniah la ka dei kaba shisha ne em ka jingthoh ha Facebook.
“Ngi la ioh pdiang mynta ka sngi ruh ia ka ejahar na ki katto katne ki briew halor kane ka jingjia, bad ngin dang tohkit bad wad bniah ia kane namar ba ka lah ban dei kaba shu thok ne kaba shisha ruh, ym pat lah ban tip", la ong u SP.
U la ong ba bun ki account facebook mynta ki dei kiba shu thok khamtam haba ki kam ne pynbna ia kum kine ki jingthoh tang ban pynjah burom ia kiwei.
“Ngi hap ban wad ia ka jingshisha namar ba bun ki facebook account kiba shu thaw da ka kyrteng jongno jongno tang ban pynjah burom ia kiwei",la ong u Marak.
Katkum ka jingong u SP, ki pulit kiba dei peit ia kane, kin sa tohkit bniah ban wad ia ka jingshisha bad haduh mynta ym pat lah ban ong eiei.
Lah ban kdew ba katkum ka jingmih khubor ym ha u Rupang, kawei ka samla ka la pynsaphriang da ka jingkynthoh ha ka Facebook ba la ai kyrteng “Thad Madan" ka la shah mudui ejahar ha ka sngi saitjaiñ ha Laitumkhrah Police Station ha kito ki briew kiba ka la pynpaw kyrteng hadien ba ka la thad ia ki briew ba ka la kam ba ka la iathiah tnga.
Katkum ka jingkynthoh ha ka sla Facebook da kane ka samla, ka la kam ba ki don haduh 22 ngut ki khynnah skul, 65 ngut ki khynnah college, uwei u nonghikai, uwei u doctor, 3 ngut ki Minister ka jylla kiba ju iathiah tnga bad ka.
Kane ka samla ka la thad madan ruh ïa ka kyrteng jong ka Marvelene’s Inn kaba la pynïaid da u Khun jong Myntri ka tnat Kam Pohing ka Sorkar Jylla ba ka dei ka ktem ialeh ia ki kam awria.
Ka ejahar ba la ujor da ki nongmudui, ki la pynpaw ba ka jingkam jong kane ka samla ka dei bym shisha bad kaba la shu kynnoh khlem nongrim tang ban pynjah burom ia ki.
Mynta ka sngi, une u nongthoh, ula peit ia ka kyrteng jong ka Phiba Sharai, ha ka por mynstep, u dang lah ban iohi, hynrei, ha ka por janmiet, katei ka kyrteng, ka la jah noh bad ym lah shuh ban plie.
Guwahati, 12 Nailur:Ka Assam Don Bosco University, ka la pynlong ia ka convocation ba 6 jong ka hapoh kawei na ki campus, ka Azara campus, ha ka 9tarik Nailur 2017, ha kaba 724 ngut ki samla pule ki lah ioh pdiang ia ki degree ki jong ki.
Na kine don kumba 309 ngut ki samla ba lah ioh pdiang iaki degree lyngba ka Distance Education hapoh ka DBU-Global bad 208 ngut ki samla ba ioh pdiang ia ka degree B.
Tech; M.
Tech(41); MSW(54); MCA(20); MBA(34); MA Psychological counseling(9); MA-Human Rights(5); MA Mass communication(4); MA Education(7); M.
Sc Physics(13); Master in Life science(14); PhD(6).
Ka long ka sngi ba kyrpang na ka bynta ka jaitbynriew Khasi Jaintia ha kaba 3 ngut ki samla pule napoh Meghalaya ki ba pule hapoh kane ka skul bah, ki lah ioh khur ia ka takma ksiar (Gold medals) ha ka jingpule ka jong ki.
Kine ki lai ngut ki kynthup ia ka samla Regina Nongkynrih (MCA) napoh Azara campus; ka samla Valerie Dondor Nongkynrih (MSC psychological counseling) napoh Tapesia campus lem bad u samla Russel Pariat(MBA) napoh Kharguli campus.
Ia kine ki khusnam lah ai haduh 16 tylli sha ki samla pule ba wan ha ka kyrdan 1st class 1st (Gold Medalist).
U Lat ka jylla Assam, U Banwarilal Purohit u dei u kongsan ha kane ka sngi.
Ia kane ka convocation ba 6, lah plie pyrda da u chancellor ka ADBU, Fr.
V.
M.
Thomas jong ka Salesian provincial ka Guwahati circle.
U la ai khublei kyrpang ia ki samla pule kane ka skul bah ha shwa ba kin sdang noh iaka jingim ba thymmai ka jong ki.
U bynrap ruh ba wat lada ka dong shatei mihngi, ka dang sah dien ha kaba bun ki liang, hynrei ka don pat ia shibun ki liang ki ba ka kiew shakhmat bad u ong ruh ba ka por ka lah ih ban pyniar ia kane ka jaka ha ki liang ka jngohkai pythei(tourism).
U lah pynkut ruh da ka ba kyntu iaki samla pule ba kat sha ba ki phai haka jingim ka jong ki, ki dei ban ai kylla sha ka imlang sahlang bad kin long ki samla ki ba kloi ban iarap bad ban long ki VIP’s( V-Visionary, lane ki nong ii jngai; I-Inspirational, lane ki nuksa ba bha; bad P-Performing, lane ki nongialam ba trei hok iaka kam.
U Vice Chancellor, Dr(Fr.
) Stephen Mavely, u sdang da kaba pdiang burom ia u lat ka jylla lem bad ki samla pule bad kumjuh ia ki shah khot sngewbha.
U Fr.
Mavely ha kane ka jingialang u ai ia ka kaiphod treikam jong ka university ha baroh ki liang ki ba kynthup ia ka jingwad bniah, ka jingpule bad kiwei de ki kam ba bha ba ka university ka lah dep leh ha une u snem la lah leit.
U Fr.
Stephen, u pynkut da ka ba ong “Ba ia ka lawei ka jong phi, ka don ha kti jong phi…carpe diem"! Ka ba mut, pyndonkam bha ia ka sngi ka jong phi khlem da tyngkai.
Shillong, 12 Nailur:Ka jingkawang ktieh hapdeng ki dkhot ka longiing ka Congress Mawkyrwat ka la nangpaw ha kine ki sngi katba nang iaid ki sngi khamtam ba la pynduh ia ka Mawkyrwat Block Congress da ka MPCC.
U nongthoh khubor u la ioh ban iakren ia u MLA u Bah Rowel Lyngdoh bad u Bah Mansturdy Nongrem uba dei u President ka South West Khasi Hills District, kiba la pynpaw ia la kijong ki nia jongki.
“Nga sngew pher kein ia ka shu pynduh pyndam ia ka Mawkyrwat Block Congress khlem kano kano ka jingkynjoh ktien bad nga u MLA", la ong u Bah Rowel haba iakren mynta ka sngi.
U Bah Rowel uba dei uwei na ki nongialam rangbah ka party, u la ong biang, “Ki nongialam ki kwah ban pynpra ia ka party ha ka Mawkyrwat konstitwensi bad ngan sa peit la ngan pan tiket ne em",.
U la bteng biang, “Ngan iashong jingialang shwa bad ki nongialam bad ki nongkyrshan la ngan pan tiket ne em na ka party".
Katkum ka jingong u Bah Rowel, ki don ruh ki nongkyrshan ka Congress kiba la leit sha kiwei ki party hynrei na ka liang jogu, un sa shong jingialang lashai ne lashi sngi shwa ban shim ia ka rai ban pan tiket ne em.
Katba u Bah Mansturdy u la kam ba katkum ka khubor ba la iohlum, u Bah Rowel u la leit pynshai sha ki nongkyrshan jongu, ba un nym ialeh shuh ia ka elekshon na ka Congress.
“Nga shu ioh sngew ba u (Bah Rowel) u la leit batai sha ki paidbah ba un nym iakhun shuh ia ka elekshon", la ong u bah Nongrem.
U la ong ba haduh mynta ym pat lah ban ong eiei la u Bah Rowel un pan tiket ne em na ka party hynrei kumba ka long haduh mynta um pat shym la wan thied phom na ka party.
“Em, um pat pan tiket na ka party haduh mynta hynrei ngin sa peit ha kine ki sngi namar ba dang don ka por", u la ong u Bah Nongrem.
U la ong ruh ba haduh mynta ka party ka la ioh pdiang ia kawei ka aplikeshon na u Bah Carnes Sohshang na Mawkyrwat.
“Ngam shym ialeh ia ka elekshon MLA na Mawkyrwat, nga dei tang u nongpynshong shit, ngi la ioh pdiang tang kawei ka aplikeshon na u Bah Carnes Sohshang na Mawkyrwat", la ong u Bah Nongrem.
U la ong ruh kum u briew ka party, uno uno uba ai tiket ka party un kyrshan beit ia uta.
Shillong, 12 Nailur:Ka North Eastern Council (NEC) ka la buh kyndon ba kino kino ki kam ba ka la bei pisa sha ki sorkar jylla, lada kim lah ban pynbiang ia ka Utilization Certificate (UC) hapoh shi snem shiteng, yn sa sangeh ka jingbei pisa.
Haba kren sha kane ka sngi Hatmajai sha ki nongthoh khubor, u Secretary ka NEC u Ram Muivah u la ong ba ka NEC bunsien ka ju thoh shithi sha baroh ki sorkar jylla jong kane ka thain mihngi bad ka la khot iakren ruh halor ki kam ba ka la bei pisa bad kyntu ba ki dei ban pynbiang ia ka UC ha ka por kaba biang.
“Ngi la ju thoh shithi bunsien sha ki sorkar jylla jong kane ka dong mihngi bad ngi la ong iaki, ba ki dei ban pynbiang ia ka UC hapoh shisnem shiteng bad lada kim lah yn sa sangeh noh ban bei pisa", la ong u bah Muivah.
U la ong ba kino kino ki kam kiba ki sorkar jylla kim lah ban pynbiang ia ka UC hapoh san snem, ka NEC ka la weng noh beit na ka jingkyrshan pisa bad ym donkam ban iakren.
Hynrei ha kajuh ka por, u Secretary ka NEC u la ong ba la don ka jingpynjynsur khyndiat ia ki kam ba iadei bad ka jingshna ia ka surok bad ka bording namar ba don ki khep ba ki shem jingeh ban pyndep ha ka por kaba biang namar ka jingdon bun ki daw.
Ha kaba iadei bad ki surok ha Meghalaya, u Muivah u la ong watla ki suki ban treikam hynrei ka jingbha ka biang bad lait noh tang ha ki katto katne ki bynta ha Khasi Hills bad ha Garo Hills.
“Kito ki kam bym lah ban pynbiang UC, ka tnad Pla Tyngka ka ri, kan sangeh ban ai pisa", la ong u Secretary.
U la ong ba ia ka jingmoramot ia ki surok, la shem jingeh da ka sorkar jylla khamtam ha ka por mynshwa ha kaba la shu pan pisa na ki tnad ka sorkar pdeng bapher bapher hynrei mynta ka Niti Ayog ka la pynmih ia ka kyndon ba kano kano ka projek kaba mang, dei ban mang ruh 10 percent na ka bynta ban moramot ia ki surok.
Katkum ka jingong u Secretary ka NEC, kumba 65 hajar km ki surok la shna da ka jingbei pisa ka NEC haduh mynta ha baroh kawei ka dong mihngi.
U la iathuh ba ka NEC ka la pynkhreh ia ka Detail Project Report (DPR) na ka bynta lai snem kaban iahap bad ia kane la buh thong ban pyndep haduh 2020.
“Ngi la pynmang pisa T.
7500 klur ha ki lai snem kaba mut T.
2500 klur shi snem na ka bynta ki jylla ka thain bad ia kane dang ap ia ka jingmynjur na ka tnad pla tyngka ka sorkar India", u la ong.
U la iathuh ba ka la thaw ruh ia ka skhim North East Road Development Scheme ban shna surok ha kane ka thain bad la aiti ha ka IIT Guwahati ba kan long ka nongpeit bad bishar ia ki kam bad ka rukom pyntrei.
Ha kane ka skhim, la buh thong ban shna 50 tylli ki surok ha ka jingmang pisa kaban long T.
3500 klur bad kumba 15000 km yn shna ha ki lai snem ban wan.
Kine ki surok ki dei ban iasoh na kawei ka jylla sha kawei pat bad kumjuh ki surok kiba kham kongsan hapoh ki jylla ba la phah da ki sorkar jylla.
Ha kajuh ka por, u Secretary ka NEC u la sngew iahap ia ka jingong u Conrad K Sangma ba ka NEC kam dei ban long tang ka nongsam skhim hynrei ka dei ban long kum ka met ban saindur ia ki kam ban kyntiew ia ka thain baroh kawei.
“Ka dei ka jingai jingmut kaba biang jong u MP (Conrad K Sangma) ba ka NEC ka dei ban long kum ka nongsaindur ia ka thain ban long kum ka World Bank, ADB", u la ong.
Hynrei kawei ka jingeh ka long ba ka NEC ka donkam ia ki nongtrei kiba tbit bad ban ioh ia ki nongtrei kiba tbit, donkam ban siew kaba biang.
“Ka tulop jong ki nongtrei ka NEC kiba heh duh ka long tang T.
8 lak shi snem bad lada siew tang shi lak, kam long kaba suk ban ioh ia ki briew kiba tbit.
Ki nongtrei ba tbit ka ADB ki ioh kumba T.
80 lak shi snem", la ong u secretary ka NEC.
Ha kaba iadei bad ka jingshna ia ka kad liengsuin ha Umroi, u Muivah u la ong ba ia kane la peit da ka tnad Civil Aviation.
U la ong ba ka la don ka jingthmu ban pynlong ia ka Shillong kum ka kad liengsuin kaba pawnam bha kum ka Guwahati namar ba na ka rekod, ka jingdon jong ki nongwan sha kane ka jylla bad kiba pyndonkam da ka liengsuin ka la long kumba 8 lak ngut mynshem snem.
Shillong, 12 Nailur:U Bah Bipul R Ryntathiang, uwei na ki heh ha ka Congress Party jong ka jylla Meghalaya bad uba long ruh u kyrtong ba la iakhun teng ha ka MDC ilekshon 2014 na Umsning Constituency, u la rai ban iehnoh noh ia ka jinglong dkhot jong u na katei ka party.
U Bah Bipul u la ong ba um don kano kano ka daw ban pyrshah ia ka Congress hi baroh kawei, hynrei dei tang na ki daw shimet jong u hi ba u kwah ban iehnoh ia katei ka party naduh kane ka sngi bad ia ka shithi iehnoh kam u la phah ban pynpoi sha ka kti ki heh ka Congress ka jylla.
U Bah Bipul u la long teng u Secretary ka Meghalaya Pradesh Youth Congress Committee (MPYCC), u Working President ka District Congress Committee (DCC) ka Ri-Bhoi district, u President ka District Youth Congress Committee (DYCC) bad u kyrtong MDC 2014 na katei ka party.
Nalor ka jingbym don shuh u Bah Cleophas Ban Syiem kum uwei na ki heh ka Congress ha Ri-Bhoi district, sa une uwei pat u heh ka Congress mynta u la shim ia kane ka rai ban iehnoh ia ka jingiadei bad ka Congress ha Ri-Bhoi kaba lah ban pynktha janor ia ka Congress mynta ka kynti bad kan duh ruh ia ka jingshaniah na ki paidbah ha ka ilekshon ban sa long shen sa tang katto katne bnai sha ka Iingdorbar Thawaiñ jong ka jylla.
Shillong, 12 Nailur:Haduh mynta la ioh jingtip ba ka jingshim phom tiket Congress ki kyrtong kiba kwah ban ia khun ha ka elekshon MLA 2018 ka la iaid shaid shaid.
U bah Lambor skhem Kharpuri uba ju khot ieit kum u bah Khan u dei uwei na ki kyrtong uba la pan tiket na ka seng Congress na Mawkynrew konstitwensi.
Haba ia kren bad u Rupang u bah Khan u la ong ba haduh mynta u la ioh jingtip ba dei tang ma u marwei uba la pan tiket na Mawkynrew, hynrei u la ong ba ym lah ban tip pat namar ba ka tarik kam pat kut ioh dang don sa kiwei ruh ki ban pan tiket.
Lah ban kdew ba ha u 2013 ka la don ka jingiaknieh tiket Congress kaba jur ha Mawkynrew konstitwensi hapdeng u bah Drola Khongjoh bad u bah Banteidor Lyngdoh bad ha katei ka por ka Congress ka la ai tiket sha u bah Drola Khongjoh uba la shah rem ha katei ka elekshon, u bah Banteidor Lyngdoh (Paidang) u la mih noh na katei ka seng ban ia khun kum u kyrtong shimet.
Ha ka elekshon MDC pat ka la don ka jingiaknieh tiket hapdeng u bah Kansing Lynshiang bad u ba hBanteidor Lyngdoh bad ka seng Congress ka la ai tiket sha u bah Banteidor Lyngdoh (Paidang) bad u la jop ha katei ka elekshon hynrei hadien ba la jop u la phet noh na ka seng Congress bad mynta u la rung sha ka seng PDF.
Hadien ka jingmih noh jong u bah Paidang la sawa ha katei ka konstitwensi ba u bah Teibor Pathaw un ia khun na ka seng Congress hynrei kham hadien la ong ba u bah Pathaw u la kynriah noh na Mawkynrew sha Mawlai bad mynta la iathuh ba la lum la lang ia ka Congress kaba la pait la pra ha katei ka konstitwensi da u bah Khan.
Lah ruh ban kdew ba ka Congress ha Mawkynrew ka la don hapdeng ka kynrum kynram bad bun ki dkhot jong ka kiba ka sakma namar kitei ki jingjia, phet seng u MDC, u bah Kansing u la leit noh sha Mawsynram konstitwensi, ka jingphet seng u bah Drola Khongjoh.
Haba ia kren bad u bah Khan u la ong ba haduh mynta kumba ka paw ki dang don tang 4 ngut ki kyrtong na Mawkynrew kata u MLA ba mynta u bah Remington Pyngrope ka UDP, u MDC ba mynta u bah Banteidor Lyngdoh (Paidang) ka PDF, u bah Martle Mukhim ka HSPDP bad ma u (Lamborskhem Khar-puri).
Shillong, 12 Naiur:Wat la ka por ka dang sah lai sngi ban kut ban thied bad ban thep kyrteng ia ki briew kiba kwah ban pan tiket na ka Congress, hynrei haduh mynta u MLA ka Umroi bad kiwei ki MLA kiba la shah pynduh ia ka Block Congress kim pat shym la wan thied tiket satia haduh mynta.
Haba iakren bad u Secretary ka Ri-Bhoi District Congress u Bah Meralbon Syiem u la ong ba haduh mynta, u MLA ka Umroi u Bah Ngaitlang Dhar um pat shym la wan thied tiket na ka party hynrei ym pat lah ban tip ba un wan ne em namar ba ka por ka dang don.
“Ngim pat ioh jingtip ba u Bah Ngaitlang un wan thied tiket bad ym pat lah ban ong namar ba mynta ka dang don ka por", u la ong haba iakren mynta ka sngi.
La ioh jingtip ba ka MPCC ka la don ka jingthmu ban aiti tiket noh ha u Bah George Lyngdoh na Umroi bad katkum ka khubor, ula dep pan tiket ruh na ka party.
Katkum ka jingtip, ki MLA jong kito ki Block ba ki la shah pynduh ha ka MPCC, kim pat don satia kiba wan thied tiket ne shim phom na ka party kynthup ka Pynursla ba mihkhmat u Bah Prestone Tynsong, ka Nartiang jong u Bah Sniawbhalang Dhar, ka Mawkyrwat ba mihkhmat da u Bah Rowel Lyngdoh nalor ka Umroi u Bah Ngaitlang Dhar.
U Bah Syiem u la iathuh ba ka jingiapan tiket na Jirang ka jur bha namar ba la don haduh lai ngut kiba pa tiket kynthup u Bah Bathok Nongmali, Bah Witnes Syngkli bad ka Kong Sarita Laitphlang.
Kumjuh ruh na Mawhati ki don sa kiwei nalor u Bah Charles Margar bad ka party kan sa phah sha ka bor ba dei ban leh ia kaba dokam.
“Tang na Nongpoh bad na Umsning, kam don kano kano ka jingiaknieh tiket, namar ba la don lypa u Bah DD Lapang bad u Dr Celestine Lyngdoh", la ong u Bah Syiem.
Katkum ka khubor na ka MPCC, ka dang ap ia ka sngi kut ban pdiang ia ka aplieshon haduh ka 15 tarik ban tip mano napdeng ki MLA ka party ki bym pat tiket shuh bad kan sa tip ban wad da kiwei pat.
Shillong, 13 Nailur:Ha u Jylliew 2017, ka KHNAM State Youth Wing ka la leit kynduh ia ka myntri ka Infomation & Technology ryngkat ka dorkhas ban shimkhia bad tuklar ia ki tnat telecom ha ka ioh kam ioh jam, ka jingkyntiew ia ka ktien trai ri bad ki lad jingiada ia ki kynthei.
Ha ka jingia kynduh na ka liang ka ka myntri ka la ai ka jingkular ban shimkhia.
Na ka liang jong ka seng, ka la leit wad jingtip ia ka telecom company thymmai, ka Jio bad ki nongialam jong ka seng, ki la iakren ia u manager ka kompeni, U bah Andy Lyngdoh bad ula iathuh ba ka rukom ai shuti sha ki longkmie ha ka por armet ka shong na ka por shaka por, kaba lah ban long 16 taiew lah ban tam lah ban duna bad katei hi ka pynpaw shai kdar ba ki ain, kiba long ki jingmyntoi ia u paidbah ka sorkar ka khlem pyntrei kam bha namar katkum ka Maternity benefit (Amendment) Bill 2016 ba la mynjur da ka Lok Sabha, ki longkmie ki dei hok ban ioh ia ka shuti haduh 26 taiew haka por ba armet.
Ia ka jingkylli ba ka ophis jong ki, ka la don ne em ia ka komiti ban peit ia ka jingleh kynshlei ia ki kynthei lane ka Internal Complaints Committee, kaba dei ban don kat kum ka Sexual Harassment of women at workplace (prevention, prohibition and redressal) Act 2013; na ka liang jong une u nongpyniaid u la ong ba ka don, hynrei haba kylli ia ka kyrteng jong ki dkhot jong ka committee u la iathuh ba ki manager kiba dei ki shynrang ki dei ki dkhot jong kane ka committee bad kaba kham sngewphylla ka long baroh kine ki dkhot jong kane ka committee ki dei beit na ka jylla Assam.
Kat kum kane ka ain ka bynta kaba 4(1) ter ter, ka company ka dei ban don ka committee, bad ka khlieh duh jong kane ka committee kan dei ka kynthei.
Halor ka jingdawa jong ka seng ban pyndonkam noh da ka ktien khasi ha ka Interactive Voice Respond (IVR), une u nongpyniaid u la kular ba ha kine ki khyndiat bnai yn leh noh ia kane ka bynta.
Ka seng ka sngewdei ba kane ka long kaba donkam ban kyntiew ia ka ktien lajong, bad lada ym lah ban pynthikna ba ka ktien khasi kan rung wat tang ha ka IVR, kumno yn iakren ban pynrung ia ka haka khyrnit kaba phra jong ka riti synshar ka Ri India.
Ka seng ka la kylli ba balei ka kompeni, kam juh pynmih ha ki kot khubor ia ka lait kam lait jam, khamtam ha ki kotkhubor khasi, khnang ba ki samla trai ri kin ioh ban plie lad ia lade, kaba sngewlyngoh ka long ba une u nongpyniaid jong kane ka company u la ong ba ka policy jong ka kompeni, kam shah ban pynbna ia ki kam balait ha ki kot khubor, hynrei lada don ki kam balait la shu ia pyntip paralok beit.
U Bah Thomas Passah, President jong ka KHNAM, u ong shuh shuh ba katei ka pyni, ba kam don kano kano ka jingshim khia jong ka sorkar halor kine ki mat kiba ka seng ka la leit ban buh ha u Jylliew 2017.
Shillong, 13 Nailur:Ngi la thmu ban pyntreikam ban pyniaid kali da ka e-challan ban shain kuna ia kiba pynkhein ia ka ain niah kali.
U SP ka East Khasi Hills u Davies NR Marak u la ong ba kane ka jingthmu jong ki pulit ban pyndonkam da ka e-challan ka long ban pynthikna ba bunsien ki paidbah ki shah kynnoh ba ki pulit ki bamsap da kaba shu shain kuna ia ki kali.
“Ngi dang pan jingiarap na ki bank ha kaba yn pyndonkam da ka swiping card ban don jingiadei bad ka mobile", la ong u SP.
U la ong ba ia mynta kane ka kam ka dang don ha ka jingthmu bad ym pat lah ban ong lano ban pyntreikam namar ba dang ap ia ka khubor na ka bank ha kano ka dur ka lah ban shna ia kine ki swipe card bad hadien kane, yn sa shna ia ka software da ka National Informatic Centre (NIC).
“Lada shain kuna iano iano, kiba niah pynkhein ia ki tnad pyniaid kali, yn sa rekod online", u la ong.
Katkum ka jingong u SP hadien ba la lah ban pyntreikam ia kane, yn sa lah ban peit bad peitngor ia ka jingioh kuna na ki kali man ka sngi na ki 7 tylli ki tnad pyniaid kali ba don ha ka nongbah Shillong.
Shillong, 13 Nailur:Ki lad khubor ki la iathuh ba ka Meghalaya Pradesh Congress Committee (MPCC) ka la khot hajir ia ki MDC jong ka seng Congress ha JHADC mynta ka miet ha nongbah Shillong.
La iathuh ba katei ka hajir ka dei halor ka jingkwah ki MDC Congress ban pynhap noh ia u ma Thombor Shiwat na ka shuki CEM bad ha ka jaka jong u ban wanrah da u bah Arbor hima Darnei MDC ka Sutnga-Saipung uba bat ruh mynta ia ka kam Chairman ka JHADC.
Haduh ba thoh ia kane ka khubor ym pat shym la ioh jingtip ia ka rai jong katei ka jingiakynduh ki MDC Congress bad ki heh MPCC.
Hynrei ha shuwa ia kane ruh la iathuh ba ka la don ka jingkhot ka MPCC ia ki MDC Congress ban ia kren halor katei ka phang hynrei la ong ba kam poi shano shano ruh naba u ma Thombor u dang ioh ia ka jingbun paid na kiba bun ki MDC jong katei ka seng hynrei mynta la iathuh ba ka don ka jingkhih biang da kaba kynnoh ba u ma Thombor u ia sylla pohrieh ia ka seng Congress.
Ia katei ka jingkhot hajir ia ki MDC Congress la iathuh ba dei lyngba ka ripod ba u MLA ka Jowai u Dr.
R.
C Laloo sha ka MPCC lyngba ki jingujor u President ka Jowai Block Congress Committee.
La iathuh ba ka dawbah ba mih katei ka jingjia ka dei namarba ka la don ka jingkynnoh ba u Ma Thombor Shiwat u dei u briew jong u bah Sniawbhalang Dhar MLA ka Nartiang bad ha jowai konstitwensi pat la ong ba u ma Sniaw u la pynieng da u kynum lajong ha u 2018 ban ia khun pyrshah ia u R.
C Laloo bad hangtei ka la mih ka jingkynrum kynram hapdeng ka Congress Jowai bad u ma Sniaw bad katei ka ktah lang sha u Ma Thombor Shiwat.
La iathuh ruh ba shuwa ia kane ka la don ka jingiasylla ki MDC bym dei Congress ha JHADC ban pynhap noh ia ka seng Congress na ka bor synshar ha JHADC bad ban wanrah da kawei pat ka EC ba thymmai kaba ki la mir jingmut ban ialam hi da u ma Thombor Shiwat.
Shillong, 13 Nailur:Ka Meghalaya Upper Primary School Teachers Association (MUPTSA) State Level, ka ai ka jing pynshai ia baroh ki para Nonghikai MUPSTA ha ka jylla baroh kawei haka ba ia dei bad ka class XII 45% marks bad ka D.
EL.
Ed prokram, kaba long kat kum ka National council of Teachers Education (NCTE) Norm bad ka Right to Education (RTE) Act 2009.
Katei ka seng, ka pynshai, ba ki Nonghikai ba la thung ha shwa ka 3tarik Nailur 2001, kim don kam shuh ban dang ialeh ia ka D.
El.
Ed prokram, hynrei ki lah ruh ban ialeh lada ki dang sngew kwah bad ki nonghikai ba la thung hadien ka 3tarik Nailur 2001, kin hap ban ialeh beit ia ka D.
El.
Ed.
ha kaba ki dei ban pass ia ka klas XII ha ka 45% marks (ST/SC) bad 50% (General).
Ki Nonghikai ba la pyndep ia ka klas XII bad ki ba ioh duna ia ka 45% marks (ST/SC) bad 50% (General) ruh ki lah ban ialeh ha ka D.
El.
Ed prokram bad ha kajuh ka por ki dei ban ia leh biang ia ka klas Xii, ban ioh pat 45%(ST/SC) bad 50% (General), katba ki nonghikai ba la pyndep ia ka Graduation ne Master Degree ruh ki hap beit ban ialeh D.
EL.
Ed bad ki dei ban ioh pat 45%(ST/SC)bad 50% (General) ha ka klas Xii.
Lada kim ioh ia ka tei ka percentage marks, ma ki ruh ki hap ban ia leh biang Ia ka klass Xii ban ioh ia kitei ki marks kiba donkam.
Ki Nonghikai ba la pyndep ia ka jingleit pyntbit, kaba shi snem ne ar snem na Government Normal Training School (GNTS) Sohra /Tura bad na ki District Institute of Educational Training (DIET) ka jylla baroh kawei bad kum juh na kiwei kiwei pat ki Training Center /Institute, kim don kam shuh ban ia leh D.
El.
Ed bad lada kitei ki Nonghikai kim kot pat ia ka 45%(ST/SC) bad 50% (General) ha ka klas XII, ma ki ruh kin hap ban ia leh sa tang ia ka klas Xii ban kot ia kitei ki marks, kiba donkam.
Ki Nonghikai bala pyndep tang ia ka matriculate ne SSLC, kin ym lah satia ban ialeh D.
El.
Ed bad kam don satia kano kano ka jing pynbeit na ka bynta jong ki, katba ki Nonghikai ba la pyndep ia ka B.
Ed kim don kam shuh ban ia leh ne register D.
El.
Ed, hynrei ki hap ban ia leh pat ia ka special Training /Course (Bridge Course) ka ba tang hynriew bnai, ha ka Center/Institute ba la ithuh da da ka NCT,bad katei ka jingpule, kan sdang hadien ka 9tarik Risaw 2017.
Ki Nonghikai kin hap ban pynrung kyrteng, ha ka NIOS portal bad ka tarik ba khadduh, kan long ha ka 15tarik Nailur 2017 bad ka bai rung, ka longT.
4555na ka bynta ki (ST/SC)bad T.
6000 na ka bynta ki General bad ki nonghikai ki bym don ia kitei ki kyrdan kat kum ki kyndon jong ka NCTE Norm bad RTE Act 2009, kin shah pynduh kam noh hadien ka 31tarik Lber 2019.
Nongstoiñ, 13 Nailur:Mynta ka sngi, ha kapor kumba 4 baje ei ei mynstep, ka la don ka jingjia pluh iing kaba shyrkhei kaba la jia hapoh jong ka Iew Rambrai bad ha katei ka jingjia pluh iing haduh saw tylli ki Iing kiba don Rngi Lower Iew Rambrai, ki la ingkhong khait hadien ba ka ding, ka la ioh ban bam duh lut ia kitei ki iing bad ki jingdon jingem baroh.
Kat kum ka tyllong khubor ka iathuh ruh ba ha katei ka jingjia pluh iing, ym shym la don kano kano ka jingjia kaba sngewsih ne ka jingmynsaw jong ki mynsiem briew lait noh tang ka jingiing khong jong ki iing bad ki jingdon jingem ha kaba ka jingjulor la antad ba kala kot sha ki bun phew lak tyngka.
Shuh shuh ka tyllong khubor bala ioh ban lum ka ong ruh ba katei ka jingpluh jong kitei ki iing ka la sdang na kawei na ki kamra jong jong kitei ki iing kiba don mar syndah ha kaba ki nongsah ha katei ka kamra, kim shym la don namar ki la leit shnong naduh ka jan miet jong ka sngi ba ar ka taiew hynrei ym shym la tip ha kano ka rukom ka pynlong ba kan kem ding.
Kitei ki saw tylli ki Iing kiba la pluh bad ingkhong ki kynthup ia ka iing jong ka kong Jewistnorian Marbanniang ha kaba ka jingjulor kala kot sha ki 2 lakh 75 hajar, ka iing jong u Shripsing Wahlang ha kaba ka jingjulor kala kot sha ki 3 lak san phew san hajar kynthup ruh ia ki tiar iing tiar sem, ka iing jong u Lastar Lyngkhoi ia ka kaba la pyndon kam kum ka dukan shna jingshana (Furniture) ha kaba kajing julor kala kot sha ka 5 lak 70 hajar kynthup ia ki tiar ki tar bad ka iing jong u bah Maianlang Nongphud, ba la shong wai pat da ki ar ngut ki briew bad ka jingjulor kala kot sha ki 2 lakh 6 hajar tang ka iing katba ki tiar ki tar ki ba dei jong u nongsah wai u bah Dros Syiem ka jingjulor kala kot sha ka 48 hajar tyngka bad sa ka wei pat kumba 70 hajar kaba dei tang ki tiar iing tiar sem jong u bah Khainslep Lyngdoh u ba dei u nongsah wai ha kajuh katei ka iing.
Hadien katei ka jingjia la ong ba ki paidbah kila pyntip noh mar mar sha ki pulit pynlip ding ka Nongstoiñ (Nongstoiñ Fire Service) ha kaba mar mar ki pulit, ki la hiar sha katei ka jaka ha kaba ki la lah ban iarap lem na ka bynta ban tem noh ia ka jingklang jong ki thyllieh ding kaba la pyllait ruh ia ki ba bun ki wei pat ki iing kiba don ha katei ka jaka na ka jingma.
Shillong, 13 Nailur:U nongshna bad nongpynmih phlim Bollywood, u Karan Kashyap u la wan sha nongbah Shillong ban ring ia ka phlim jong u, kaba kyrteng ka Keh Do Na bad u kwah ba ia katei ka phlim, yn ak hi da ki briew na kane ka jylla bad ka jingring ia katei ka phlim jingieit ruh kan dei beit tang ha ka jylla Meghalaya bad khyndiat eh ha nongbah Mumbai.
Utei u nongring phlim un sdang ban wad aktor aktress na kane ka jylla da kaba pynlong da ka jingjied, ka ban sdang naduh ka 27 tarik u risaw bad ia ka jaka yn sa pyntip.
U Kashyap u la ong ba u aktor u ban lamkhmat ha katei ka phlim jong u, un dei na Mumbai katba ka actress pat kin wad na Meghalaya bad baroh ki nongak kin dei hi na Meghalaya.
U Kashyap u dei uba la pynmih ia ka phlim Six Hour With Terrorist, ka Zindegi Jalebi, ka Twister bad kumjuh ka phlim Duniya khatam ho rahi Hai.
U la ong ba ka jingkwah jong u ban ring ia ka phlim ha Meghalaya ka dei namar ba u kwah ban kyntiew ia ka put ka tem bad ka shad tynrai jong ki briew kane ka jylla.
U la ong ba u donkam 3 kynhun ki nongrwai nangne.
Na bynta ka Keh Do Na u Kashyap u la ia treilang ba u nongshna phlim na kane ka jylla u bah Kitbok Kharmalki uba la shna ia ka phlim Dak Bangla.
Shillong, 14 Nailur:“Kum u Myntri Rangbah nga tip ia kaei kaba jia bad nga tip ki leh ia kaei, kata ka dei ka jingkhlain ka party bad da kaba pynshong nongrim halor kane, ngi leh ia kaba donkam", la ong u Myntri Rangbah u Mukul Sang-ma haba kylli shaphang ki MLA ka Congress, kiba thmu ban phet noh.
U la ong ba ka seng, ka la tip bha ia kito ki MLA kiba la don ka jingmut sniew kumno ban pynsniew ia ka seng, da kaba phet sha kiwei pat ki seng.
U la ong ba ka jingthmu jongki ban leit sha kawei pat ka party ka long ban ioh bam ia ki lyngkha ba kham jyrngam hynrei ki dei ban sngewthuh ba ki paidbah kin hap ban bishar ia ki.
“Ki kwah ban leit sha ki lyngkha ba kham jyrngam ban pynjah sliang ia ka jingthngan jongki hynrei nga tip ki paidbah ki la ngiah ia kum kane ka jait jingleh jongki", la ong u Dr Mukul.
U Myntri rangbah u la ong ba ka seng, kam lah ban ailad ia kum kine ki briew kiba thmu ban pynsahkut ia ki kam pynroi da ka buit arsap jongki.
“Ka dei ka kamram ban peit ia ki briew kiba don ka jingmut sniew ban phet sha kiwei ki party.
Ha ka politik, ka ktien kaba nga ju ioh sngew barobor ha ka por ba nga dang long samla leit klas na ki politishian ka long ba ki politishian ki long kumba bujli sopti", la ong u Myntri Rangbah haba kren mynta ka sngi halor kumno u sngew ia ka jingthmu phet ki MLA ka party shwa ka elekshon.
Haba takrain ia kine ki MLA kum ki riew shim kabu ban pynthut ia ka roi ka par, u Dr Mukul u la ong ba kine ki MLA bujli sopti ki dei ki nongpynthut ia ka roi ka par ha ka jylla bad kane ka la paw ha ki snem ba la dep.
“Hynrei nga tip ba ki paidbah ki la ngiah ia kum kine ki briew namar ba ki paidbah mynta ki la stad bad shemphang", u la ong.
U la ong ba ka jingdon jong ki MLA ba kwah ba bujli sopti na kawei ka party sha kawei pat, ka la wanrah ia ka jingsynjor ha ka synshar khadar kumba la paw ha ki snem ba la leit noh hynrei myta kan nym lah shuh ban jia kum kane namar ba ka party Congress kam lah ban ailad ia kum kane ka jingleh.
“Kito ki briew kiba kwah bujli sopti bunsien ki la wanrah ia ka jingthut ha ka roi ka par jong ka jylla hynrei ka party kam lah ba ailad ia kum kane", u la ong.
Kane ka jingkren jong u Mukul ka thew ia ki MLA ka Congress kiba kwah ban phet noh sha kiwei ki seng.
Katkum ka khubor, u MLA ka Pynursla u Bah Prestone Tynsong, u MLA ka Nartiang u Bah Sniawbhalang Dhar, u MLA ka Mawkyrwat u Bah Rowel Lyngdoh bad u MLA ka Umroi u Bah Ngaitlang Dhar ki lah ban mih noh na ka Congress shwa ka elekshon.
Katkum ka jingtip, kine ki MLA kim shym la pan tiket satia na ka Congress haduh mynta watla ka dang sah sa tang shi sngi ka por.
Shillong, 14 Nailur:Ki Muslim kiba shong ba sah ha nongbah Shillong bad kiwei pat ki bynta jong ka jylla Meghalaya kin pynlong ia ka jingiaid paidbah lashai ka sngi naduh ka por 2 baje nohphai sngi na Mawbah ter ter shaduh sha IGP ha ka jaka sha ophis u Superitendent of Police, East Khasi Hills.
Katei ka jingiaid paidbah jong ki Muslim ka long ban pynrem bad ban pyrshah halor ka jingshah thombor ki Muslim ha Rohingyas Myanmar.
Haba ia kren bad u Rupang u nongialam ka Sengbhalang Islam, Shillong u bah Akhtar Shabong u la ong ba um pat ioh jingtip katno spah ne hajar ngut ki Muslim, ki ban poi sha katei ka jingialang.
U la ong ba la pyntip bad la kyrpad ia baroh ki Muslim ba kin ia mih ryntih lashai ka sngi ka 15 tarik u nailur hynrei u la ong ba ym pat ioh jingkheiñ katno ngut ki ban poi namar ba ka don ka Organising Committee kaba pyniaid ia katei ka kam bad u ruh u shu ioh jingtip ba la pyntip sha u da ka komiti.
Shillong, 14 Nailur:Ka Joint Action Committee South Lyngngam Border Area (JACSLBA), ka sngew lyngngoh tyngeh, ba U Bah Airmarshal Diengngan, uba don tang 11 sngi ha ka seng United Democratic Party (UDP), ba ula pynbna ba un iakhun ia ka elekshon MLA 2018,wat hadien ba ula shah kyntait ia ka tiket, ha ka seng UDP; hadien ba la tyrwa ia ka tiket sha U bah Pious Marwein, ba un iakhun na ka Ranikor Constituency.
Na ka liang jong ka komiti, ka kren shai, ba kan kyrshan ha kane ka kynti ia U Bah Marwei, uba dei u kandidet jong ka seng UDP, ong ka kyrwoh na U bah WG Dkhar bad U bah C Nongbri Secretery ka JAC South Lyngngam Border Area, kumba ki la ia rai ha ka jingialang paidbah kaba la long ha ka 26tarik Nailar 2017.
Shillong, 14 Nailur:U Myntri Rangbah ka jylla u Dr Mukul Sangma u la ong ba ki seng sain pyrthei ki dei ban kiar na kaba pynlong kam sain hima sima ia ka kam iakajia pud bad ka Assam namar ba katba nang ialeh politik, kan nang pynjynjar pynban ia ki paidbah ba sah ha ki thain khappud.
Haba kren sha ki nongthoh khubor mynta ka sngi, u Dr Mukul u la ong,“Kam don ka daw ban ialeh ne pynlong kam sain hima sima ia ka kam khappud bad ka Assam.
Lada ngi pynlong kum ka kam politik, ka jingjynjar kaba kham jur kan long ia ki paidbah bapli ba sah ha khappud bad ka Assam".
U la ong ba ka jingkynnoh ka Assam ba kyntur pud ka Meghalaya ka long ka bym iahap bad kumjuh ruh ban iakynnoh mar kylliang, kan nym poi shano shano ruh hynrei ka donkam ban iakren iasyllok ban poi sha ka lynti ka jingiabeit mar kylliang.
“Kum kata ka jingkynnoh bad ka jingpyni nia mar kylliang kan nym bha ha ka thai mihngi.
Ngi la bat ia ka kular ba ia kane ka kam iaknieh jaka khappud, kaba bha tam ka long ban iakren ha miej markhmat namar ba ngi la iohi ia ka jingjynjar ba ki paidbah ba sah ha khappud katno ki shem jynjar", la ong u Myntri Rangbah.
U la ong ba na ka liang ka sorkar Meghalaya ka la dep rai ban rah ia kane ka kam sha ka sorkar pdeng ban iapynbeit hynrei na ka liang ka Assam ka la kyntait bad kam pdiang.
“Ngi la dep iakren bunsien bad ka Assam naduh ka kyrdan u Myntri Rangbah haduh ka kyrdan jong u Chief Secretary bad ka dei ka bynta jong ka Assam ban pyni ia ka jinglong rangbah bad ka jingkut jingmut ban iapynbeit ia kane ka kam", u la ong.
U la ong ba ka sorkar Meghalaya ka la dep phah ia ki dulir jingpynshisha ia ki jaka ba ka kam hynrei na ka liang ka Assam ka la pan por shi pan por haduh mynta.
“Ngi la dep pynbit pynbiang ia ki sakhi satar ban pynshisha ia ki jaka ba ngi kam hynrei ki (Assam) ki pan por bad ki pan por biang ba ki dang donkam ban pynbeit ia kane ka kam", la ong u Dr Mukul.
U la ong ba kaba kongsan ka long ba ki ar tylli ki jylla, kata ka Assam bad ka Meghalaya ki dei ban iakren markhmat ban iapynbeit ia kane ka kam kaba sahteng slem bah haduh mynta mynne.
Nongpoh, 14 Nailur:Da kaba pyrshah halor ka jingpynduh kynsan ia ka Umroi Block Congress Committee, ki nongialam ba ha khmat ka Umroi Assembly Youth Congress, hapoh ka jingialam u samla P.
P Rynghang kum u President lem bad kiwei ki nongialam mynta ka sngi ki la pyndkut noh ialade na ka jinglong kum ki dkhot ka seng Congress, da kaba mih noh ialade na ban long kum ki nongialam bad ki dkhot hapoh ka Umroi Assembly Youth Congress.
Haba pyntip sha ki nongthohkhubor, u President ka Umroi Assembly Youth Congress, u samla P.
P Rynghang, u la ong ba ka daw hi kaba la pynlong ia ki samla ban mih noh na ka jinglong kum ki nongialam bad dkhot ka seng Congress, ka dei halor ka nongrim ba ki pyrshah jur halor ka rukom treikam ka Ri Bhoi District Congress Committee.
U la ong ruh ba kum ka Youth Congress, ki la trei shitom ha kane ka Ilekshon kaba la dep bad ha kajuh ruh ka por ki la lah ban pynjop don burom ia u Ma Ngaitlang Dhar, ha kaba ka seng, ka la nangkhlain nangkhlain katba nangmih ki sngi bad khamtam eh haba iadei bad kka jingpynkhreh ha kane ka Ilekshon 2018, hynrei tang namar ka jinglehdonbor ka Ri Bhoi District Congress Committee ban pynduh jubor ia ka Umroi Block Congress Committee ha ka jingialam u Ma Ngaitlang Dhar, MLA ka Umroi kum u President, kan ktah shikatdei eh ia ka seng, ha ka jingpynkhreh ha kane ka Ilekshon 2018.
Ka jingpynduh noh ia ka Umroi Block Congress Committee, ka dei kawei na ka daw bah ba kum ki nongialam ka Youth ki pyrshah bad ki la shim ruh ka rai ban iehnoh kam noh na ka kam nongialam ka Youth Congress kaba dei halor ka nongrim ba ka Party Congress ka la shu leh donbor bad khlem da sngaplang ia ka sur jong ki nongialam ka party, la ong u P.
P Rynghang.
Kumta ia mynta kum ki nongialam ka Youth Congress, kim don bynta ei ei shuh ha ka party Congress bad ia ka rai kaba kin pyniasoh noh sha kiwei pat ki party kin sa shim rai kham hadien, u la bynrap.
Nongpoh, 15 Nailur:San sngi hadien ba la phriang ki Dur bad Video ha ki Whatapps bad facebook halor ka jingshah pyniap uwei u Bsein iong, ha Ri Bhoi bad haba buddien halor katei ka jingshah pyniap utei u bsien, ki briew ka tnat Wildlife Nongpoh Range, mynta ki la ban pynthikna ia ka jaka kaba utei u Bsein Cobra u la shah pyniap ha ki briew bad kata ka dei ha ka shnong Pahammardoloi, Nongkhrah, Ri Bhoi District.
Kum ban shu pynkynmaw hangne, ha kine ki sngi ba la leit ki Dur bad Video kiba la pyni ia ka jingshah pyniap utei u Bsein Cobra, ki la saphriang stet bha bad ha kaba nyngkong ka la don ruh ka jingsuba ba katei ka jingpyniap ka la jia ha ka shnong Pahamrioh, namar ka jingiai buddien ki briew ka tnat Wildlife ka Nongpoh Range, kat haduh ba kin da lap ia ka jaka kaba ki briew ki la pyniap ia utei u bsein.
Haba iakren bad u Bah P.
Dunai, Range Forest Officer, Nongpoh wildlife Range, u la ong ba ki briew ka tnat Wildlife Nongpoh Range, tang mar iohi halor katei ka jingshah pyniap utei u bsein kim shem la shongkli kti, tad haduh ba kin da lap syndon ia ka jaka kaba la pyniap ia utei u bsein Cobra.
Kumta hadien ba ki la lah ban pynthikna ia katei ka shnong, ki briew ka tnat Wildlife ki la pynlong da ka jingpynshai sha ki paidbah ha katei ka shnong ba kim dei ban pyniap bein ia kino ki mrad kynja ba-im, hynrei lada ki lap ia kino kino ki mrad bad khamtam ia ki bsein ki dei ban pyntip mar mar sha ki briew ka tnat Wildlife, khnang ba kin ioh ban leh ia kaba donkam, ha kajuh ruh ka por u la ong ba ki Bsein kum u sein iong kim ju puh madei, khamtam ia ki briew bad ym ju kham bna koit ba ki sein iong, kin puh briew.
Shillong, 14 Nailur:U MP ka Congress na Shillong u Bah Vincent H Pala u la ong ba ka jingthmu jong ki katto katne ngut ki MLA ban mih noh na ka party lehse namar ba ki iohi ba ka party kan nym wan shuh ha ka bor ha ka elekshon ban wan hynrei ym lah ban tip ba ka jingmut dur jongki, ka lah ban nym urlong.
Haba kren mynta ka sngi, u Bah Pala u la ong ba ka jingkynrum kynram ha ka seng, kam dei kaba thymmai hynrei mynta ka kham jur namar ba ki MLA ba kham rim ki la mih na ka seng, kum jong u Bah Prestone Tynsong, u Bah Sniawbalang Dhar, wat u Bah Ngaitlang Dhar bad u Bah Rowel Lyngdoh.
“Ka kynrum kynram ka dei ka bynta ka politik bad man ka por ka ju don hynrei mynta ka kham jur namar ba ka BJP ka don ha ka bor ha Delhi.
Ki mih ym ba isih Congress hynrei ki mutdur ba ka BJP kaba don ha ka bor ha Delhi kan sa don ha ka bor ha kane ka jylla ruh", la ong u Bah Pala.
U la ong ba kine ki MLA ka party ki sngew ba ban leh politik khlem ka bor kim lah ban leh eiei bad na kata ka daw ki sa mih noh bad ym lah ban pynrem iano iano hynrei ka shong ka jingstad jongki.
“Hynrei ki don kiba lah ban shong khlem ka bor, ki don ki bym lah", la ong u Bah Pala.
U la ong ruh ba ka jingpyndam ia ki 7 tylli ki Block Congress ka dei ka jingstad bad ka jingshemphang jong u President ka MPCC u Bah DD Lapang uba la don ha ka sain pyrthei palat ia ka sanphew snem.
“Ban iada ia ka jingthmu ban pynsniew dur ia ka party bad kum ka pary kam lah ban shu sngap ban shu peit ia kaei kaba ki thmu ban pynsniew namar ba u Bah Lapang uba la shemphang la sanphew snem tam, kaei kaei kaba u leh u la tip bad da thew", la ong u Bah Pala bad bynrap, “ka dei ka bynta jong ka jingtreikam jongki (MPCC), kam dei eiei kaba bakla".
U Bah Pala ula kam ruh ba u la don ka jingtip ba kin sa mih bad u la iakren ruh ia u Bah Lapang halor kane ka bynta ba dei ban leh eiei ym ban ap haduh ban kin da mih ioh kan nang sniew shuh shuh.
“Nga ruh nga la tip hi ba kin sa mih bad nga la kren ruh ia u Bah Lapang bad ban ia kaba ap haduh ba kin da mih, ka bha ba leh noh mynta namar ba maki ruh ki pyrkhat hi, namar ba lada nga smat, kiwei ki lah ban kham smat", u la ong.
U la kyntait ba ka dei ka bor jong ka BJP ban pynpait ia ka BJP hynrei u la og ba ka dei ka jingpyrkhat jongki ba kin don ha ka Congress kan nym wan shuh ha ka bor.
“Kam dei ka bor BJP hynrei ka dei ka jingpyrkhat ba ka Congress kam nym wan ha ka bor bad ngam tharai ka jingmut jongki kan urlong ne em", u la ong.
Haba twad jingmut la ka Congress kan wan biang ne em ha ka bor ha ka elekshon ban wan, u Bah Pala u la ong ba ka por ka dang kloi than ban kren ia kane namar ba wat tang ia ki kyrtong ruh ka party kam pynbna satia.
Shillong, 15 Nailur:Ka iing bishar Supreme Court ka ri ka la kynriah sngi biang ban bishar ia ka mukotduma MBBS jong ki 10 ngut ki samla na kane ka jylla kiba shah kyntait pdiang admishon ha jaka pule doktor ha Assam.
Hynne ka sngi, ki kmie ki kpa kine ki samla bad ki heh ka tnad ka koit ka khiah ki la iakynduh halor kane bad katkum ka jingtip, kin hap ban ap beit ia ka rai na ka iing bishar ba hakhlieh ruh ka ri.
Ha ka jingshisha, ka Supreme Court ka la buh sngi ban shim bishar ha ka 11 tarik hynrei ka la rah sha ka 15 tarik hynrei mynta ka la rah biang sha ka 18 tarik mynta u bnai.
Halor kawei ka liang, halor ka khubor ba u myntri ka tnad ka koit ka khiah un iakynduh ia kine ki samla ha ka 17 tarik mynta u bnai, hynrei katkum ka jingiakren bad kine ki samla pule kiba la lynga bad sngew pisa mynsiem, ki la ong ba kim shym la ioh jingtip eiei ia kata bad la shu iohi ha ki lad pathai khubor.
Ka sorkar Meghalaya ka leit ujor sha ka Supreme Court hadien ba kine ki 10 ngut ki samla ki la shah kyntait ha ki jaka pule doktor ha Assam ha kane ka taiew ba la dep, da kaba kynnoh ba ka Assam ka la pynkhein ia ka jingiateh.
Shillong, 15 Nailur:Hadien ba la ioh jingtip na ki paidbah nongiew ba ki don ki bynta jong ka ïewduh kiba la kylla long kum ki ktem ba shyrkhei ha ka ia die bad ia dih drok, mynta ka nohphai sngi ki pulit jong ka Hima Mylliem hapoh ka jingialam u OC jong ki, u bah S.
Nongkhlaw ki la leit ban khynra ha kitei ki jaka bad ki la lap ba ki don da ki phew ngut ki samla kiba ia lum khrui hynrei tang mar ia poi ki pulit ki la phet krad noh na katei ka jaka.
Ki pulit Syiem ki la ioh bat tang uwei na ki nongdih drok bad u dei u samla uba dang 20 snem karta bad la set ia u hapoh phatok Syiem ha iewduh hynrei kham sa shiphang la pyllait noh namarba utei u samla u la kular ba un kylla ba mut noh bad un noh ia katei ka kam.
Ka jaka ba kitei ki nongdih drok bad ki nongkhaïi drok ki pynkylla ka dei ha kawei ka lynti kaba don ha ki thaiñ Standjeep.
Ki nongshongiew kiba don ha katei ka jaka ki la iathuh ba manla ka sngi da ki phew ngut ki samla shynrang ki ju ia lum naduh ka por 8 baje mynstep ha katei ka jaka bad kitei ki briew ki dei ki durkhmat thymmai suda ha katei ka jaka bad ki ju ia dih ia ki jingdoh ba kynsha bad dei namar kane ka la pynsuba ia ki nongiew ba ki lah ban dei ki nongdih drok, kumta ki la pyntip sha ki pulit bad marsien wad ki pulit kitei ki samla ki la phet krad noh.
U nongthohkhubor u la ioh ban ia kren bad utei u samla uba la shah kem ha ki pulit Syiem bad ia ka kyrteng jong u la buhrieh noh.
Utei u samla u dei uba shong ba sah ha Mawprem.
U la iathuh ba u la ngop ha ka kam dih drok la 3 snem mynta bad u la shah kem teng ruh ha ki pulit shisien.
U la ong ba u la ngop ha katei ka kam bad ki paralok.
U la iathuh ba kitei ki samla kiba don ha katei ka jaka kaba u la shah kem ki don ki nongdie bad ki don ruh ki nongdih drok.
Katkum ka jingiathuh jong u-u la ong ba u ju thied drok T.
200 tyngka shi song bad katei ka dei beit tang shisien dih, hynrei ha ka shisngi ka donkam ia u ban dih haduh 3 song bad shisngi u pynlut pisa T.
600 tyngka ha ka bai drok.
U la iathuh ba baroh ka pisa kaba u ioh bai bylla ka lut tang ha ka bai thied drok katba ka bam pat u shu bam ei na ïngkmie.
Haba ym don jingbylla ruh u ong ba u shut uh na la ing hynrei um pat ju mlien pat ban tuh na ki briew.
Haba la kylli u lah ne-em ban ieh ia katei ka jingkyrni dih drok jong u-utei u samla u la ong ba tang shu ym ioh drok ka met ka shu khih bad um nang ioh thiah ioh dem, um rung bam rung dih shuh.
La buhrieh noh ia ka kyrteng utei u samla naba u la ong ba un kylla kaba mut noh bad un ym mlien shuh.
U la iathuh ba ka kmie jong u ruh ka tip ba u dih drok hynrei ym don lynti ia ka ban leh kumno kumno ruh watla ka la pyrshang ban shim da ki dawai ban pynjah kwah drok ia u.
Haba ia kren bad u bah S.
Nongkhlaw u OC pulit Syiem u la maham tyngeh ia kiba kum kitei ki samla lada jia ba kin lap nangne shakhmat, ia kaba mynta u la ong ba la shu beh krad tangba kin ym leh ha ïewduh hynrei lada dang lap biang nangne shakhmat yn pynshitom da kaba tyngeh bad yn aiti sha ki bor ka aiñ.
Shillong, 15 Nailur:Mynta ka sngi ka 15 tarik u nailur ka dei ka sngi ba ka Congress, ha kane ka jylla ka la pynkut noh ia ka jingdie phom sha ki kyrtong kiba kwah tiket na katei ka seng.
Katkum ka jingtip ba la ioh lum na ka MPCC la iathuh ba ki la don palat spah tylli ki phom kiba la die.
La iathuh ba ka duna bha ka jingiaknieh Congress mynta ka elekshon ha ri Lum Khasi-Jaintia hynrei ka jingiaknieh ka jur bha ha ri Lum Garo.
Katkum ka jingioh jingtip la ong ba ha ri Lum Khasi-Jaintia ki don tang katto katne tylli ki konstitwensi kiba don 2 ngut ki nongpan tiket hynrei lait nangta jan baroh ki konstitwensi kiba pan tang da uwei u briew.
Lah ban kdew ba katei ka Congress ka la buh por 15 sngi ban die phom kata naduh ka 31 tarik u nailar haduh ka 15 tarik u nailur, la iathuh ba ka bai phom ka long T.
20 hajar tyngka bad haba kheiñ ia ka palat spah tylli ka phom ba la die la antad ba ka jingmih pisa ka Congress na ka bai phom ka la kot sha ka T.
20 lak tam.
Katkum ka jingiathuh ki nongialam Congress ki la ong ba la ai por ia ki kyrtong ba kin pynpoi ia ki phom jong ki sha ki Block hapoh ka 4 tarik u risaw hynrei kham hadien la pynjlan noh sha ka 31 tarik u risaw.
La pyrshang ban wad jingtip na ki nongialam ka MPCC ia ka kyrteng ki kyrtong kiba la thied phom na kylleng ki konstitwensi hynrei haduh mynta ki nongialam ka MPCC kim pat kwah ban thad madan namar dang hap ban iaid sha ki nongialam ba hakhmat jong ki.
Hynrei katkum ka jingiathuh ki tyllong khubor la ong ba ha East Khasi Hills ki konstitwensi ba don ka jingiaknieh tiket ki long ka Mawkynrew bad ka 19th Shillong South.
Ha Mawkynrew ka don ka jingiaknieh tiket hapdeng u bah Lam Kharpuri (bah Khan) bad u Dr.
Lynshiang, ha Laban pat ka don ka jingiaknieh tiket hapdeng u bah Moon (uba la weng kyrteng noh ialade ha ka elekshon MDC shiteng samoi) bad u President ka Youth Congress 19th Shillong South.
Ha Nongthymmaila thied phom tang da u bah Charles Pyngrope, ha Nongkrem u bah John F Kharshiing, ha Laitumkhrah ka kong Ampareen Lyngdoh(MLA), ha Pynthor u bah A.
L Hek(MLA), ha Shillong West u bah Mohendro Rapsang, ha Mylliem u bah Ronnie V Lyngdoh (MLA), ha Mawlai u bah Process T Sawkmie (MDC), ha North Shillong kong Roshan Warjri (MLA), ha Mawphlang u bah Kennedy Khyriem (MLA), ha Sohiong u bah HDR Lyngdoh (MLA) ha Sohra u bah Donevan Kharwanlang (MDC), ha Shella u bah Bantyngshaiñ Rynga, ha Pynursla u bah Shining Khongthohrem, hynrei u President ka Congress ha Pynursla pat u bah Hanbor Khongtani u la ong ba la thied phom da ka Block Congress ym uno uno u kyrtong.
Ia ka Mawsynram bad ka Mawryngkneng ka Congress ka dang pynsangeh shuwa bad katkum ka jingtip ba la ioh lum la ong ba ka daw ba la pynsangeh ka dei namarba ha Mawryngkneng yn sa ia khun da u khun jongu bah Charles Pyngrope u bah David Nongrum (MLA jong katei ka konstitwensi) bad ym pat long ia u ban rung seng.
Ha Mawsynram pat la ong ba la pynsangeh na ka daw ba u H.
M Shangpliang u ban ia khun na katei ka seng um pat shongthait na ka kam sorkar.
Ha South West Khasi Hills kiba la thied phom ki long na Ranikor konstitwensi u Martin M Dango (MLA) bad na Mawkyrwat konstitwensi u bah Carnes Sohshang.
Ha West Khasi Hills , Mairang la thied phom tang ka Dr.
Eureka Lyngdoh, ha Rambrai u Kimfa Sydney Marbaniang (MDC), ha Mawshynrut bad Mawthadraishan ym pat ioh kyrteng.
Ha Ri-Bhoi pat na Nongpoh u ba D.
D Lapang, na Umsning u Dr.
Celestine Lyngdoh, ha Umroi u bah George Lyngdoh, ha Mawhati u bah Charles Marngar, ha Jirang ym pat ioh kyrteng.
Na ri Lum Jaintia, na Sutnga-Saipung konstitwensi uba la thied phom tang u bah Shitlang Pale, na Nartiang u bah Jopthiaw Lyngdoh, na Jowai R.
C Laloo, na Raliang konstitwensi u ma Comingone Ymbon, na Mookaiaw, Khliehriat, Amlarem ym pat ioh jingtip satia.
Haduh mynta ym pat ioh jingtip satia ia ki kyrtong kiba thied phom na ri Lum Garo hynrei la iathuh ba ki MLA ba mynta baroh jong ka seng Congress ki la thied phom lut.
Ym pat shym la ioh jingtip ru la u Dr.
Mukul Sangma myntri rangbah u thied phom tang na Ampati ne na Songsak konstitwensi ruh.
Ha katei ka jingthied phom Congress ki kyrtong la ioh jingtip ba ki MLA ba mynta ka Congress kim shym la thied phom satia kata u bah Prestone Tynsong na Pynursla, u bah Rowell Lyngdoh na Mawkyrwat, u bah Sniawbhalang Dhar na Nartiang, u bah Ngaitlang Dhar na Umroi bad u bah Pynshngaiñ N Syiem na Mawsynram.
Shillong, 20 Nailur:Ka BJP kala kynnoh ba kane ka sorkar MUA-II kaba ialam da ka Congress ha kane ka jylla ka la dap sa tang ki kam bamsap bampong haduh niuhmat jongka bad ka la dei ka por ia ki paidbah ban kyntait mardor ha kane ka elekshon ban wan.
U President ka BJP Meghalaya u Bah Shibun Lyngdoh haba kren sha ki nongthoh khubor ha ka jingwan iasnohkti lang ha ka jingialang pyrshah bamsap ba pynlong da ka BJYM mynta ka sngi, ha phyllaw ka Additional Secretariat, u la ong ba ka jingpynlong ia ka jingialang da ki samla ka long ban pyrshah ia ki kam bamsap.
“Ngi kwah ba ka sorkar ka dei ban long ka sorkar jong u paidbah, ban ai ia ka jingmyntoi ia ki paidbah", la ong u bah Shibun bad bynrap, ba “ki kam bamsap ha ka tnad pule puthi, ka tnad bording, ka tnad ka koit ka khiah, la shlei da ki kam bamsap da kane ka sorkar bym lah shuh ban niew tang".
U Bah Shibun u la ong ka jingkam jong u Myntri Rangbah ka jylla u Dr Mukul Sangma ba ka roi ka par ka don ha ka jylla, u dei ban pynshai ia ki paidbah kiba kum kiei kita ki jingroi.
“Ngi kwah ban tip kiei kita ki kam pynroi, ki paidbah ki kwah ban tip", la ong u Bah Shibun.
ha kawei ka liang, u President ka BJYM Meghalaya, u Bah Egenstar Kurkalang, ka long ba ka jingpynlong ia ka jingialang ka long ban pynpaw ia ka jingpyrshah jur ia ka jingkynrei palat ki kam bamsap, bad ka jingsynshar donbor da u Mukul Sangma ha ka jylla haduh ba u la kheiñ niut ia ki paidbah bad ia ki ophisar bad ki myntri sorkar jongu hi.
“U la shu hukum ia ki myntri sorkar, ia ki ophisar ban leh katba u sngew bit ma u.
Ki samla kiba wad kam wad jam kim don lad, kiba duk ki shah noin bad la knieh ia ka hok jongka", la ong u Bah Egenstar.
U la ong ba ki kam bamsap kane ka sorkar ka la paw tyngkrein ha kaba ia ka bai thang ding la pynkiew man u bnai, kaba la ktah ia u paidbah hynrei kam leh eiei ban weng ia ka jingkyrduh ding ha ka jylla kaba don kyrhai ka spah mariang ban pyndap.
Ka BJYM ka la dawa naka sorkar ban sangeh ka jingpynkiew bai thang ding kaba long kum ka jing iuhroit iaki paidbah baduk,kumjuh ruh ban pynthikna ban sangeh ka jingpynlip ding.
La dawa ruh iaka sorkar ban wanrah iaka education policy bad ban pynkhlian iaka jingtreikam haka tnad pule puthi,ka sorkar jylla kadei ban pynbiang noh ia kaba donkan ban pyllait lut noh iaka Scholarship ba sahteng shaki Samla pule ka jylla.
bad ban pynkhlian iaka pule puthi haki thain nongkyndong.
Kumjuh ruh ka BJYM kala dawa ia u Myntri Rangbah Dr.
Mukul Sangma bad ka kynhun jong u ba ki LA pynlehrian iaka jylla bala dap da ki kam bamsap suda,ka BJYM kan ym shong kli kti ka khot ia ki paidbah ka jylla ban rat diengkhong iaki kam bamsap bad jingsynshar shiliang ka sorkar MUA-II.
“Ka pule puthi ka la hiar shaba palat, da ki hajar ngut ki samla kim ioh admishon ha Jowai, Nongstoin, Shillong, ha Tura bad ha kiwei ki jaka", u la ong.
U President ka BJYM u la ong ba wat tang ban tei ia ka iing dorbar ruh kim leh eiei haduh mynta palat da ki phew snem.
U la kynnoh ba namar ba ka sorkar kam shym la shim khia, ia ka bamsap sialieh ruh ka dang sah haduh mynta bad ka baibam jong ki samla pule ruh ka sahteng naduh 2014.
“Ngim lah shah shuh ia ki bamsap kane ka sorkar bad ki kam thombor ia ki samla, ia ki nongkhaii, ia ki nongrep, bad ia kiba duk bad kumjuh ia ki nongkhaii", u la ong.
U la ong ba ka jylla kam donkam shuh ia ki nongialam bamsap bampong hynrei ka donkam ban ioh ki nongsynshar kiba khuid, kiba peit ia ki paidbah bad u Dr Mukul u la dei ban hiar shuki noh naduh mynta ka sngi bad ban ailad ban synshar kiwei pat ban synshar.
Shillong, 20 Nailur:Ka Joint Action Committee (JAC) kynthup ka Seng Samla Saitsohpen, ka Synjuk Ki Kynthei Saitsohpen, Ki Paid Nongshongshnong jong ka Ilaka Saitsohpen ka la pyrshah ia ka jingpan license ka Jiva Resort ban buh pata kyiad ha Saitsohpen, Sohra bad ia kane, la pynsngew ha ka jingialang sngap paidbah kaba long ha kane ka sngi Hatmajai ha katei ka shnong.
Ha kane ka jingsngap paidbah la donlang ryngkat jong ki Nongialam Shnong kaba la khot da u Inspector ka Excise bad Inquiry Officer, Sohra Civil Sub-Division halor ka jingpan License ban buh pata kyiad (bar) ha Jiva Resort.
La pyniaid ia kane ka jingialang da u Inspector ka Excise da ka jingiadonlang ryngkat jong u trai jong ka Jiva Resort ban pynsngew paidbah ia ka jingthmu halor ka jingplie ia ka pata kyiadha katei Ka Resort kumjuh ruh ban kyrpad ia ki paidbah ban ailad ia kane ka Resort ban plie ia kane ka pata.
La ailad ia ki paidbah ban pynpaw ia la ki jingsngew jong ki halor katei ka bynta.
La ioh ia ka jingkren na ki Nongialam Shnong, ki nongialam jong Ka Seng Samla bad Seng Longkmie, kiba la pynpaw ia ka jingpyrshah ban plie ia kane ka pata halor ka nongrim ba ka ktah palat ia ka jingsngew jong ki paid nongshong shnong kiba la trei shitom na ka bynta ban pynduh ia ka kyiad ha ki por ba mynshuwa bad ki da pynpaw ba dei na ka daw jong ka kyiad ba kum ka Shnong ki la mad ia ki jingeh kiba bun kum ka huri hura hapoh shnong pohthaw, ka jingiapait iing pait sem, ka jingjot jong ki khun samla, wat haduh u pud ba ki nongialam bad ki paidbah kin shah set along tang na ka daw ban pynduh ia ka kyiad.
Nalor kitei ki mat, ka jingai laisen ia katei ka pata kan pynshlur ruh ia kiwei pat ki briew ki ban pan ia kijuh ki License ha ki Restaurant, Homestay, Inn kumjuh ruh ia ki dukan die kyiad ia kiba kum ka Shnong ka khang bad mana pyrshah ba kim dei ban don.
Ka Shnong bad ka sur u paidbah kumba ki la pyrshah ha ka sien kaba nyngkong, ka rai kaba khatduh ruh ka long beit ‘Em’ ba ka pata kan don ha Jiva Resort.
La ong ka kyrwoh na u Bah Pyndapbor Pyngrope u President Ka Seng Samla Saitsohpen,Sohra.
Shillong, 17 Nailur:U Secretary ka HSPDP Mawkyrwat u bah D.
Snaitang u la ong ba ka Party HSPDP na Mawkyrwat ka la shim ia ka rai ban ym kyrshan ia u kyrtong jong katei ka seng u bah Renikton Lyngdoh Tongkhar bad u la kynnoh ba ka jingai tiket ka HSPDP ia u bah Renik ka dei tang ka jingleh donbor khlem ka jingmynjur jong ka Area Unit.
U bah Snaitang u la ong ba u bah Renik um pat dei satia u dkhot jong ka HSPDP bad um pat long dkhot hapoh ka Primary Unit watla ki nongialam katei ka seng ki la bthah ia u bad ia ki briew jong u ban pyndap phom ruh.
Shuh shuh utei u Secretary jong ka HSPDP Mawkyrwat, u la ong ba u bah Nolipstar Lyngdoh um dei satia u President jong ka HSPDP Mawkyrwat kumba u la kam, hynrei u President u dei u bah M.
G Marweiñ, bad ia ka kyrteng jong ki nongkitkam katei ka seng ka la ong ba ka la dep phah ruh sha u President rangbah jong ka Party.
Shillong, 20 Nailur:Ka Civil Society of Women Organisation (CSWO) bad ka Thma u Rangli (TUR), hapoh ka jingialam ka Kong Agnes Kharshiing bad ka Kong Angela Rngad, ki la dawa ba ka sorkar kam dei satia ban shu ai jem da ka Voluntary Retirement Scheme (VRS) ia u Bah Hima Shangpliang uba dei u ophisar sorkar (IAS shu sieh) hynrei ka dei ban pynshitom ia u da kaba sospen bad pynduh ia baroh ki jingmyntoi ba u dei ban ioh kum u shakri sorkar hadien ba la shem ba u la pynkheiñ ia ka ain lyngba ka jingtohkit.
Ha ka dorkhas ba la phah sha u Chief Secretary ka jylla mynta ka sngi, kine ki nongialam jong kine ki seng, ki la ong ba dei ban pynlong ia ka jingtohkit kaba laitluid bad bniah halor ki kam beaiñ ba u la leh ban pyndonkam bakla ia ka pisa u paidbah lyngba ka jingsam skhim sha ki paidbah ka thaiñ Mawsynram tang na ka bynta ka jingthmu jongu ban iakhun elekshon ha u 2018.
“U dei ban shah sospen katba u dang don ha ka jingtohkit katkum ka jingujor bad ban shim jingtohkit na kiba ujor pyrshah ia u bad na ki briew ka thaiñ Mawsynram", la ong kine ki ar tylli ki seng bad ki la bynrap, “lada shem ba u la leh bakla, dei ban pynduh lut khait ia baroh ki jingmyntoi kiba u dei ban ioh kum u shakri sorkar",.
Ki la kynnoh ba u Bah Shangpliang uba bat ia ki tnad bapher bapher ka sorkar jylla, u la pyndonkam bakla ia ka kyrdan jongu da kaba pyrshang ban pynkiew skong ialade da ki skhim sorkar na ka bynta ban iakhun ia ka elekshon na Mawsynram konstitwensi.
“Kaba sngew lyngngoh ka long ba ka sorkar kam shym la pynlong ia ka jingtohkit kaba dei halor kane ka kam namar ba kam shym la pynlong jingtohkit na ki briew ba ujor pyrshah ia u bad kumjuh na ki paidbah ka thaiñ Mawsynram hynrei ka shu pan jubab na u", la ong ka CSWO bad ka TUR.
Kila kam ruh ba ka jingpan VRS jongu, ha kine ki sngi ba la dep, ka paw shai ba u la don shisha ka jingmut ban iakhun ia ka elekshon kumba u la ju sam skhim sha ki paidbah ka thaiñ Mawsynram da kaba pyndonkam bakla ia ka bor kum u ophisar sorkar.
“Ia kine ki jingleh jongu ban pyndonkam bakla ia ka bor kum u skari sorkar, la dep paw ruh ha ki lad pathai khubor bunsien", la ong kine ki ar tylli ki seng.
Ha ka dorkhas sha u Chief Secretary, ki la suh lang ruh ia ki dur bad ki khubor ba la ju pynmih ha kaba u Bah Shangpliang u ju don bynta ban long kum u kongsan ha ki jingialang ha ki shnong ha thaiñ Mawsynram.
Lah ban kdew ba u Bah Shangpliang u la shah ujor halor ka jingleit kren jongu ha kawei ka jingialang ka Congress ha kawei ka shnong ha thaiñ Mawsynram haduh ba ka sorkar ka la pan jubab na u halor kane.
Shillong, 20 Nailur:“Ngi la ioh jingtip ba don ki shnong hapoh ka Bri U Hynniewtrep, kiba la tait shnong ia la ki nongshong shnong, ki Balang la weng Balang ia la ki dkhot tang namar ba kim treh Aadhaar.
Ki don ruh ki ophis sorkar kiba la byrngem ot bai bam tymmen (pension), ot tulop bad kumta ter ter ia kino kino ki bym treh Aadhaar.
Ki don ruh ki bor sorkar kiba la pynmih hukum hana ba dei ba baroh man uwei-pa-kawei ba ki dei ban don bank account noh namar ba yn iaid noh da ka digital/ cashless transaction ha ka jaka ka pisa kot, ka pisa nar.
Bad na ka bynta kane, dei ban don Aadhaar" ong ka kyrwoh ba la pyllait mynta ka sngi, da U Pastor PBM Basaiawmoit jong ka Meghalaya Peoples Committee on Aadhar.
“Ngi pynkynmaw ba ka RAI ba shiteng por (interim order) ba la ai ha ka Kashari ba ha khlieh duh naduh u Nailur, 2013 ka dang ieng bad dang iai pynkynmaw na ka por sha ka por ba u aadhaar u long da ka mon sngewbha shimet ym da kaba pynbor (voluntary and not mandatory) bad ka rai kut halor ka kam Aadhaar, yn sa ai ha u Naiwieng mynta ka snem.
Kumba ka long mynta, ki don palat 10 tylli ki dorkhast pyrshah ia ka jingpyntrei kam ia u Aadhaar, kynthup ia ka dorkhast pyrshah ia ka Aadhaar Act, 2016.
Bad ia kine baroh, yn shim lang bad ai rai ha kajuh hi ka por, kata, ha u Naiwieng, 2017" ong shuh ka kyrwoh.
Ha ka 24 tarik u Nailar, 2017, ka ben ba 9 ngut ki nongbishar jong ka Kashari ba ha khlieh duh, ka la ai ia ka rai ba shai, ba jrong (haduh 547 sla) ba ka Hok long marwei, ka Hok ba jar jar, ka Hok long kyrpang (Right to Privacy) ka dei ka Hok ba kat kum ka Riti Synshar ka Ri India (fundamental right) ia kaba la don ha ka Artkl 21 jong ka Riti Synshar kaba kren halor ka Hok ban Im bad ka hok jinglong laitluid ba shimet (Right to Life and personal liberty).
Kane ka jingshim bishar ka mih namar ki dorkhast pyrshah Aadhaar namar la jan baroh ki kdew ba u Aadhaar u ktah ia ka hok long kyrpang.
Bad kane ka RAI ka pyniap ia ki Rai ba la shim ha ka snem 1954 bad snem 1961 da ka Bench ba 8 bad ka Bench ba 6 ngut ki nongbishar jong ka Kashari ba ha khleih duh.
Ka daw bah daw san jong ka jingkyntait ia u Aadhaar ka dei namar la pyntrei kam ia ka jingring dur (ym dei shon dur) ia ki artylli ki pyllew khmat bad ia 10 tylli ki shympriah kti jong uwei-uwei, kawei-kawei ia kaba la tip ha ka ktien phareng ba ka dei ka biometric data collection.
Ka iapher bak-ly-bak na ka EPIC, credit card, SMART card bad kiwei namar kine ki shim tang ia kata ka demographic data katba ia u Aadhaar (ba wan na ka ktien Sanskrit bad ba mut ‘nongrim’ lane ‘base’ ha ka ktien phareng) donkam lang baroh ar, kata, demographic bad biometric (jingthew jong ka jingim: bio – jingim; metre – jingthew).
Katei ka komiti, ka pyntip paidbah, ba kito kiba kwah ban lait noh na kino kino ki jaid jingpynshitom namar bym treh Aadhaar ba la leh da kano kano ka bor, kin sngewbha ai jingtip lyngba ka jingthoh lyngkot lane ka email sha U Rgh.
Auguster Jyrwa, Rev.
P.
B.
Syngkli, 9612164669, Rev.
K Pyrtuh, Rev.
