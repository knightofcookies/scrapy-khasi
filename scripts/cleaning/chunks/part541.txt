Halor katei ka byngta ki Khlieh Nongsynshar ha ka jingiakynduh bad ki nongthohkhubor mynta ka sngi ki la pynpaw ka jingkyndit namarba wat u President ka Ri India ruh u ithuh ia ki, hynrei u CEM ka KHADC pat u ong ba um ithuh.
U bah John F Kharshiing, Chairman ka Dorbar ki Khlieh Nongsynshar u la ong ba la jan na manla ki President ka Rib a kynthup naduh u APJ Abdul Kalam, ka Pratibha Patil bad kumjuh ruh u Pranab Mukherjee ki ju phah ia ka shithi ai khublei sha katei ka Dorbar, kaba pynpaw ba ki ithuh ia ki.
U bah John u la ong ba lada U la ong ruh ba ban kham tip kham bha kan kham bha ia u bah Ardent ban kylli na ki ophisar ka KHADC hato la ki sorkar barim hapoh KHADC ki ju ithuh, thung bad ki ju khot ne-em ia u ha ki kam bapher bapher.
Ha kaba ia dei pat bad ka jingbyrngem u bah Ardent uba la ong ba un sa wad jingtip kino kita ki Hima kiba donkti bad katei ka Dorbar ki Khlieh Nongsynshar , bad yn pynshitom ia ki katkum ka ain, u bah John u la ong ba ki dei ki jingbyrngem ki bym don jingmut hynrei ki dei pynban tang ia ki jingpynduh bad ka jingiuh roit ia ka hok longbriew.
U Chairman ki Khlieh Nongsynshar u la kyntu ia baroh ki Khlieh Nongsynshar shnong, Raid bad Hima ba kim dei ban tieng da lei lei ruh ia kitei ki jingbyrngem, “Wat tieng da lei lei ruh ia kitei ki jingbyrngem" kyntu u bah John sha ki Khlieh Nongsynshar.
Ha kaba ia dei pat bad ka jingkynnoh ba ka Dorbar ka dei ka jaka rieh tngen u bah john F Kharshiing uba dei ruh u Vice President ka MPCC, u bah John u la ong vba ki dei tang ki jingkynnoh khlem nongrim , naba ha katei ka Dorbar ym ju ia kren Politik, hynrei la ju ia kren beit tang ia ki kam hapoh ki hima Sima, kumno ban pynneh pynsah ia ki riti ki dustur.
Shillong:  Ka 6 Shnong Wah Lukha Association  ryngkat ka Dorbar Shnong Umkiang, Ka Dorbar Shnong Pyrtakuna, Ka KSU Jaintia Hills District unit bad ka United Hynniewtrep Movement (UHM) hynnin ka sngi, ka la leit ia kynduh ia u Deputy Commissioner (DC)  East Jaintia Hills District Shri FM Dopth, halor ka jingphah khot jong U DC halor ka jingpulom ka jing pyn sngew paidbah, jong ka Star Cement ban khlong ia u Mawshun ha Brishyrnot kaba ka jingheh ka long kumba 42.
051 Hectares ha ka 19tarik Risaw 2019.
U DC u la pyn sngewthuh, katba lah ia ki nongmihkhmat kiba wan iakynduh ia u bad u la ong ruh ba ia ki Cements Factory dei ka sorkar kaba pynshlur ia ki ban seng kharkhana sha Thain Narpuh ban pynroi pynpar ia ka jylla ha ryngkat ka iohkam iohjam ki briew.
Na liang ka 6 Shnong la kren da u Bah Womsar Talang, uba long u President ka Association bad uba long ruh u  Rangbah Shnong Ka Borsora u la pynshai hakhmat u DC ba ha ki por mynshwa ba kiba ha iing jong u ki pyndap pynbiang bad kyrshan ia u ha ka pule puthi da kaba khwai dohkha hangne ha wah Lukha, hynrei sngewsih ban ong ba mynta kane ka wah kam long shuh ban dih bad sum bad ki dohkha ruh ki la duna bha naduh ba wan ki Cements factories sha ka Thain Narpuh.
Na ka liang u Bah Daiapherbha Lamare Secretary Shnong Sonapyrdi ha kajuh ka por uba long ruh u Secretary ka 6 Shnong Wah Lukha Association u la batai ba kine ki Cements Factory kim juh bud ia ki kyndon, ba ka Sorkar ka la pyrkhing ia ki kaba dei ban bud ryngkat khnang ban ym pynjot ia ka Mariang, hynrei ki shim kabu pynban ia ki paitbah jong ka thain, khamtam ia ki 6 shnong kiba shong ba sah harud Wah Lukha bad ula batai ba ia ka District Mineral Fund (DMF)  la khlem pyntreikam bha sha ki jaka ba pynjot ia ka mariang bad khamtam ruh khlem juh pynkhuid lane buh da ki Treatment Plant, khnang ba ki jakhlia kiba tuid na ki Cements Factory kin ym poi lane tuid sha wah Lukha bad u la ong ruh ba kum ka Association kin ieng  beit ban pyrshah ia ka jingkhlong mawshunn sha ki thain kiba don harud jong ka Wah Lukha bad u la ong ruh ba dei ban leh ei ei khnang ba ka wah Lukha kan ym jakhlia shuh bad kan long kum ha ki por mynshwa khnang ba ki briew kiba im harud jong kane ka Wah Lukha, kin iohi ia ka wah Lukha kum ha ki por mynshwa khnang ba ki dohkha dohum kin bun biang ha Wah Lukha.
U Rangbah Shnong ka Umkiang Bah Lasting Pala, u la ong ba kine ki Cements factory ki long kum ki political Party ba ha shwa ka Public hearing, ki poi sha ngi ban pynbieit ban kular iangi baroh la ha ka liang ka roi ka par bad ka iohkam iohjam, hynrei sngewsih ban ong ba hadien ka Public hearing jong ki, ki khlem leh ei ei ia ka jingkular jong ki.
U la ong ruh ba mynshwa bun ki briew na umkiang ki leit khwai sha wah Lukha, hynrei mynta ki khlem leit shuh namar la duna ki dohkha naduh ba don ki cements factories ha kine ki thain namar ki pyntuid ia ki jakhlia jaboh sha wah Lukha.
U la ong ruh kum ka shnong Umkiang kan ieng rangbah beit ban pyrshah ia ka Star Cement halor ka project jong ka ha Brishyrnot.
Na ka liang u Rangbah Shnong Pyrtakuna Shri William Shylla, u Rangbah Shnong Shymplong Bah Apstarling Syih bad u Rangbah Shnong Lumtongseng Bah Wonly Kyndoh ki la kren beit halor ka nongrim ban pynneh pynsah bad pynkhuid ia ka Wah Lukha khnang ba kan long kum ha ki por mynshwa khnang ba ki briew kiba im ja na ka wah Lukha kin ioh jingmyntoi.
U DC hadien ka jingsngew ka jingkren halor ka wah Lukha bad ka jingban jur ban pynneh pynsah, ban pynkhuid ia ka Wah Lukha u la bthah ia ka Association ban jied ia ki nongmihkhmat ban thung da ka Committee kaba kyrpang khnang ban lah ban leh ia kaba donkam ban pynkhuid ban pynbha khnang ba ki jaboh jabain kin nym tuid shuh sha Wah Lukha khnang ba kan long kum ha ki por mynshwa bad u la kular ruh ban leh ia ka kam ban mang pisa kyrpang lyngba ka DMF bad ka rejuvenate of river Schemes  khnang ban pynmareh ia ka kam shaphrang, ong ka kyrwoh ba la phah da u Bah Daiapherbha Lamare Secretary 6 Shnong Wah Lukha Association.
Shillong:  U President jong ka Ri India u Ram Nath Kovind myn hynnin ka sngi u la wan ha ka skul bah jong ka jylla ha North Eastern Hill University ban long kum u kongsan ha ka XXVI conventional programe ha ka ba u la pynkupburom ruh ia ki samla pule jong ka ne ka skul bah NEHU.
Ha ba ai jingkren ha ka ne ka sngi U President jong ka Ri India u Ram Nath Kovind u la ong ba ka ka long kaei kaei kaba sngew tynnad ba kumba 76% na kiba pass na kane ka skul bah ki dei ki kynthei bad u la iathuh ruh ba man ki jaka ba u leit ban pynkup burom ia ki samla ha ki skul bah u lap ba ki kham kiew shakhmat ki long ki kynthei ban ia ki shynrang.
Haba ia dei bad ka NEHU na ka liang jong u President u la ong ba u sngewtynnad ban tip ba ki briew na sha bar jong ka Ri India ruh kila wan ban pule ha kane ka skul buh, kum na Thailand, Bangladesh, Bhutan bad na ki Ri Middle East.
Ka long kaba bha ban ia khleh lang.
Na ka liang jong u President u la ong ba ka jylla Meghalaya ka don 80% ki nongrep, ka skul bah ka don ka bynta kaba khraw ha kane ka liang kumno ban wad kilad ki lynti ban kyntiew ia ka rep ka riang na ka bynta ka roi ka par jong ka jylla khamtam ha ka rep ka riang.
U President u la ban jur ba ka dei ka kamram jong ka skul bah ban hikai ia ki khun samla ba kin long kiba lah ban ioh kam ioh jam ha ka rukom hikai bad ba kin lah ruh ban ieng hala ki jong ki khat da kaba ki seng iala ki kam ki jam.
U la ong ba ha ka jingialang bad ki Lat jong ki jylla ha u snem 2018 u la ong ba kan bha ia ki samla pule ba kin leit sha ki kinongkyndong ban tip ia ka ki jingshisha.
U President u la ong ba ka jylla Meghalaya kala long ka jylla kaba la maitphang ha ka jingkhuid jingsuba bad ka shnong Mawlyngong kala long ka nuksa, kala don ruh ia ki jingkieng diengjri kane ka kdew shai ia ka jingdei jong ki briew bad ka mairang.
Haba phai sha ka rep ka riang, la ong ba u synsar ba mih na ka jylla Meghalaya u don ia ka iew kaba bun bah sha kiwei ki bynta jong ka Ri India.
Haba ia dei bad ki riew pat khmat kiba la mih ha kane ka jylla, u la kdew ia ka kyteng jong u Tirot Sing, u Kiang Nangbah, u Patogan Sangma kine ki dei kiba la ialeh laitluid, u Purno A Sangma speaker jong ka Lok Sabha, u K J Alphone myntri barim ka sorkar u Dr David Syiemlieh Chairman ka UPSC.
La ong ruh ba ka jylla Meghalaya kala sei shibun ki rang bad ki thei ialehkai.
Ha ka jingkren jong u Lat ka jylla u Tathagata Roy, u la ong ba dei tang kane ka skul bah ha ka Ri India kiba pule 50% ki dei ki kynthei, u la ong ba ka long kaei kaei kaba don ban ban long ki nong India namar ngi dei ki nongshong shnong bad ha ka juh ka por ban ieit iala ka jong ka thain bad ka jylla.
Ha ka jingkren jong u myntri rangbah ka jylla u Conrad K Sangma, u la ong ba kampher la ki samla pule ki dei kiba ioh takma kisar ne kiba shu pass kaba don kam ka long ba baroh ki don la ka jong ka bynta ban leh.
U la ong ba kane ka jingpule kaba ngi pule ban ioh kam mynta kan kylla bad kan poi ka por ba yn nym don kam shuh ruh.
Haba ia dei bad ka ioh kam ioh jam u la ong ba ka sorkar kan nym lah ai kam lut, hynrei ka dei ka kam jong ka sorkar ban wanrah ia ki polisi treikam bad ban kyrshan ha ka rukom seng kam.
U la ong la shai ka sngi un leit sha Bangladesh ban peit kaei kaba ka jylla Meghalaya ka lah ban ia khaii pateng bad ka thie ka Ri.
U la ong ba ka khaii bad ka Bangladesh bad ka India kala kot sha ka 10 billion, hynrei ka lynggoh ka long ba ka jylla ka don tang 1% na katei.
U la kyntu ia ki samla pule haba ki leh ia kano kano ka kam don kam ban shim ia ka raikut ha lade bad iaid sha khmat ha kata ka rai,haba leh kumne kan wanrah shibun ka jingeh bad ka jingjynjar hynrei tang kita kiba.
Shillong: Ka seng Federation of Khasi Jaiñtia & Garo People (FKJGP) kala dawa ia ka Tnad Meghalaya Police ban kem mardor ia ki briew (bar jylla) kiba kynshoit ban hiar thma pyrshah ia ki paid Khasi-Pnar lyngba ki Social Media.
Ha ka kyrwoh, ka FKJGP kala dawa ia ka Tnad Pulit ban register da ka Sou Moto Case pyrshah ia kine ki briew (bar Jylla) bad ban pynngat ruh ia ki ha ki kyndon bapher bapher jong ka Indian Penal Code (IPC) bad ka Information Technology Act.
Ka la ong ba katkum ka Whatsapp Group bala ai kyrteng ‘United for Equality’ bala thaw da ki bar jylla, ki dkhot jong kane ka Whatsapp Group kila pynsaphriang ia ka mynsiem pynhiar kput bad ka mynsiem ban buh shun ia ka Jaidbynriew Khasi ha kaba la kyntu ruh ia ki dkhot ba kin kynjat naphang ia ki samla Khasi haba iakynduh bad ban pyniap klep ruh ia ki.
“Ngi sngewthuh ba kane ka Whatsapp Group ka dei kaba mih hadien ka jingkhynra Trading Licence jong ka KHADC.
Ka jing pyni bor jong ki bar jylla kala paw shai naduh kane ka sngi.
Na ki jingthoh kiba la pynsaphriang, ngi sngewthuh ruh ba kane ka kam ka dei jong ki riewshit niam Hindu" ong u Bah Eldie Newton Lyngdoh, Vice President ka FKJGP.
“Baroh ki jingthoh ba pyrshah ia ka Jaidbynriew Khasi ha ka ‘United for Equality’ group kila saphriang mynta ha kylleng ym tang ha Jylla hynrei hapoh ka Ri baroh kawei lyngba ki Social Media kynthup ka Facebook, Whatsapp bad kiwei kiwei.
Ki jingthoh ki dei kiba kynshoit ban wanrah ia ka jingsngew iapher jaidbynriew bad ban thombor naphang ia ki Khasi" ula ong.
Une u Nongialam ka FKJGP ula ong “Lada ka Tnad Pulit kam leh eiei mardor, mano ban shim ia ka jingkitkhlieh lada mih ka jingia umsnam kaba shyrkhei tang na ka daw jong kine ki bar jylla kiba wanrah ia ka jingpynshit jaidbynriew".
U Bah Eldie u ong ba ka KHADC kala khynra ia ka Trading Licence kat kum ka bor bala pynkup da ka riti synshar ka Ri ym ba ka leh donbor ia kita ki bar jylla ba shong dukan madan.
U ong ba ki bar jylla ki dei ban sngewthuh bad burom ia ka bor jong ka KHADC ym ban kynshoit sha ka jingiaumsnam".
Une u Nongialam ka FKJGP ula dawa ia ka Tnad Meghalaya Police ba ka dei register case hi dalade ia kine ki briew bad ban thwet ia ki nalor ban ai ruh ka jingpynsajia kaba tyngeh.
Nga kwah pule kyubor man kashi na u Rupang.
Nongpoh:  Namar ka jingsniew ba palat ka surok ha shnong Sajer, kaba dei ruh ka shnong kaba don hapdeng ka sor Nongpoh, hynnin ka sngi ki samla rangbah na katei ka shnong, ki la iamih paidbah na ka bynta ban maramot ia ki katto katne ki bynta ka sniew jong ki surok kiba don ha katei ka shnong bad kiba dei ruh ki ruh, kiba la shah iehbein khlem don ba peit ha kine ki snem kiba la leit noh baroh.
Lah ruh ban kdew hangne ba katei ka surok kaba la maramot da ki rangbah, ka dei kaba la don ha khmut ka Sor Nongpoh, hynrei namar ka jingbym shmkhia da ki nongmihkhmat kiba la leit, kaba la pynlong ia katei ka surok ba kan sniew shaba palat liam bad kaba la buh jingeh shikatdei ia ki paidbah nongshong shnong khamtam kito kiba don ia ki kali ki motor, kiba ju pyndonkam ia katei ka surok.
Kitei ki samla rangbah na ka shnong Sajer, ki kynthup ia u Bah Marcus Marten, u Bah Compriwell Kharjahrin, u Samla Hoping Sylliang lem bad kiwei, ha kaba ki la ia mih na ka bynta ban maramot ia katei ka surok, khnang ban pynsuk ia ki paidbah kiba pyndonkam ia katei ka surok.
Haba kren halor katei ka jingmaramot surok, kitei ki riew rangbah, ki la pynpaw ia ka jingkmen kaba khraw halor ka jinglong kaba kloi jong kiwei pat ki samla rangbah ka dong lem bad u ban ai ïa ka jingshakri ia ki paidbah ka dong Sajer, kiba la mad ia ka jingeh ha ka liang ka leit ka wan da kaba pynmaramot ia katei ka surok.
Kitei ki riew rangbah ki la kyrpad ruh ia ka sorkar, ba ka dei ban shimkhia ha ka ban maramor lane ban shan pynbha noh ia katei ka surok, namar ba ka la sniew shaba palat bad khamtam eh ba ka don hapdeng ka sor Nongpoh, ki la bynrap.
Sngewtynnat eh ban iohi ba ka KHADC kaba long kum ka Stieh jong ka Jaitbynriew hangne ha Ri Khasi ba ka la ieng rangbah ban shim ia ka rai ban khynra ia ki Jaka Shong Die Madan kaba baroh shi katta la leh sahuh ban die da ki Nongwei kibym dei ki Khasi.
YM dei ban tyrwa Trading Licence sha kine namarba kine ki die ia ki jingdie jong ki ha Surok bad ha ki jaka iaid kjat.
Kine ki jaka ba ki die jingdie ki dei ban pyndonkam ban iaid kjat, YM BAN DIE JINGDIE SAHUH.
Kine kiba die jngdie ha Surok, ha Lynti Iaid, ha kat ki jaka ba lait ban die ka long kaei kaei kaba ijli bad ka pynwit, pynthut, pynjaboh bad pynisaitmet artad.
Kiba die ia kine ruh ki dei ki Khar jiwjiw jawjaw suda kiba shet Shaw (Chow), Sha, Ja, bad kiwei kiwei kiba pynjaboh ruh ia ki lynti iaid kjat lane ki Footpath.
Ym don jaka iaid shuh la ha iew ha hat, ha ki stand taxi bad stand bus, ha ki lynti namar la jur palat kine ki kharpoiei kiba pynlong iew kat haba lap khlem khein shuh ia ka shngain ki nongiaid nongieng khamtam lei lei ha ki jaka kiba khapniah bad ki jaka bakhim bad khamtam leilei ha ki jaka iaid kali.
Bunsien ka jingdon kine ki khardie jingdie ka pynshongsyier ia ka iaid ka ieng ki paidbah namarba bunsien ki paidbah kim ioh jaka iaid shuh, hap iaid ha Surok.
Lada jia eiei kaba sngewsih hato kine ki khar die madan kin don ka jingkitkhlieh?Ka KHADC ha kane ka kynti ka la leh ia kaba dei eh bad ka dei ruh ban ym shah ba kin dang don kiba die madan namar kine ki shu pynjaboh kai ia ka lynti iaid.
La ju iohi ruh bunsien ba ha kine ki dukan la ju long malik da kito ki Khar jiwjiw jawjaw kiba kwah beit ban tur sha surok bad kim trei ban die ha ki jaka iew namarba lait ban siew khajna Tharai.
Ngi ju iohi ruh bunsien bad kane ka long kaba ijah burom ia ka Jaitbynriew shikatdei ba haba don ba khynra ia kine ki jaka die jingdie, mih ki Kynthei khasi ban kam trai ia kine ki dukan ne jaka die, bunsien ruh kam Tnga khlem da dei.
Ju iohi ruh ba ha kine ki jaka die jingdie la phah die ha ki khasi tangba kiba wan buh tiar ban die pat dei ki khar jiwjiwjaw kiba long Malik da kaba pyndie ha ki Khasi.
Janmiet pat la wan lum pisa bai die baroh shi sngi sa ai Commission pat ia ki tiar bal ah die.
Don ilei kiba batai stad ba hana ka KHADC ka hap ban burom ia ki kyndon jong ka Ain “Street Vendors Act 2014", nga kwah ban kylli hangne ba balei la sngew stad ain palat ne? Kynmaw ka STREET ka dei ban pyndonkam ban iaid ban ieng “YM BAN DIE JINGDIE KO TASNGENG".
Lada Ym sngewthuh KHASI ngan aid a ka KTIEN NONGWEI, “STREETS ARE MEANT TO BE USED FOR PEDESTRIANS TO WALK and STREET ARE NOT TO BE USED AS PLACES TO SELL YOUR STUFFS".
Lada kwah ban die jingdie leit die ha ki jaka iew, YM ha Surok.
Ki paidbah kiba iaid ha ki footpath ruh ki don ka HOK ym tang kita ki VENDORS.
Joannes JTL Lamare,Kynton-U-Mon, Nongkrem.
Shillong: U General Secretary jong ka All India Congress Committee, U  Luizinho Faleiro, uba dei peit ia ka dong shatei lam mihngi, mynta ka sngi haba ia kren bad ki lad pathai khubor ha Congress Bhavan, u la kyntait ia ka jing kam ba don na ki dkhot ka seng Congress kiba thmu ban leit pynia soh ia lade bad ka seng BJP.
Haba jubab ia ka jingkylli la ka long kaba shisha ia ka jing kam ba don na ki katto katne ki dkhot jong ka Congress kiba thmu ban leit pyniasoh noh ia lade bad ka seng BJP, u General secretary ka AICC u Luizinho Faleiro u la kyntait ia kane ka khubor da ka ba ong ba  “Baroh ngi la tip ba kane ka Sorkar BJP ka la pynjot ia ka ri baroh kawei bad mano uta u biej u ban kwah ban leit pyniasoh ia lade bad ka seng BJP, kita baroh ki long tang ki  khubor thok ba shu kam ba don kiba kwah ban pyniasoh ia lade bad ka party BJP.
"“Nga la ia kynduh ia ki dkhot jong ka  Congress, nga la dep ia kren bad ki bad kam long kaba shisha ka dei tang ka khubor hamsaia, namar kane ka  Sorkar ba synshar mynta kam don ka kam pynroi ha ka Ri namar ba kim don pisa" u la bynrap.
Shillong: Ka kynhun jong ki nongdie madan ha poh ka jingialam  jong ka  kong Smina Kharmuti, kaba long ka  President jong ka seng Meghalaya & Greater Shillong Progresive Hawker & Street Vendors Association bad ka kong Shane Thabah kaba long ka  General Secretary, mynta ka sngi, ki la leit ban kynduh  ia u CEM ka KHADC u bah Teinwell Dkhar ban ai ia ka dorkhas jong ki.
Ki jing dawa ba ai da ka Meghalaya & Greater Shillong Progresive Hawker & Street Vendors Association, ki long ba ka KHADC, ka dei ban burom ia ka status quo order jong ka Meghalaya High Court  kaba 25-11-16.
Nangta  ka KHADC kan burom ia ki kyndon jong ka ain, kata “Street Vendors (Protection of Livelihood and Regulation of Street Vending)Act 2014.
La dawa ruh ban weng noh shi syndon, ia ka hukum ban ai phom ban register ia ki nongdie madan trai shnong bad ban ai trading laisen sha ki bym dei ki trai shnong ha ka rukom ka ba shai, ba khuid ka bym leh shiliang.
Katei ka jing ia kynduh,  ka long hadien ba  ka Enforcement wing jong ka  KHADC ha ka 30 tarik u Risaw 2019, ki la leit ban khynra laisen ia ki bar jylla kiba shong madan bad ai ruh da ka phom ia ki trai jylla ba kin ioh pyntikna ia ka jaka ban die madan.
Na ka liang ka KHADC, ka la ai por ia ki bar jylla ki ba kwah ban leh ka kam khaii ha kane ka jylla ba ki dei ban pynbiang ia ki kot ki sla ki ba biang kat kum ka ain (Trading by non- tribal).
Shillong: Hadien ba na ka liang ka Enforcement wing jong ka KHADC ka la leit khynra laisen ia ki bar jylla, kiba shong madan bad ki la ai ruh da ki phom ia ki trai jylla ban pynthikna ia ka jaka kaba ki shong die jingdie ha madan; mynta  ka sngi ki kynhun jong ki nongshong die jingdie ha madan ha ka thain jong ka iewduh ki la wan ban tur paidbah mynta ka sngi sha ophis jong ka KHADC, ha kaba ki la pynpaw ia ka jing pyrshah ha lor ka jingai phom, na ka liang ka KHADC ia kiba shong madan khlem da pyntip ia baroh.
Na ka liang kine ki ba shong madan, ki la pynpaw ba ka jing sam ia ki phom, na ka liang ka Enforcement wing jong ka KHADC ha ka 30 tarik u Risaw 2019, ka la pynmih ia ka jing bym sngew thuh jing mut bad ka jing kynad  hapdeng jong kiba shong die jing die ha madan.
Ki la iathuh ba kane ka jing sam phom, na ki Enforcement ka long ka bym ryntih bad ka bym sngewhun, namar  ba ki la shu sam khlem ka jing pyntip  lupa namar ki don ki briew ki bym dei kiba shong ha kito ki jaka ki ioh ia ki phom bad don ki ba shong da ki snem ruh ki khlem ioh ia ki phom, ha kaba kane ka wan rah ia ka jing ia knieh jaka die ha kaba ki wan ban beh bad kam ia ki jaka, namar ba ki la ioh form na District council.
Na ka liang CEM ka KHADC u bah Teinwell Dkhar u la ia thuh ba u la pan por shuwa halor kane ka kam bad ula pan ia ka jing ia trei lang na baroh kiba shong dukan madan, khnang ban ioh ban ia mir jingmut na ka liang ka trade bad na ka liang ka labour, ban weng ia kine ki jingeh jong kine ki ba die madan ban pynbeit ia kine ki jingeh jong kine kiba die madan.
U la ong ruh ba kan don hi ka jingtam ka jing duna, na mar ka long ka sien nyngkong ban pyntrei kam.
“Hynrei ki hap ban ai por ba ngin ia mir jingmut bha bad ngin leh ia kaba bha tam khnang ba kan ym ktah ia ka jingioh jong ki".
Shillong: Ki shipai BSF jong ka Hawaitilla, ki la ioh kurup ia 50 tylli ki masi, na u pud u sam uba don ha Muktapur.
Kitei ki long 12 tylli ha ka 22tarik Risaw, 2 tylli ha ka 23tarik Risaw bad 3 tylli ha ka 24tarik Risaw 2019 bad 33 tylli ha ka 26tarik Risaw 2019.
La  bthah ia kito kiba dei trai, ba kin leit ia kynduh ia ki pulit jong ka Muktapur, na ka bynta ban iakren kham bniah.
Ex.
Rev.
K.
LangrinKa kynthei kaba stad bad kaba tip briew   tipblei ka dei ban pynhapoh ialade ha khmat u tnga jong ka wat lada ka kham heh ne kham stad.
Hynrei ka kynthei ka bym nang ban burom bad ban pynrit ha khmat u shynrang ka dei ka kynthei kaba bieit.
Halor kane nga kwah ban iathuh ia phi ki nongpule ia kawei ka khana na Ri Lyngngam.
La don uwei u briew uba la ioh jinghikai naduh ba dang khynnah na la ki kmie ba u dei ban im ka jingim shisur shidur bad kaba palei.
La hikai ia u ba u dei ban iaishah wat lada un mad ia ki jingeh bad jingshah lehbein hano hano.
Ynda la dei ka por shongkurim, u la iapmat ia kawei ka briew kaba la ioh jinghikai na la ki kmie ki kpa ba ym dei ban shah jem hano ruh khnang ban lait na ka jingjem rngiew.
Kumta ynda ki la iashong bad la long iing longsem, u shynrang u la bat ia ki jinghikai ba u la ioh, ka kynthei ruh ka la bat ia ka jinghikai ba ka la ioh na la ki kmie ki kpa.
Kumta ka jingim jong ki ka la long mar pyrshah namar u shynrang u long uba jemnud bad ka kynthei pat ka long kaba ehrang.
Uta u shynrang u ju pyrkhat khuslai man ka sngi shaphang ka jingim bad jingleh jong ka kynthei, namar ka im tang ka shang makia bad kam ju sngap ia ka jingong lem jong u.
Haba u ong ia ka, “Ko kmie, to kylla bamut noh, wat ym shang makia, wat ym jah miet, da kynmaw ia la ka iing ka sem, ia la ki khun ki kti bad to da ri la ka akor ka burom".
Kata ka kynthei ka ju pynphai da ki ktien kiba khor, “Me wan korbar aiu ma me ia ka kam jong nga? kynmaw ba mem don bor ei ei halor jong nga.
Ka kamram jong me ka long ban ap iing, ai ja ia ki khun, ban peit ia ki syiar ki sniang, ban shet ja, ban saitjain bad ban tong um".
Uta u shynrang u la shu sngap khlem nud ban ia pyneh bad ka kynthei.
Man ka sngi u shynrang u hap ban leh lut ia ki kam iing kam sem baroh.
Ynda u la wan ka kynthei ha iing, lada ym lap ba ih ka ja ka jyntah ka ju kynhied ia u kum u ksew.
Ma u pat u shu sngap, namar u kynmaw ia ka jinghikai ban long uba jemnud bad iaishah ia ki jingeh.
Ha kawei ka step, kata ka kynthei ka la khie dangstep ban leit kyntiap na kawei ka iing sha kawei pat ban iathuhkhana ia kane katai kumba ka la ju leh man ka sngi.
Uta u shynrang pat mar ia mih ka kynthei na iing, u la shim ia u khaw ban leit ai syiar.
U la plie ia ka sem bad u la ting ‘kurr’.
Ki syiar ruh ki la mih burr.
Nangta u la bret sa u khaw ha khyndew ba ki ioh ban puh (bam).
Katba kita ki syiar jong u – uwei u syiar ryngkuh bad shiphew tylli ki syiar kynthei ki dang ia puh khaw, ma u pat u nang shong shan tmoh hapdeng ka jingpyrkhat khuslai shaphang ka jinglong ka tnga jong u.
shiphang u la iohi ia u syiar ryngkuh ba u kiew halor ka met jong ka syiar kynthei kawei hadien kawei baroh shiphew tylli da kaba u leh da ka bor ban puh na ki khlieh jong ki.
Katba uta u briew u dang peitkai, u syiar ryngkuh u la kren briew, “Ko kynrad, nga isynei ia phi ba phi long u briew uba bieit tasam, phi shah jem bad phim donbor ei ei halor ka kynthei.
Peit bad shim nuksa na nga, nga don shiphew ngut ki tnga hynrei kine kim nud ban saham ne iapyneh bad nga, ma phi pat tang kawei ka tnga ruh phim lah ban synshar.
Lada phi kwah ban long rangbah bad ban long u kpa ba shisha jong ka iing phi dei ban shim ia kane ka jinghikai jong nga ba phim dei ban shah jem, phim dei ban aiti ne shah synshar ha ka kynthei.
Ym dei ba ka kynthei kan kiew halor jong u shynrang".
Kata ka jingkren jong u Syiar ryngkuh ka la pynpyrkhat jur ia uta u briew, “Balei u syiar u kren briew haba mynno mynno um ju kren? Kane te ka dei ka kam phylla ba phah kren u Blei".
U la kren wei briew.
Naduh kata u la rai ban ym aili shuh ia la ka menkmie hynrei un shim ia ka nuksa ba la ai da u syiar.
Ha kata step um shym tong um, um shym shet ja hynrei u la shu shong ap ia la ka tnga lano kan wan.
Sa shiphang u la iohi ka thie ia tnga jong u ka la wan bad na jngai ka la kylli, “Me la shet ka ja ka jyntah ba ngan bam noh?" uta u shynrang u la rkhie ‘ha ha ha’.
Ka kynthei ka la kem dom, “Balei me rkhie ia nga, me kwah ngan ai shithap?" uta u shynrang u la pyneh, “Phan ai ma pha shithap ia nga, nga ngan ai ia pha shi kynjat; bad ngan kiew artad kum u syiar ryngkuh".
Hamar hangta u syiar ryngkuh la beh ia kawei pa kawei ka syiar kynthei, u da kiew halor ka met ban leh da ka bor.
Uta u shynrang u la ong, “Pha iohi kumno u syiar u leh ia ka kynthei? Nga ruh ngan leh kumto ia pha mynta".
Kata ka kynthei da ka jingsaw kyrang ka la tur beit beit sha u bad ka la rah ia la ka kti ban thap ia u.
ka kynthei ka la pyrshang ban ialeh ia u hynrei kam lah.
Uta u shynrang u la rah da ka bor ia kata ka kynthei ha jingthiah.
Hadien kata u la ong, “U Syiar ryngkuh u don shiphew ngut ki tnga hynrei u lah ban synshar khlem jingeh, ma nga pat nga don tang kawei ka tnga hato ngam lah? Naduh mynta pha dei ban peit nuksa kumno ki syiar kynthei ki pyndem ha khmat u syiar ryngkuh.
Nga nga long u syiar ryngkuh, ma pha pat pha long ka syiar kynthei".
Dei naduh kata ka por ba kata ka briew ka la kylla bamut kam nud shuh ban ia pyneh bad u rangbah, ka la shim jingkitkhlieh ban peit ban sumar ia la ki khun ki kti ka shet ka tiew bad baroh ki kam iing kam sem.
Naduh kata ka por ka iing jong ki ka la suk jai.
Ka jinghikai ba ngi ioh nangne ka long – ki kynthei wat lada ki ioh tnga da uba duna ha ka jingnang jingstad ki dei ban nang ban burom ia la u tnga kum u khlieh jong ka iing.
Lada ngi nang ban shim nuksa, ka mariang ruh ka hikai ia ngi, ba ka kynthei kan pynhapoh ialade ha khmat u rangbah.
Shillong:  Ka samla Bateithymmai Nongrum, kaba na ka Shnong Bynther, ka la long kawei na ki samla don sap ha ka rwai ka siaw.
Nalor ba ka la dei kawei na ki nongrwai ba paw bha ha Ri Khasi Jaintia, hynrei ka la ioh lad ruh ban rwai bad U Kumar Sanu, uwei na ki nongrwai ba khraw jong ka bollywood.
Katei ka samla, ka la ioh lad ban rwai ha ka nongbah Mumbai, lyngba ka jing ialam lynti bad hikai pyntbit jong uwei na ki nongthaw jingrwai uba tbit jong katei ka nongbah, U Dilip Dutta.
Ban ioh jingshai kham bha, halor ka jingplie lad jongka, ban ioh rung sha ki phlim bollywood, U bah RM Shabong Editor Rupang, ula iakren bad katei ka samla, ha ka iing sah jong ka ha Bynther.
RMS:Kong Bateithymmai ngi sngewkmen shibun eh ba ngi ioh ban kynduh bad phi ha kane ka janmiet hangne ha shnong jong phi.
Te ngi tip ba phi la leit shapoh Mumbai long na ka bynta ban pyrshang ban rwai ha ki  phlim Hindi.
Te phin sngewbha ban iathuh khyndiat ha kano ka dur phi leit  poi sha Mumbai.
Batei:Nyngkong eh nga sngew ban ainguh  ia U Blei ba u la ai ka sap kaba kyrpang eh hapoh jong nga bad ka jingiaid lynti jong nga ha ka por ba nga leit ha Mumbai, nyngkong eh ka jingtip jong nga ka dei  lyngba na kato ka show kaba nga la dep mynshwa kato ka Yes I Am; te ki member nangto hi, ki ai number phone ia nga, namar  namar ki iohi shisha ba nga don kata ka sap bad ki kwah ia nga ba ngan leit pyntbit ia ka Vocal training.
Hooid ngi don kata ka sap khlem ka training nga sngewthuh kam myntoi ia ngi ba ngin shu rwai namar lada ngi la ioh ia ka training ngi sngewthuh kumno ba ngin rwai kumno ba ngin don ia kata ka feeling jong ngi kein namar teng teng ngi don ia kata ka jingrwai tangba kata ka jingrwai kam shong khia lane ka shu long tang na sla lane ka shu per, hynrei haba ngi rwai ka dei ban don naduh mynsiem ban don kata ka jingmut kat kum ka jinghikai ba la ai ha ngi khnang ba ngin tip kein kumno ba ngin rwai teng teng lada ngi rwai ngi rwai free style kumba ong ha ka ktien nongwei.
Te nga leit shathie  ruh ha shwa ba ngan leit ruh nga la phone shwa ia U Dilip Dutta,u director jong ngi uba dei jong ka Bollywood.
Ngam poi pyrkhat ba ngan iakynduh ia i ruh bad dei lyngba ka jingialam lynti ka jong u Blei nga lah ban iakynduh ia i bad kumjuh ruh nga sngew ba nga ioh shibun ki jingmyntoi na kane ka jinghikai kaba i ai jinghikai ia nga.
RMS: Baroh shi katta phi la rwai, ban long nongrwai ban rung hapoh Bollywood,  ka long kumno ka kham pher, ka kham eh?Batei:Hooid ban batai ia kata ka shem jingeh namar ba ha ka por ba nga leit sha Mumbai ha por ba nga shongkai bad I sir (Dilip Dutta) ba hikai jingrwai  i ong Batei ban long nongrwai ban rung hapoh Bollywood kam dei kaba suk namar ha ka jingiohsngew jong nga ha ka por ba iakren bad i kum U Kumar Sanu, Udit Narayan kito kiba la rwai kiba la kham paw mo kum ban shu ong noh, i sir iba hikai ia nga i ithuh ia ki i iathuh ia nga ba ha shwa ba kin wan ha Mumbai ki hap ban shim training shwa ban ioh rung ha Bolywood kam dei kaba suk  kam dei ba marsien dei nongrwai ban ioh rung noh ha Bolywod, hynrei hap ban shim training shwa bad ka pronounciation hooid teng teng nga rwai hindi nga sngew ba ka la biang, nga rwai ha Shillong ruh ki briew kiba sngap ki ong ba sngewtynnad ynda nga la poi sha Mumbai nga sngewthuh ba dang bun ki jingbakla  dang bun ki jingshah hikai wat i sir ia nga ruh i dang ong ki dang bun ki pronounciation ban pynlong perfect ialade kein ba phin rwai namar wat kito jong Kumar Sanu eiei ruh kito ki hap donkam ban hikai shwa te ia ka pronounciation eiei shwa ban ioh rung ha Bolywood te kam dei kaba suk.
Kito hadien shiphew snem hadien eiei kin sa ioh ban rung ha Bolywood, ki nongrwai baroh hi ki hap mad ia ki jingeh namar khlem ki jingeh namar khlem ki jingeh kin nym ioh rung ne ban ioh ia u soh ne ia ka thong kaba ngi thrang bad angnud bad kum manga ruh mynshwa nga angnud ban long nongrwai ban long playback singer kein te ngam poi pyrkhat  mynta ba ngan leit shapoh Mumbai  i sir i hikai ia nga.
Kane ka jingrwai kaba mynta kaba yn sa pynmih mynta ka dei ka jingrwai  Rat te rangi.
Ka jingiakren bad i sir ruh i shu ong ia nga Batei kane ka jingrwai ba phi rwai ngan pynrung noh hapoh  Bolywood, te nga ruh ngam poi pyrkhat  namar dang nyngkong ka jingpyrkhat ka jong nga ka long tang ban shu rwai kum ka album kein.
Te nga sngew ban ainguh ia u Blei bad nga dap da ka jingkmen bad lyngba ka jingai mynsiem i mei i pa nga ioh ia kane ka lad bad kumjuh da ka jingtreishitom  jong nga bad da ka jingiarap ka jong u Blei ruh.
RMS:Ngam pat kynmaw ba ki nongrwai Khasi ban don bynta ban rwai ha Bollywood.
Te na ka liang ka jong phi haba phi rwai hapoh Bollywood, to ka nam ka burom phi ioh kum ka nongrwai hynrei ka kamai ka kajih ka don ka jingioh kamai jong kine ki briew kiba la im ban rwai hapoh Bollywood?Batei:   Hynrei nyngkong te nga dei ban ieid shwa ia ka ktien lajong nga dei ban burom shwa ia ka ktien lajong, mynshwa te nga shait rwai jingrwai Khasi, jingrwai niam, jingrwai tynrai, te nga sngewthuh ba u Blei u ai ka sap ia nga  ha ka por ba nga rwai ia ka jingrwai Hindi,  i pa i ai mynsiem ia nga i ong, nga ithuh ba phi don ia ka sap ban rwai jingrwai Hindi, te ha kato ka por nga sngewthuh ba lada nga rwai jingrwai Hindi te ngan kamai na kane nga lah ban im ja kpoh; te nga pyndonkam ia kane ka jingrwai Hindi ruh ba ngan kamai bad im jakpoh, hynrei nyngkong nga dei ban burom shwa ia ka ktien lade kein ka ktien Khasi lajong, te ka jingrwai Hindi kaba nga rwai mynta ka long tang ka kam  ba ngan kamai bad im ja kpoh kein.
RMS:Phi sngew kumno haba phi ioh lad ban rwai lang ban don bynta lang bad ki nongrwai kum Kumar Sanu bad kiwei kiwei?Batei: Nyngkong ha por ba nga leit ha Mumbai, ngam poi pyrkhat ialade ba ngan ioh rwai bad  u Kumar Sanu, nga leit shathie na ka bynta ka Vocal training jong nga ba ynda nga la wan phai sha Shillong ngan ioh ban hikai lem ia kiwei khamtam ia kito ki  bapli ki bym ioh lad nga ioh ban hikai lem ia ki, wat la ngam pat lah ban hikai kat kum ka kyrdan kaba kiwei ki ioh, ka mat rit kaba malu mala ruh nga lah ban hikai lem ia ki.
Ha kata ka por ba i sir i hikai ia nga, i sir i ong Batei ngan ai chance ia phi ba phin rwai bad u Kumar sanu te ha kata ka por ba i sir i ong kumta ia nga nga ong sir phi kren kai ne phi shu thok,  hynrei i sir i ong nga khlem kren kai re hynrei nga kren serious namar nga kwah ia phi  ba phin rwai bad Kumar Sanu.
Te nga phone ha iing nga iathuh ia i mei i pa nga iathuh ba i sir i ong ia nga ba nga ioh ban rwai bad u Kumar sanu te ha kata ka por ruh ngam pat don kata ka jingngeit ha nga ba ngan ioh shisha ne em ba ngan iakynduh  bad ki playback singer kito lei kiba la paw ym dei kum mangi lei, mangi lei ngi dang long hapoh jong ki, ynda  nga la  leit hapoh studio i wan shisha i Kumar Sanu, te nga ha kata ka por nga iohi ia i Kumar sanu nga long kumba  ioh shock ialade, namar ngam poi pyrkhat ba ngan iakynduh ia i Kumar Sanu.
I shu wan i thoh hangto i ong ia nga ai ka jingrwai.
Te nyngkong i Kumar Sanu i kwah ba ngan rwai ka jingrwai phlim Draibar Taksi ba direct da i  Bah Kevin Kharmalki, te hadien kaba sngewsih ka long ba u Kumar Sanu um lah ban rwai Khasi  te ym lah shuh ban thep ha ka phlim; te nga shu rwai album noh kumto.
Te ha ka por ba  nga hikai ia Kumar sanu ruh nga la shem jingeh hi namar  ba im lah te katno katno ruh ban hikai  ban kren ia ka ktien jong ngi mo.
Ka jingmyntoi ia nga ba nga ioh ban shongkai eiei bad i khamtam ba nga ioh experience ruh na i kumno ba i rwai.
Hooid ha ka jingiohi ha you tube i kumba nga hikai ia u Kumar Sanu, hynrei ym dei ba nga hikai hynrei dei ba nga hikai ia ka jingrwai Khasi kein.
Te nga hikai ia i katno katno im lah te i ong ia nga ba rwai noh da ka jingrwai hindi hynrei nga nga ong em phi sir kumba nga thmu ialade ban rwai ha ka ktien Khasi, te nga ong to ym leilei lada phim lah te rwai beit noh phi da jingrwai hindi shiteng ngan rwai noh nga da ka ktien Khasi,  namar lada nga rwai noh nga da ka jingrwai hindi te ngam sngew iahap kein namar  kin ong kumno ia nga; ka paw noh ba nga nga la dei ingkhong shyllangmat kein  na kata ka daw nga rwai noh da ka jingrwai Khasi kein shiteng.
RMS:Te kane ka jingrwai na ka phlim Dab dabba tu lano kin pynmih phi ong?Batei: Next year.
Shillong:  Ka HYC Malki Circle ka pynrem jur iaki briew kiba  nud ban pynkhein poh kat ia u riewkhraw ka jait bynriew, u Bah Bull N Lyngdoh daba kim niewkor ia u ban teh da u Ksew iap ha u Mot sah kynmaw uba don ha syndah jong ka Shillong Law College.
Ka Seng ka mana ba nangne shakhmat lada ka lap, kan nym aili bad kan leh  da kaba tyngeh bad la kyntu ruh ia  ki briew ba donkti ha kane ka kam poh ba ki dei ban wan ban pyndem lane wan ban panmap.
Na ka liang ka Seng ka ai khublei ia u CEO jong ka Shillong Municipal Board uba lah shimkhia ba mar sien ioh jingtip ula phah ia ki briew jongu ban wan ban pynkhuid noh, ong ka kyrwoh na U bah Franky Kharumnuid, President, HYC Malki Circle.
Shillong: Ki Rangbah na Kongthong, ki pynshai ba ka jing kynnoh ia ki Khristan, ba ki leit pynjot  bad pynthut ia ka jaka lehniam ha Kongthong, ka long kaba bakla bad ka bym shong nongrim eiei ruh.
La ong shuh ba katei kam dei ka jaka lehniam jong ka Seng Khasi, hynrei ka dei ka jaka lehniam jong ka Raid bad kam dei satia, kumba la kam ba ka dei ka jong ka Seng Khasi Kongthong.
Kitei ki riew rangbah, kiba kam ba ki dang bat bad ngeit ha ka niam tynrai jong U Khasi, ki pynpaw ia ka jingsngew kyndit, halor ka jing kynnoh ka LRO, ha kaba la pyn saphriang ha ki social media,  kaba la kynnoh pyrshah ia ki Khristan ha Kongthong, ha kaba iadei bad ka jingjia ha ka 27tarik jymmang 2019 kaba ki la kynnoh  baka la don ka jing pynjot iaka jaka lehniam jong ka seng khasi Kongthong ha katei ka sngi.
La ong shuh shuh ba  ha ka 25 tarik jymmang 2019, ki paidbah nong shong shnong jong ka Raid Kongthong  hapoh ka jing ialam jong u Sordar jong ka raid u bah Sylloklang Majaw ki la mih paidbah ban ker da ka jar nar  ia ka madan Niangpyrhai, namar ki la ioh jingtip ba ka la don ka jingthmu ban lehniam ne puja be-ain da u Kanol majaw U Sordar shu kam ha ka janmiet 27tarik jymmang 2019.
Hynrei wat la kat katei ka jing ker na ka liang jong ki paidbah jong ka raid ia ka jaka leh niam  pynban ka kynhun jong u Kanol majaw ha ka 27 jymmang 2019, ha ka por 4 bate ne tam janmiet, ki la wan beit beit ban pynjot ia katei ka jingker bad ki la leit rung ban lehniam ne ainguh Blei jubor  ha ka kyrteng jong ka raid  kum u Sordar raid.
La ong shuh shuh ba ha  la sakhi ruh da U magistrate  sohra civil sub-division bad ki pulit ka sohra police station hapoh ka jing ialam jong u SDPO sohra sub-division, ha kaba naka liang jong ki paidbah jong ka raid hapoh ka jing ialam jong u Sordar u bah Sylloklang majaw, haba ki la iohi ba u Kanol majaw bad ka kynhun ba ki la rung jubor ha madan da kaba pynjot ia ka jingker, ki la rung lang syndon puk ha madan ban pyndam shisyndon ia katei ka jingleh jong u Kanol majaw bad la ong shuh ba ka dei  na ka jing poi biang por jong ki pulit bad magistrate, ha kaba la lah ban tem ia baroh arliang ha kaba U magistrate, u la khot ia ki nongialam jong baroh  ar ki kynhun kata ka kynhun jong u kanol sordar shu kam bad ka kynhun jong u bah Sylloklang majaw u  Sordar ka raid bad hadien ka jing iakren, la pyn sangeh noh ia katei ka jing lehniam daka jing iamynjur bad iasuk baroh arliang.
Ka kyrwoh, kaba la phah sha U Rupang, ka ong shuh shuh ba katkum ka jing shisha bad kumba juh long hapoh ka Raid Kongthong, naduh u barim uba jah; ia ka lehniam puja la juh leh bad pyndep hapoh ka jing ialam jong u Sordar raid lyngba ka jing mynjur bad aibor jong ka dorbar raid bad la ong ruh ba u Sordar uba lah ban ialam lum ia ka dorbar raid ne ban ialam ia katei ka jing lehniam ne ainguh blei jong ka raid dei tang u sodar jong ka raid uba la ioh iaka jing ithuh bad aibor da ka ophis jong U Syiem, ym kumba la leh daka kynhun jong u Kanol, u Sordar ba shu kam ialade khlem da ioh kano kano ka jing ithuh ne aibor naka ophis jong u syiem ka hima sohra, ong shuh ki riew rangbah, kiba kynthup ia U Bah Tdim Lynrah, Bah Jopthiaw Pohnong, Bah  Prek Khongji, Bah Buin Riahtam, Bah Khrieh Riahtam, Bah Head Riahtam.
Nongpoh: Arngut ki nong shong ha kawei ka Scooty, ki la mynsaw jur hadien ba ka Scoty kaba ki shong, ka la leit ban tynrah ia kawei ka trok kaba ieng hapoh ka surok NH-6 kaba hap hapoh ka shnong Pahamrioh.
Katei ka jingjia ka la jia ha ka por 6 baje ei ei hynnin  janmiet, ha kaba katei ka Scoty kaba don ia u ML-10B-3261, ka la leit ban rung beit ha khrum jong katei ka trok kaba don ia u AS -18-7857 bad kaba la ieng ha katei ka jaka, namar ba ka sniew.
Tang mar ia tip halor katei ka jingjia, ki Pulit ka Nongpoh Police Station, ki la leit mar mar sha katei ka jaka, na ka bynta ban ai jingiarap ia kitei kiba la mynsaw bad kumta hi mar mar la pynkit noh sha ki jaka sumar, na ka bynta ban ioh ia ka jingsumar.
Shillong: U President ka India, U Ram Nath Kovind, ula wan poi ha ka nongbah Shillong mynta ka nohsngi.
U  Kovind, un shim bynta ha ka jingleh burom ia ki samla kiba la pyndep ia ki degree jongki, ha ka skul bah jong ka  North Eastern Hill University (NEHU) la shai ka step, ong ka khubr.
U President, un sah ha Raj Bhavan bad mynta ka miet, un ia bam ja lang bad U Conrad Sangma, myntri rangbah ka Jylla, ha ka jingdn lang U Mukul Sangma, nongialam liang pyrshah, ki MP ka Jylla, U Vincent Pala bad ka Agatha Sangma lem bad ki heh pulit bad ki shipai ruh.
Shillong:Ka KSU Sengkmie lem bad ka KSU North Khasi Hills District hynnin ka sngi, ka la leit ban hiar sha Khlieh Umwang ban noh synniang ruh daki tin iaka Khlieh Umwang LP School kaba hap hapoh jong ka Raid Nongtung jong ka Ri Bhoi District.
Kum ban shu pynkynmaw ia kane ka ing skul, la shah pynpra noh haki pulit ka sorkar Assam naduh u bnai Nailar ha kaba haduh mynta ym shym la don kano kano ka jingpeitkhmat na ka liang ka sorkar ban leheiei khnang ba kan long ka ba bit bha biang na bynta ki khynnah skul jongka thain baroh kawei.
Ia ka kynhun jongka seng hynnin ka sngi la ialam da u samla Redyonstone Nongrem (Chairman Education Cell KSU Sengkmie),  u samla Pynshai Rani (Secretary, Education Cell KSU Sengkmie),  u samla Forwardman Nongrem (EC Member),  u samla James Mawphniang (CEC Member), u samla Banjop Maring (Nongialam ka KSU North Khasi Hills District),  ki nongialam ka KSU Raid Nongtung Circle bad ki dkhot ka seng napoh ka thain.
La iadon ryngkat ruh ha kane ka sngi da u samla Frederick Kharmawphlang (Vice President barim ka KSU Sengkmie) kum u kongsan Nangta ki nonghikai, ki khynnah skul, ki nongialam ka Managing Committee jong kane ka skul lem bad kiwei kiwei.
Haba kren haka jingialang na ka liang jong ki nongkren ki la kynthoh halor ka jingshim sting jongki nongmihkhmat bad ruh na ka liang jongka sorkar namar mynta la shisnem tam kim shym pat la leheiei ha kaba Kane ka skul namar ka jingshah pynpra ha ki pulit ka sorkar Assam naduh mynshem snem mynta ka la shu ieng malu mala khlem ka jingker ba biang bad ka khamsniew bunshah ruh ban iaka sem masi.
U samla Banjop Maring uba dei u nongialam jongka KSU North Khasi Hills District u la iathuh ba naka liang ka KSU North Khasi Hills District lem bad ka KSU Sengkmie ngi la dep iakynduh bad kren bunsien la ka long iaka DC jongka Ribhoi District,  ia u District School Education Officer bad ym tang katta ngi la wan ban iakynduh ruh ia u bah Lahkmen Rymbui,  Education Minister jongka sorkar jylla hynrei ka jingbymshimkhia jongki ban pynbeit ne leh ia kaba donkam ngim banse ban wan noh synniang hi mynta ka sngi katba kum ka bor barit jongka Seng.
Na ka liang jong u samla Redyonstone Nongrum Chairman Education Cell jongka KSU Sengkmie u la maham tyngeh ba lada " Ki bor pulit Assam ki iai bteng ban wan thombor ia ka Jaitbynriew jongngi, ka seng ruh ha kawei ka por kam banse ban hap pyrkhat ban leh ia kaba donkam kampher la ka long da kano kano ka lynti ruh ".
Na ka liang jong u samla Frederick Kharmawphlang u la kyntu iaki paitbah ka dong ka thain ban iatylli bad pynskhem ruh iaka jinglong trai hala ka ri da kaba ong " Ngim dei ban Pdiang iaka ktien Block I, Block II ne ba ka dei ka jaka ba iaknieh Namar lada ngi Pdiang ia kita ka paw ba ngi pdiang ba ka dei ka jaka  ia kajia.
Kumba ngi dei ki trai kane ka khyndew ngi dei ban pynskhem ia kata ka jinglong trai da kaba ngin nym pdiang ba ka dei ka jaka ia kajia “, ong ka kyrwoh na ka Education Cell jongka KSU Sengkmie.
U nongrwai ba pawnam jong ka kynhun Iron Maiden, un lah ban duh da ki million pound, lada un ia pyllait noh bad ka tnga jongu, kaba ki la ia shong ia sah la 30 snem tam.
La iathuh ba Bruce Dickinson,  uba dei u nongrwai jong katei ka kynhun rwai, ula ia shong khlad naduh u snem ba ladep  bad ka kurim jongu, kaba  ula don khun lai ngut, ka  Paddy Bowden.
Haduh mynta ka jing ia pyllait sanshyieng kam pat ioh, tangba la iathuh ba ki la ia shong ia sah la ka jong ka jong  bad katei ka nongrwai, kaba ki ia pher haduh shiphew snem ka rta.
La iathuh ba U Dickinson lane ba ka Paddy, kin ia pyllait sanshyieng, kumta ka kashari, kan bate arliang ia ka spah jongu, kaba don  £90million.
Ki don ki khubor kiba iathuh ba U Bruce, ula shong la sah mynta bad kawei pat kaba ieid jongu, ka Leana, ha kaba la sngewthuh ba ki la ia shong ia sah lang la ar snem kynthih bad la iathuh ba ka Leana, ka dei kawei na kiba biang bah ia ki jingrwai jong U Bruce, ha kaba ka la ju pynlut por ban leit sha ki concert jong ka Iron Maiden, ha kine ki sphew snem ba ladep.
Shillong: Kumba la ju pynlong man la u snem ka balang Catholic myn hynnin ka sngi ka la rakhe ia ka All Soul day.
Ha kaba la kyrkhu bad kynmaw burom ia ki mynsiem  ba la khlad noh.
La rakhe ia kane ka sngi da ka balang catholic ha baroh ki wei ki Ri jong ka pyrthei.
Ha nongbah Shillong, la rakhe ia ka ne ka sngi ha lumjingtep jong ka  Laitumkhrah parish.
Shillong: Ki ar ngut ki MDC jong ka seng Congress hapoh jong ka KHADC kila dawa ba dei ban khot ia ka dorbar ba kyrpang ban ia kren hapoh iing dorbar ha kaba ia dei bad ka jingmang ia ki MDC Konstitwensi.
Haba kren ha ki lad pathai khubor myn hynnin ka sngi, ki la pynpaw ba ka long kaei kaei kaba sngewsih ban tip ia ka jingleh lyndet jong ka sorkar jylla Meghalaya ha kaba ia dei bad ki MDC Konstitwensi hapoh jong ka KHADC, la iathuh ba ki la tip ba ka sorkar ka la ai jingthoh sha ka Standing Parliamentary Committee(SPC) kaba dei peit jingpynkylla ia ka Sixth Schedule ba dei ban don 40 tylli ki MDC Konstitwnesi ha KHADC.
U Bah Charles u la ong ba ha ka jingialang kaba la long ar sien hapoh jong ka KHADC ki la shim ia ka rai ba ki kwah ban don tang 31 ngut ki MDC bad ia kane la phah sha ka sorkar, katkum ka rai ka long ba 29 ngut dei ban jied da ka ilekshon, ar ngut dei ban shu tung ha kaba kawei dei ban long ka kynthei.
Hynrei kaba la pynbitar ha ki, haba kila poi sha Delhi haba kila ia kynduh ia u Lamphang jong ka SPC u Annan Sharma kila ioh jingtip ba ka sorkar kala phah 40.
Dei halor kane ka nongrim ba na ka liang jong ka seng Congress hapoh jong ka KHADC ka dawa ba dei ban khot ia ka dorbar ba kyrpang ban iakren ia kane mano ba leh ia kane ban ia shai namar kam shym long kumba la ia kren.
La iathuh ruh ba na ka liang jong ka FOCUSS kaba dei jong ki kynthun jong baroh ki MDC na ki District Council bapher bapher jong kane ka dong shatei kam mih ngi jong ka Ri India ki la ia kynduh ia u Anna Sharma bad ha kane ka jingiakynduh la pan por shuh ban pynjlan ia kane ka SPC bad na ka liang jong u u la kular ban pynjlan shuh ia ka por da hynniew taiew bad hapoh kine ki taiew un wan sha Shillong bad ha Guwahati  ban ia kynduh ia ki paidbah ban sngewthuh ia kaei kaba ki paidbah ki don ban ong.
Kitei ki MDC jong ka Congress, ki la pyni ba na ka liang jong ka tnad kam poh iing jong ka sorkar pdeng kala phah ia ka shithi ha ka 27/10/2019 sha u Chief Secretary jong ka jylla ban pyntip sha ki MDC halor kane ka jingialang ha Delhi balei ka sorkar kam shym la lah ban pynpoi sha ki MDC balei ka sorkar ka set la kynnoh kitei ki MDC.
Shillong: Hynnin ka sngi, la iathuh ba uwei u samla na Assam, ula iap ei ha Thangshalai, kaba hap ha Diengpasoh Police Station, namar ba ka thuk thuk jongu, ka leit tyngkhuh ia ka trok.
Utei u samla, u dei U Nihal Das, uba na Sonitpur bad u don 21 snem ka rta bad u pule ha Tezpur University.
Ki ladkhubor ki iathuh ba utei u samla, u mut ban leit peit kai sha ka tamasa ia rwai jong ka NH 7 Weekender hynnin ka sngi.
Shillong: Ki pulit jong ka Assam, ki la ioh kem ia U Omprakash Sharma (59) bad U Pankaj Sharma (25) u khun jongu, namar ba ki buh jaka pynlang dewiong beain ha u pud jong ka Assam bad Meghalaya, khlem da don ki kot ki sla kiba biang.
La iathuh ba kitei ki ar ngut ki dei ki nongshong shnong ka Amgak, Byrnihat ha 16mer bad la kem ia kitei ha ka miet jong ka Sngi Thohdieng bad  kitei ki buh ia katei ka kad dewiong kaba beain ha katei ka jaka.
Ha kajuh ka por ki pulit Assam, ki la kurup ruh ia 9 tylli ki trok kit dewiong, kiba la pyniaid da kitei ki shi kpa shi khun, ong shuh ka khubor.
Ki lad khubor ki iathuh ba u don bun bah, u dewiong, uba la kit beain bad la ju buh ha khappud jong ka Assam, Meghalaya bad nangtei pat la shalan sha Assam bad West Bengal.
Shillong: Ki lad khubor ba dang shu ioh lum ki iathuh ba U Mohan Bhagwat, uba dei U President ba heh duh ka BJP, un lah ban wan iuh kjat sha Shillong, ha u snem thymmai 2020.
Ki thymmei khubor, ki iathuh ba un lah ban wan ha ka 11tarik Kyllalyngkot 2020, ha kaba kan don ka jingialang paidbah ha madan Polo.
Ki dkhot jong katei ka seng, kiba iakren bad une u nongthoh khubor, ki iathuh ba ka jing pynkhreh ka dang iaid shakhmat, na bynta katei ka jingwan iuh kjat jong u heh duh ka RSS ha Shillong.
U Shah Rukh Khan, uwei na ki khlur ak phlim ka bollywood, u dap 54 snem ka rta bad khlem pep kito kiba ieid ia u, ki da sngewkmen shi katdei ban thoh ha ki peij jongki ha ki twitter bad ki social media, ban ai khublei bad ban kynmaw ia ki phlim ba itynnad bad kiba khring shi katdei jong U King Khan.
Myn hynne mynmiet, U King Khan, uba la tip ruh kum u khlur ki nongak phlim jingieid, ula mih na  baranda jong ka iing jongu ban ai khublei ia ki riew ieid jongu, ha ka por shiteng synnia, kaba dei ka minit jong ka jingdap 54 snem jongu.
Ki don da ki bun spah ngut kiba ap ha syndah jong ka iing jong U Khan ban iohi ia ka dur jongu, ha ka lyngkhuh 54 snem jongu.
Ka jing ia kawang ktieh hapdeng ka BJP bad ka Shiv Sena, ka dang iai bteng haduh mynta ka sngi, ha kaba ka Shiv Sena, ka la ther tyngeh ia ka seng BJP, da kaba ka pyntieng, ban pynjari da ka synshar President ha ka Jylla Maharashtra, kumba la pynsngew da U Sudhir Mungantiwar, uba dei u myntri jong ka sorkar BJP ha katei ka Jylla bad ka Shiv Sena, ka ong ba katei ka jingkren, ka dei ka jingniew bein ia ka rai jong u paidbah.
Hynnin ka sngi, U Sudhir Mungantiwar, myntri ka sorkar BJP, ula ong ba ka sorkar India, kan sa pynjari da ka synshar President, lada ym lah ban thaw sorkar ha shwa ka 7tarik Naiwieng 2019.
Halor katei ka jingkren U Sudhir, ka kotkhubor jong ka Sena, ka Saamana, ka ong  “Hato U President, u don pleng hapoh ka jing pyniaid jong ka seng BJP lane ka muhor jong U President, ka don ha ophis jong ka seng BJP, ha kaba katei ka seng, ka lah ban pyndonkam, lada kam lah ban thaw sorkar ha Maharashtra?"Ka BJP, ka la jop da 105ngut ki dkhot ha ka elekshon ba dang shu dep, ka Sena, da 56ngut bad ka NCP ka wan ba lai da 54ngut ki dkhot.
Ka Shiv Sena, ka ong shuh shuh ba ka jing byrngem briew ka BJP, kam iapher satia na ka jingbyrngem ha ka por ba synshar jong ki Syiem Mughal, bad ka Saamana, ka ong shuh “La U President u don hapoh pla jongphi?".
Ym tip na kano ka daw, uwei u hati, ula khie bitar bad kyrdem ia kawei ka kali, kaba dang iaid kai ha ka jaka shang kai ha Khao Yai National Park, Thailand ha ka Sngi Hat majai ba ladep.
Utei hati, u dei uba khia hynniew ton bad uba don 34 snem ka rta, u dei uba la tip kyrteng Duea bad utei ula kyrshut ia la u tdong bad nangta u sa kiew da ki kjat hajrong ka kali.
Utei u hati, ula pynpait ia ki iit jong katei ka kali, ia ka tnum bad ka met jongka ruh, ha katei ka jing lymbub kaba shipor jongu.
U nongniah, ula lait phet noh ialade na katei ka kali.
Hadien ka Public Hearing kaba la long ha ka 19 October 2019 ha Brichyrnot U DC ka East Jaintia Hills u la khot hajir ia ki katto katne ki Rangbah Shnong ka Thain Elaka Narpuh.
La ioh jingtip ba u DC u la phah shithi tang ia ki katto katne ki Rangbah Shnong.
Hato na kaei ka daw? Lada ka dei kumta u la dei ruh ban hajir ia kine harum.
1- Shri.
Sajjan Bhajanka  2- Shri.
Sanjay Agarwal  3- Prem Kumar Bhajanka  4- Mr.
Rajendra Chamaria  5- Mr.
Pankaj Kejriwal ban pynshai shwa kaei ba ki la leh na ka bynta ka Elaka ha kine ki 15 Snem ba ladep.
Bad kaei ka daw ba kwah iaid lait ban ia kren markhmat bad ka jaitbynriew Khasi pnar jongngi.
Lymda kumta ki nong shong Shnong Umkiang kin iai bud dien ia ka jing dawa ban pynduh noh ia ka jing pynheh ia ka jingtip Mawshun.
Lada u DC u kwah ban long kum u ksiang ia ki Companies u dei ruh ban pyrkhat shwa ia ka Iap ka Im ka Jait bynriew.
Ym tang kata u dei ruh ban pyrkhat ia ki nong shimti ia ka kam ba u trei hadien ha bud shwa ba un leh.
Pyrkhat hi maphi ki khlong ei ka spah jongngi da ki hajar klur wat tang ka share ruh ki khlem ai ia ka elaka jongngi, kat kum ka NSE stocks price Star Cement ka die 96 tyngka ei ei per share.
Tang kata ruh ki nong mih khmat jong ki nang ban pan ka bhah jongngi ba ngi dei hok ban ioh.
Ki dei ruh ban ai 40/60 percent na ka jing ioh nong jongki lyngba ka CSR kata ruh bym juh iohi ba ki sam sha u paitbah.
Kat u DC u don ka bor ban hajir ia kitei ki heh jong kane ka Company namar kane ka Plant ka dei kaba heh duh jong ka Star Cement hapoh ka thup jong ka Century Plyboards India Pvt Ltd.
Wanlem Langchiang.
Ban bam ia u khaw ne ka ja ki ai jingmyntoi shi katdei eh la haka liang ka koit ka khiah ne wat ki aibor ruh iaka met ka phad ban trei ban ktah.
U sohkhaw u dei u symbai jongki jait phlang Oryzasativa(Asian rice) ne oryzaglaberrima ( African rice).
U khaw u dei u jait jingbam uba kongsan tam bad balah ban pyndonkam bad bsa iaki paitbah ha satlak ka pyrthei.
Ki dei ki mar rep mar riang kiba wan ba lai haka jing pynmih bun tam eh hadien jong u pai bad u riewhadem.
U dei u jait jingthung uba mih shisien shi snem bad uba lah ban pynmih bam naka bynta laiphew snem.
Ka jingrep khaw ka iahap bha haki thain rithor bad donkam shibun ka um bad ki jaka ba iar ban rep.
Bam bam ia u khaw ne ka ja ki ai jingmyntoi shi katdei eh haka liang ka koit ka khiah namar ki iarap ban aibor iaka met, iada naka jing sngaid palat, iada iaka blood pressure, ki jingpang Cancer, Alzheimer, Diuretic and Digestive Qualities, pynbha iaka metabolism, ioh iaka sniehdoh kaba bha.
Ki ai jingkoit jingkhiah haka liang u klongsnam, iada naka jing jur ka jing set kpoh, bad pynbiang ia ka body temperature.
Hangne phin shem katto katne ki jingmyntoi baphi ioh na u khaw:Aibor iaka met : U khaw ne ka ja kidei ki jait jingbam ba aibor bad neh slem haka met.
Haba bam ia u khaw ne ka ja ka met jongphi kan ym thngan kloi namar ha u don byllai ki carbohydrates kiba ai ka bor kaba biang iaka met ka phad bad ki iarap ruh haka jing treikam bha ka jabieng.
Ki carbohydrates ki ba don ha u khaw ki lah ban pynkhlain iaka met bad kylla shaka jing lah treikam ne pyndonkam iaka bor.
Shillong: U Deputy Commissioner, ka East Jaintia hills, ula khot ia ki katto katne ki Rangbah Shnong jong ka East Jaintia hills, na ka bynta ban ia pyrkhat, halor ka jing pynsangeh noh ia ka jing ia syllok paidbah, ha Bri chyrnot ha ka 19tarik Risaw 2019.
Lyngba ka shithi, kaba 25tarik Risaw 2019, U DC, u ia wer ia ki Rangbah Shnong, ba kin ia kynduh ia u, ha ka 4-11-2019 bad ka jingmut ka long ba u kwah ban sngewthuh ia ki jingdonkam jongki, na katei ka kompeni dewbilat Star Cement, na ka bynta ka jingbha ka shnong ka thaw, ka mariang.
La ong shuh “Kumba phi tip ba ia ki kompeni Cement, dei ka sorkar kaba la khot ia ki, ban wan plie karkhana sha kane ka  District jongngi.
Te kumta ngi hap ban iarap ia ki ban pyniaid beit iaid ryntih ia ki karkhana jongki bad ha kajuh ka por, ki dei ban buh ruh ia ka ain ….
"Lah ban pynkynmaw, ba ka jing pynsngew paidbah jong ka Star Cement, ha ka 19tarik Risaw 2019, la hap ban pynsangeh noh, namar ka jing pyrshah jong ki sengbhalang, ki Rangbah Shnong bad ki paidbah jong ka thain Lumshnong.
Shillong:  Ka ‘Cherra Bosconian Union’ (CBU), ka seng jong ki khynnah skul barim jong ka St.
John Bosco Boys’ Higher Secondary School, Sohra, kan pynhap pyrda noh ia ka ‘Jubili Ksiar’ (Golden Jubilee) jong ka ha ka 5 tarik ‘Naiwieng (November) 2019.
La khot la wer ia baroh ki khynnah skul barim jong ka skul St.
John Bosco Boys’ Higher Secondary School, Sohra, ban ia wan shim bynta lang sha kane ka jingrakhe Jubili kaba shisien ha ka rta jingim briew.
Ka prokram kan sdang da ka Mass Bakhuid por 10 baje mynstep bad ka ‘Cultural programme’ ha ka por 1 baje nohphai sngi.
U Bah Cavin M.
Mylliemngap, MLA ka Sohra Constituency un long u Kongsan ha katei ka sngi.
La pynkynriah ia ka jingrakhe ia kaba la thmu ban pynlong ha u bnai Risaw (October) 2019 na ki daw ki bym lah shuh ban kiar.
Ka CBU ka la noh synniang shikatdei eh ym tang ha ka ban tehsong lang ia baroh ki khynnah skul barim jong u Don Bosco bad ban kyntiew ia ka pule – ka dangle, hynrei ruh ban iarap bad kdew lynti lem ia ki khynnah skul sha ka lawei babha lyngba ki prokram bapher bapher ki jong ka naduh ba la seng ia ka ha ka 6 tarik Risaw (October),  1968 haduh mynta.
Bun na ki dkhot ki dang iai kynmaw kyndiang ia ki kam babha ba la leh da kane ka Seng ki khynnah skul barim, kum ka ‘Drama’, ka ‘shad tynrai’, ka ‘tem ksing-nakra’, ka ‘put besli-singphong’, ka tem duitara, ka ‘jingrwai khasi tynrai’ bad kiwei.
Ka jingai ‘Award’ ia ki khynnah skul ba ioh heh eh ‘mark’ ha ka ‘sobjek Khasi’ ha ka matrik (MBOSE) naduh u snem 1984 haduh 2015.
Bun ki khynnah skul na kylleng ka Ri Khasi-Jaintia kiba la ioh ia kane ka Khusnam.
Naduh u 2017, ka Seng ka la phai khmat noh sha ka thong ban noh synniang jingiarap sha ki khynnah skul kiba wan na ki iing ki sem baduk.
New Delhi:  Ka elekshon komishon jong ka India, myn hynnin ka sngi, ka la pynbna ia ki tarik elekshon, na bynta ka Jylla Jharkhand bad ka elekshon, kan long ha ki san sngi bapher bad kan sdang naduh ka 30tarik Naiwieng bad ia ka result, yn pynbna ha ka 23tarik Nohprah 2019.
Kiwei pat ki sngi thep vote, kin long ha ka 7tarik Nohprah, 12tarik, 16 bad 20tarik Nohprah.
Ka jingdon ki dkhot ha katei ka iing dorbr, ka long 81ngut bad ka dei ka Jylla, kaba ki khlain bha ki ehrang Naxal.
Ka elekshon ha u snem 2014 ruh, ka long hi ha ki san sngi bapher.
La pynbna ia katei ka elekshon, da U  Sunil Arora, Chief Election Commissioner mynta ka sngi.
Mynta ka synshar ka BJP ha katei ka jylla, kaba don bun bah ki jait bynriew tribal, ktba ka seng Congress bad ka  Jharkhand Mukti Morcha, ki dei ki liang pyrshah, kiba ia khun tyngeh ha kane ka kynti ban pynhap ia U Raghubar Das, myntri rangbah ha katei ka Jylla.
Shillong: Ka jingialang jong ka Fair Price Shop Dealers Assocation, kaba la ia kynduh ha ka 26tarik Risaw 2019, ka la rai ban khot ia ka jingialang bah jong ki nongsam khaw reshon ha U Kyllalyngkot 2020.
Ha ka jingialang, la thaw ruh ia ka seng Meghalaya Fair Price Dealers Federation, ha kaba U Anwar Khan, u long U President, U Bah Richard Khongwir kum U General Secretary nalor kiwei pat.
Shillong:  U myntri u ba dei peit ia ka tnad ka koit ka khiah jong ka sorkar jylla u bah Alexander L Hek hadien ka jingiakynduh bad ki nongialam jong ka seng FKJGP, KSU bad ki nongialam jong ka MEMRIWU mynta ka sngi, u la ong ba un khot ia ka GVK ha ka 5 tarik mynta u bnai ban ia kren halor ki jingdawa jong ki nongtrei EMRI.
Haba kren ha ki lad pathai khubor, hadien ka jingiakynduh bad kitei ki nongialam, u Bah Hek u la  ong ba kane ka jingiakynduh ka long kaba sei soh  ha kaba ki la sngewthuh ia ka jingeh jong ka sorkar bad ka sorkar ruh ka sngewthuh ia ki jingeh kiba ki nongtrei ki ia kynduh.
La iathuh ba ha kane ka jingiakynduh kila buh ha khmat phra tylli ki jingdawa bad ki don kiba sngew shongnia bad ki don kiba ka sorkar ka hap ban peit bniah kat kum  ki jingiateh kular.
Ka mat kaba ki la buh ha khmat eh ka long ha kaba ia dei bad ki kali Ambulance kiba la don mynta ha ka jingma, haba ia dei bad kane na ka liang jong ka sorkar kan sa peit bad ka jingkwah ka sorkar ka long ba ki kali ambulance ki dei ban long kiba iaid bad halor ka jingpeit ia ki kali kan dei ka kompeni ne ka sorkar ia kata un dang hap ban peit ia ka jingiatehkular.
Ki la dawa ruh ia kata ka kyndon ba ia dei bad ka por treikam ia kane yn nym lah ban ong ei ei, namar ka shong ha ka jingiasoi jong ki bad ka kompeni ha ka por ba ki rung kam, haba ia dei bad ka rukom trei kam ia kata u myntri u la ong ba ym sngewthuh ka mut kumno.
Haba ia dei bad ka policy ia kane ka sorkar kan sa peit, haba ia dei bad ka tulop kata ka shong ha ka jingpynbeit jong ka kompeni kaba pyniaid ia ka bad kumjuh ha kaba ia dei bad ka jingpynkiew tulop kaba 30% man la u snem kane ruh ka hap hapoh ka jingpeit jong ka kompeni ia kaba ka sorkar kan nym lah ban tuklar.
Haba ia dei bad ka jingpynkynriah kam na ka liang jong u myntri ruh u sngew iahap jingmut ba ia ka jingpynkynriah kam ka dei ban long katkum ka jaka ia kiba na Garo Hills ka dei ban long tang ha garo Hills bad ia kiba na Khasi Jaintia ki dei ban long tang hapoh khasi Jiantia.
Haba ia dei bad ka jingbym lah ka kompnei ban kyntiew ia ka tulop naduh u snem 2017, halor kane u myntri u la ong ba ka sorkar ka hap ban peit balei kane ka sah.
Haba ia dei bad ka jingleit buh ia ki nongtrei haba la miet hap ban leit bad khamtam ia ka jingshngian ki kyhthei dei ban don.
Ia kane hap ban peit.
La ong ba na ka liang jong ka sorkar kan ia kren shuwa bad ka GVK Kompnei ha ka san tarik mynta u bnai ban peit na ka bynta ka jingiabit ia biang lang namar.
U Myntri u la ong ba u hap ban peit ia ki kyndon kaba ka sorkar kala iasoi bad ka GVK Company, ha dien kata yn sa khot ia ka jingialang.
Na ka liang jong u myntri u la ong ba ha kane ka jingiakynduh mynta ka sngi u la kyntu ba lada long kaba lah ba kin sangeh noh ia kane ka jingiakhih jong ki katba ka jingiakren ka dang iaid hynrei u bah Roipar Kharraswai nongialam ong ba kin bteng kaba kim pat dep iaka jingiakren.
U myntri u la ong haba kim treh ban sangeh yn nym lah ban pynbor ia ki hynrei hooid na ka liang jong ngi ngi la bthah ia ki hospital jong ngi ba ki dei ban peit bad pynbiang bha ia ki ne ki nongtrei ka EMRI.
Shillong:  Arphew ar ngut ki nongpang la phah sumar sha NEIGRIHMS hadien ba ka bus kaba kit ia ki shipai BSF ka la thung baji ha kawei ka riat ha Umtyra, East Jaiñtia Hills ha ka 30 tarik u Risaw 2019.
Ha ka por ba lyngkot bha, ka bor pyniaid jong ka NEIGRIHMS ka la pyntip mar mar ia ki heh jong ki tnad baroh.
Kiba mynsaw ki sdang poi sha ka NEIGRIHMS Casualty naduh 9 baje mynmiet.
Ki doctor ki trei bad sumar baroh shimiet ia ki nongpang.
Lai ngut na ki ba mynsaw ki don ha ICU, san ngut ha ka Orthopaedics ward, lai ha Casualty, iwei ha Neurosurgery, iwei ha General Surgery ward, bad ia kiwei pat la pyllait noh hadien ba la ai jingsumar ia ki.
U Director NEIGRIHMS u la leit jngoh ia baroh kiba mynsaw ryngkat bad u HoD Orthopaedics, HoD General Surgery bad u Medical Superintendent.
U Director ka NEIGRIHMS, u Prof (Dr.
) D.
M.
Thappa u ai khublei ia ki Doktor bad kiwei pat ki nongtrei kiba trei baroh shimiet ban pynim ia ki jingim ba kordor.
Shillong: Hynnin ka sngi, la ioh jingtip ba arngut ki khynnah, kiba na ka shnong Lawblei, kaba don 10 kilometre na Mawkyrwat, ki la ngam jyllop ha Wah Umngi, jong ka South West Khasi Hills District.
Kitei ki arngut ki dei u samla Wanboklang Kharsyiemiong (16) bad nangta sa U Wondersing Sohphoh (16), kiba dei baroh arngut na katei hi kajuh ka shnong.
La iathuh ba kitei ki arngut, ki dei kiba leit kit shyiap na ki rud um jong katei ka wah, ha ka jaka kaba la tip kum ka thwei syngkai, hynrei, ki la kum bakla bad ki la ngam jyllop noh bad katei ka jingjia, ka dei hynnin ha ka por 1.
30 nohsngi eiei.
Ha kawei pat ka jingjia ha Garo Hills, la iathuh ba 3ngut ki khynnah skul, ki la ngam jyllop ha kawei ka pung dohkha ha ka shnong Miapara, hajan Manikganj, kaba hap ha North Garo hills District, ha ka por 3baje nohsngi jong ka 29tarik Risaw 2019.
Ka khubor pulit, ka iathuh ba U Ranbir Juro (6) U Dipen Rabha (5) bad U Rishabh Rabha (3.
5 snem), ki dang ia wan phai na skul, hynrei ynda poi ha kawei ka pung dohkha, ki la ia leit sum bad kitei ki la ngam jyllop baroh lain gut.
U Ranbir, u dei u khynnah Class I jong ka  St.
Thomas School ha Mendipather, katba U  Dipen bad U Rishabh, ki dei kiba pule Nursery ha  Kindergarden ha Manikganj Memorial School.
La sei noh ia kitei kiba iap, da ki para shnong, ha ka jing sakhi lang jong ki pulit, ong ka khubor.
Shillong:  U President ka Ri India, ula thung ia U Bah Hamarsan Singh Thangkhiew, ba un shim ia ka bynta jong U Chief Justice jong ka Meghalaya High Court, hadien ka jing mih noh jong U Ajay Kumar Mittal, uba long U Chief Justice ba mynta bad u ban leit noh sha Madhya Pradesh High Court.
U Justice Ajay Kumar Mittal, ula mih noh kum U Chief Justice ka Meghalaya High Court, ha ka 31tarik Risaw 2019 bad katei ka hukum myn hynnin ka sngi, ka dei kaba la pynmih da ka tnat kam ain jong ka sorkar India.
Na ka liang ka Supreme Court, ha ka 15tarik Risaw 2019, ka la thung U Justice Muhammad Raffiq, uba dei u nongbishar na Rajasthan, ba un shimti kum u Chief Justice ka Meghalaya High Court bad ka Supreme Court Collegium, ka la mynjur ruh ban thung ia U bah Wanlura Diengdoh, kum U Judge ba thymmai ka Meghalaya High Court.
Nongpoh:  Ka Nongthymmai Sports & Cultural Club, ka la ioh ban rah ia ka namlahduh ha ka lympung ialehkai phutbol kaba la pynlong da ka Umsning Block Youth Congress Committee (UBYCC), kata hadien ba ki la lah ban pynliem noh da 1-0 pyrshah ia ka Umbir Sports Club, ha ka jingiakhun phainal kaba la long hynnin ka sngi ha Madan ialehkai ka shnong Umsawkhwan.
Khyndiat haba phai sha ka jingiakhun phainal, da shisha ka jingiakhun ka la long shisha ka jingiakhun kaba itynnad bad kaba iakhaid bha, namar ki rangialehkai jong kitei ki arkynhun, ki la sei shisha ia kata ka jingialehkai kaba itynnad bad kaba shongshit, khamtam eh nalor ka jingdon ki paidbah kiba la wan ai jingkyrshan ia kitei ki kynhun kiba la poi sha ka phainal.
Ha katei ka phainal, ka kynhun ialehkai ka Nongthymmai S&CC, ka la ioh ban pynkhih ha ka kylla step jong ka jingiakhun bad kaba la pynkut noh ia ka kylla step da 1-0.
Haba bteng ka kylla miet,ka jingiakhun ka la nangitynnad namar kitei ki kynhun, ki la nangtrei shitom na ka bynta ban ioh thep kol bad khamtam eh ia ka ki rangialehkai ka Umbir SC, kiba la shah tam ha ka Nongthymmai, hynrei haduh kaba kut jong ka jingiakhun ki rangialehkai ka Umbir SC, kim shem la lah ban thep kol bad kaba la pynlong ia ka kynhun ba kan pdiang ia ka namrem kaba 1-0 ha khmat ka Nongthymmai S&CC.
Ka Nongthymmai S&CC, kaba la ioh ban rah ia ka nam lahduh, ka la ioh ban khur ia ka song pisa kaba T.
30000/- lem bad ka trophy, katba ka Umbir kaba la shah rem noh ha katei ka jingiakhun phainal ka la khur iaka song pisa kaba long T.
15000/- lem bad ka trophy.
Nalor ka khusnam sha ki kynhun, na ka liang ki UBYCC ka la sam ruh iaki khusnam shimet ha katei ka sngi ba kynthup iaka nam top scorer, Shemjingmut Kharmyndai naka Umbir, Best Goalkeeper ba ioh da u Ferdinand Makri naka Nongthymmai Umsning bad ka naam Best Player la rah da u Micheal Timung naka Rongmesek.
Ha kaba kut jong katei ka lympung ialehkai, la sakhi da ka jingdon u Bah James Lyngdoh Working President ka MPCC kum u kongsan haka jingdon lang u Bah Rocky Marwein Working President ka Umsning Block Congress Committee, Bah MG Kharshanlor, Bah GG Marwein lem bad kiwei kiwei ki riew rangbah bad ki nongkitkam ka party Congress.
Ka long ka burom ia ka 6 Shnong Wah Lukha Association  namar ka jingjop ba don burom jong   ka ia ka jingthmu ka Meghalaya State Pollution Control Board Shillong  ba ka la lah ban khang pyrshah ia ka Public Hearing ha ka 19.
10.
2019 ba ka jingthmu jong ka ban pynioh ia ka jingkwah rhah ka M/s Star Cement, Meghalaya Ltd.
, ban tih ia u Maw Shun ha ka Shnong  Brichynrot, Elaka Narpuh.
Ym lah ban len ia ka jingiarap ba radbah ki khun ka Ri Jaintia  ( ki Pnar kiba shong ha ki bynta ba hapdeng ), ki War (ba la khot  mynta War Jaintia) kiba sha ka liang Bangladesh bad ki Bhoi (kiba khot mynta ki Karbi) kiba shong shaphang shatei.
Kine don la ki seng trei mon sngewbha  (N.
G.
O.
), kiba kup ha ka kyrteng  Jaintia bad ha ka kyrteng Khasi ruh.
Kumjuh ruh kiwei de ki seng bhalang bad ki shnong kiba paw ha ki kot khubor ba la pynpaw ia ka jingsngewnguh  da katei ka seng  6 Shnong  Wah Lukha Association.
Ka Jowai Civic Awareness Committee, Jowai ka long kawei  na ki seng bhalang ba la thoh  pyrshah ia  ka jingthmu  ka M/s Star Cement, Meghalaya Ltd.
, lyngba ka Meghalaya State Pollution Controll  Board, Shillong.
Sngewkmen ban iohi mynta  ba ki briew sha kitei ki thain ki la shai ka jingmut  jingpyrkhat namar ki la mad ia ki jingeh ki jingjynjar  kiba khraw naduh  ba la wan ki Cement Factory  khamtam  ka jingbymioh shuh ka lyer kaba khuid kum ha ki por mynshuwa.
Ki um  bam um dih bad kiwei kiwei.
Ka kular ba sngewthiang  ba sngew bang tang ha ka ktien hynrei  ym ha ka kam.
Ha ka Synod 2019 kaba la long ha Lumshnong la ioh lad ban sngap ia ki jingiathuh ki trai shnong ia ka jingjynjar kiba bun ba  mih na  ki Cement Factory.
La iathuh ruh ba ki ing ki sem ki khynniuh jur ha ka por ba khlong maw shun da ka bor Explosive.
Ka shnong ka thaw ka la jakhlia  lut namar ba la wan bun bun ki dkhar ki lyngkieng na ka bynta ki kam ha ki rukom bapher bapher.
Ka  Jowai Civic Awareness  Committee, Jowai ka kit bok kit rwiang ia phi  ka  6 Shnong  Wah Lukha  Association  ba phin  nang  iai tylli shuh shuh  na ki   ki por sha ki por ha ka ban khang  pyrshah ia ki jingpynjot ia ki khlaw ki btap, ki par maw shun , ki pubon  ba pawnam, ki sim ki doh, mrad ki mreng ba bun jait , ki wah bad kiwei kiwei de.
Khadduh khadwai ka jingkyrpad ia u wei U Waheh uba ju long u Ex- Minister i/c Industries ka Meghalaya mynshuwa u ban na sha ka to ka Constuency.
La ong ba dei ha ka por jong  u ba la wallam  ia ka bar  jylla ban thaw Cement Factory.
La iathuh u long ruh u nongiarap ban pynioh jaka mawshun haduh mynta.
Ka la dei ka por mynta ba un sngewbha ban kein noh.
Kane ka kam ka long la kham slem bha bad  tharai u la biang nadong shadong haduh kine ki sngi.
Un sngewbha  ban isynei bad pyrkhat  sngewlem ia ki khun ki hajar kiba la jied ia u ha ki  por mynshuwa.
To ai ba kin shong suk shong sain noh mynta bad pateng ka ban wa.
To ia tylli da sumar ioh phin kyllon.
Kumjuh ka ktien u Blei ka ong “Ia ka jingioh kynti jong ngi la pynkylla ha ki nongwei.
Ngi la dih ia la jong ka um ngi da siew sbai.
Ia la ki jong ki dieng, la die ha ngi.
Khublei shibun,Secretary,Jowai Civic Awareness Committee, Jowai.
Shillong, 13 Risaw: Ka Khasi Students’ Union, Mawprem Circle ka la pynrem jur ia ka jingshah kem ki ar ngut ki dkhot ka seng halor ka jingjia kaba la jia ha Motphran kaba u trai ka dukan u la shah kynshait petrol, ka KSU ka la dawa ba ki pulit ki dei ban pyllait noh mardor ia kitei ki ar ngut ki dkhot ka seng khlem kano kano ka jingteh kyndon, da kaba kam ruh ba ki dei ki samla kiba lui lui ka shnong Mawprem.
Ka seng ka la kynnoh ba katei ka jingkem ia ki 2 ngut ki dkhot ka dei tang ka jingkynnoh bad ka jingpharep jubor ki pulit.
Shuh shuh ka KSU Mawprem ka la pynrem jur ruh ia ka jingthwet ki pulit ban kem ia ki dkhot ki sengbhalang da kaba ong ba ka rukom thwet jong ki ruh ka long kumba ki thwet ia ki nonglehkam sniew bad ki lehnoh ha kaba ki ju wan ban khynra ha ka por shiteng miet shiteng synnia.
Ka seng ka la ong ba jin lada ki pulit ki shim khia ia ki nongleh kam sniew kum ki nongleh beijot, ki nongpyniap briew bad kiwei kiwei runar ki pulit ki lah ban teh lakam ia baroh ki jaid jingsniew ha jylla.
Ha kawei pat ka khubor, na ka liang, U SP ka East Khasi Hills u Bah MH Kharkrang u la kren diaw halor ka jingshah kynthoh ki pulit SWAT kiba iaid pahara mynhynin ka sngi ha nongbah Shillong, hynrei u la ong pat ba watla ki la don ki jingshah kynthoh ba bunjait na ka liang jong u kum u heh pulit ka District u la kular ba ki pulit kin iaid beit ha la ka lynti jong ki ban leh ia ka ba bha katkum ka ain.
U Bah Kharkrang u la ong ba hadien ka jingjia kaba la jia ha motphran, ki la don bun ki jingmut jingpyrkhat kiba pynsyier ia ki briew hynrei ki pulit ki la trei ia ka kam jong ki ban wanrah biang ia ka jingshngain ia ki paidbah ha kaba ki la kem ruh ia bun ngut ki runar kiba donkti ban leh ia ki kam runar bad ki kam pyntriem bapher bapher hynrei u Bah kharkrang u la kren bynniaw pat da kaba ong ba ki don pat kiba pyrshang ban tah rong bad ban kynthoh da kiba bun rukom ia ka jingtrei shitom ki pulit.
Shamble MannersKjat sngi ki suit rong ksiar; mariang,Dang step phyrngap, ka jingithiang,Ha sur bunjait ki sim ba rwai,Mynsiem ka shlei, jingkmen sadhai.
Ka jingsngewsuk mynsiem katta,Jingsngew palei hapoh jongnga,Kynrad to shah nga d’wai kyrpad,Ban neh kumta, haduh da khlad.
Ki jingkhuslai ka miet badum,Kum lyoh ki pra ha suiñ ba jngum,Kylla umjer ba wan pyntngen,Kum mawlynnai kin kylla shen.
Khmat phuh samrkhie ha nga pynphong,To tar to bret ka jingsarong,Tang jingsngew rit shirta jingim,Ia kiwei pat ban ai mynsiem.
Shillong: Ki pulit ka Madanriting ha ryngkat ki pulit ANTF jong ka  S.
P.
East Khasi Hills, District ki la ioh bat ia ki shijur ki nongkhaii droks ha Madanryting bad hadien kata, la pynlong ka jingleit khynra, da ki pulit ANTF jong ka SP East Khasi Hills, Shillong.
Ha ka jingleit khynra, la ioh kurup ia 161 grams u heroin, na tnum iing jong ka iing ba la shongwai da ki shijur ki nong Mizo.
La iathuh ba la kem ia ki hynriew ngut ki briew bad kitei ki kynthup ia U   Joseph Hmar (25) (2) U Vanlalzom – (40) (3) Ka Kimi Hmar (32) (4) Ka.
Melody Chaksuak (43) (5) Ka Manguri Fanai (34) bad ka Nutei Tochhoang (37).
Kitei ki dei kiba na Mizoram bad Manipur.
Lyngba kane ka jingshah kem, la nang sngewthuh mynta, ba ka Guwahati, ka dei ka kad bah jong ka jingkhaii droks bad ka surok bah Guwahati sha Shillong, ka dei ka kad bah ban wan kit droks sha Shillong.
Shillong: Ka HYC Riwar Mihngi Circle hapoh ka jingialam u President Samla Edmund Khongngai ka la leit ia kynduh ia U Bah Banteidor Lyngdoh uba dei ruh u myntri ialehkai jong ka sorkar jylla ha ophis treikam jong u ha Secretariat Shillong.
Ka jingiakynduh ka seng ia une u Sport Minister ka dei halor ban kyntiew ia ki kam ialehkai ha ka thain Riwar Mihngi khamtam ha ka Football.
Kum ba long mynta ka seng ka lap bad ka sngew khia shibun, namar  kiba bun ki khun samla ha kane ka juk mynta ki la kiar ha ka jingialehkai  bad kim lah ban kiew sha ki District bad sha ka state level namar ka jingbym shim khia lang ka sorkar ban kyntiew ia ki samla na kane ka thain war.
Kum ban shu pynkynmaw ba ha ki por mynshwa ka thain riwar ka ju sei ia ki nongialehkai ban mih khmat na ka Jylla bad na kiwei kiwei ki club kiba paw ha ka state jong ngi, hynrei mynta pat ka la hiar.
Kumta ka jingia kynduh ka seng ia une u heh sorkar uba peit ia ka sports ka long ban phai khmat lang sha ka thain war ha ka jingdon kam kaba lah ban lum ban iarap ia ki khun samla kynthei bad shynrang ki ba don sap ha kano kano ka ka jinglehkai.
Kum ka seng kaba peit ba khmih ia ka imlang sah lang ka kyntu ruh ia ki Clubs ki Association bapher bapher kiba don ha ka thain war ba kin long kiba trei shitom bad mih sha khmat ban shim bynta ha ki sports khnang ba ki khun samla ki lah ban pyni ia ka sap ba ki don.
Ha kane ka jingiakynduh ka seng ia U bah banteidor ka la long ba ka seisoh namar na ka liang jongu, u la kular ban ia treilang bad ka seng ha kano kano ka por lada donkam,  la pynkut  ka kyrwoh na u Secretary ka seng bah Glorious Swett.
Hadien ka jingkhlad noh i bah Nassar Marwein,MDC ka Langrin,ka election shiteng samoi kan sa wan biang ha Langrin constituency hapoh 6 bnai khlem pep.
Ha kane ka bye election.
Kan kham jwat ia ki political party kiba ia dei paralok ha ka sorkar MDA ba la ialam da ka NPP.
Ha kine ki bye election  ba la dep,ka Npp ka la ai jingkyrshan sngewbha ia ki candidate jong ka Udp.
Kawei kadei ha ka Mp election na Shillong parliamentary constituency bad kawei pat kadei ha ka MLA bye election na Shella constituency.
Ka Mp election ba la pynieng da i Dr Jemino Mawthoh ka Udp kum u common candidate ka sorkar MDA,u la shah rem kput ha i Bah Vincent Pala,u candidate ka congress party katba u khun i(l)Dr Donkupar Roy pat,u bah Balajied kupar Synrem u la jop kput na Shella bye election dang shen.
Hynrei,kiei kiei ki ju pynjia ha ka jinglong ka sain hima sima.
Ha kane ka sien ka UDP bad ka NPP kan ia kynduh mawsiang ban pynialeh common candidate biang.
Ka jingshah rem u Martin M Dango ha ka bye election jong ka Ranikor ha i bah Pius Marwein jong ka Udp kan buh jingeh lypa ia kine ki ar tylli ki party ba ju ia long paralok.
Lada ialeh hi u Dango,kan buh jingeh lypa ia u candidate ka udp ban jop suk ia ka bye election MDC na katei ka constituency.
Ka udp ka dei ban ioh ia u candidate uba biang ban pynliem ia u Dango.
lym kumta ka lah ban duh ei shi seat ka seat MdC.
Ka udp ka lah ban phah ialeh da ki khun ne kiba ha ing ha sem jong i bah Nassar kumba long ha Shella bye election khnang ban ioh biang ki vote sngew synei sa mynta ka sien.
Lada ka udp ka appeal biang ia ka Npp sa mynta ka sien,kan kohnguh ne em ka Npp ban kyrshan biang ia u candidate Mdc ha ka bye election na Ranikor?Ka Npp,lada ka kwah jop kan pynialeh beit da u Martin M Dango bad kan sa appeal kylla pat sa ia ka Udp kum ka nongkylliang ban kyrshan noh ka Udp ha kane ka sien namar nalor ba ka kyrshan ar sien kynthih ha ka Mp bad bye election na Shella,kan pynshong nongrim ruh ba dei ban ioh mar uwei u nongmihkhmat na Ranikor.
Ka Udp ka la don lypa u bah Pius Marwein kum u Mla bad khnang ban kham skhem shuh ka ka jingiadei paralok para ma ki ha ka sorkar,kan pan jingkyrshan kylliang noh na ka Udp ba kan kyrshan noh mynta ka sien ia u candidate ka Npp.
Lada u Bah Dango u ia leh shisha na ka NPP bad ka UDP ka kyrshan lang ia u,la tikna lypa ba ka NPP kan ioh beit ban rah ia ka thong jong ka jingjopia ha bye Mdc election na kane ka constituency.
Hynrei, ha kane ka constituency namar ba baroh ar tylli ki party ki ia khlain lang,ka jingia pynbeit jong kine ki ar tylli ki party kan jwat shibun ha kane ka sien.
Ki lah ban ia khun lang kumba long ka Mla bye election myn shem snem.
Lada bakla tiak,ka lah ban ktah pynban ruh ia ka jingiadei ha ka sorkar MDA.
Aiu ki nongialam bastad jong kine ki ar party kin ia kren ia pynbeit bad shim ia ka rai, ki paidbah ka Ranikor constituency bad ki paidbah ka ri khasi-Jaintia jongngi ki ia ap kmih lynti tad haduh ba ka state election commission kan sa pynbna ia ka tarik bye eclection na katei ka constituency.
Babu Kular Khongjirem.
Shillong: U bah Batyngshain Laitmon Ryngnga, uba dei u kandidet jong ka seng Congress, ha ka elekshon shiteng samoi na Shella bad uba dei ruh U President jong ka Shella Block, ula mih noh na ka seng Congress, naduh mynta ka sngi.
Ha ka shithi sha U President jong ka Pradesh Congress Committee (I), U Bah Batyngshain, ula pynpaw ba ka daw jong ka jing mih noh jongu, na ka seng Congress, ka dei namar ba ula shah rem ha ka elekshon ba ladep na katei ka Constituency bad u don ia ka jingsngew kit khlieh ialade halor katei ka jingjia.
U bah Ryngnga, uba ioh 1,715 vote ha katei ka elekshon shiteng samoi, u ai khublei ia ki nongialam jong ka Meghalaya Pradesh Youth Congress, ia U Dr Mukul Sangma, nongialam ka liang pyrshah, ia ki MLA, MDC bad ia ki nong kyrshan jong ka seng Congress na Shella Constituency.
Shillong: Kum shi bynta ban kham pynsuk ia ka rukom siew bill light ia ki paidbah ka jylla ka  Meghalaya Energy Corporation Limited (MeECL) mynta ka kynti kala pynkhreh ban buh biang sa saw tylli ki “Automatic Payment Terminal" ki jaka siew bill light ha kane ka nongbah Shillong bad ha Tura.
Kitei ki kor siew bill light la buh tang ha phyllaw ka ophis jong ka Hydro bad kane ka la iarap shibun ia ki paidbah, dei halor kane ba ka MeECL kala pynkhreh ban buh noh sa saw tylli, lai tylli kin long ha Shillong bad kawei kan long ha Tura.
Haba ia dei bad kine ki mashin siew bill light, la iathuh ba la phah pynbha ia ki ha kata ka rukom ba kin nym pdiang lada don kiba mut ban thep da ka pisa thok bad kum juh lada ka pisa kala jaboh palat.
La iathuh ba ia kine ki mashin hap ban buh ha ki jaka kiba shngian ban lait na kano kano ka jingshah lute.
Shillong: u Bah Prestone Tynsong u ba long u symbud myntri rangbah ka jylla u la iathuh ba ka kabinet mynta ka sngi kala pdiang ban pynkylla noh ia ka Meghalaya (Charcoal of Production storage and Trade) Amendment Rule ha ka ba mynta la khang syndon ia ki karkhana Ferrous Alloy kiba don ha ka jylla ba kin thied rnga na ka jylla, kine ki karkhana ki hap ban thied na sha bar jong ka jylla, lada lap ba ki thied na ka jylla ym khang khyrdep ia kiba ia leh pyrshah.
Haba ia kren bad ki nongpathai khubor U Bah Prestone u la iathuh ba na ka bynta ban pyndon kam ha kaba thang ban shet jingshet ha ki iing ki sem ka sorkar, ka khlem khang ki paidbah ki lah ban pyndon kam ka jingkhang ka long beit tang ban dei sha ki karkhana kiba don ha ka jylla Meghalaya.
Ha kane ka jingialang la shah ruh ia ka tnad Information Technology ba kan thung ar ngut ki briew u Manager bad u Assistance Manager GSI hapoh kane ka tnad sorkar, ka kabinet kala pdiang ruh ia ka service rule jong ka Meghalaya State Pollution Control  Board.
Shillong: Ka jingialang jong ka Kabinet mynta ka sngi kala shim ia ka rai ban pynkylla noh ia ka ain Meghalaya Residence Safety and Security Act 2016 (MRSSA), bad  yn pynmih ia ka jingpynbna sorkar kum ka “Ordinance" ba kan trei kam noh mardor.
Haba kren ha ki lad pathai khubor ha dien ka jingialang na ka liang jong u symbud myntri rangbah ka jylla u Bah Prestone Tynsong u la iathuh ba  kane ka rai jong ka kabinet kaba la shim mynta ka sngi yn pyntrei kam noh ha ka ordinance bad ynda la shong dorbar yn sa pdiang ia ka hapoh ka iing dorbar.
Na ka liang jong ka sorkar shen kan sa pynkylla ruh ia ki rule jong ka snem 2017 ha kaba ia dei bad ka MRSS Act na ka bynta ban pyntrei kam ia kane ka Ordinance.
Da kane ka rai jong ka kabinet, baroh ki briew ki bymdei ki trai shnong jong ka jylla Meghalaya ki hap ban register ia la de haba ki wan rung sha ka jylla.
U bah Prestone u la iathuh  shai ba “ Nga kwah ban pynshai ba kane ka ain kan ym ktah ia ki Non Tribal kiba dei ki nongshong shnong ba pura jong ka jylla Meghalaya".
La ong ruh ba kane ain kan nym trei kam ia kito ki nongtrei sorkar kiba dei jong ka sorkar pdeng ne ki jong ka sorkar jylla ne kiba trei ha ki ophis ba la ithuh da ka sorkar.
Haba ia dei bad ki briew kiba wan sha kane ka jylla ki hap ban register la ki dei ki nongtrei bylla, ki ba wan khaii pateng, kiba shuwan kai sngewbha baroh ki hap ban pynshai ha ka por kaba ki wan ban rung bad kan don ka kyndon ban pynshitom ia ki lada ki pynkhein ia ki kyndon da kaba khlem register lane ki ai jingtip da kaba shuthok.
Haba ia dei bad ki sngi ia kane yn sa pynbeit ha ka rule ynda la pynkylla ia ka rule, hynrei ka jingpynshsitom kan hap hapoh ka ain Indian Penal Code 1860 hapoh ka kyndon 176.
La ong bay m don kam ia ka ILP hynrei kane ka ain jong ka jylla kala biang ia mynta.
U la ong ruh ba ki briew kiba kwah ban wan sha Meghalaya ki la hap ban register online bad kiban peit ia kane kin dei ki District Task Force Committee kaba ym pet da ki Deputy Commissioner bad ki Superintendent ki pulit, haba ia dei bad ka jingduna jong ki nongtrei na ka liang jong ka sorkar kan sa thung briew shuh.
Shillong:  Ka All Meghalaya Muster Roll Progeessive Workers Union (AMMRPWU) ka kynhun ki muster roll ha ka jylla ba trei ha ki tnad sorkar bapher bapher, kala pyntip sha ki tnad sorkar ba ki la pynkhreh ban pynlong ia ka jingiakhih namar ba ka sorkar kam shym la ai dak eiei halor ki jingdawa ba bun jongki ha kane ka shi snem ba kila ap slem khamtam ban pynkiew ia ka bai nong.
Ha ka kyrwoh u president ka seng u bah N Lanong ula ong ba bun ki nongtrei muster roll kim shym la ioh jingsiew naduh u Lber bad kumjuh ka arrear.
Kiwei pat ki jingdawa ki long ban thungkam pura noh ia ki muster roll bad kumjuh ban pynduh ia ka jingai jingmut ka 5th Pay Commission ban pynduh noh ia ki muster roll.
Kila dawa ba ka sorkar ka dei ban ai ka jingsiew kaba biang katkum ka kam nalor ka ESI, PF, EL bad kiwei.
Jowai:  Kum shibynta  ban pyrkhing ia ka jingwan khaii bad trei beaiñ jong ki bar jylla ha ki thaiñ jong ka shnong Phramer, West Jaintia Hills District, mynta ka sngi ki ar tylli ki seng, kiba kynthup ia ka Hynniewtrep Youth Council (HYC) bad ka Jaintia Student Movement (JSM), ha ka jingiadonlang  ki nongialam bad VDP shnong bad ki pulit ki la leit ban khynra ia ki dukan kumjuh ruh ki karkhana jong ki bar jylla kiba don ha katei ka shnong.
Mynta ka sngi haduh kumba 35 tylli ki dukan bar jylla la ioh ban jurip  bad kiba bun hi ki trai dukan ne ki nongtrei bylla kim biang ki kot ki sla ba donkam.
Ha kane ka jingleit khynra ia kito ki bar jylla ki bymdon ia ka kot ki sla kiba biang la ai por ia ki ban pynbiang hapoh shi taiew bad hadien bad lada kim lah ban pynbiang la dawa ia ki ba ki dei ban khnang khyrdep noh shi syndon iaki dukan ne ki kharkhana jong ki.
Mynta ka sngi la don ruh katto katne tylli ki dukan kiba la hap ban khang tala namar kim don wat kawei ruh ka kot ban pynshisha ba ki dei ki trai Ri.
Mynta ka sngi don ruh ki dukan bar jylla kiba khlem plie ia ki dukan jong ki namar ki la tip ia kane, kumta na ka liang ka seng bad ka bor shnong ryngkat ki VDP, la khang biang sa uwei u tala ia kum kine ki dukan ba phet rieh ha ka por ba leit khynra.
Ha kane ka jingleit khynra na ka liang ki nongialam ka seng ki kynthup ia u R.
Lamare General secretary HYC (JHDU)) Chancellor Talang  JSM (WesternRegion) ma Firstborn Sari President VDP Phramer, na ka liang ki pulit la don u A.
R.
Marak Sub Inspector Phramer Traffic Cell, kong I.
Nongrum na Women (Infilltration) PS Jowai, ryngkat ki dkhot jong ki ar seng na ki Circle bad Unit bapher bapher.
Na ka liang ki nongialam seng ki la kyntu ruh ia ki bor shnong ba kin iatreilang na ka bynta ban khang lad ia ki bar jylla kiba ban khaii pateng khlem ki kot ki sla babiang.
Ia kum kane ka jingkynra ki ar tylli ki seng ki la ong ba kin iai bteng ban leh sha kiwei de ki jaka hapoh Ri Lum Jaiñtia.
Jowai:  Ka la don ka jingbret pathar ia ki masi iap ha shi lynter ka surok bah naduh Tongseng shaduh Rattacherra bad kane ka la pynbitar shibun eh ia ki nongleit lynti lyngba ka surok bah NH-6.
La iathuh ba kitei ki masi, ki dei kiba la shu bret da ki nongkhaii masi, ong ka khubor.
La don bun kiba dawa ba ki bor District, ki dei ban tohkit bad ban lap ia kitei ki briew, kiba leh khlem akor ia ki jaka paidbah.
Guwahati:  Ka tnat khlaw jong ka sorkar Jylla, ka la lap ia U Laden (ym dei Bin Laden) mynta ka sngi, da kaba pyndonkam da u drone.
U Laden ula pyniap ia 5ngut ki briew ha ka miet Sngi Hat Majai, ha Matia jong ka Goalpara.
La iathuh ba U Laden, u shong rieh tngen ialade ha ki khlaw bah jong ka Kankata, ha Rongjuli bad la lap ia u, ha ka jaka, kaba don kumba 15 Kilometre na na ka jaka ba u pyniap briew.
La iathuh ba mynta ki briew jong ka tnat khlaw, ki dang thaw lad ban siat pyniap ler ia utei u hati saw kuna.
Ki nongshong shnong jong ka Matia, ki duh thiah duh dem ha kine ki sngi, hadien ba U Laden, ula kyrdem bad pyniap ia kitei ki nongshong shnong ha ka miet jong ka Sngi Hat Majai.
Aurangabad: Uwei u nongrep na ka shnong Vadmauli, kaba ha Kej taluka, ula thoh shithi sha U Deputy Commissioner ha Beed, ba u kwah ban long myntri rangbah shipor ha Maharashtra.
Utei u nongrep, uba kyrteng U Srikanth Vishnu Gadale, ula thoh shithi sha U DC bad ula ong  “Namar ba ka Shiv Sena bad ka BJP, kim lah ban poi sha ka jing iabeit halor ka shuki myntri rangbah, hynrei, namar ka jingsniew palat jong ka mariang kaba ktah ia ki nongrep bad kaba la donkam kyrkieh ia ka sorkar Jylla, ba kan peit mar mar, kumta ka la donkam eh ia ka sorkar kaba shipor ba kan nang pyniaid ia ka kam shakhmat".
“Haduh ban da ia beit ia kane ka kam, U Lat, u dei ban ailad ianga, ba ngan shimti ia ka shuki myntri rangbah" ong U Gadale.
“Nga long uba la khreh ban iarap ia ki jingeh jong ki nongrep, kiba ki ia kynduh ha kine ki sngi" ong U Gadale.
U Gadale, u maham ruh ba lada ka sorkar kam shim khia, halor ka jingdawa jongu, u long ba la kloi ban pynlong da ka jing ia khih paidbah.
Kham mynshwa, lah ban pynkynmaw ba ula don uwei uba ai jingmut ba haduh ban da ia beit ka BJP bad ka Shiv Sena, ban thaw sorkar, la dei ban ailad shwa ia U Anil Kapoor, ba un synshar shipor ar por ha katei ka Jylla, kumba ula long myntri rangbah kham mynshwa, ha ka phlim Nayak.
Shillong:  U Bah Alexander L Hek u Myntri u ba dei peit ia ka tnad ka koit ka khiah jong ka sorkar jylla u la iathuh  ba u pdiang sngewbha ia ka jingtohkit ha kaba ia dei bad ka NEIGHRIMS Hospital.
U la ong “Nga pdiang sngewbha ia kane ka  jingtohkit  na ka Sorkar Pdeng bad kane kan iarap ban sei madan ia ki jingsniew baroh ki ba don ha NEIGRIMHS Hospital".
Ka ministry jong ka koit ka khiah jong ka sorkar pdeng ha ka 29 tarik mynta u bnai, lyngba jong ka Vigilance Division, ka la pynmih ia ka hukum ban phah tohkit halor ki jingkynnoh ba ka don ka jingialeh buittuh  ha ka jingiadei bad ka tnad sumar Cardiology hapoh jong ka NEIGHRIMS, Shillong.
Na ka liang jong ka tnad ka koit ka khiah jong ka sorkar ka la ioh ia ka jingthoh ba dei ban phah tohkit ia kine ki jingsuba ba ka don ka jingleh sop sop kaba long beain hapoh jong katei ka jaka sumar jong ka sorkar pdeng.
Halor katei ka jingthoh kaba la ioh, na ka liang jong ka Vigilance Division, ka la sngew dei ban thung noh ia ka committee ba kan peit ia kane khlem da don kano kano ka jingpeit shiliang bad ki kyndon jong kane ka kommittee ka long ban peit la kane ka jingkynnoh ba ka don ka jingleh beain da ki briew kiba na bar khlem da ioh bor.
Shillong:  Ka Syntung Upper Primary School, kaba hap ha Mawkynrew, ka la rakhe ia ka jingdap 50 snem ne ka Jubili Ksiar ha ka jingiaid lynti jongka.
Ia kane ka jingrakhe la pynlong ha phyllaw ka skul ha kaba u MLA ka thain bah Banteidor Lyngdoh u myntri sorkar bad u MDC uba long ruh u Executive Member bah Martle N Mukhim, nalor u BDO bah LT Tariang, principal ka skul kong Dapynhun Pale, ki khynnah skul, bad ki nongshong shnong.
Haba kren ha kane ka sngi, u bah Banteidor ula pyrto ia kito kiba don bynta ban pynieng ia kane ka skul naduh mynshwa haduh ba kan poi sha kane ka kyrdan kumba ka long mynta.
Ula ong ba un ai ka jingiatreilang ban kyntiew ia ka skul bad kyntu ia ki  nonghikai, ki khynnah skul ba kin iatrei shitom ban kyntiew shuh shajrong.
Shwa ia kane, u bah Martle ula ong kum uba sngew trai, ula iadon bynta ban saindur ia ka skul kham hadien kum u nongmihkhmat, wat hapdeng bun ki jyrwit jyrwat.
“Namar ba ha ka politik ka don ka jingiatyngkhuh bad hynrei ia bret noh ia ka jingiatyngkhuh ha ka politik.
Ka donkam ka jingiatreilang bad ka jingiasnohkti lang, lada ngim lah ban klet ia kane, nga khlain ban trei tangba ngin shah trei namar ba jur ka jingsngew iashun politik ne isih iano iano bad lada ia bat ia kane ka jingsngew, lada uno uno, kin sa sah kiba tlot", la ong u  bah Martle.
Ula ong ba kane ka dei ka skul ba sdang ka Balang  bad la shu siew ia ka tulop da kaba die da ki kwai ki tympew ha kaba u kpa jongu, u dei uwei uba la ia don bynta bad ka skul bad hadien ba u la noh tymmen, ki shympriah u kpa jong u, ka la hiar sha u.
“Ka jingkhwan myntoi hadien ba la ioh ia ka Adhoc grant da kaba ia suba uwei u ong utai u ioh katno,  ka la pynmih ka jingsuba namar ba ngim don ka mon ba skhem ban aiti ban trei ia ka imlang sahlang.
Namar ka grant la iakura para nongkitkam ban iaknieh pisa hynrei namar ka jingpyniaid bastad u kynrad la pynlong ia kane ka skul kumba la long mynta", la ong u bah Martle haba pynkynmaw ia ka jingiaid lynti kane ka skul.
Haba kyntu ban pynkut ia ka jingsngew politik, u bah Martle ula ong, “Ka politik ia ka roi ka par bad kam dei ka politik ia ka jingjot.
Nga sngew jaw ummat ba kane ka skul kan duh ha kato ka por bad nga la ialeh ban pynsangeh ban rah noh shawei",.
Ula iathuh ia ka jingiaid lynti kane ka skul kaba khohruh khohram namar ka jingkhim nad kwah burom hynrei hapdeng kine ki jingeh, la lah ban pynlait ia ka jingeh bad ban pynpoi ia ka sha kane ka kyrdan kumba ka la long mynta.
Ula kyntu ia ki bor pyniaid skul ba ki dei ban bret noh ia ka jingsngew hangamei, ka jingkwah burom hynrei aiti na ka bynta ban kyntiew ka skul, ka shnong ka thaw na ka bynta ka lawei jong ka jaitbynriew.
Ha kane ka sngi, la ioh ruh ia ka jingkren na u headmaster ba nyngkong tam ka skul u babu Neralson Syiemlieh bad na kiwei.
Ia kane ka skul la tip nyngkong kum ka Middle English School la seng ha u snem 1968 ha kaba u bah Neralson Syiemlieh u dei u khlieh nonghikai ba nyngkong tam bad la kyntiew kyrdan na ka klas IV haduh klas VI sha ka klas VIII ha u snem 2012.
Ia ka skul la pyniaid da ka Balang Presbyterian Syntung hynrei hadien la shimti noh ka shnong.
Ka shnong ka la pynkiew kyrdan sha ka Secondary School ha u snem 2014.
Haduh u snem 2018, baroh ki khynnah skul ki don 102 ngut bad ki khynnah ba ialeh ia ka matrik ne SSLC ruh ki lait bha ha ki eksamin ka MBoSE.
Shillong:  Ka Pomlum Higher Secondary School kala rakhe ia ka jingdap 75 snem naduh bala seng ha u snem 1944.
La plie pyrda da u Myntri kam pynroi sor u Bah Hamletson Dohling uba dei ruh u MLA ka Mylliem kum u kongsan ha kaba u la pyllait paidbah ruh iaka kot sah kynmaw ne Souvenir, ha kaba la iadonlang u MLA ka Mawphlang u Bah SK Sun, u MDC ka Mylliem u Bah Ronnie V Lyngdoh, u Acting Syiem ka Hima Mylliem u Bah Ainam Manik Syiem, ki nongpyniaid, ki nonghikai bad ki khynnah jongka skul Pomlum.
U Bah Hamletson u la ong, “Nga ryngkat bad I Bah SK Sunn, ngin sa iakren bad ka sorkar ba lada long kaba lah ban pynioh haduh ka kyrdan College syndon ia kane ka skul namar ba ka don ha ka jaka kaba biang bha" ong u Bah Hamlet bad u la noh synniang T.
2 Lak sha ka skul bad T.
25,000 sha ka Souvenir Committee.
Katba u Bah SK Sun u la ong, ba ka skul Pomlum kala kiew bha mynta ban ha ki snem kiba mynshwa bad kane ka skul kala iarap bha ia ki khynnah kiba na Mawphlang Constituency ban ioh iaka jingpule bad ula ong ba watla kane ka skul kam hap ha Mawphlang Constituency hynrei namar ba kala long pat ka jingkyrkhu bad ai jingnang jingstad ia ki briew ka constituency jongu, ula kular ban noh synniang T.
2 Lak tyngka ia ka skul Pomlum.
Na ka liang u Bah Ainam Manik Syiem u la iaroh iaka jingai jingshakri kane ka skul bad u la noh synniang T.
1.
Lak sha kane ka skul, khnang ba yn ioh ban pynbha shuh shuh ia kane ka skul.
’.
Nongpoh:  Ka kynhun jong Hynniew ngut ki trai jaka, kiba la ai sngewbha ia ka jaka jong ki sha ka sorkar na ka bynta ban tei ia ka Polytechnic ha shnong Nongkhrah, Ri Bhoi, mynhynnin ka sngi ki la leit ban kynduh ia ka Kong RM Kurbah, Deputy Commissioner ka Ri Bhoi, na ka bynta ban pynsngew sha ka DC, ba kim hun halor ka jingbym ioh jong ki ia ka bai jingthung jingtep, kiba la julor noh ha katei ka jaka kaba la thmu ban tei ia katei ka Polytechnic.
Lah ruh ban kdew hangne, ba katei ka Polytechnic ka la sdang ban pyntrei naduh u bnai Rymphang, hynrei mynta pat kitei ki trai jaka kim banse ban pynsangeh noh ia katei ka jingpyntrei, namar ba kim pat ioh ia ka jingsiew haba iadei bad ka jingjulor jong ki jingthung jingtep.
Haba kren sha ki nongthohkhubor, kitei ki nongrep ki la pynpaw ia ka jingsngewkhia kaba jur halor katei ka jingeh kaba ki shem, namar nalor ba ki la dep ban ai ei ia ka jaka ka jong ki sha ka sorkar na ka bynta ban tei ia katei ka Polytechnic,  hynrei tang namar ka jingdon ki briew kiba kwah ban leh khlieh shrieh, da kaba sei pisa bad khlem pynpoi sha kitei ki trai jaka, kaba la pynlong ia kitei ki trai jaka ba kin bitar bad ban pynsangeh syndon ia katei ka jingpyntrei.
Ki la ong ruh, ba ka daw kaba la pynlong ia kitei ki trai jaka ba kim ioh ia katei ka pisa, ka dei namar ka jingleh tam da u Bah Min Makri, uba la ioh ia ka jingpynkup bor halor katei ka jaka (Power of Attorney), hynrei haduh mynta um pat shym la siew ia katei ka pisa, kaba la dep siew da ka sorkar sha kitei ki trai jaka.
Ha katei ka jingleit kynduh DC, la synranlang ia kitei ki trai jaka da ka jingdon u Bah Sensy Lyngdoh, u Lyngdoh ka Raid Nongkhrah, nangta u Bah Marcus Marten, President ka HNYF lem bad kiwei de ki riew rangbah.
Katba na ka liang u Bah Sensy Lyngdoh bad u Bah Marcus Marten, ki la pynpaw ia ka jingsngewkhia kaba jur halor ka jingleh u Bah Min Makri, namar ka jingthok shukor ia kitei ki trai jaka, ha kaba um shem la siew sha ki ia ka pisa kaba u la ioh haduh T.
7 lak na ka sorkar, kaba la pynmang na ka bynta ban siew sha kitei ki trai jaka.
Haba batai halor ka jingiakren bad ka DC, ki la iathuh ba utei u Bah Min Makri, uba la leit sei ia katei ka pisa, u la buh da ka jingthoh sha ka DC, kaba long ruh kum ka jingpanpor bad uba la kyrpad na ka DC ba ka kan ai por haduh 25 tarik u Naiwieng, na ka bynta ban siew ia katei ka pisa sha kitei ki 7 ngut ki trai jaka, kiba la duh noh ia ki jingthung jingtep hadien ba ki la ai sngewbha ia katei ka jaka jong ki na ka bynta ban tei ia katei ka Polytechnic.
U Bah Marcus Marten President HNYF, NR, u la ong ba kum ka seng ka pynpaw lem ia ka ka jingsngewkhia halor katei ka jingeh kaba la iakynduh da kitei ki trai jaka, namar wat haba ki la ai ei ia ka jaka naka bynta ka jingmyntoi ki khun samla, hynrei tang ka jingthok u riew shimet, ka la pynlong pynban ia katei ka Polytechnic ba kan shah pynsangeh.
Namarkata, ka seng hi ka kyntu ia kitei ki trai jaka ba kin ap haduh ka 25 tarik mynta u bnai kumba u la kular da utei u rangbah, hynrei lada um siew hapoh katei ka por kaba la buh, ka seng ha ryngkat kitei ki trai jaka, kam banse ban shim da kiwei pat ki lad ki lynti kiba kham tyngeh, u la bynrap.
Nongpoh:  Ka jingiakop mareh kaba la pynlong da ka ophis treikam jong ka Deputy Commissioner bad District Sport Officer, Ri-Bhoi District, Nongpoh, ka la long kaba ishongkun bha, namar ha katei ka jingiakop ki la don bun ki khun samla kynthei bad shynrang na ki jaka bapher bapher ka dong Ri Bhoi, ki la wan ban iashimbynta.
Katei ka jingiakop mareh, kaba la tip kum ka “Run for Peace" kaba dei ruh kum ka dak ban rakhe ia ka Rashtriya Ekta Diwas (National Unity Day) 2019 bad katei ka jingiakop mareh ka dei ka (open category) ia ki Kynthei bad Shynrang,Katei ka jingiakop mareh ka la sdang naduh ka por 7 baje mynstep, kata na Saiden Indoor Stadium bad pynkut ha NSCA Indoor Stadium, Umlyngkdait.
Kiba la sakhi lang ha katei ka jingiakop mareh, ki kynthup ia ka Kong D.
Phawa, ADC ka Ri Bhoi, u Bah PM Marbaniang, DSO ka Ri Bhoi lem bad kiwei kiwei.
Haba phai sha ki nongjop, u Skhemlang Suba u la ioh ia ka kyrdan kaba nyngkong bad ka Ritina Hanse ka la wan ha ka kyrdan kaba nyngkong ha ka liang ki kynthei, lyngba katei ka jingiakop mareh, la sam ruh ia ki khusnam kyrpang na bynta jong kito ki Nongiamareh ba Rangbah tam bad Barit tam ha ki Shynrang bad Kynthei.
Shillong:  Ka Meghalaya ka la pynliem ia ka Nagaland ha ka jingiakhun ka U-23 Men’s One-Day Trophy ba long ha Cuttack myn hynnin ka sngi.
Ka la pynliem da 4 run.
Hadien ba la jop ia ka jingkynting pisa, ka Meghalaya ka la kam ban tied nyngkong da kaba kamai 228/6 ha ka 50 overs.
Ka Nagaland ka la liem lut tang ha ka 224 ha 50 overs.
U Raghav Kapur u la kamai 100 run na ki 137 bol.
U la kamai 126 run katba u Yogesh Tiwari (35), u Anish Charak ula bynrap da 35 run ha ka 20 bol.
Shillong:  U Bah PM Syiem, MLA barim, ula pynpaw ia ka jingsngew lyngngoh, halor ka jingshna jong ka tnat PWD, ia kawei ka sem rit, ha rud surok Umshyrpi, ha kaba la shna da ki mawblok bad kaba khlem don jingtap ne jingsop eiei ruh.
Utei u rangbah, ula iathuh ba ia katei ka sem, la shna la kumba shibnai eiei bad katei ka sem, ka la kylla long ka sem bret niut jong ki briew kiba shong sha kitei ki jaka bad ula ong ruh ba nalor ki niut, ki briew ki bret ia ki jaboh jabain ba har rukom bad ka ban long ka jinglehrain kaba khraw ia ki khmat U President, ynda un wan iuh kjat ia ka nongbah Shillong, ha ka 4tarik Risaw 2019.
La iathuh da utei u rangbah, ba naduh ba la ker sainar ia ka wah Umshyrpi, mynta kito kiba sah sha kitei ki jaka, kim ioh lad shuh ban bret niut shapoh wah bad ki la pynlong jaka bret niut ha katei ka sem rit.
Shillong: Ka All Meghalaya Karate-Do Association (AMKDA) kan sdang ia ka lympung ba 2 sngi jong ka ba la tip kum ka 28th State Karate Championship 2019 ha Indoor Sports Hall, JN Sports Complex, Polo Ground, Shillong ka ban sdang naduh lashai ka sngi ka 1tarik bad 2 tarik u Naiwieng.
U Bah Joe Marwein bad u Bah Banri F.
Lyndoh, Senior Karatekas, kin long ki kongsan ha katei ka jingplie pyrda bad pynhap pyrda ka lympung.
Ki nongjop ha kane ka lympung kin shah jied ban mih khmat ia ka jylla ha ka North East National Karate Championship bad ka KAI National Karate Championship ka ban sdang ha u Nohprah mynta u snem bad ha u Kyllalyngkot, 2020.
Kane ka long katkum ka kyrwoh na u Ksan Kupar Warjri, General Secretary ka AMKDA.
Shillong:  Ka Ryntih SC ka la pynliem ia ka Langsning da  3-0 ha ka jingiakhun kaba long myn hynnin ka sngi ha ka SPL.
Ia kine ki 3 kol ka Ryntih la thep da u Robert khongjoh 39′, Manbhakupar Iawphniaw 47′ bad u Sheen Sohktung 49′.
Lashai ka sngi  ka jingiakhun kan long hapdeng ka Nangkiew irat SC pyrshah ia ka Shillong Lajong FC.
New Delhi: Ka khubor ba dang shu ioh ka iathuh ba ka sorkar India, lyngba ka tnat kam poh iing, ka la kyntait ba ka la don ka jing ia mynjur ban soi soskular bad ki jaitbynriew Naga.
La ong ba kane ka khubor, ka dei tang ka hamsaia suda bad kaba pynmih ia ka jingsngew kulmar jingmut ha ki bynta jong ka Ri.
Ka tnat kam poh iing, ka kren shai ba ha shwa ban poi sha ka rai kaba kut, kan hap ban ia syllok shwa bad kiwei pat ki Jylla, kiba marjan, ba kynthup ia ka Assam, Manipur, Arunachal Pradesh.
Ha kawei pat ka liang, U Neiphiu Rio, ha ka tweet jongu, mynta ka janmiet, ula ong “Ngi ai ka jing sngewnguh kaba khraw ia ki kynhun kiba don bynta ha ka jingiakren ban poi sha ka jing ia mynjur lang.
Khublei Narendra Modi, myntri rangbahduh, Amit Shah, na bynta ka jingsngewkhia ia ki jaitbynriew Naga".
U ai khublei ruh ia u ksiang jong ka sorkar India, uba dei ruh u Lat ka Nagaland, U RN Ravi, ki nongialam ka   NSCN (IM) & NNPG, namar ka jing iai shah bad trei shitom jongki.
Shillong: Mynta ka janmiet sa 3 ngut ki dkhot ka MEMRIWU, la rah noh sha hospital hadien ba ki la shitom na ka jingia khih  shah thngan kaba khlem buh por.
Hynnin ka sngi ki don 4 ngut ki dkhot ka MEMRIWU kiba la poi hospital hadien ba ki la shitom na ka jingshah thngan bad haduh mynta ka sngi, ki la long 7 ngut.
Kane ka jingiakhih da ka ba shah thngan ka la sdang naduh ka 29tarik u Risaw 2019 ban dawa na ka sorkar ba ka dei ban weng noh mardor ia ka company GVK na ka jylla halor ka nongrim ba kane ka Company kam shym la lah ban ai ia ka jingshakri ba pura ia ki paidbah ka jylla.
Haba ia kren bad u myntri ka koit ka khiah u bah Alexander L Hek, u la ong “Ki long ki briew jong ngi, ngin ym lah ban shu peit ia ka jingiakhih da ka ba shah thngan, hynrei ka jingdawa jong ki ka long beit pyshah ia ka company GVK ka ba ai kam ia ki, ym ia ka sorkar.
Ngin hap ban ia kren bha shuwa namar ba ka  sorkar ka don la ka jong ka kyndon  ba ka hap ban bud ngin ym lah ban shim ka rai mynta mynta".
Kohima: La iathuh ba ka jingiakren hapdeng ka sorkar India bad ka NSCN IM, ka la kut mynta ka sngi, da kaba ia mynjur lang da ki arliang mamla.
Ka mat jong ka jingiakren, ka long ba la shah ia ka Nagaland, ba kan pyndonkam ia ka lama la ka jong, tangba la sngewthuh ba kan don bad ki kyndon ban pyndonkam.
La iathuh ba halor ka jingdon jong ki jaitbynriew Naga ha ki bynta jong ka Assam, Assam, Arunachal, Manipur, yn dang ia pynbeit kham hadien.
Ki la don ar tylli ki jingialang mynta ka sngi, kawei ha ka por 11baje mynstep bad kawei pat ha ka por 3baje nohsngi bad ha kitei ki ar tylli ki jingialang, la shim ia ki rai kiba ia pdiang da baroh arliang.
Na bynta ka riti synshar ba kyrpang, ka sorkar India, kam shym la mynjur satia ia mynta, hynrei, la iathuh ba ka jingiakren, kan dang bteng biang ha ki sngi ki ban sa wan.
Shillong: Na ka liang U Bah AL Hek, u myntri, u ba dei peit ia ka koit ka khiah, u la ong ba ka sorkar Jylla, kan nym lah ban shu peit ba kitei ki nongtrei kin shong shah thgan.
Hynrei ha kajuh ka por, ula ong ba ka jingdawa jongki, ka long ia ka GCK EMRI bad kam dei satia pyrshah ia ka Sorkar Jylla.
Ki nongtrei jong ka MEMRIWU ki la shong shah thngan la 3 sngi mynta.
“Ngin hap ban ia kren bha shuwa, namar ba ka  sorkar ka don la ka jong ka kyndon  ba ka hap ban bud ngin ym lah ban shim ka rai mynta mynta".
Hynnin ka sngi 4 ngut ki dkhot jong katei ka seng, ki la hap ban rah sha hospital.
La iathuh da U bah Hek, ba kin khot lashai ia ki sengbhalang bapher, ban ia kren halor kane ka phang bad u la ong ruh ba kino kino ki ba kwah ban wan ban ia kren, ka jingkhang jong ka sorkar ka plie, hynrei ki kyndon  pat ki hap ban bud kat kum ba la buh da ka Sorkar jong ka Jylla.
U Bah Hek, um shym la pynthikna la ka sorkar Jylla, kan  noh ne em ia ka GVK, hynrei ula ong ba kin hap peit shuwa bad ki lah ruh ban yn ym ap ha duh 60 sngi bad ka shong ha ka jingsngew bit jong ka sorkar jylla, ban pynkut noh ia ka Soskular bad ka GVK.
Shillong:La don ba leit buh ia i khyllung kynthei, hynnin ka sngi, ha phyllaw iing jong U Ma Kyrmen Shylla, myntri Social Welfare ka sorkar Jylla, kaba don hajan Mizo Modern High School, Nongrim Hills, Shillong.
Na ka liang U District Child Protection Officer, District Child Protection Unit, East Khasi Hills, Shillong ula pyntip ba la leit buh hynnin ka sngi bad itei i khyllung, i don ha ka jingpeit jong ka   ‘Lawei Baphyrnai’ Specialized Adoption Agency, Shillong.
La bthah ia kiba ha iing lane kino kino kiba don jingiadei ba kin leit iakynduh ia U   District Child Protection Unit, Lachumiere, East Khasi Hills, Shillong lane shu phone ha u number 0364-2502310.
Child Welfare Committee, Lachumiere, East Khasi Hills, Shillong bad la bthah ba kin phone hapoh 60 sngi bad lada don ki bym leit kam trai, kumta ia katei ka khyllung, yn aiti noh ha kiwei pat ki ban ting khun.
Ka Jylla Maharashtra, kam pat ioh sorkar thymmai mynta la shitaiew tam bad katei ka dei hadien ka jingniew vote ha ka 24tarik mynta u bnai bad ka daw, ka long namar ka jing ia tan tyllai kaba jur hapdeng ka Shiv Sena bad ka BJP.
Ha kaba kum kane ka kutlad, ula don uwei na ki nongai jingmut, ha kaba ula thoh ha ka twitter jongu, ba kat haduh ban da poi ka jing ia beit hapdeng ka BJP bad ka Shiv Sena, kumta, la dei ban ailad ia U Anil Kapoor, uba la ak ha ka phlim Nayak ba un shim ia ka shuki myntri rangbah ha katei ka Jylla.
Utei u nongthoh u ong “Maharashtra mein jab tak koi rasta nahi nikalta, tab tak anil kapoor ko hi mukhyamantri bana kar dekh lete hain.
Parde par unka ek din ka karyalay poore desh ne dekha aur saraha hai.
Devendra Fadnavis aur Aaditya Thackeray kya soch hai? (Haduh ngin poi sha ka jing ia beit, balei ba ngim ai lad ia U Anil Kapoor, ba un long myntri rangbah.
Ngi itynnad shi katdei, haba u long myntri rangbah tang shisngi, ha ka phlim Nayak.
Phi sngew kumno Devendra Fadnavis, Aditya Thackeray?)"Halor katei ka jingthoh U Anil Kapoor, ula jubab “Main nayak hi theek hu (Ha nga te ka kham biang ban iai long kum u aktor).
"Lah ban pynkynmaw ba katei ka dei ka phlim, kaba la pynmih ha u snem 2001 bad U Anil, u dei u nongthoh khubor, uba la ioh long myntri rangbah tang shisngi, lyngba ka jing ailad jong U Amrish Puri, uba hiar shuki noh ialade, ban ailad ia U Anil Kapoor.
Shillong: Ka ophis jong u District Sports Officer, East Khasi Hills District, Shillong ha ryngkat ka jingiatreilang bad ka ophis jong ka Deputy Commissioner, East Khasi Hills District, Shillong ka la Rakhe ia ka Rashtriya Ekta Diwas (National Unity Day) kaba dei ruh ka sngi kha u Sardar Vallabhai da kaba pynlong da ka Run For Unity 2019 ha ka 31tarik Risaw, 2019 kaba la sdang na Madan Iewrynghep (Fire Brigade Ground) naduh kapor 6.
30 baje mynstep bad la pynkut pat ha V.
I.
P Gate J.
N Stadium, Polo Shillong.
Ha kane ka jingiamareh la wan ia shim bynta kumba 250 ngut ki nongiamareh kynthei bad shynrang kiba kynthup naduh ki paidbah nongshong shnong bad ki shipai iada Ri.
I Deputy Commissioner ka East Khasi Hills District Kong Matsiewdor War I la kaweh ia ka lama kum ka dak ka jingsdang ia kane ka jingiamareh.
Ki nongjop ha kane ka jingiamareh ki long kumne harum:-Na bynta ki Shynrang (Open Category)1st – Mudang Omo (Assam Rifle), 2nd – Kresstarjune Pathaw (Umthlong Nongthliew), 3rd – N.
P Singh (Assam Rifle).
Na bynta ki Kynthei (Open Category)1st –Dateibankynmaw Marwein (Mawlangwir), 2nd –Kyntiewmon Marwein (Mawlangwir), 3rd – Balarisha Thyrniang (Langkyrding Mihngi)La sam ia ki khusnam ha madan Basketball Court, Polo Shillong ha kaba I Kong Matsiewdor War Nongbri, Deputy Commissioner ka East Khasi Hills District, i ba long I kongsan ha ryngkat ka jingiadonlang u Additional Deputy Commissioner ka East Khasi Hills District Bah M.
Tongper, Director ka NYK Bah Inkhunguang Panmei, DSO ka East Khasi Hills District u bah Daniel Dann, Youth Co- ordinator ka NYK, Shillong Bah D.
Rapsang bad kiwei de.
La ioh ka jingkren na I Bah M.
Tongper halor ka jingkhein kyrpang ia kane ka sngi bad hadien kata la pule ruh ia ka Rashtriya Ekta Diwas Pledge ba la ialam da I kongsan.
Kiba jop ha kane ka jingiamareh la ai hynniew hajar (Rs 7000/-) ia kiba wan nyngkong, san hajar (Rs 5000/-) ia kiba wan ba ar bad lai hajar (Rs 3000/-) ia kiba wan balai ha ryngkat ki trophies bad certificates.
Ka jingdon ka Ophis BDO Ha Khliehriat Kadei ka wei ka jing myntoi Shibun iaki paitbah ka District khamtam ia kito kiba wan na jngai Naduh ki Thain Border.
Hynrei kaba Sngew sih Pat wat ia I kam kiba Rit ymdon ba Lah Ban iarap, Hap Ban leit Ar sien lai sien kata ruh Ym tikna  Ban ia kynduh ophisar.
Nga lah Sakhi Hi da lade Haka sngi Balang 30 October 2019 ia ka jing bymdon ophisar Bad ka jing Trei kam ka BDO Ophis ka dkhot lut Baroh tang Namar bym Don uwei u briew lane ophisar.
Hato ymdei ka jingleh bym suidniew ia ka por Bad ka sngi Jong u paitbah? Haba u BDO um don ymdei Ban Don ki ba trei Bujii Haka Jaka jongu ? Lane u dei ban Ai kti lane byn shet Iano Iano Ha ka Jaka jongu Bad Peit Bujii iaki jing donkam ki Paitbah.
Nga poi thik Kumto kumba 12 baje mynsngi Ha Ophis BDO Nga iohi ki Nong trei ki Dang shu ia rung ophis Bad Sign kyrteng Biometric Ban pyn Tikna ba ki Wan trei hakata ka por.
Hato ki leit phai Pat katno baje Lada ki poi trei Kumto kumba  Shi teng sngi ? Kawei Na ki Nong trei ka ong ba U ophisar um Pat wan Ophis hakata ka por ap shibit un Sa wan.
Kaba pyn kyndit ia Nga ka long ba tang hadien Tang Shi teng kynta ei ei kata ka juh  Na ki Nong trei (Name withheld) ka ong ba U Ophisar u lah leit sha Hingaria.
Imat wat ki Nong trei ruh Kim don jingtip la U phisar ba dei Peit  iaki un Wan trei ne em.
(No prior information of the ophisar Absenteeism or Un availability) Kata ka Nong trei ka ong ba uta u ophisar ba dei Peit ia ka BDO ophis Khliehriat u Peit (incharge )ruh Sa iaka wei Pat ka Ophis sha Lad Tyrke.
Hato Lada ka Long kumta ymdei ban ai notice shwa ia ki paitbah ba ha kata kata ka sngi yn ym Don BDO Ophisar Ha Khliehriat khnang ba ki Paitbah Kin Suk.
Ym tang kata kaba pynlyngoh shuh shuh ba ki Nong trei Kim tip tikna ba u ophisar un Wan trei ne em Ha ka sngi ba bud ki shu Phah Wan mih sha ophis.
Ka ba kham Thamula ka Long ba ka Nong trei Kim Sngew thuh ia ka jingeh ki Paitbah ki shu ia Rkhie haduh bym ia Tip briew shuh Namar ba ki ia Biria Para maki khlem Da burom shuh ki briew ba Wan sha ophis kiba Shem jynjar Namar bymdon ophisar ban iarap iaki, Nga Sngew kumba leit sha Comedy theatre Ym sha BDO ophis.
Wanlem Langchiang.
Islamabad: 73ngut ki briew ki la iap ei, da kaba shah syang ha ka ding kaba klang, ha ka jingpluh jong ka rel mynta ka sngi ha Pakistan.
Ki dur ba la pyni lyngba ki jingring telebishon, ki pyni ia ka ding kaba klang lem bad ki paidbah, kiba ia lynniar, katba ka ding ka dang klang, ha ka jingjia, kaba la jia ha  Rahim Yar Khan district jong ka Jylla Punjab.
U myntri ka koit ka khiah ka Punjab, U Dr Yasmin Rashid, u iathuh ba ki don 65ngut kiba iap bad sa 40ngut kiwei pat kiba mynsaw.
Kiba bun na kitei kiba iap, ki dei kito kiba dang ia bam bad ia shet jingbam step, hynrei la antad, ba ka don ka jing bakla ha ki buiam lyer shet jong katei ka rel bad ka ding, ka la klang stet shi katdei ha kiba bun bah ki bynta jong katei ka rel Tezpam, kaba iaid na Rawalpindi bad leit sha sha Islamabad sha Karachi.
AIS SujaKi Jiw ki kylli – une u long mo uta u Messiah? Hato une u Jisu u dei mo u Messiah? Ka daw ba ki kylli kumne dei namar ba kim ngeit ba uta Jisu u dei u Messiah ba ki ap khmih lynti.
Ha ka por ba u Jisu u leit kiew sha ka Temple bad u la hikai, ki Jiw kiba iohsngew ki sngew kyndit.
Ki ong kumno une u nang ia ki jingstad u bym la ju ioh jinghikai (ka mut u Jisu u khlem leit skul ne leit class?) Ioanis 7:14-15.
Ynda kumta u Jisu u la ong ha ki “Ka jinghikai jong nga, kam long ka jong nga, hynrei ka jong uta uba la phah ia nga (U Blei)" Ioanis 7:15-16.
Ha kata ka por, ki Jiw ki niewkor ia ki Hukum u Moses ba ym bit ban leh ei ei ha ka sngi Sabbaton.
Namar katkum ki 10 Hukum, dei ban rakhe khuid ia ka Sabbaton.
Exodus 20:8.
Hynrei u Jisu u pynkhiah ia ki ba pang ha ka sngi Sabbaton.
“Phi bitar lep ia nga naba nga la pynkhiah phar ia u briew ha ka sngi Sabbaton? Phi wat bishar tang na sla, hynrei bishar da ka jingbishar kaba hok; ong u Jisu.
Ioanis 7:23-24.
Haba u Jisu u la ong ia kine ki kyntien ha ki, ki Jiw ki ia sdang ban artatien bad kylli “Long ma uta u Messiah? Lane une u dei uta u Messiah mo?! Hato ym dei ia une (Jisu) ba ki ia wad (Wanted)? Ki ia wad ban pyniap noh? Ha khmih u kren ha kaba paw shynna (speaking publicly).
Hato ki Nongsynshar (authorities) ki la ia tip shisha BA UNE U LONG U KHRIST? Lada ia une te ngi ithuh nangno u long.
(Ki Jiw ki ithuh ia u Jisu tang kum u briew ba la kha ha Israel).
Na kata ka daw ki ia ong pat – “Hynrei ynda wan uta u Khrist, ym don ba tip nangno u long, lane nangno u wan! (bad ka jingmut jong ki Jiw hi ka long ba un wan hiar beit na bneng.
Ioanis 7:27).
Haba u Jisu u la iohsngew ba ki Jiw ki ong “ba ki ithuh ia u.
U Jisu u ong – wow phi ithuh te ia nga? bad phi tip ruh nangno nga  long? Ngam shym la wan na lade hi, hynrei u long uba shisha uta uba la phah ia nga (U Blei) ia uba phi phim ithuh.
Nga nga ithuh ia u naba Nga long na u (na u Blei).
Bad uta kein dei uba la phah ia nga" Ioanis 7:28.
U Jisu u dei uta uba la phah na u Blei na bneng.
“Naba u Blei u la ieit katta katta ia ka pyrthei u la aiti noh ia u khun ba la kha marwei (U Jisu Khrist kein) Ioanis 3:16.
La kha ha Bethlehem ha Israel.
Dei na kata ka daw ki Jiw ki ong – ngi ithuh ia une u Jisu.
Ki Jiw ki ithuh bha ia u hynrei kim ngeit kim pdiang ia u Jisu ba u dei uta u Messiah ia uba ki ia ap khmih lynti.
“U la wan sha kiei kiei la ki jong (sha ki Jiw), kita kiba dei la ki jong kim pdiang ia u" Ioanis 1:11.
Ki Jiw ki kyntait ba u Jisu u dei u Messiah uta uba la phah da u Blei na bneng.
ki Jiw kim tip ba uta u ktien (Jisu) u la don bad u Blei bad uta u ktien u dei u Blei.
Une (U Jisu) u la don naduh mynnyngkong bad u Blei.
Ioanis 1:1.
Wat haba u Jisu u la kren shai ha ki Jiw da kaba ong – “Ngam shym la wan na lade hi hynrei u long uba shisha (U Blei) uba la phah ia nga" Ioanis 7:28.
La katta ruh ki Jiw kim ngeit ia u Jisu hynrei ki la ia wad daw ban kem ia u.
Ioanis 7:30.
Dei ka jingkyntait bad jingbympdiang jong ki ia u Jisu Khrist ba ki Israel ki la jot noh.
Na kata ka daw ong ka ktien u Blei ha ka Kitab u Hosia “Ia u paidlang jong nga la pynjot namar bym don jingtip; namar ba me la kyntait ia ka jingtip, Nga ruh ngan kyntait ia me ba men ym long Lyngdoh satia ha nga" Hosia 4:6.
Dei na kata ka daw ki Jiw ne Israel ki la duh noh ia ka lad ban long ki syiem ki Lyngdoh ba ki la kyntait ia u Khun u Blei, bad la pynsakma ia ki sha kylleng ka pyrthei haduh u snem 1945.
Haba ki Jiw ki la kyntait ia u Jisu u Messiah jong ki, u Jisu u phai sha ki Jentil.
Ha Samaria la ithuh bad pdiang ba u Jisu u dei u Khrist, u Messiah u Nongpynim ka pyrthei.
Kumta ka jingkyntait jong ki Jiw ka long ka jingpynim pat ia ki Jentil.
Tad haduh mynta hi, ki Jiw kim pdiang ba uta u Jisu u dei u Messiah.
Hynrei la shem nyngkong ia u Messiah da ki nongsamaria, bad nyngkong eh ha ka kynthei nong Samaria.
Kumno ka ong? Kata ka briew Nongsamaria ka ong – “Nga tip ba u Messiah u wan ia uba ki khot u Khrist! Ka la phet ban iathuh ha kata ka shnong ka ong – Ale! To khmih ia u briew uba iathuh ha nga ia kiei kiei kat kiba nga la leh: UNE U LONG NE EM UTA U KHRIST? Ki paidbah ki la ia mih na kata ka shnong ban wan peit ia u Messiah ia uba ki Jiw ki la kyntait.
Ioanis 25:41.
Kaei kaba jia? Te shibun na ki nong Samaria na kata ka shnong ki la ngeit ha u (Jisu) namar ka jingong kata ka briew.
Hynrei kaba sngewtynnad palat ka dei ba ki Nong Samaria ki ia ong – “Mynta ngi ngeit YM NAMAR KATA KA JINGONG JONG PHA SHUH hynrei naba ngi la iohsngew MA NGI HI IA U bad ngi tip – BA UNE U LONG SHISHA U KHRIST U NONGPYNIM KA PYRTHEI.
This Man is really is the SAVIOUR OF THE WORLD" Ioanis 4:42.
U Jisu u long u Trai bad u Khrist u Messiah u Nongpynim ka pyrthei.
Amen.
U President, ula weng noh ia ka synshar President ha ka Jylla Jammu and Kashmir mynta ka sngi, hadien ba la phah ia katei ka Jylla, ha ki ar tylli ki Jylla rit lane ki  Union Territory.
Ki ar tylli ki Jylla rit, ka  Jammu and Kashmir bad ka Ladakh, ki trei kam naduh mynta ka sngi, lyngba ka hukum, kaba la pynmih da ka sorkar India, ha ka 5tarik Nailar 2019, hadien ba la pynduh noh ia ka article 370.
Shillong: Ka shithi na Parliament sha U Chairman ka Federation of Khasi States, ka poi slem bad katei ka la khanglad ia ki nongialam katei ka seng, ban leit ban iakren ha khmat ka komiti on the Constitutition (One hundred and twenty fifty amendment) Bill.
Ka kyrwoh na U bah John F Kharshiing, ka iathuh ba katei ka komiti, ka dei ban ia kynduh ha ka  30tarik Risaw 2019, ha ka por 11.
30 mynstep,  hapoh Room No 62, First Floor, Parliament House New Delhi.
La iathuh ba ka  office jong ka Federation of Khasi States ki la pyntip sha ki officer Parliament halor ka jingkloi slem ka shithi kaba khot ban mih  khmat ka  Department Related Parliamentary Standing Committee on Home Affairs ha New Delhi.
Katkum ki jingiakren bad ki ophisar, la sngewthuh ba katei ka Department Related Parliamentary Standing Committee on Home Affairs kan sa bishar bniah bad ka lah ban wan sha Shillong , Meghalaya ban ioh jingshai halor ka Instrument of Accession bad ka Sixth Schedule.
Shillong: Ka National Border Construction Company (NBCC) ka la sdang biang ban bteng ia ka jingker sainar ha Huroi khappud bad ka Ri Bangladesh.
Lah ban pynkynmaw ba dang ha kine ki khyndiat bnai ba la dep ka KSU Narpuh Circle lem bad ki trai khyndew ki la leit pynsangeh ia ka jingker sainar namar ba katei ka company kam shym siew ia ka bai luksan (Compensation) sha ki trai jaka ba shah ktah pynjulor ki jingthung ha ka jingpyntrei ia katei ka project.
Hadien nangta u DC East Jaintia Hills, u la phah khot ia ki trai jaka ban wan mih sha ophis jong u.
Ki trai jaka ryngkat bad ka seng ki la leit ban ia kynduh ia u DC ha kamra treikam jong u.
Haba ia kren, na ka liang u DC u la ong ba ka NBCC ka la dep siew ia ka bai luksan baroh, kumta ym lah shuh ban siew ar sien ia ka juh ka jaka.
Hynrei na ka liang ki trai jaka ki pynpaw ka jinglyngngoh namar ma ki kim pat ioh satia wat tang shi anna ruh.
Katba u DC u la ong ia ki trai jaka  kim donhok ban pynsangeh ia ka jingker sainar bad lada jia ba ki leh kumta, un phah shipai ban leh da kaba tyngeh.
Hynrei na ka liang ki trai jaka ki la ong ba kin iai bteng ka jingpyrshah katba kim pat ioh ia ka hok.
Kumta, ki trai jaka bad ka KSU Huroi Unit myn  hynnin ka sngi, haba ki la iohi ba ka company ka la sdang biang ban pyntrei ia ka kam, ki la leit mar mar ban pynsangeh ia ka jingpyntrei.
Ki trai jaka ki la ong ki la ngiah ban leit mih shi leit mih sha ophis u DC ban kyrpad ia kajuh shi kajuh.
Nongpoh:  Ka da long ka jingkmen kaba khraw ia ki paidbah bad khamtam eh ia ki nongrep kiba sah ha Ri Bhoi Sepngi, ha kaba hynnin ka sngi u Bah A.
L Hek, Myntri ka sorkar jylla, u la leit ban buh ia u Mawnongrim na ka bynta ban tei ia ka Iew Tynrai (Traditional Market), ia kaba yn sa tei ha shnong Lumdaitkhla, Bhoirymbong.
Ia katei ka Traditional Market, la pynmang pisa haduh T.
5 klur da ka Ministry of Tribal Affairs jong ka sorkar kmie bad la khmih lynti, ba ia katei ka Iew yn sa sdang tei noh shen bad lada la khmih lynti ruh ba yn sa sdang pyntrei noh shen, na ka bynta ban pyndep kloi, khnang ba kan long ka jingmyntoi ia ki paidbah bad khamtam eh ia ki nongrep ba kin ioh pyndonkam ia katei ka Iew.
Kiba la donlang ha katei ka sngi buh mawnongrim, ki kynthup ia u Bah George B Lyngdoh, MLA ka Umroi, u Dasakhiatbha Lamare, MLA ka Mawhati, u Bah R.
Kharbukhi, MDC, u Bah DP Kharsati, ADC ka Ri Bhoi, u Bah Raja Brahma, BDO Umsning, u Bah S.
T Rympei, Rangbah shnong ka Lumdaitkhla, ki rangbah shnong lem bad kiwei.
Kiba la ai jingkren ha katei ka sngi, kiba kynthup ia u Bah George Lyngdoh, u Dasakhiatbha Lamare lem bad kiwei, ki la pynpaw ia ka jingkmen halor ka jingioh ban buh ia utei u Mawnongrim na ka bynta ban tei ia katei ka Traditional Market bad kiba la pynpaw ruh ka Bhoirymbong, ka dei hok ban ioh ia katei ka Iew, namar ka dei ka jaka kaba long pdeng ia ki spah tylli ki shnong kiba don ha Ri Bhoi Sepngi.
Na ki nongkren kiba la tip bha halor ka jinglong jingmang ki paidbah jong katei ka thain, ki la pynpaw ba bun hi na ki paidbah kiba sah ha katei ka thain ki dei ki nongrep, kumta ka jingbuh ia utei u Mawnongrim ban tei ia katei ka Iew, kan da long shisha ka jingmyntoi kaba khraw ia ki nongrep, ki ban sa leit die ia ki mar ki mata ha katei ka Iew Tynrai.
Katba na ka liang u Bah A.
L Hek, u la ong ba ka jingioh katei ka jaka ban buh ia utei u Mawnongrim, ka dei namar ka jingshimkhia ka sorkar jylla bad kaba la don ia ka jingangnud kaba khraw, na ka bynta ban nangkyntiew ia ka ioh ka kot hapoh ka jylla bad khamtam eh ban kyntiew ia ki Nongrep hapoh ka jylla.
Ha kajuh ruh ka por, u Bah A.
L Hek, u la ong ruh ba ka jingdon jong katei ka Iew, kan sa kyntiew ia ka ioh ka kot hapoh jong katei ka thain, lyngba ka kam rep bad kata ka long ba ki nongrep kin ioh ban leit die ia ka mar ki mata hapoh katei ka Iew.
Jowai:  Ka Parish Jowai nalor ba ka ju pynlong ïa ka jingïaid proseshon Iukharist man la ka snem, ha kane ka snem kaba dei ka snem jong ka ktien ka jong u Blei, kum ka dak ka jingburom ïa ka ktien ka jong u Blei, ka la pynpaw ia kane ka jingburom da kaba pynlong syndon da ka jingïaid proseshon da kaba rah ïa ka Baibel, kaba long ka ktien ka jong u Blei ha ka jingpynriam ka kaba iphuh iphieng kaba la sdang na Cathedral Parish (Marianhill) sha Ladthadlaboh -Moosalyngkat bad wanphai sha Cathedral Parish.
Ha kane ka jingïaid proseshon la ïashim bynta da ki spah ngut ki Parabangeit jong ka Parish Jowai ha ryngkat ka jingiadon lang u Most.
Rev.
Victor Lyngdoh dd, Bishop ka Jyllañiam Jowai.
U Bishop Victor Lyngdoh haba kren ha kane ka sngi u lashim na ki kyntien Baibel kaba ong “Ha kaba nyngkong ka la don ka ktien bad ka ktien ka la long u Blei".
U Bishop Victor, u ong lada ngi ong ba ngi ieid ïa u Jisu (U Blei) ngi donkam ban ieid ruh ïa ka ktien jong u ïa kaba la thoh ha ka Baibel, ka jingthoh bakhuid kaba long ka ktien ka jong u Blei.
Nangta u ong ka jingbym tip ïa ka Baibel kaba long ka ktien ka jong u Blei ka dei ka jingbymtip ïa u Jisu Khrist.
U Bishop Victor Lyngdoh u ban shuh shuh da kaba ong, lada ngi ong ba ngi ieid ia u Jisu, u Blei bad ngim tip ia ka ktien jong u kata ngi shukor ialade naba u Jisu u ong kat uba pdiang ia nga un sumar ia ki ktien jong nga.
( Ioannis 14:21).
U Bishop Victor u bteng shuh shuh da ka ong ba u Jisu u ban jur ia ngi ba lada ngi kwah ban jan sha u, ngi dei ban sngap ia ka ktien ka jong u Blei bad ban im da ka ha ka jingim jong ngi.
Nangta u la shim na ki kyntien ka jingthoh bakhuid kiba ong " Kiba ha iing ha sem jong nga ki long kito kiba sngap ia ka ktien ka jong u Blei bad kiba kohnguh ia ka ( Luk 8:21), kane ka pyni ba u Blei u jan sha kito kiba pule bad sngap shida ia ka ktien jong u.
Shuh shuh u Bishop Victor u ong u Blei u kwah eh ban jan bad ban kren bad ki briew man la ka por bad kane ka paw ba ha ki por mynbarim u Blei u la kren ha ngi ki briew lyngba ki Prophet bapher bapher bad ha kine ki sngi kiba mynta u la kren ha ngi lyngba u khun jong u, u Jisu Khrist ( Heb1;1-2).
U Bishop Victor Lyngdoh u pynkut ia ka jingkren jong u da ka ong bad kyntu ia ki paidriengeit “Lada ngi kwah ban iohsngew bad tip ia ka mon ka jong u Blei ngi donkam ban pule ia ka Baibel kaba long ka ktien jong u ba ngin ioh jingshai ha baroh ki liang jong ka jingim jong ngi bad lada ngi ieid ia u Jisu ngi donkam ban ieid ia ka ktien jong u" pynkut u Bishop Victor Lyngdoh.
Ha shwa ban pynlong ia ka jingburom ia ka Ktien ka jong u Blei da ka jingiaid proseshon la don ka jingknia Mass Iukharist bakhuid ha Mynshem iing Parish,kaba la knia da u Phadar Hilarius Lamare Vicar General ka Jowai Diocese uba long ruh u Parish Priest ka Jowai Parish ha ryngkat bad Phadar Synrop Rev.
Fr.
Laurence Paswet.
Ha ka por Mass la ioh ruh ia ka jingkren kaba sngewtynnat shaphang ka ktien ka jong u Blei bad im da ka da u Phadar Hilarius Lamare.
Ha kane ka knia ka khriam ( Jingknia Mass bakhuid) da ki spah ngut ki para bangeit napoh ka Parish bad nabar ki la iashim bynta bad pdiang ia ka Sakrament Iukharist kaba long ka Met bad ka Snam jong u Jisu Khrist.
Shillong:  U myntri rangbah ka jylla u Conrad K Sangma u la lum ia ki seng sain pyrthei bapher bapher ha kane ka jylla myn hynnin ka sngi, ban iathir halor ka Citizenship Amendment Bill (CAB), kaba la thmu da ka sorkar pdeng ban wanrah biang ha kane ka kynti ha parliament.
Haba kren sha ki lad pathai khubor, u Conrad u la ong ba ha kane ka jingialang la iathir bun bha bad kaei kaba don ha ka CAB bad kumno kan ktah ia ka jylla.
“Ia kane ka jingialang la khot ban iakren ban iathir ia ki mat ka CAB kumno kan ktah bad kumno ban iada ne kumno ki ain ka sorkar jylla kin treikam ha kaba iadei bad ka CAB bad kiwei kiwei", la ong u Conrad.
Katkum ka jingong u myntri rangbah,  ki seng sain pyrthei bapher bapher ha kane ka jylla, kila pynpaw ia ka jingsngew jongki halor ka jingthmu ka sorkar pdeng ban wanrah ia ka Citizenship Amendment Bill (CAB) bad kila ai ki jingmut jongki sha ka sorkar.
U la ong ba ka sorkar pdeng kam kwah ban shu thom kumba la leh mynshwa halor ka CAB bad dei na kane ka daw, la khot ia kane ka jingialang pan ia ka jingmut bad ka jingsngew.
“Ka sorkar pdeng kan nym leh marwei khlem da iasyllok shwa ia ki seng sain pyrthei bad ki kynhun shwa ba kan wanrah biang ia ka CAB hadien ba ka la mad ia ka jingpyrshah kaba jur na ki paidbah ka dong mihngi", la ong u Conrad.
U Conrad u la ong ba ha ka jingiakynduh jongu bad u Amit Shah u myntri kam pohiing ka ri dang shen, u la bthah ia u ban lum ia ki kynhun ban pan ia ka jingsngew jongki halor ka CAB bad kane ka jingialang ba la khot mynta ka sngi ka dei halor kane ka bynta.
U myntri rangbah u la ong ba ka sorkar pdeng ka sngewthuh ia ka jingsngew jong ki paidbah ka dong mihngi halor ka CAB kaba la pulom  noh ha ka sien ba nyngkong bad dei na kane ka daw, ba ka la kwah ban iasyllok bha ban nym leh shuh kumba la leh mynshwa.
Ha kajuh ka por, u la iathuh ba la iakren ruh ia ka jingthmu ban pynkylla ia ka Sixth Scheduled ka riti synshar ka ri ha kaba la iakren khamtam kaba iadei bad ka jingmih ka kyntien ban ai bhah ia kiwei ki riewlum.
U la ong ba u myntri ka tnad kam pohiing ka jylla u la leit sha Delhi ban iakren ia kane bad ka sorkar ka la dep rai mynshwa ba ka pyrshah ia ka jingpynmih kyntien ban ai bhah ia kiwei ki jaitbynriew riewlum ha ki Territorial Autonomous Council.
Jowai:  Ka dorbar Shnong Mutong ha East Jaintia Hills District myn hynnin ka sngi ka la pynbna paidbah ba ia ka thwei kaba don ha kawei na ki bynta jong ka wah Myntdu, la plie pyrda ia ka kum ka jaka shong jaka sah ki dohkha dohpnat khlem dei shuh ban pynwit  ia ki lada u khwai, jar ne da kino kino ki rukom.
Ia kane ka bynta ba la pynbna kum ka Fish Santuary, la tip kum ka Kai-Lang-dong kaba dei ka bynta jong ka wah Myntdu.
U Rangbah Shnong ka shnong Mutong u ma Helping Phawa uba dei ruh u MDC barim u la iathuh ba ka dorbar shnong ka la rai ban pynlong ia ka jaka naduh Phansyiar haduh Shka Hali u ma Salong Phawa kum ka Fish Sanctuary bad ha kine ki jaka yn nym shah shuh ia ki rawon ban kwai.
Ka Dorbar Shnong ka la mana ruh ia ki riew shim kabu kiba wan ban pyniap dusmon ia ki dohkha kiba don haka ha baroh ki wah kiba don hapoh u pud u sam ka shnong da kaba aibih, shoh kha-ru, tongjar lane da ki kynja bom dynamite.
Ka dorbar shnong kan pynshitom ia kito kiba leh pyrshah katkum ki kyndon ka bor shnong bad ruh ka ain sorkar.
Ia kane ka Kai-Langdong Aqua Fish Santuary la plie paidbah mynta ka sngi da u ma Balios Swer uba dei u riew paw khmat ka rilum Jaintia.
Nongstoiñ:  Ka kynhun ialehkai jong ka Khliehmawlieh SC kala ioh ban khur ia ka nam lahduh ha ka lyngpung 4th Knock Out Football Tournament ba la pynïaid da ka New Nongstoiñ Sports Social and Cultural Club ha madan New Nongstoiñ.
Katei ka jinglah jong ka Khliehmawlieh SC ban khur ia katei ka nam lahduh ha katei ka lympung kadei hadien ba kala lah ban pynliem noh ia ka kynhun ialehkai jong ka Pyndeng Umjaraiñ SC da 2 kol la 0 ha ka jingiakhun phainal kaba la long hynnin ka sngi ha ka madan ialehkai jong ka shnong New Nongstoiñ.
Ha kane ka sngi u bah Bah Bormanding Nonglang u la wan ban pynhap pyrda ia kane ka lympung kum u kongsan ha ryngkat ka jingiadonlang ruh u bah Fourteenson Lyngkhoi kum u symbud kongsan bad kiwei kiwei de ki riew rangbah, ha kaba ki la shim ruh ka bynta ban sam ïa ki khusnam sha ki nongjop.
Ha kane ka lympung la sam ruh ïa ka khusnam ba kyrpang sha ki ar ngut ki rang ïalehkai ba kynsai kiba la shah jied kyrpang ha ki nongpynïaid.
Kine ki long u John Nongbri Best Goal Keeper na ka Pyndenumjaraiñ bad John Dkhar Top Scorer na ka Khliehmawlieh SC.
Shillong: Saw ngut ki nongtrei ka EMRI GVK 108, kila poi sha hospital hasien ba ki la iakhih da kaba shah thngan ban dawa na ka sorkar ia ki hok jongki.
U president ka Meghalaya EMRI Workers Union (MEMRIWU) bah Roipar Kharrawai ula pyntip ba kine kiba shah thngan ki la shah pynkit noh sha jaka sumar hadien ba ki la kem tlot palat na ka jingshah thngan.
Lah ban kdew ba ki nongtrei ka EMRI GVK hapoh ka lama ka MEMRIWU kila sdang ia ka jingshah thngan naduh hynnin ka sngi ban pynbor ia ka sorkar ba kan tuklar ia ka kompeni ban ai ia ki mat jingdawa jongki.
Shwa ia kane, kila pynlong ia ka jingiakhih da kaba shong kyraiñ la shi bnai.
Shillong: U Bah Paul Lyngdoh EM ba dei peit ia ka khaii pateng jong ka KHADC, u la iathuh  ba ka jingleit khynra ia ki biang  ki trading laisen na ki bar jylla ki ba die madan  kan dang iai bteng.
Na ka liang u bah Paul haba kren ha ki lad pathai khubor u la iathuh  ba ka KHADC ka leh ia kane hapoh ki kyndon jong ka ain ia kaba la tip kum ka “Trading by Non Tribals, Act 1954 and rule 1959".
Ka KHADC bad kan iaid kat kum ka ain dei na katei ka daw ba ka sa pynmih ia ka jingpynbna paidbah shuwa ban leh.
Kane ka jingkhynra mynta ka sngi na ka liang jong ka KHADC, ka la shim ia ka jingiarap jong ka sorkar jylla ba ki pulit kiba  ia don lang bad ia kane la ia kren bad u myntri ba dei peit ia ka tnad pynroi sor bad kum juh bad ka Superintendent ki pulit jong ka East Khasi Hills bad kane ka jing kynra kan dang bteng ha kine ki sngi ban wan, namar  mynta ka sorkar ka don ha jingduna ia ki pulit namar ki ia pynkhreh na ka bynta ka jingwan jong u President ka Ri India ha ka sngi u Blei.
Haba ia dei bad ka jingia mai kaba la jia mynta ka sngi,kam dei halor ka jingkhynra jong ki briew jong ka KHADC, hynrei ka dei na ka daw jong ka jingiaknieh jaka hapdeng ki nongshong madan, ong U bah Paul.
Ha ka ba iadei bad ki trai Jylla; na  ka liang jong ka KHADC kam shym kyndang ia ki nongshong madan bad ia kane ka KHADC kan nym lah hi ruh ban leh, namar kane ka hap hapoh jong ka sorkar jylla, katkum ka ain kaba ka sorkar ka don.
Jowai: Mynta ka sngi ha ka por kumba 4:30 pm eiei kawei ka bus kaba don ia u No.
AS05C- 2034 ka la hap sha riat bad kadei ka bos kaba kit ia ki shipai BSF jong ka 93rd Battalion kiba dang wan na Assam NRC Duty ban leit phai sha Nagaland.
Ha kane ka jingjia 21 ngut ki shipai BSF ki la mynsaw katto katne na ki ki la mynsaw jur bad u nongbud jong katei ka bos uba dei na Assam u la khlad noh.
Kane ka jingjia ka la jia ha u surok bah NH-6 ha shnong Um-tyr-a.
Katkum ka jingiathuh u SP ka WJH uba peit shipor ia ka EJH u bah Lakador Syiem u la ong ba ia baroh kitei ki shipai BSF kiba mynsaw la kit mar mar sha Khliehriat CHC bad hadien ba la ioh jingsumar ba malu mala la pynpynkit noh ia ki sha NEIGRIMS kiba kynthup ia 21 ngut ki shipai BSF bad ar ngut ki riew paidbah.
U ba khlad ha katei ka jingjia u dei u Jogto Gogoi uba dei u Nongbud katei ka Bos.
Shillong: U Executive member ba dei peit ia ka khaii pateng u bah Paul Lyngdoh bad u Bah Jambor War Executive Member ba dei peit ia ki Iew, ha ka jingiadon lang u Syiem jong ka Hima Mylliem, ki la shim  ia ka rai ba naduh mynta la khang syndon ia baroh ki jaid pla plastik ban nym shah shuh ban pyndon kam ia ki.
Haba kren ha ki lad pathai khubor na ka liang u bah Paul,  u la ong ba ki dukan kiba dang die ia ki plastik ki dei ban sangeh noh hapoh jong ka shiphew  bad ha dien kata lada lap ba ki dang pynshitom ia ki kat kum ka ain “Environmental Protection Act" jong ka sorkar pdeng.
La bthah ruh ia baroh ki hima bad ki rangbah shnong ba kin pynbna ia kane ka jingkhang pyrshah ia ka pla plastik ha ki  shnong ki thaw hapoh u pud u sam u ba hap hapoh jong ka KHADC.
Na ka liang jong u bah Paul u la ong ba kane ka jingkhang ban dei ia ki pla plastik ka jingjop kala long kumba 85% bad u don ka jingkyrmen da ka jingsngewthuh bad ka jingiatreilang, u paidbah yn lah ban khang syndon ia ka jingpyndon kam ia ki plastik.
Shillong: Ki nonghikai ka skulbah North-Eastern Hills University hapoh ka lama ka NEHU Teachers’ Association (NEHUTA) mynta ka sngi ki la pynlong da ka jingiakhih kynsan kaba jar jar ban pynpaw ka jingpyrshah ia ka jingkuman u Vice Chancellor, S.
K.
Srivastava ia ki jingdawa jongki.
Kine ki nonghikai ka NEHU ki la pynlong ia kane ka jingiakhih da kaba rah ia ki plakad hakhmat ka multi-purpose hall kaja ba thmu ban pynlong ia ka jingialang ka University Court.
U General Secretary ka NEHUTA, u bah MM Khymdeit u la kam ba kane ka jingiakhih ba jar jar  ki kwah ban phah ia ka khubor ba ki nonghikai kim sngew tynnad ia kane ka rukom treikam jong u Vice Chancellor ba mynta.
“U Vice Chancellor u khlem ai satia ia ka jingai kaba shi snem ne ka annual grant sha ki nonghikai kaba dang shateng", la ong u bah MM Khymdeit.
U la ong ba dei na kane ka daw la pynlong ba kin hap ban sangeh leit shim bynta ha ka jingpynkup burom ne ka convocation namar u VC u khlem khot ia ka jingialang ka University Court, bad bynrap ruh ba u Vice Chancellor u la kynnoh pynbna ba ki nonghikai ki thmu ban pynthohbria ia katei ka jaka pule.
U bah Khymdeit u la kynnoh ruh ba u VC u la phah ia ka annual report, ka audit bad ia ka account jong ka university sha Parliament da kaba iaid lait ia ka University Court.
U la kynnoh ba u VC u khlem khot ruh ia ka jingialang jong ka Board of Research Studies ban khmih ia baroh ki research hapoh ka university bad kane ka jingialang ka dei kaba donkam ban pynlong manla u snem.
Shillong:  U myntri rangbah ka jylla u Conrad K Sangma u la ong ba ki seng sain pyrthei bapher bapher ha kane ka jylla, kila mynjur bad iahap jingmut ban pynkylla ia ka ain shong wai ne ka Meghalaya Residents Safety and Security Act (MRSSA) 2016.
Ka sorkar jylla ka la don ka jingthmu ban pynkylla ia kane ka ain hadien ba ki sengbhalang kila dawa jur ban thung bniat kaba khlam  khlain khnang ba kane ka ain kan lah ban tehlakam ia ka jingwan rung ki briew nabar sha kane ka jylla.
Haba kren sha ki lad pathai khubor hadien ba la wai ka jingialang ki seng sain pyrthei mynta ka sngi, u myntri rangbah u la ong ba baroh hynniew tylli ki seng sain pyrthei kiba la wan iashim bynta ha ka jingialang mynta ka sngi, kila iahap jingmut ia ka jingthmu ka sorkar ban wanrah ia ka jingpynkylla ia ka Meghalaya Residents Safety and Security Act (MRSSA) 2016.
“Hooid, baroh kila iahap jingmut ia ka jingthmu ka sorkar ban pynkylla ia ka MRSSA hynrei ngim pat lah lano yn pyntreikam namar ba ka dang iaid ha ka jingpynkhreh “, la ong u myntri rangbah.
U la ong ba ka jingtmu ka long ban rejister ia ki briew kiba wan sha kane ka jylla kiba wan treikam, kiba wan sahkai, ne na ka bynta kano kano ka kam hynrei ka dei ban pynthikna pat ba kam dei ban pyndik ia ki briew ne iatyngkhuh bad ka riti synshar ka ri.
U la ong ba ka MRSSA ka dei ka bynta kaba bun kaba hap ban iaid katkum ki kyndon ha kaba ka jingpynhreh ka dang iaid.
U la ong ba donkam ban pynkhlain ban iada ia ki trai shnong hynrei ba kan nym ktah ia ki briew kiba wan rung na ka bynta kano kano ka jingthmu.
“Hap ban bishar bniah ba kan nym iatakhuh bad ki kyndon ka  riti synshar ka ri", la ong u Conrad.
U la ong ba ki briew ki hap ban rejister haba ki wan sha jylla, kumno  kin sah, haei, katno kin sah.
“Ka Facilitation centre, ka dei ka jaka  ban rejister hynrei kam dei ruh tang ha kane ka jaka bad ka sorkar kan sa plie lad ruh ba ki lah ban rejister ha kiwei ki jaka.
Ka jingthaw ia ki rule kin sa wan hadien ba ngi  pynkylla ia ka ain bad kyrmen ban treikam kham kloi", la ong u Conrad.
Ki seng sain pyrthei kiba la wan iashim bynta ki long ka UDP, NPP, KHNAM, HSPDP, NCP, PDF, Congress, BJP.
Nongpoh: Kawei ka Maruti Car 800 kaba don ia u number ML 05 E 6416, ka la kem ding kynsan ha ka por ba ka dang iaid mynta ka janmiet ha ka por 4 baje eiei ha Lad Umsaw, Ri Bhoi District.
La ioh jingtip ba ha katei ka jingjia, ym shem la don kino kino ki jingjia kiba sngewsih, hynrei ka la shu don tang ka jingjulor ia katei ka kali, namar hadien katei ka jingkem ding kaba kynsan, ka la ingkhong khait.
La ong ruh ba ka daw hi kaba la pynlong ia katei ka jingkem ding, ka dei tang namar ka jingthut ha ki wiring hapoh katei ka kali.
Ha ka jingrakhe Diwali, ha ka miet jong ka 27tarik Risaw 2019, ha iing U Amitabh Bachchan, U Shah Rukh Khan, ula iarap lem ban pynlip ia ka ding, kaba meh ha ka sari jong ka Archana Sadanand, kaba dei ka Manager jong ka Aishwarya Rai.
La iathuh ba ha ka jing ialehkai tamasa ban pynmeh ia ki ding diwali, ka ding ka la ioh ban pur ha ki jain jongka Archana bad ha katei ka por, katba ka ding ka dang pur, U SRK, ula leit mar mar ban iarap ban kynrup ia ki jain jongka bad ula law ia ka jaket jongu bad pynlip ia ka ding ha ki jain jong ka Archana.
Ka Archana, ka la mong ki kti bad ki kjat jongka, kumba 15 percent eiei bad U SRK ruh u la mong malu mala ha ki bynta jong ki kti jongu.
Ka Archana, ka la leit shah sumar mar mar bad la iathuh ba ka jingjia, ka dei ha ka por 3baje mynstep jong katei ka miet lehkmen Diwali bad la iathuh ba ka Archana, ka don ha baranda bad ka khun kynthei jongka, ha kaba ki ia thang ia ki ding diwali.
Shillong: Ka Dorbar Shnong Umkiang, ka ai jingkyrshan ia ka Dorbar Shnong Sunapyrdi, halor ka jingdawa weng  ia ki BSF ban buh khyrdop ap ktem ban khynra kali hapoh ka Shnong Sunapyrdi.
Kane ka jingdawa weng jong ka Dorbar Shnong Sunapyrdi, ka long kaba shongnia bad don nongrim.
Kaba nyngkong ka long ba ka pynwit pynthut, ia ka iaid ka ieng jong u paitbah bad ka dheng kali, namar kan ktah khamtam ia kiba pang ba shitom, namar ka jaka ruh ka long kaba khim.
Kaba ar ka long  ba ki bor pulit kim don bor ban treikam haduh ba ki shipai ba dei peit ha Border ki hap ban ap ktem ha National Highway.
Kane ka pyni ba ki pulit jong ka jylla jong kim long kiba tbit ban trei ia  ka kam ba la bynshet ha ki.
Kane ka jingleh jong ki BSF ka long kaba sngewsih haduh katta katta, namar kim  burom shuh wat ia ka Dorbar Shnong  bad kane ka dei ka jingiuh roit da ki bor shipai namar ka jingbym ler ka Sorkar Meghalaya.
Kumta ka Dorbar Shnong Umkiang ka kyrpad jur na ka Sorkar lyngba ka ophis jong u DC ban pynkynriah noh na kane ka jaka kaba ki ap ktem ha Sunapyrdi ne ban pynkynriah noh ia kitei ki BSF sha Lumshnong Police Station, namar hangtei ka jaka ka kham kylluid bad ban lait na ka jingdheng kali, ong ka kyrwoh na U MaLasting Pala, Waheh Shnong Umkiang bad U Ma Nicholas Lyngdoh,  Secretary Umkiang.
Shillong: Ki nongtrei jong ka EMRI 108 ki ba hapoh ka ka shatri jong ka Meghalaya EMRI Worker Union mynta ka sngi ki la wan ban pynpaw ia ka jing sngew pyrshah halor ka jingwan kam jong ki nongtrei EMRI ki ba kyrshan ia ka GVK Company halor ka jingkam jong ki ia ka jingdon ki nongtrei ki ba kyrshan haduh 125 ngut.
Na ka liang u nongialam ka MEMRIWU, u bah Roipar Kharrasswai u la iathuh ba ki don 205 ngut ki nongtrei kiba hap  ha ka field staff bad napdeng jong ki don 180 ngut ki ba ia snoh kti lang ha ka jingiakhih, te naei ki ioh kita kiba kyrshan haduh 125 ngut ia ka Company GVK.
La ong ba  kane ka long tang ka buit tuh jong ka Management ba kin pynneh ia ka GVK hapoh ka Jylla.
Na ka liang U publicity secretary ka MEMRIWU u bah Joseph Pyngrope u la ong “Lada 8 klur phi lah ban ai ia ka GVK Company man u snem kan eh aiu ia ka Sorkar ba kan shim hi ban pyniaid ia ka Emergency Cell.
"Ki la pynshai ruh ba ka jingiakhih ka ba shah thngan khlem buh por kan kut tad haduh ba ka sorkar weng ia ka company GVK.
Ki la pynpaw ruh ba ka Company GVK ka dei ban siew lut ia ki pisa ki ba ki nongtrei ki dei ban ioh shuwa ba kan mih na kane ka Jylla.
Shillong: Ka Enforment wing, jong ka Khasi Hill Atunomous  District  hapoh ka jingialam jong u SP u bah A.
Lanong mynta ka sngi ki la leit ban khynra laisen ia ki bar jylla kiba shong madan ha ki bynta ka thain Anjalee, Motphran, ki thain Bimola bad kiwei kiwei ruh.
Na ka bynta ki bar Jylla, ki bor pyniaid ka KHADC, ki la bthah ba kin pynbiang ia ki laisen jongki, katba ia ki trai jylla, pat ki la bthah ba kin leit sha ophis ka KHADC, ba kin da pan jingbit kaba biang.
Ha katei ka jingleit khynra, ka la mih ka jing ia pyneh na ki katto katne ki bar Jylla bad la ialam ia kitei sha Sardar Police Station, na ka bynta ban iakren halor katei ka jing ujor pyrshah jongki.
Aiti Ngin Khynra noh Mangi peit Jia aiu…Ki Samla ki la leh ia ka ba dei.
Ym dei ban ailad ia ki bym biang ki kot ki sla.
Iaid shaphrang Samla , leh barabor ia kaba dei bad ka ba shisha.
Shillong: Ka Khasi Students’ Union (K.
S.
U) Upper Shillong Circle, hadien  ba ka  lah ioh jingtip ba ki don kumba 30 ngut eiei ki bar jylla kiba wan bantrei bylla hapoh jong ka Indian Air Force, kaba don ha 7mer UpperShillong.
Ka Seng, ha ka step jong ka 30 tarik Risaw 2019, hapoh kajingialam jong u President ka Upper Shillong Circle, U Samla ShngainSohkhlet, ka la leit mar mar sha katei ka jaka ban kylli ia ki kot kisla jong kitei ki bar jylla.
Hynrei, la shem ba ym don uwei ruh uba donia ki kot ki sla kiba biang napdeng kitei ki nongtrei bar jylla.
Hadien kumba katto katne por, ki shipai ki la wan ban tuklar badpyni bor ban pynrung beit beit ia kitei ki nongbylla shapoh.
Hynrei, naka liang ka Seng ka la ieng pyneh bad pyntip ruh sha ki bor jong kaain.
