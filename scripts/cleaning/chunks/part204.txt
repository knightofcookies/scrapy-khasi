Hynrei ki dang don katto katne ki bynta kiba ka CEC ka la ai jingmut ba kan bha ban pynkylla katto katne.
"“Ka CEC ka la aibor ha ka Core Committee jong ka UDP ban leh ïa kaba donkam na ka bynta ban bsuh ïa ki jingai jingmut jong ka CEC ha kane ka sngi.
Kane ka ishu kam dei ka ishu basuk, ngi hap ban ïathir ïatai bha na baroh ki liang.
Halor kine ki jingai jingmut yn ssa rah shwa sha ka Core committee ka ban shim por sa tang ar ne lai sngi bad hadien kata ngin sa phah sha ka Sorkar," la bynrap u Dr.
Jemino.
Ka long kaba sngewtynnad ban pyrkhat ba ïa kane ka jylla Meghalaya jong ngi la ju tip kum kata ka jylla Khristan ne ka Christian State.
Kane ka long ruh kaba shisha ha kaba baroh ngi lah ban sakhi ba man ka sngi U Trai baroh ki shnong ki thaw ki kynjah bad bun ki iew ki hat ki khang ha kane ka sngi, bad kane kam mut eh ba ki briew kiba shongdukan ne treikam ki dei ki Khristan, hynrei haba ki paidbah kim iatuid namar ba ka dei ka sngi mane Blei jong ki, te tang khyndiat eh kiba iaplie dukan bad iadie iathied ym dei satia kumba long man la ka sngi.
Ka jingkhang ki dukan bad jaka treikam ka dei eh tang na ka daw ba ki dei ki Khristan hynrei wat ki riew paidbah hi ruh ki ju sngewtynnad ban don kawei ka sngi ha kaba kin lah ban shongthait.
Kum ka jylla Khristan, la sakhi ruh ia ka jingbun jong ki Balang Khristan, ha ka jingshisha ki long kawei namar ba ki ngiet beit ha U Jisu u nongpynim jong ki.
Hynrei ha ba kren paidbah wat ia ki kynhun Khrstan ruh la niew ne ong da ki niam, don kiba ong phi ialong niam aiu kaba mut long balang aiu, kum ka Balang Katholik, Presbyterian, Balang U Blei ne ki Balang Fellowship bapher bapher.
Na ka bynta ki briew kiba ym dei ki Khristan bad ki bym da ioh bam ngam jylliew ia ka jingtip kin shem jingeh shibun ban sngewthuh shaphang kine ki Khristan namar ba ki leit la ka jong ka jong ka kynhun, hynrei ki khamsuk ban ithuh ia ki Hindu, ne ki Muslim, Buddhist bad kiwei namar ba ki dei kawei na kajuh beit ka kynhun bad ka jinghikai jingngiet jong ki.
Ha ka kyntien paidbah bad ruh ka jingngeit ba long riew paidbah kaba dang long tang na sla, shibun ki jingsngewthuh bakla ki mih.
Ki khristan kiba don ha ki kynhun bapher bapher kim da lah eh ban shemphang ia kata ka jingshakri Blei kaba shisha, hynrei ki ioh pynban ia kata ka jingsngew ba dei ka kynhun jong ngi kaba kham bha ban ia ka jong kiwei pat.
Kane ka rukom pyrkhat ka wanrah ia shibun ki jingsngew iapher bad ki duh noh ia kata ka dohnud kaba shisha jong U Blei kaba long ka jngieit.
Kum ki riew paidbah kan eh shibun ban shemphang haba peit sha kine ki Khristan naba bun na ki kim pat sngewthuh hi ruh ia ka nongrim kaba ki don.
Ka Psalm 11:3 ka ong, " Lada pynduh noh ia ka nongrim, kiba hok kin lah leh aiu?" Kaei mo kata ka nongrim lada kam dei ka ktien U Blei?Kumjuh ruh imat ka long shisha ba ki jingeh hapdeng ki Khristan ki mih namar kim shemphang ia ka nongrim jong ka jingngeit jong ki.
Ki kynhun (balang) bapher bapher ki long shisha kum ki skul ban ai ia ka jingbsa ba kynja mynsiem sha baroh ki riewngiet, hynrei la iohi ba kane ka jingthmu kam poi kumba ka dei ban poi Bun bah ki khristan kim tip ia kata ka nongrim jong ka ktien U Blei bad dei na kata ka daw haba wan ki jingeh ki mih shibun ki jingleh bad jingkren kulmar.
Ka long kaba donkam ia ki Balang bapher bapher ban pynkhlain ia ka ktien U Blei khnang ba ki riewngeit kin long kiba skhem jingmut bad im ha ka jingieit kumba u Blei u thmu.
Hato ka long mo kaba shisha kumba ong uwei u nongseng kynhun Balang ba lada ki bangiet khristan ha kawei ka kynhun balang ki don 1000 ngut donkam ruh 1000 ngut ki nongtrei khnang ba yn lah bandon ia ka jingiasyllok bad ka jingbuddien kaba marmet bad ki bad pynthikna ba kin ioh ia ka jingbsa kaba biang.
Hynrei kan ym long hi kumta, pynban ka long kaba donkam ba ki bangiet ki dei ban sngewthuh ba ki Balang kiba ki don ki long shisha tang kum ki skul ai jinghikai kumno ba kin lah ban san ha ka jinglong mynsiem khnang ban pynkhlain ia ka jingiadei shimet jong ki bad U Blei.
Jowai, Naitung 01: Ka lympung ïalehkai phutbol jong ki khynnah skul ka ‘District Level Inter School Subroto Mukherjee Cup Football Tournament- 2023’, kaba la poi sha ka jingïakhun Semi Final mynta ka sngi Saitjaiñ bala pynïaid da ka ophis u District Sports Officer (DSO) West Jaiñtia Hills District, Jowai ha Kiang Nangbah Stadium, Dongmihsngi Jowai.
Haba phai sha ka jingïakhun Semi Final mynta ka sngi ha ka kyrdan Under-14 (Boys) ka Lympyrtuh Sec.
School kala pynliem da 3-1 kol ïa ka Laishnong H/S School da ka jingïashut Tie breaker.
Ka H.
K Singh Memorail Sec.
School kala pynliem da 4-3 kol ïa ka R.
C Eve.
Sec.
School da ka jingïashut Tie breaker.
Katba ha ka kyrdan Under-17 (Boys) ka Govt.
Boys H/S School kala pynliem da 4-3 kol ïa ka Sawlyngdoh H/S School da ka jingïashut Tie breaker, Ka North Liberty H/S School kala pynliem da 2-0 kol ïa ka Ummulong Presbyterian H/S School.
La pyntip ba ka jingïakhun Final kan long ha ka sngi Nyngkong jong ka 3 tarik ha ka jingïakhun jong ka kyrdan Under-17 (Girls) ka Kiang Nangbah H/S School kan ïakhun pyrshah ïa ka North Liberty H/S School ha ka por 10 baje mynstep.
Ha ka Under-14 (Boys) ka Lumpyrtuh Sec.
School kan ïakhun pyrshah ïa ka H.
K Singh Memorial Sec.
School ha ka por 11 baje mynstep.
Katba ha ka kyrdan Under-17 (Boys) ka Govt.
Boys H/S School kan ïakhun pyrshah ïa ka North Liberty H/S School ha ka por 1 baje nohphai sngi.
Shillong, Jylliew, 30: U National President ka National People’s Party (NPP) u Conrad Kongkal Sangma uba long ruh u Myntri Rangbah ka Jylla ha ka sngi Thohdieng u la ong ba ka Uniform Civil Code (UCC) ha ka rukom long ba mynta ka long pyrshah ïa ka nongrim jong ka ri India kaba kdup lut ïa baroh ki jaidbynriew bad ki jaitniam.
Ha ka jingïakren bad ki lad pathai khubor u Sangma u la ong ba ka India ka dei ka ri kaba bun ki jingïapher bad kane ka jingïapher ka dei ka bor jong ka ri.
U la ong ïa mynta kan long kaba eh ban kren bniah khlem pat ïohi ïa ka jingthoh ba la pynwandur katba ym pat pynmih pyrthei.
“Hynrei lada ïakren, ngi dei na ka jaidbynriew ai jait kmie kum ka nuksa bad kata ka dei ka bor kaba la don lypa bad kata ka dei ka lariti ïa kaba ym lah ban pynkylla ïa ngi bad khlempep ka dei kaei kaei kaba kum ka seng saiñpyrthei ngi sngewthuh ba ka thaiñ Shatei Lammihngi baroh kawei ha ka jingshisha ka don ïa ki lariti kaba kyrpang, ka imlang ka sahlang kaba kyrpang bad namarkata ngin jin da la kwah ban ïaiñeh bad ngin ym kwah ban shah ktah," la ong u Sangma.
“Namarkata, ngi hap ban ïoh shwa ïa ka Aiñ-Rew, lada ka la mih pyrthei, kan long kumno bad kaei kaba la thoh ha kane ka Aiñ-Rew ka kren bad kumba nga la kren, ka UCC kan long pyrshah ïa kita ki jingmut kiba ka NPP ruh ka sngew," u la bynrap.
Katba na ka liang jong ka Ka United Democratic Party (UDP) ka la pynpaw ba kam pat shym la shim ïa kano kano ka rai la kan kyrshan ne kan pyrshah ïa ka jingthmu jong ka Sorkar India ban pyntreikam ïa ka Uniform Civil Code (UCC) ha ka ri India baroh kawei.
Ha ka jingïakren bad ki lad pathai khubor u President ka UDP u Bah Metbah Lyngdoh u la pynpaw ba ka UDP kam pat kwah ban kynthoh eiei halor ka UCC namarba ym pat lah ban tip ba kane ka Aiñ-Rew ba ka Sorkar India kan wanrah kan long kano ka dur bad kan treikam ha kano ka dur.
“Ngam pat lah ban ong eiei la ngin kyrshan ne ngin pyrshah namarba ngim pat tip kaba kumno ka jingtyrwa ka Sorkar India kan wanrah hynrei dei tad ynda ngi la ïohi ïa ki jingtyrwa ba kumno ka Sorkar kan pyntreikam," u la ong.
“Kat haduh mynta ngim pat tip kaba kumno kata ka UCC ba ka Sorkar Indai kan pyntreikam bad dei na kata ka daw ngim pat kwah ban kynthoh ne kyrshan," u la bynrap.
Nongstoiñ, Jylliew 30 : Ha ka thaiñ Nongtrai kaba hap ha Mawshynrut Civil Sub Division, la lap watla ki surok ki la poi la jan ha man la ki dong bad ki thaiñ, hynrei katba nang mih ki snem ki nang sniew kat haduh ba kim long shuh ban ïaid kali.
Kawei na ki surok ha katei ka thaiñ kaba la sniew sha ba palat ka dei ka surok na Mawdiang sha Langdongdai, kaba dei ka surok kaba la shna lyngba ka skhim shi spah sngi.
Ha kaba ïadei bad ka jingsniew jong ka surok u Bah Arful Mangsang Secretary ka Synjuk Rangbah Shnong Langdongdai Area (SRSLA) bad u Bah Kardening Rongrin, ki la ïathuh ba katei ka surok ka long kaba donkam haduh katta katta, namar katei ka thaiñ ka dei kaba bun bha ki mar rep kum u sying, u kwai, synsar, ki soh ki pai bad kiwei kiwei.
Ki la ong ruh ba ha ki snem ba la leit noh, ki paidbah na ki 14 tylli ki shnong kiba marjan, ki ju pynlong ïa ka jingmih paidbah ban maramot da kaba trei bor met.
Hynrei kim lah satia ban pynbiang kat haduh ba ki kali kin lait suk ban ïaid.
Ki la ïathuh ruh ba ha une u snem lei lei namar ka jingjur slap palat, ki longkmie kiba thmu ban leit kha khun lung ha Riangdo CHC ki hap ban ïaid da ka kjat haduh lai bad saw kynta haduh ban da poi ha ki jaka ba lait kali.
Ki la ong ba ka jingeh kaba kham hakhmat eh ka dei ïa kiba pang ba shitom namar ba hap ban pynkit da u briew haba ki mut ban leit phah sumar.
La ong ba dei namar kitei ki jngeh ba ki paidbah na katei ka thaiñ, ki hap ban shaniah beit ha ki nongai dawai kynbat khlaw haba ki pang ki shitom bad wat ki longkmie kiba armet ruh ki hap ban shaniah ha ki dawai kynbat, namar ki shem jingeh ban leit sha Hospital namar ka jingbym don ïa ka surok kaba biang.
Kitei ki rangbah ki la dawa ïa ka sorkar ba kan phai khmat lem sha katei ka thaiñ ban pynbha bad maramot ïa katei ka surok, khnang ba ki paidbah kin lait na ki jingeh ha ka leit ka wan.
Nongpoh, Naitung 01: Kum ka jingbteng ka sorkar jylla ryngkat ka tnad pulit ban ïalehthma pyrshah na ka jingkynrei jong u drok hapoh ka jylla bad ka long pat ka jingai mynsiem ïa ki bor pulit ha kaba ka kynhun ANTF na Ri Bhoi ka la ioh pdiang ïa ka khusnam (Appre-ciation Award) na ka sorkar ha kaba la sam da u Myntri rangbah ka jylla, u Conrad K.
Sangma.
Kane ka jingioh pdiang ka kynhun ANTF na Ri Bhoi, ka dei ha ka 26 tarik u Jylliew 2023 ba la rakhe ïa kata ka International Day Against Drug abuse and Illicit trafficking kaba la long ha Nongbah Shillong bad la sam bad ai burom hi ruh da da u Myntri Rangbah ka jylla, u Conrad K.
Sangma ha ka jingdon ryngkat u Symbut Myntri ka jylla, u Bah Prestone Tynsong, u DGP ka Meghalaya, u Dr.
L.
R Bishnoi bad kiwei kiwei ki heh ophisar ka jylla.
Ha katei ka sngi ki lai tylli ki kynhun ANTF nalor ka ANTF Ri Bhoi kaba la ioh pdiang ïa ka khusnam bad ki ar tylli ki kynhun ANTF pat ki kynthup ïa ka East Jaintia Hills bad ka East Khasi Hills District Police.
Haba ïa kren bad ki Nongthoh Khubor ka District, u SP ka Ri Bhoi, u Giri Prasad, u la ong ba ka tnad Pulit na Ri Bhoi ka pynpaw ka jingsngewkmen halor ka jingioh pdiang ïa kane ka khusnam bad kane ka jingioh pdiang ïa kane ka khusnam ka dei ka jingai mynsiem ïa ki bor pulit ka Ri Bhoi bad ka jylla hi ban dang bteng ka jingïaleh thma pyrshah ïa ka jingkynrei jong u drok uba la ktah ïa kiba bun ki khun samla bad ïa ka imlang ka sahlang.
U la ong ruh kane ka jingioh pdiang ka kynhun ANTF na Ri Bhoi ïa kane ka khusnam ai mynsiem da ka sorkar kan ai mynsiem ruh khamtam ïa ki bor pulit ka Ri Bhoi, namar ka Ri Bhoi ka dei ka khyrdop ban rung sha ka jylla Meghalaya ha kaba bun ki nongkhaii drok beaiñ ki rung ki mih na kane ka surokbah ha Ri Bhoi.
Shuh shuh, u la bynrap ruh da kaba ong, ba ka tnad Pulit jong ka jylla hi baroh kawei, ka kwah ban don ka jingïatrei lang na ka bynta ban ïalehthma pyrshah ïa u drok bad ka thong hi ka long ban wan rah ïa kata ka imlang ka shalang kaba lait na ka jingshah ktah ha u drok ba bun ki khun samla ki la ngop bad ki la shah ïalam bakla na ka jingkyrni ha une u jingdih basniew.
U la khot la wer ruh ïa ki paidbah ka Ri Bhoi ba kin ai kata ka jingïatrei lang ban ïaleh pyrshah ïa u dro bad u kyrmen skhem ruh ba da ka jingïatrei lang ki paidbah ka bor pulit na Ri Bhoi kan lah ban ïa khun pyrshah na ka jingpynïaid iew beaiñ ïa u Drok, u la bynrap shuh shuh.
Khliehriat, Naitung 01: Ka Jaiñtia Students Union Khliehriat Circle hynnin ka sngi thohdieng ka la pynlong ïa ka jingïalang pynskhem nongkit kam jong ka ha Community Hall Khliehriat Khliehriat, ha kane ka jingialang la pynskem ïa ki nongkitkam jong ka Jaiñtia Students Union Khliehriat Circle ha kaba la ïa don ryngkat lang ki riew rangbah jong ka thaiñ.
Ha ka jingïalang ba la ïa don ryngkat lang u Dr Phervision Nongtdu kum u Kongsan, u President JSU Central Body, u samla Jersom Shylla, u MLA ba rim jong ka Khliehriat u bah Justin Dkhar kumjuh ruh , u DSP u bah Jason Mayrom, MCS , ki nongïalam jong ka KSU East Jaiñtia Hills District, ka HNYF East Jaiñtia Hills District, ka FKJGP East Jaiñtia Hills District bad ka EJN Central Executive Council bad kiwei kiweiÏa ka jingialang lyngkot la pyniaid da u bah Rikut Pareiñ bad la ïoh ruh ïa ka jingkren pdiang burom na u samla Ajoyminson Lyngdoh, General Secretary JSU jong ka Khliehriat Circle.
U General Secretary JSU seng kmie, u samla Treiborlang R Suchen bad u lah ong ba kum ki nongialam ka seng ki dei ban don ka mynsiem ban skhakri ïa ka ri bad ka jaitbynriew khlem da kwah burom ne ioh myntoi khlem da pyrkhat ïaka ma lade hynrei ka burom kan wan hi lada ka kam jong ba ka seng ka trei kham jam ban ia ktien kaba na bynta ka bha ka miat jong ka imlang ka sahlang , u la kren bynñiaw halor ka jingpynslem ka sorkar ban pynbiang kham kloi ia ki jaka eksamin CUET ban ioh myntoi ki khynnah leit pule bad ha kaba iadei bad ka jing kynrei u drok u la ong ka ka seng ka kloi ban ai ka jing iatrei lang bad ki bor pulit bad ki nongsynshar shnong ban teh lakam ia ka jingrung u droks sha poh ka thaiñ bad sha ki shnong ki thaw bad sha ka jylla.
U Dr Phervision Nongtdu, u lah pynsgew ba ka seng kaba ki dei ban peit bha ïa ka pule puthi namar ka pule puthi ka long kaba lah duna bad hiar bha hapoh ri Jaiñtia bad u lah ong ba ka seng JSU kum ka seng ki khynnah pule ka dei ban bud dien halor ka jingdawa CUET examination center ha poh ka jylla khamtam ha ri Jaiñtia namar mynta ki khynnah ki hap ban leit thoh eksam shaduh sha bar jong ka jylla.
La ïoh ruh ïa ki kyntien sneng kyntien kraw na u Kongsan u Ma Justin Dkhar bad u la ai mynsiem iaki dkhot ba kim dei ban pynsngew ïa ka jingshah kynnoh hynrei dei ban iaid ha ka lynti kaba beitbkanlyntinka hok bad trei shitom ban im ka ri bad ka jaitbybriew.
U samla Jersom Shylla President ka JSU seng kmie u lah shim ïa ka bynta ban pyntian smai bad pynskhem ïa ki nongkitkam thymmai ka seng JSU Khliehriat Circle ki ban trei na kanbynta ka samoi treikam jongnu snem 2023-26 bad u lah ai shi kyntien ar kyntien ki kyntien ai mynsiem bbad ki jingsneng jingkraw ïa ki dkhot ba kim dei ban shim tang ïa kane ka jingbam smai hynrei ki dei ruh ban trei shitom ban shakri ïa ka jaitbynriewLa ioh ruh ka jingkren lyngkot na u President ka JSU Khliehriat Circle u samla Livingson Sama bad ïa ka kyntien ai khublei la ai da u Vice President ka JSU Khliehriat Circle u samla Winson Salahe.
Ki nongkit kam thymmai jong ka JSU Khliehriat Circle kiba la pynskhem ki kynthup u President, u samla Livingson Dkhar Sana, General Secretary Ajoymension Lyngdoh, Vice President Winchester Salahe, Assistant Secretary Niboy Rymbai, Finance Secretary Eamnual Bhoi, Office Secretary Defend Siangshai, Sports Secretary Emanual Lyngdoh, Assistant Sports Secretary Shanbormeki Sutnga lem bad 25 ngut kiwei pat ki dkhot ka seng kiba la dep ban pynbam smai.
Nongstoiñ, Jylliew 30: Ka shongkha khlem pat dei por ka dang kynrei bha ha kine ki sngi ha West Khasi Hills khamtam ha ki nongkyndong kynshrot jong kane ka District, kat haduh ba ka la buh jingeh haduh katta katta ïa ki Nongsharai Balang bad ïa ki kmie ki kpa.
Halor katei ka mat la ïoh ban ïakren bad kiba bun ki Nongsharai Balang hapoh West Khasi Hills District, ki la ong ba kim lah ban len ïa ka jingshisha ba katei ka jingshongkha khlem pat dei por ka dang kynrei ha kine ki sngi khamtam eh ha ki nongkyndong.
Ki la ong ruh ba ka jingeh ba ki ïakynduh haba don kiba kum kitei ki nongshong shnong kiba shongkha khlem dei por, ka long ba lada pyndep ïa ka jingïathoh shong kurim ruh ka aiñ ka la khang pyrshah.
Nalor kata ki la ong ruh ba kawei pat ka jingeh ka long ynda ki la ïoh khun, ki Pastor ki hap ban pynbaptis ïa ki khun jong ki bad ki hap ban pynbiang ïa ki syrnod sngi kha jong ki khunlung.
Haba ki leit ban pynbit pynbiang ha ki bor ka aiñ ki Pastor ne rangbah balang kiba pyndep ïa katei ka jingpynbaptis, ki shem jingeh haduh katta katta.
Ym tang katta wat ki kmie kim kpa ruh ki shem jingeh ban pynsngewthuh lada ki khun kim kohnguh haba ki sneng ki kyntu ïa ki.
Ban teh lakam ïa kaba kum katei ka jingeh ka dei tang lada ki kmie ki kpa jong baroh ki longïing longsem ha man la ki shnong ki thaw, ki don ka jingïatreilang ryngkat bad ki Rangbah shnong, ki Pastor, ki ASHA, ryngkat bad ki bor sorkar lehse lah ban pynduna ïa ka jingshongkha khlem dei por.
Ym lah ban len ruh ba ka jingshongkha khlem pat dei por ka dei ka daw jong ka jingjyllei ki khun khlem kpa kaba pynlong ruh ïa kito ki longkmie ba ri khun rei ba kin ym ïoh lad ban pyndap pynbiang ïa ki khun jong ki bad ynda ki la kynjoh ha ki 10 snem sha neng ki kylla long ki khynnah kiba shang makia kylleng ki jaka.
Nalor kata na ka jingbym biang ha ïing ha sem ki poi sha kiba bun ki kam sniew, tang namar ka jingshah ïalam bakla ba bun jait wat haduh ban poi ha ka tuh ka thiem ruh.
Shillong, Naitung 01: U Bah Herlambok War, u Rangbah shnong ka Mawlai Iewrynghep u la shah jied kum u President bathymmai jong ka Mawlai Town Dorbar ha ka jingïathep vote ba la pynlong ha Iew Nonglum ha ka sngi Saitjaiñ.
Katba ïa ka kam Vice President la jied ïa u Bah Sorbar Lyngdoh, Secretary Dr.
Marco Mitri, Assistant Secretary Bah L.
S Lyngdoh bad Treasurer Bah S.
Khongkliam.
Shillong, Naitung 01: Ka sorkar jylla lyngba ka tnad ki kam jngohkai pyrthei ha ka sngi Thohdieng ka la pyllait paidbah ïa ka Meghalaya Tourism Policy, 2023 da ka thong ba na kane ka tnat kin wan kiba bun ki jingkylla bad ki jingkiew shakhmat ka jylla ha kiba bun ki liang.
Ïa kane ka policy la pyllait da u Myntri Rangbah ka jylla u Conrad K Sangma ha ka jingïadon lang u Myntri ka tnat ki kam jngohkai pyrthei u Bah Paul Lyngdoh ha ka jingïalang ba la pynlong ha State Convention.
“Da ka jingkyrshan ba radbah u Myntri Rangbah ka jylla ngi la ïoh ban pyllait ïa ka Meghalaya Tourism Policy 2023 ha kaba ha kane ka policy ki don ar tylli ki pasoh ba kongsan kata ka jingïohijngai bad ki nongrim bad kaba ar ngi la kdew ïa 10 tylli ki mat kumno ban rah shajrong ïa kane ka kam jngohkai ha ka jylla," ong u Bah Paul haba kren sha ki lad pathai khubor.
U Bah Paul u la ong ruh ba ka thong jong kane ka Policy ka long kumno ban ai jingkyrshan ïa ki samla khnag ba kin lah ban im ja na kane ka kam kaba la sdang ban kiew sted bha ha ka jylla.
Shuh shuh u la ïathuh ba hadien ka jinglyngshop ka khlam Covid la sakhi ba ka kiew ka jingwan kiba wan jngohkai sha ka jylla ha kaba ki don haduh kumba 15 lak kiba wan shangkai sha ka jylla.
U la ong ruh ba ka kam jngohkai kan dei ka tnat ban pynmih shibun bah ki kam ha ka jylla kaban long kum ka lad ïohkam na bynta ki samla,“Man u snem ngi pynmih ha ka jylla 60,000 ngut ki samla kiba la pyndep ki jingpule bad lada ngim shim khia ban seng ïa ki kam kiba thymmai bad ban btin lynti ïa ki ha kaban ieng ha la ki kjat da leilei ka reservation policy kan ym lah ban ai kam ïa baroh," u la ong.
Nongpoh, Naitung 01: Da ki spah ngut ki paidbah bad kynthup ki Kali paidbah mynta ka sngi ki la sahkut ha ak surok na Bhoirymbong sha Kyrdem, kaba dei hadien ba kawei ka Trok kaba kit ïa ka kor Puhshilum (Excavator) ka la kylla bad ka la khanglad ïa ka ïaid ka ieng ki paidbah na katei ka thaiñ Kyrdem ha Ri Bhoi.
Kane ka jingjia ka la jia mynta ka sngi ha ka por 12 baje mynsngi, ha kaba kawei ka trok kaba wan na ka thaiñ Kyrdem bad kaba kit ïa ka kali Puhshilum ka la kylla hajan kawei ka jingkieng ba la tip kum ka jingkieng Umket kaba don hajan ka wah Umtung bad da kane ka jingkylla kane ka trok ka la wan rah ïa ka jingpynthud ïa ki paidbah ha ka leit ka wan ba kim lah shuh ban ïaid na katei ka surok ba la khanglad na ka jingkylla katei ka Trok.
Kumba la ioh lum jingtip, halor kane ka jingjia ym shym la don mano mano ba mynsaw bad lait noh ka jingshah ktah ki paidbah haka leit ka wan bad khamtam mynta ka sngi kaba dei ka sngi ïew Umroi ba bun ki paidbah ki leit sha katei ka ïew ban siew ban tad ba ka dei ka ïew kaba shisien shi taiew ban bsa bam ïaki paidbah ha ka thaiñ Umroi.
La ioh lum jingtip ruh na ka jingkhang lynti kane ka trok ba kylla ha surok, kiba bun ki nongleit nongwan ki la sahkut noh ha katei ka surok bad ban pynpoi ïa ki paidbah ba leit ba wan bad khamtam kiba leit iew ki Kali b akamai paidbah ki hap ban ïa kylliang ïa ki nongleit nongwan ba ki Kali kim lah shuh ban ïaid lyngba katei ka surok ba la khang sbak da katei ka trok kaba la kylla ha katei ka surok.
Halor kane ka jingjia, la ioh lum jingtip ruh ba ki bor Pulit na Khapmara PIC tang mar ïa ioh jingtip ki la phah noh mardor ïa ki bor pulit ban tohkit halor katei ka jingjia bad khamtam ban thaw ki lad ki lynti ban sei noh ïa katei ka Trok ba kylla khnang ba kan nym wan rah shuh ka jingpynthud na ka bynta ki spah ngut ki paidbah kiba leit ba wan lyngba katei ka surok paidbah.
Shillong, Naitung 01 : Ka Meghalaya Prayer Church Transformation Initiative (MPCTI) ha ka sngi Saitjaiñ ka la kyrpad ïa ka Sorkar Pdeng bad ka sorkar jylla ban pynkut noh ïa ki kam thombor ba don ha Manipur bad ban pynïoh biang ïa ka suk ka saiñ ha katei ka jylla.
“Ngi kyrpad ïa kito kiba don ha ka bor ha ka jylla bad ruh ha ka sorkar pdeng ba kin pynsangeh noh ïa kine ki kam thombor baroh bad pyrshang ban wallam pat ïa ka jingsuk," ong u Secretary ka MPCTI, u Rev H Chyne ha ka kyrwoh khubor.
“Ngi kyntu ïa baroh kiba don ka bynta ha katei ka kam thombor ba kin sangeh noh ïa ki kam thombor.
Ngi khot ngi wer ruhba dei ba pynkut noh ïa ka thma sngewpher jaidbynriew da ki kynhun bapher bapher kiba pyrshang ban pynheh ïa kane ka ishu pynïaphiah bad pynjot," u la bynrap biang.
Da kaba phah pat ïa ka jingsngewlem sha ki bahaiing ha sem jong kiba duh noh ïa la ki baieit ba thoin na ka daw ka jingïakynad ha katei ka jylla, u Rev Chyne u la ong, “Ngi kyntu ïa ki riewtymmen riewsan ha ki shnong ki thaw jongngi, ki kynhun ki seng, ki seng niam, ki jaka pule bad ki samla jong ka thaiñ ba kin wan lang khrui da ka thong ban ïaid shakhmat sha ka lawei kaba don jingshaniah bad don ka jingkyrmen.
“Ngi kyntu ïa baroh kiba shah ktah jur bad ki dang don mynta ha ka jingtieng ka jingsyier ban wad ka lad ka lynti, watla kam dei kaba suk, ban lah pat lait pat na kitei baroh da kaba buh hakhmat ïa ka lawei ki khun, ki khun ksiew bad ka pateng ban sa wan," pynkut ka kyrwoh.
Delhi: Ka Cabinet Committee on Economic Affairs (CCEA) ba khlieh da u Myntri Rangbah Duh, u Narendra Modi mynta ka sngi ka la ai jingmynjur ïa ka song ba kyrpang jong ki skhim ba saiñdur thymmai na ka bynta ki nongrep ha ka jingmang tyngka kaba T.
3,70,128.
7 klur.
Kine ki skhim ki dei na ka bynta ka bha ka miat jong ki nongrep da kaba kyntiew ïa ka kam rep kaba ïaineh.
Kine ki sienjam kin kyntiew ïa ka ïoh ka kot jong ki nongrep, pynkhlaiñ ïa ki rukom rep tynrai rep organic, khyllie im ïa ka jingseisoh jong ka khyndew bad pynthikna ka jingshngaiñ ha ka bam.
Ka CCEA ka la ai jingmynjur ïa ka jingbteng jong ka skhim Urea Subsidy ban pynthikna ba ki nongrep ki ïoh ïa ka urea ha ka dor T 242/ 45 kg ïa ka shi borni kaba kynthup lang ïa ki khajna bad ki bai sop neem.
Na kane ka song ba la kdew halor, T.
3,68,676.
7 klur ka dei na ka bynta ka urea subsidy ha ki lai snem (2022-23 to 2024-25).
Kane ka lait na ka Nutrient Based Subsidy kaba la ïoh jingmynjur dang shen kaba T.
38,000 klur na ka bynta ka samoi Kharif ha u snem 2023-24.
Ki nongrep kim donkam ban lut shuh shuh ban thied urea, bad kane kan hap pynjem ïa ki jinglut jingsep jong ki.
Mynta, ka dor jong u urea ka long T.
242 ïa shi borni ba 45 kg u urea (kaba lait na ka bai sop neem bad ka khajna), katba ka dor kaba shisha ka long kumba T.
2200.
Kane ka skhim ka dei kaba bei tyngka pura da ka Sorkar India lyngba ka jingkyrshan ka mang tyngka.
Ka jingbteng jong ka skhim Urea Subsidy kan pynbun ruh ïa ka jingshna hapoh ri ïa u urea khnang ba ngin lah ban pyndap ïa ki jingdonkam.
Namar ki jingkylla ha ka jingïadei hapdeng ki ri bad ka jingkiew dor ki mar, ka dor jong ki sboh ka dei kaba la kiew bun bun shah ha baroh kawei ka pyrthei ha kine ki snem ba la dep.
Hynrei ka Sorkar India ka la ïada ïa ki nongrep jong ka ri na ka jingkiewdor ki sboh da kaba kyntiew ïa ka subsidy na ka bynta ki sboh.
Ha ka jingpyrshang jong ka ban ai jingïada ïa ki nongrep, ka Sorkar India ka la kyntiew ïa ka subsidy na ka bynta ki sboh na ka T.
73,067 klur ha u 2014-15 sha ka T.
2,54,799 klur ha u 2022-23.
La pynkhlaiñ ïa ki kam kiba ïadei bad ka Nano UreaShuwa u snem 2025-26, yn sdang pyntreikam ïa phra tylli ki Nano urea plant kiba lah ban pynmih 44 klur bilor kiba kot sha ka 195 LMT u urea.
Ki sboh Nano ki pyllait ïa ki jingpynkhlaiñ ha ka rukom kaba lah ban pynïaid bha bad kane ka wanrah ïa ka jingpyndonkam kaba kham bha ïa kine ki jingpynkhlaiñ bad ki pynduna ruh ïa ka jinglut jingsep jong ki nongrep.
Ka jingpyndonkam ïa ka Nano Urea ka la wanrah ïa ka jingkiew ha ka jinglah pynmih mar bam.
Ka ri ka don ha ka lynti ban long Atmanirbhar ha u Urea shuwa u 2025-26Ka jingseng thymmai bad jingkhyllie im ïa 6 tylli ki jaka pynmih urea ha Chambal Ferti ltd.
– Kota Rajasthan, Matix ltd.
Panagarh West Bengal, Ramagundam-Telangana, Gorakhpur-UP, Sindri-Jharkhand bad Barauni-Bihar naduh u 2018 ka la ïarap ïa ka ri ba kan long atmanirbhar ha kaba ïadei bad ka jingpynmih bad jingpynbiang ïa u urea.
Ka jingpynmih urea ha ka ri ka la kiew na ka 225 LMT ha u 2014-15, sha ka 250 LMT ha u 2021-22.
Ha u 2022-23, ka jinglah pynmih urea ka la kiew sha ka 284 LMT.
Kine baroh ha ryngkat ki jaka pynmih Nano Urea kan pynduna ïa ka jingshaniah jong ngi ha ka jingthied nabar ri ïa u urea bad kan pynlong ïa ngi kiba lah ban pyndap ïa ki jingdonkam shuwa u snem 2025- 26.
PM Programme for Restoration, Awareness Generation, Nourishment and Amelioration of Mother – Earth (PMPRANAM)Ka mei mariang ka dei kaba la pynbiang bun ki tyllong na ka bynta ki briew.
Ka long kaba donkam ban phai biang sha ki rukom rep tynrai bad ka jingkyntiew ïa ka jingpyndonkam ïa ki dawai sboh ha ka rukom kaba ryntih bad kaba lah ban kyrshan.
Ka jingkyntiew ïa ki rukom rep tynrai, rep organic, kiwei kiwei ki jait sboh, ki jingsaiñdur thymmai kum ki sboh Nano bad sboh bio ka lah ban ïarap ha ka jingkhyllie im biang ïa ka jingseisoh ka mei mariang.
Kumta la pynbna ha ka mang tyngka ba yn sdang ïa ka “PM Programme for Restoration, Awareness Generation, Nourishment and Amelioration of Mother – Earth (PMPRANAM)" ban ai jingmyntoi ïa ki Jylla / Union Territory ba kin kyntiew ïa kiwei kiwei ki sboh bad ka jingpyndonkam ïa ki dawai sboh kaba don ka jingbahkhlieh.
T.
1451.
84 klur ka dei kaba la ïoh jingmynjur na ka bynta ka Market Development Assistance (MDA) ban kyntiew ïa ki Sboh Organic na ki Gobardhan PlantKa song ba la ïoh jingmynjur mynta ka sngi ka kynthup ruh ïa ka rukom ai jingmyntoi na ka bynta ka jingkhyllie im, ka jingpynsboh, bad ka jingpynbha ïa ka mei mariang.
Ka skhim Market Development Assistance (MDA) kaba T 1500 ïa man ka MT ban ai jingkyrshan ïa ki sboh organic lyngba ki Fermented Organic Manures (FOM)/Liquid FOM/Phosphate Rich Organic Manures (PROM) kiba pynmih kum ki jingtam na ki Bio- gas Plant/Compressed Biogas (CBG) Plant ka dei kaba dang sdang hapoh ka kam GOBARdhan.
Kine ki jait sboh ki dei ban don ki kyrteng Bharat Brand FOM, LFOM bad PROM.
Ha kawei ka liang, kane kan pynbeit ïa ka jingeh ha ka jingpyndonkam ïa ki mar kiba tam na ki kam rep bad ki jingeh kiba mih na ka jingthang Parali, bad kan ïarap ruh ban pynkhuid ïa ka mariang bad wanrah jingshngaiñ jong ka mariang ha ryngkat ka jingwanrah sa kawei ka lad kamai ïa ki nongrep.
Ki nongrep kin ïoh ïa ki sboh organic (FOM/LFOM/ PROM) ha ka dor kaba jem.
Kane ka sienjam kan plie lad ïa ka jingpyntreikam ïa ka jingpynbna ha ka mang tyngka ïa ka jingsdang 500 tylli ki jaka pynmih spah na ki mar ba tam hapoh ka skhim GOBARdhan ban pyntyllun shuh shuh ïa ka ïoh ka kot da kaba kyntiew ïa ka jinglah pyntreikam ïa kine ki BG/CBG plant.
Ka jingkyntiew ïa ki rukom rep tynrai kum ki rukom rep ba lah ban ïaineh ka la wanrah ïa ka jingkhyllie im biang ïa ka jingseisoh jong ka khyndew bad ka jingpynduna ïa ka jinglut jingsep jong ki nongrep.
425 tylli ki KVK (Krishi Vigyan Kendra) ki la pyni ïa ki rukom rep tynrai bad ki la pynlong 6,777 tylli ki prokram ai jingtip ha kaba la ïashim bynta 6.
80 lak ki nongrep.
La pynbiang ruh ïa ki rukom ai jinghikai ha ki rukom rep tynrai ïa ki prokram BSc bad MSc bad ïa kane yn pyntreikam ha ka samoi ai jingpule kaba sdang ha u Naitung- Nailar 2023.
Ka jingwanrah ïa u urea ba sop Sulphur (Urea Gold); ban pyndap ïa ka jingduna sulphur ha ka khyndew bad pynduna ka jinglut jingsep jong ki nongrepSa kawei ka sienjam ha kane ka song ka dei ka jingwanrah nyngkong ha ka ri ïa u urea ba sop sulphur.
Une u dei uba kham jem dor bad uba kham treikam ban ïa u urea ba sop neem ba pyndonkam mynta.
Kane kan pynbeit ïa ka jingduna sulphur ha ka khyndew hapoh ka ri.
Kan pynduna ruh ïa ka jinglut jingsep jong ki nongrep bad kyntiew ïa ka kamai kajih jong ki nongrep lyngba ka jingkiew ka jinglah pynmih mar rep.
Poi ki Pradhan Mantri Kisan Samruddhi Kendra (PMKSK) sha ka shi lakKumba shi lak tylli ki Pradhan Mantri Kisan Samruddhi Kendra (PMKSK) ki la don ha ka ri.
na ka bynta ka jingsuk jong ki nongrep, ïa ki jingdonkam ha ki kam rep la pynbiang ha kawei ka jaka ban pynbiang ïa ki jingdonkam jong ki nongrep.
Ki jingmyntoi:Kine ki skhim ba la ïoh jingmynjur kin ïarap ha ka jingpyndonkam ïa ki sboh dawai ha ka rukom ba don jingbahkhlieh bad kane kan pynduna ïa ka jinglut jingsep jong ki nongrep.
Ka jingkyntiew ïa ki rukom rep tynrai, rep organic, kiwei kiwei ki jait sboh kum ki sboh Nano bad ki sboh organic kan ïarap ha ka jingkhyllie im biang ïa ka jingseisoh jong ka mei mariang.
i.
Ka jingbha shuh shuh jong ka khyndew ka wanrah ruh ïa ka jingkiew jong ki jingpynkhlaiñ bad ka mariang kaba shngaiñ namar ka jingduna ka jingpynjaboh ïa ka mariang.
Ka mariang kaba khuid bad kaba shngaiñ ka wanrah ïa ka koit ka khiah jong ki briew.
ii.
Ka jingpyndonkam kham bha ïa ki mar ba tam na ki kam rep kum ki parali kan pynbeit ïa ka jingeh kaba mih ha ka jingpynjaboh ïa ka lyer bad kan kyntiew ïa ka jingkhuid jingsuba, ka mariang bad ka jingpynkylla spah ïa ki mar ba tam.
iii.
Ki nongrep kin ïoh shuh shuh ïa ki jingmyntoi – Kim donkam ban pynlut shuh shuh na ka bynta u urea namar u bteng ban don ha ki dor kiba jem.
Ki sboh organic (FOM/ PROM) kin don ha ka dor kaba biang.
Lyngba u Nano urea bad ka jingduna ka jingpyndonkam ïa ki dawai sboh bad ka jingkiew ka jingpyndonkam ki sboh organic, ka jinglut jingsep jong ki nongrep kan hiar.
Ka jinglut jingsep kaba duna ha ryngkat ka khyndew kaba seisoh bad ka um kaba khuid kan kyntiew ïa ki jingmih na ki kam rep.
Ki nongrep kin ïoh ïa ki jingïohnong kiba kham bun na ki mar rep jong ki.
Shillong Naitung 01: Ka sorkar jylla ha u snem 2022-23 ka la ïoh ban lum khajna na ka kyiad T362.
36 klur tyngka.
Kat kum ka jingïathuh u Myntri ka tnad Excise u Bah Kyrmen Shylla, u la ïathuh ba ha u snem 2023-24 na ka liang ka tnat ka khmih lynti ba ka jinglum khjna kan poi sha ka T400 klur tyngka.
“Ka jingïoh khajna ha u snem 2022-23 ka poi T362.
36 klur bad mynta y 2023-24 ngi buhthong ba ngin kynjoh 400 klur ," u la ong.
U la ïathuh ruh ba hadien ba ka wan lynshop ka jingpang Covid na ka liang ka sorkar ka la pyrshang ban pynbha ïa ka rukom lum khajna bad ong ba dei hadien kiba bun ki sienjam la lah ban tehlakam ïa ka jinglait tuh ka khajna.
U la ong ruh ba ha u snem ban wad ka sorkar ka khih lynti ban kham tam ka jingïoh khajna da ka jingset lut ïa ki thliew ki syar ba ju wanrah ïa ka jinglait tuh ka khajna.
Shillong, Naitung 01 : Ka khajna GST ba la lum ha u bnai Jylliew, 2023 ka la kot sha ka 1,61,497 klur ha kaba ka CGST ka long T.
31,013 klur, ka SGST kalong T.
38,292 klur, ka IGST kalong T.
80,292 klur (kynthupT.
39,035 klur ba la lum halor ka jingthied ïa ki mar nabar ri ) bad ka cess kalong T.
11,900 klur (kynthup T.
1,028 klur ba la lum halor ka jingthied ïa ki mar nabar ri).
Ka sorkar ka la buh T.
36,224 klur sha ka CGST bad T.
30269 klur sha ka SGST na ka IGST.
Ka jinglum baroh jong ka sorkarpdeng bad ki Jylla ha u bnai Jylliew 2023 hadien ba la pynbeit kalong T.
67,237 klur na ka bynta ka CGST bad T.
68,561 klur na ka bynta ka SGST.
Ka jinglum jong u bnai Jylliew 2023 kalong 12% kham bun ban ïa ki jinglum GST ha ujuh u bnai jong u snem ba ladep.
Ha une u bnai, ki jinglumna ka jingsiew hapoh ri (kynthup ka jingthied ïa ki kam ai jingshakri nabar ri) kalong 18% ka jingkham bun ban ïa ki jingïohnong na kinehaujuh u bnai jong u snem ba ladep.
Kane ka dei ka sien kaba saw ba ka jinglum GST ka la tam ïa ka T.
1.
60 lak klur.
Ka jinglum GST man ka bnai na ka bynta ka quarter ba nyngkong jong u snem mang tyngka 2021-22, snem mang tyngka 22-23 bad snem mang tyngka 23-24 kilong T.
1.
10 lak klur, T.
1.
51 lak klur bad T.
1.
69 lak klur.
Shillong, Naitung, 01: Ka Meghalaya SSA School Association-East Khasi Hills District Unit ha ka sngi Saitjaiñ ka la jied pynthymmai ïa ki nongkitkam na ka bynta ka samoi treikam jong u snem 2023-2026 ha ka jingïalang kaba la long ha Riatsamthiah Community Hall, Shillong.
Ha kane ka sngi, la jied ïa u Bah W.
Kharkongor ban shimti kum u President, u Bah S.
Khriam kum u Vice President, u Bah JJ Lyngkhoi kum u General Secretary, u Bah Albin Marboh kum u Asst Secretary, ka Kong Wanda Paswet kum ka Finance Secretary, ka Kong Disilda Jyrwa km ka Organising Secretary lem bad arngut ki Auditor.
Shillong, Jylliew 30: Ka North Eastern Indira Gandhi Regional Institute of Health and Medical Sciences (NEIGRIHMS) ka la jam sha uwei pat u mawmer ha kaba ïadei bad ka lad ai jingsumar Cardiac Surgery ha kaba ka la lah ban leh ïa ka Autologous Right Atrial Appendage (RAA) derived Neo Pulmonary Valve Construction Surgery ïa iwei iba ïoh ïa ka jingpang Pulmonary Valve Stenosis.
Ki bor pynïaid ka NEIGRIHMS ki la pyntip ba ïa katei ka Surgery ka dei kaba la leh ha ka sien kaba nyngkong eh ha ka thaiñ shatei lam mihngi baroh kawei.
Ka Pulmonary valve stenosis ka dei ka bynta jong ka jingpang Klongsnam, ha kaba ki thied ki jaw ki la sdang khim bha kiba pynïaid ïa ka snam na u klongsnam sha ki thied ki Tor.
Kum kane ka jingpang lada ka jur palat ka lah ban pynlong ïa u briew ban tlot, ban duna bor ha kaban ring mynsiem, ban pang ka shadem bad ban ïapler.
La pyndonkam lut ïa ki buit ki bor ha kaban bujli ïa u pulmonary valve uba la sniew da kaba pyndonkam da u Right Atrial Appendage (RAA) jong u nongpang hi, khnang ba kan long kaba neh slem bha namar ka jingdon ïa ki jinglong kiba kyrpang.
Ka RAA valve ka dei kaba la shna hi na ki thied ki jaw jong u nongpang ïa kaba ym donkam satia ban khleh ïa kino kino ki dawai dashin bad kiba lah ban ïar, jem bad stang bad ki dei ruh kiba lah ban ïaid ryngkat lang ha ka jingroi ha ka met u nongpang bad kane kan pyllait na ka jingdonkam ban bujli biang.
ïa katei ka Surgery la leh da ka jingïadon bynta jong ki Doctor, Nurse bad ki Technicain na ki tnad bapher jong ka NEIGRIHMS kiba kynthup na ka tnad Cardiothoracic and Vascular Surgery (CTVS) hapoh ka jingïalam u Dr.
Reuben Lamiaki Kynta, Associate Professor ka CTVS, lyngba ka jingïarap jongka Dr.
Mercyful Lyngdoh bad ki nongtrei ka OT jongka CTVS.
Nalor kane la ïa donlang u Dr.
Sunny, Assistant Professor ka Anaesthesiology bad ka kynhun ka jongu katba u Dr.
Amit Malviya, Associate Professor ka Cardiology bad ka kynhun ka jongu katba ïa ka jingïarap ha ka Perfusion la pynbiang da u Mrinal Mandal, Sr.
Perfusionist bad L Dkhar ryngkat bad ka jingïarap bad jingkyrshan jong ki Nurse na ka CTVS-ICU bad CTVS Ward.
La pyllait noh ïa u nongpang bad ha ka jingbuddien la shem ba ym shym la don kino kino ki dak ki shin ban don kano kano ka jingshitom.
Ki bor pynïaid ka NEIGRIHMS ki la pynpaw ba kane ka jingjop ïa ka jingleh Operation bad jingai jingsumar ïa ka pulmonary valve stenosis ha ka thaiñ bad kane kan ai jingmyntoi ïa ki nongpang ha ki pateng ban wan.
Shillong, Naitung, 01: U Myntri ka Sorkar Pdeng uba khmih ïa ka tnat Kam Pohiing bad Cooperation, u Amit Shah ha ka sngi Thohdieng u la mynjur ïa ka jingpyllait haduh T.
6,194.
40 klur sha 19 tylli ki Jylla hapoh ka State Disaster Response Fund (SDRF).
Kane ka kynthup ïa ka T.
1,209.
60 klur kum ka bynta jong ka Sorkar Pdeng jong ka State Disaster Response Fund (SDRF) na ka bynta saw tylli ki jylla kiba kynthup ïa ka Chhattisgarh, Meghalaya, Telangana, Uttar Pradesh na ka bynta u snem 2022-23 bad T.
4,984.
80 klur na ka bynta 15 tylli ki jylla kiba kynthup ïa ka Andhra Pradesh, Arunachal Pradesh, Assam, Bihar, Goa, Haryana, Himachal Pradesh, Kerala, Maharashtra, Manipur, Meghalaya, Odisha, Punjab, Tamil Nadu, Tripura na ka bynta u snem 2023-24.
Ka jingpyllait ïa kane ka pisa kan ïarap ïa ki jylla ba kin ai jingïarap ha ka aiom Lyiur kaba dang ïaid mynta.
Ka Sorkar Pdeng, hapoh ka jingïalam jong u Myntri Rangbahduh, u Narendra Modi, ka la mynjur lypa ïa ka jingpyllait ïa T.
3649.
40 klur kum ka bynta jong ka Sorkar Pdeng jong ka SDRF sha 9 tylli ki Jylla ha u snem 2023-24.
Katkum ki jingai jingmut jong ka 15th Finance Commission, ka Sorkar Pdeng ka la buh T.
1,28,122.
40 klur na ka bynta ka SDRF na ka bynta ki snem 2021-22 haduh 2025-26.
Shillong, Naitung 1: Ka long ka sngi ka ban sah jingkynmaw ïa ka jylla Meghalaya ha kaba baroh 3 tylli ki Unit jongka Ganol Hydro Power Plant ki la sdang ban treikam bad la pynïaid ryntih lang bad ka National Grid.
Kane ka dei ka sien jam kaba khraw ïa ka jingïaid lynti jong ka jylla na ka bynta ban pahuh pahai ka bording elektrik haba ki kor ki bor pynmih ïa ka bording elektrik kin lah ban pynmih ïa ka bording haduh 65 MU man la u snem.
U Myntri Rangbah ka jylla lyngba ka Twitter ka jongu ula pynbna, “Nga dap da ka jingkmen ba baroh 3 tylli ki Unit jongka Ganol Hydro Power Plant mynta ki la ïaid ryntih lang bad ka Grid, da kaba kyntiew ïa ka jingpynmih ïa ka bording elektrik man la u snem ka ban long ruh ka jingïaid lynti ban poi sha ka jingpahuh pahai ka bording.
Nga ai khublei ïa baroh kiba la pynurlong ïa kane ka kam".
Haba ki projek pynmih bording ki la ïaid ryntih lang bad ka grid, ka mut ba ki la treikam bad ki la lah ruh ban pynmih ïa ka bording bad kane ka jingïaid ryntih ka pyni ba baroh ki Unit ki la lah ban pynmih ïa ka bording elektrik kat kum ka jingdonkam jong ka Grid.
Kum ban shu kdew ha ka 4 tarik u Kyllalyngkot 2023 u Myntri Rangbah ka jylla u Conrad K.
Sangma ula plie pyrda ïa ka Unit kaba nyngkong jongka Ganol Hydro Power Project ka ban pynmih ïa ka bording kaba kot 7.
5 MW.
Ka Ganol Hydro Power Project ha West Garo Hills kan lah ban pynmih ïa ka bording haduh 22.
5 MW haba baroh 3 tylli ki la sdang ban treikam.
Katei ka projek pynmih bording kala kot sha ka T.
560 Klur bad la sdang ïa kane ka projek ha u snem 2014 bad ka la jan poi ha u pud ban khang khyrdep noh namar ka jingkyrduh pisa, hynrei haba ka sorkar MDA hapoh ka jingïalam u Conrad Sangma ka la wan haka bor ha u snem 2018 ka la pynthikna ba ka pisa kan poi naka bynta ban pynïaid shakhmat ïa kane ka projek bad la lah ban pynkhie im biang ïa kane ka projek.
Kane ka projek pynmih bording ka long kaba kongsan bha na ka bynta ban pyndap pynbiang ïa ka bording elektrik na ka bynta ki paidbah ka rilum Garo bad khamtam haba ka jylla ka mad ïa ka jingkyrduh jong ka bording elektrik.
Ka jylla ïa mynta ka la lah ban pynmih tang 380 MW ka bording bad ka jylla ka la mad ïa ka jingpynlip iaka bording elektrik haduh 8-10 kynta mynta la 2 bnai tam namar ka jingduna palat ha ka ban pynmih ïa ka bording elektrik namar ka jingduna u slap.
Nongpoh, Naitung 01: Ki ar ngut kiba shong da ka Scooty ki la duh noh ïa la ka jingim hashen, kaba dei hadien ba katei ka Scooty kaba ki shong ka la shah tynrah ha kawei ka Trok katba ki dang jam sha shiliang ka surok ha Umsamlem.
Kane ka jingjia ka la jia hynnin ka miet ha ka por 11 baje ei ei mynmiet, ha kaba kitei ki ar ngut kiba shong da ka Scooty ki la thmu ban jam sha shiliang ka surok bad kynsan kynsan ki la shah tynrah ha kawei ka trok haduh ba ki la mynsaw jur bad duh syndon ïa la ka jingim.
Kine ki ar ngut kiba la duh noh ïa la ka jingim ha kane ka jingjia ba sngewsih ki kynthup ïa u Samla ba la tip kyrteng kum u Pynshailang Wahlang bad u Banïalambha Lyngdoh kiba dei na ki nongshong shnong ka shnong Umgnet ha Ri Bhoi.
Kumba la ioh lum jingtip na ki bor pulit ka Ri Bhoi, la ong ba katei ka trok kaba tynrah ïa kitei ki ar ngut ka don ïa u number UP 76-K- 8582 ha kaba u dribar u la phet krad ïa lade hadien katei ka jingjia bad katei ka Scooty ba la shong da kitei ki ar ngut pat kiba la duh ïa la ka jingim kam pat shym la don number satia (A/F).
La ong ruh ba ïa kine ki ar ngut la rah noh sha ka jaka buh met ïap ha Civil Hospital Nongpoh bad na ka liang ki bor pulit ka Umsning ki dang pynlong ïa ka jingtohkit ban leh katkum ki kyndon jong ka aiñ halor kane ka jingjia.
Khliehriat, Naitung, 01: Ki Pulit jong ka East Jaiñtia Hills Distrct ha ka sngi Saitjaiñ ki la ïoh kurup ïa u Ganja uba don ïa ka jingkhia kaba 50.
03 kilo na kawei ka kali Santro katba ka dang wan na ka thaiñ Umkiang da ka jingthmu ban leit sha ki thaiñ Khliehriat.
Ha u kyrwoh, ki Pulit ki la ïathuh hadien ba la ïoh ïa ka jingtip kaba bniah ha kaba ïadei bad kawei ka kali Santro kaba don ïa u Registration Number TR kaba wan na liang Umkiang bad ïaid sha ka thaiñ Khliehriat kaba suba kit ïa ki mar kiba beaiñ, ki Pulit ki la pynlong ka jingpynap shrip ha Umtyra bad ïoh bat noh ïa kane ka kali kaba don ïa u Registration No TR04 A 0254 bad ïa ki sawngut ki briew kiba shong hapoh kali.
Kine ki sawngut ki dei kiba la tip kyrteng kum u Amit Mog , 29 snem rta uba dei na North District Tripura, u Rajesh Kumar Keang 33, na West Tripura, u Babu Mog 38, na North District Tripura bad u Sanjit Debarma 42 snem rta na West Tripura.
Nalor u Ganja kynja ki Pulit ki la kurup noh san tylli ki Mobile Phone, ka kali bad ka pisa T.
13540.
Shillong, Naitung 01: U Working President ka United Democratic Party (UDP) u badei ruh u Myntri Sorkar jylla u Bah Paul Lyngdoh ha ka sngi Thohdieng, u la ong ba ka jingpyntreikam ïa ka roster system ka la shai kdar ba kan treikam nangne shakhmat ne prospectively.
Haba kren sha ki lad pathai khubor u Bah Paul ula ong ba ka Office Memorandum (OM) ba thymmai ba la pynmih ha ka 14 tarik mynta u bnai ka la kheiñ ïap noh ïa ka OM ba la pynmih ha u snem 2022 kaba kdew ba ka jingpyntreikam kan kyrtiang dien ban pynshong nongrim naduh u 1972 bad ong ba kane ka OM kaba mynta ka jingpyntreikam kan dei nangne shakhmat.
“Ka OM ba tymmai ka kdew ba ïa ka Roster System yn pyntreikam nangne shakhmat kaba mut naduh bala pynmih ïa ka OM" u la ong.
Kane ka jingkren u Bah Paul ka la wan hadien ba ka KHNAM bad kiwei ki sengbhalang ki la pynpaw ka jingbynñiaw halor ka OM thymmai ba pynmih ka sorkar halor ka jingpyntreikam ïa ka Roster System.
Na ka liang u General Secretary ka UDP u Bah Jemino Mawthoh u la ong ba ka nongrim jong ka Party kadei hi ba ka jingpyntreikam ïa ka roster system kan dei beit nangne shakhmat.
“Ka jingpyntreikam ïa ka Roster kadei katkum ka jingpynmih ïa ka OM thymmai bad kane kadei hi ka nongrim jong ka Party ban pyntreikam nangne shakhmat ym ban phaidien" u la ong.
U Bah Jemino ula ong ïathuh ba shen ka Party kan sa phah ki jingai jingmut sha ka kong Ampareen Lyngdoh kaba khmih ïa ka Committee ba don ki sengsaiñ pyrthei haba ïadei bad ka jingdonkam ban thaw da ka Formula ban pdiang bad ban pynhun ïa baroh ki jaidbynriew hapoh ka jylla halor ka jingpynkylla ïa ka State Reservation Policy bad ka Roster System.
Shillong, Naitung 01: Lai ngut ki snar khaii drok ba kynthup ïa arngut ki Khasi ïa kiba la tip kyrteng kum u Ronand Kyndiah na Sngi Thiang Lower Mawprem bad u Daniel Syiem na Lower Mawprem bad uwei pat u Manipuri ïa uba la tip kyrteng kum Thokchom Naba Singh na ka shnong Kangmong, Imphal West, Manipur ki la shah kem ha ki Pulit ka Ribhoi District halor ka jingdonkti ban pynïaid iew ïa u drok.
Katkum u kyrwoh ba la phah da ki Pulit ka Ribhoi District, ha ka janmiet sngi Thohdieng ki Pulit ki la ïoh ïa ka jingtip kaba bniah ba ki don lai ngut ki briew kiba la tip kyrteng kum u Ronand, u Daniel bad u Naba Singh ki la ïakynduh ha kawei ka Farm House ha ka shnong Lumkeni, Umran, Ri Bhoi ban pynïaid iew ïa u drok.
Hadien ba la ïoh jingtip, ki Pulit kiba la pynap shrip ha lad surokbah NH-06 Umsning Bypass ryngkat bad ki Pulit ka Umsning Police Station ki la ïoh bat ïa kawei ka kali Alto rong iong kaba don ïa u nombar ML05K 0314 ba la shong arngut ki briew.
Ki Pulit ki pynpaw ba kine ki arngut ki la ïathuh ba ki kyrteng kum ku Ronand Kyndiah bad u Daniel Syiem na Shillong.
Nalor kata, ki Pulit ki la ïathuh ba ki la bat noh ïa kine ki arngut hadien ba ki la kyrngah ding ding dang dang ban ïathuh ïa ka jaka ba la buhrieh ïa u drok.
Ha ka jingtohkit ki la kynnoh ba u Naba Singh uba donkti ban khaii ïa u drok u la hiar sha Guwahati.
Mar mar ki Pulit kiba la pynap shrip ha hajan Byrnihat Out Post ki la ïoh bat ïa u Naba Singh.
Shuh shuh ka jingtohkit ïa kine ki lai ngut, ki la phla ba ki la buhrieh ïa u drok ba la shong bha hapoh ka Farm House kaba don ha ka shnong Lumkeni, Umran.
Ha ka sngi Saitjaiñ ki Pulit ka Ribhoi District kiba la ïalam da ki ksew na ka K9 Dog Squad na ka CID ki la pynlong ka jingkhynra ïa ka Farm House.
Ki ksew ki la ïoh sma dien ïa kawei ka synduk nar ba la suba ba la thep ïa u drok.
Hadien ba la lied ïa ka synduk nar, la lap ba la thep ïa ki synduk thep sabon 70 tylli kiba la thep ïa u powdar rong soh bad hadien ba la leh test la pynshisha ba u dei u drok Heroin.
Katkum ka jingïathuh ki Pulit, u drok ba la ïoh kurup na ki 70 tylli ki synduk thep sabon u shongdor T.
5 klur.
Ki Pulit ki la kurup noh ïa ka kali Maruti Alto Car kaba don ïa u nombar ML05K 0314, 4 tylli ki Mobile Phone.
Ka tnat Pulit jong ka Jylla Meghalaya lyngba ka jingbthah jong u Myntri Rangbah ka Jylla u Conrad K.
Sangma bad hapoh ka jingkhmih jong u Director General of Police (DGP) u Dr.
LR Bishnoi ka la ïakhun thma pyrshah ïa ka kam khaii drok ban pyllait luid ïa ka jylla na u drok.
Shillong, Rymphang 20 : Ka Thangsning SCC bad ka Lumpaia Avengers CC ki la bteng da kaba khur jingjop ha ka lympung ïalehkai cricket ba la pynïaid da ka East Khasi Hills Cricket Asscociation (EKHCA) ka 2nd District League T20 Cricket Tournament 2023 ha ki jingïalehkai ha ka sngi Nyngkong.
Ka Thangsning SCC ka la khur jingjop da kaba pynliem da 5 wicket pyrshah ïa ka Friends United CC katba ka Lumpaia Avengers CC ka la khur jingjop da kaba pynliem da 5 wicket ïa ka Pomshutia CC.
Ha ka jingïalehkai kaba nyngkong hapdeng ka Thangsning SCC bad Friends United CC, ka Thangsning SCC kaba la jop ïa ka jingkynting pisa ka la ailad tied nyngkong ïa ka Friends United CC kaba la kamai 112 ron duh noh 8 wickcet ha ki 20 over.
U Bryan Mac Millan Marbaniang udei uba la kamai bun ron tam napdeng ki rangtied jong ka Friends United CC da 27 ron na ki 23 bol bad u Khrawkupar Kharumnuid u ïoh ban khur 2 wicket bad ai kamai 11 ron ha ki 4 over na ka bynta ka Thangsning SCC.
Ka Thangsning SCC haba beh ïa katei ka thong ka la lah ban pyndep tang ha ki 15.
5 over da 113 ron duh noh tang 5 wicket ha kaba u Badap Pura Nongkhlaw u kamai 39 ron na ki 38 bol, u Khrawkupar Kharumnuid u kamai 34 ron na ki 29 bol bad u Wansiewdor Lyndem u khur 3 wicket ai kamai 14 ron ha ki 3 over na ka bynta ka Friends United CC bad ïa ka nam Player of the Match la ïoh da u Khrawkupar Kharumnuid.
Ha ka jingïalehkai kaba ar, ka Pomshutia CC ka la kam ban tied nyngkong hadien ba ka la jop ïa ka jingkynting pisa hynrei na ka jinglah ban ïalehkai bha ki rangkawang bol ka Lumpaia Avengers CC, ka la ïoh ban kamai tang 54 ron khyllem noh 10 wicket ha ki 13.
5 over.
Dei tang u Aristerwell Suting uba ïoh ban kamai 10 ron na ki 22 bol, katba u Ralphy Heinrich Diengdoh u khur 3 wicket ai kamai 14 ron na ki 3 over bad u Daryll Donald Nongbri u ïoh 2 wicket ai kamai 4 ron na ki 2.
5 over.
Ïa katei ka thong ba la buh da ka Pomshutia CC, na ka liang ka Lumpaia Avengers CC ka la lah ban pyndep tang ha ki 11.
5 over da kaba kamai 58 ron duh noh 5 wicket.
u Easterland Iangrat u kamai 20 ron na ki 33 bol bad u Aristerwell Suting u khur 3 wicket ai kamai 15 ron na ki 4 over katba ïa ka nam Player Of the Match la ïoh da u Ralphy Heinrich Diengdoh.
Shillong, Rymphang 20 : Ha ka sien kaba nyngkong eh ha ka history jong ka jingïalehkai phutbol hapoh ka Jylla, ka Meghalaya ka la ïoh rung sha ka semifinal jong ka lympung ïalehkai Santosh Trophy kaba la tip kum ka 76th National Football Championship for Hero Santosh Trophy 2022-23.
Ïa ka jingpynïalehkai semi-final bad final yn pynlong ha ka 1 tarik bad 4 tarik Lber 2023 ha King Fahd International Stadium ha Riyadh, Saudi Arabia.
Ka kynhun hadien ba ka la lah ban pyndep ha ka kyrdan ba hakhlieh na ka jingïalehkai Group stage, kaba la sdang naduh ka 23 tarik Nohprah 2022 haduh ka 1 tarik Kyllalyngkot 2023, ka Meghalaya ka la ïoh ban ïalehkai ïa ka wat kaba khatduh ha Odisha naduh ka 10 tarik haduh ka 20 tarik Rymphang 2023.
Ka Meghalaya ka don lang ha ka group ryngkat ka West Bengal, Delhi, Manipur, Services bad Railways bad pyndep ha ka kyrdan ba ar na ka miej kheiñ poiñ bad rung sha ka semifinal.
Ka Meghalaya kan ïakhun pyrshah ïa ka Punjab ha ka 1 tarik Lber 2023 ha ka jingïakhun semifinal.
Ki rangïalehkai jong ka Meghalaya kiba ïashim bynta ha ka Santosh Trophy, u Rajat Paul Lyngdoh, Banskhemlang Mawlong, Allen Camper Lyngdoh Nongbri, Henry-ford Nongneng, Bro-lington Warlarpih, Ronney Willson Kharbudon, Donlad diengdoh.
U Donborlang Nong-kynrih, Everbrightson Sana Mylliempdah, Manbhakupar Iawphniaw, Figo Syndai, Aibiang Mame Nongneng, Ronaldkydon Lyngdoh Nonglait, Kynsaibor Lhuid, Nikelson Bina, Fullmoon Mukhim, Donboklang Lyngdoh, Wanboklang Lyngkhoi, Dawanchwa Carlos Challam, Damonlang Pathaw, Banshanskhem Kharsyntiew bad u Guidle Syiemlieh.
Shillong, Rymphang 20 : Ha ka 20 tarik Rymphang 2023 ka KSU Mawlai Circle ka la ïoh ban pynhap pyrda noh ïa ka Maitshaphrang Khasi League Basketball Tournament 2023.
Ïa katei ka Tournament lawan ban pynhap pyrda noh da u Bah Danny M.
Khyrïem uba dei u Vice-President barim jong ka KSU Sengkmie.
Hashwa ban pynhap pyrda ka la don ka jingïalang kaba lyngkot ba la pynïaid da u Samla Mekenson Marbañiang Asst Finance Secretary KSU Mawlai Circle, la ïoh ïa ka jingkren pdiang sngewbha bad maitphang na u Samla Rapborlang Nongrum General Secretary KSU Mawlai Circle.
Haba ai jingkren na ka liang jong utei u nongïalam u la pynpaw ba ka jingshim jong ka KSU ban pynlong ïa kiba kum kine ki Tournament ka long ban pynshlur ïa ki khun samla jong ka Jaidbynriew ba kin sei ïa la ki sap kaba ki don.
U Samla Eric Nongkynrih Assistant General Secretary KSU Central Executive Council haba ai jingkren kum u Symbud Kongsan ula ai mynsiem ïa ki samla ba kin ïashim bynta ha kiba kum kine ki jingïalehkai.
U Bah Danny M.
Khyrïem u la pyn kynmaw ba ka KSU dang ha kine ki sngi ba dang shu dep ka KSU Sengkmie ka dang dep pynhap pyrda ïa ka Maitshaphrang Khasi League 20twenty Cricket Tournament kaba long ka jing ailad ïa ki khun samla ha katei ka jingïalehkai.
Na ka liang jong utei u nongïalam barim u la pyn kynmaw ba ha ki por ba ki dang don ha ka seng ki ju pynrung kam ïa ki nongïalehkai ha ki ophis treikam bapher bapher halor ka nongrim ba ka don ka sports Quota, u la pynpaw ruh ka jing bynñiaw haba ïanujor ïa la ka Jylla bad ka Jylla Manipur na ba haman la ki sport ki samla Manipur ki don beit kumjuh ruh la ka dei ha ka Eksam UPSC na Jylla Manipur yn ym duna ïa ka 3ngut ki ban pan IPS ne IAS.
Kumta u la ai mynsiem ïa ki khun samla ba kin trei shitom la ha ki jing pule ne ha ki kam ïalehkai khnang ba ka Jylla kan kiew shaphrang shajrong.
Ha kane ka sngi pynhap pyrda ka jing ïakhun phainal jong ki Kynthei ka long hapdeng ka DUBAKH ‘A’ pyrshah ïa ka DUBAKH ‘C’ ha kaba ka DUBAKH ‘A’ kala ïoh ïa ka nam lahduh katba ha ka liang ki Shynrang ka Jaïaw Pdeng ka la ïakhun pyrshah ïa ka ka SYM ha kaba ka Jaïaw pdeng ka la ïohrah ïa ka nam lahduh.
Jowai, Rymphang 20 : Ka ophis u Deputy Commissioner ha ryngkat ka ophis District Sports Officer, West Jaiñtia Hills mynta ka sngi 20 tarik u Rymphang kila pynlong ïa ka jingïakop mareh ‘Run for Democracy’ kaba la sdang na Madan Kiang Nangbah Stadium da kaba mareh lyngba ki dong hapoh ka sor Jowai bad pynkut biang ha Indoor Sport Hall.
Ïa kane ka Run for Democracy la wan ban kaweh ïa ka lama da u Sylvester Phanbuh, MCS-EAC, West Jaiñtia Hills kum u kongsan, ha ka jingdonlang u ma Khroobok Passah, District Sports Officer, West Jaiñtia Hills, ki dkhot ka West Jaiñtia District Sports Association kynthup ïa u ma EMH Passah, Working President, WJDSA, ma Patrik Lamare, Vice-President, WJDSA nalor kiwei de.
Na ka bynta ki nongjop ha kane ka jingïakop “Run for Democracy 2023" ha ka liang ki shynrang la jop da u Dasaman Kyndait uba la pyndep hapoh ka por 21 minit 38 sekhon bud sa u Sanctify Paleuwa hapoh 22 minit 25 sekhon, nangta sa u Marso Kyndait hapoh ka por 22 minit 40 sekhon.
Katba ha ka liang ki kynthei la jop da ka Happiness Phawa kaba la lah ban pyndep hapoh ka por 31 minit 13 sekhon bud sa ka Mini Kyndait kaba pyndep hapoh ka por 36 minit 39 sekhon.
Ïa ki khusnam sha ki nongjop ha kane ka “Run for Democracy 2023" la sam da u kongsan lem bad ki dkhot ka WJDSA.
Ym lah ban len ha kine ki sngi bun na ki samla pule ha ka jylla ki hap ban mad ïa ka jingjynjar jong ka jingkyrduhkam kyrduhjam bad bun ruh na ki samla kiba la pyndep ïa ki kyndan bapher bapher ha ki kyndan pule bapher bapher ki hap ban shong khlem kam khlem jam.
Ka jingkylli ka mih hangne, hato? ka sorkar jylla kan dang lah neem ban aikam aijam ïa baroh ki samla kiba la pyndep ïa ki kyrdan pule kiba kham shalor.
Lah ban ong ka long kaba eh ba ka sorkar kan lah ban ai kam ai jam namar ba ka jingroi jong ka jingbun paid ka la dangkiew katba dangmih ki sngi bad ki por.
Ynnai ïa kren lei lei ïa ka lawei jong ki khynnah pule kiba dang don ha ki skul ha kaba peit shi synpeit la i duh jingkyrmen, namar khamtam kum ha ka Nongbah Shillong bad wat ha ki jaka nongkyndong ruh ha kine ki sngi tang kawei ka skul pule ka la don da ki hajar ngut ki khynnah pule.
Ban ïa kren lei lei ïa ki samla kiba la pyndep tang ïa ka degree level ruh da ki phew hajar ngut ki dang don kiba shong khlem kam khlem jam ha kaba ka sorkar kam lah satia ban ai kam ai jam.
Lah ruh ban ong ba ka long shisha kaba shem jingeh ba baroh ki samla pule kin ïoh ïa ki kam sorkar kiba ha kine ki sngi tang ïa kawei ne ar tylli ki post ki nongthepkam ki la kot da ki hajar ngut.
Ka long pat kaba sngewsih ban ïoh sngew ne tip ba ka jylla jongngi ka dang duna ïa shibun ki samla kiba la pyndep ha kiwei pat ki kyrdan ha kaba dang don ki kam ba ki briew na ka jylla kim pat lah ban trei ha kaba la hap ban wan na ki briew kiba shabar ka jylla kaba buh ïa ka jingduh jingkyrmen ïa ki khun samla ka jylla.
Lahr uh ban ong ba wat lada ka sorkar kam lah ban ai kam aijam ïa baroh ki samla kiba la pyndep ïa ki kyrdan kiba kham shaneng, hynrei ka sorkar ka donkam hi ban shim khia na ka bynta ban thaw ïa ki polisi bapher bapher kaba long shi bynta kum ka jingplie lad plie lynti ïa ki khun samla ha ka ïoh kam ïoh jam.
Ryngkat ki Polisi ban pynrungkam ïa ki khun samla la donkam ruh ba ka sorkar kan thaw ruh ïa ki lad jingïarap na ka bynta ki khun samla da kaba ïarap lyngba ki skhim sorkar bapher bapher, khang ban a ka bynta kito ki samla kiba ym donkam donjam ka long ka lad ka kabu ïa ki ba kin lah ban ieng ha la ki jong ki kjat.
Lada phai ruh ha kine ki sngi lah ban kubur ruh ba ka long shisha ki sngi ba la kyrduh ïa ki kam ki jam, hynrei ym lah pat banlen ba dang bun ki kam ki jam ba la hap ban wan trei da ki bar jylla.
Kum ka nuksa tang ïa ka kam misteri haba pyntrei ïa kino kino ki kam kiba la kham heh la hap ban wan rah ïa ki briew kiba nabar namar shem jingeh ïa ki samla kiba la tbit ban trei wat kum ha kitei ki jaidkam ruh bad kawei kadei ruh namar ka jingduna ïa ki tiar trei.
Bun ruh na ki samla ki dang lehrain ruh ban trei ïa ki kam kiba kham poh namar ba ki don ka jingsngew ba ka kyrdan kaba ki pule kam ïahap shuh ïa ki kam barit baria.
Hynrei bunsien pat ki samla kim juh phohsniew da kaba trei ïa ki kamrit kam ria ruh ka long kawei na ki lad ban aikam ïa ki samla ba kin lah ban ieng hala ki jong ki kjat.
Ka jingkylli ka mih ruh hangne, balei ba ka jylla jongngi ka jyllei da ki mynder ha baroh ki bynta jong ka nongbah Shillong ne wat sha ki jaka nongkongdong, ka daw kaba kongsan ba bunsien ngi ki kum ki samla ngi don ka jinglehrain ban trei ïa ki kam rit kam ria.
Bunsien pat lada jyllei ki bar jylla ngi ïa ud bad ngi ïa kynshi ba ka sorkar kam shim khia ban ïada ïa ki mynder.
Kumta la sngewdei ïa ka sorkar kaba thymmai la kadei na kano kano ka party ba kan shim ïa ka jingkitkhlieh ba kan peit kyrpang ïa ka lawei jong ki samla da kaba plie ïa ka lad ka lynti la ka long ha ka sengkam sengjam bad ruh ha kiwei pat ki liang kiba kum ki nongïalam ki la dep ban pyrkhat ne buh jingmut lypa ban leh.
Nongstoiñ, Rymphang, 20: Na ka liang u Bah Gabriel Wahlang haba ai jingkren ha ka rynsan ïalap elekshon ha Nongstoiñ u la ong, “Nga ieng ha ki nongrim ba la buh ha ka Congress party, nga ieng halor ka nongrim ki khun samla jong ngi ïa kaba ki la shah ban beiñ ha kine ki sngi ki snem.
Ka kam ka jam kim ïoh bad ki kmie ki kpa ki la lynga na ka bynta ka lawei ki khun.
Nga kwah ban long ka jingkyrmen na ka bynta ki khun samla kiba la duh ka jingkyrmen ha ki san snem.
Wat ym biej shuh ha ki jingshah pynbiej, ïoh ngi babe biang ha ki san snem ban wan".
“Nga don ka jingangnud ba ka jinglong jingman bad ka hok ki paidbah kan phai bang sha ki por ba mynshwa.
Kata ka long ka hok jong phi ha ka kamai kajih khlem da shah thom bor lane shah leh bor hano hano.
Namar kumba long ha kine ki sngi ki snem, ki paidbah ki la shah thom bor ha ki bor politik.
Hynrei nga kwah ban pynduh noh ïa kine ki kam leh don bor baroh, namar baroh ngi kwah ban kamai da ka hok ban im bad ieng ha la ka hok bad ym dei shuh ban dang don kano kano ka lama hadien ka elekshon".
“La slem nga ïoh sngew ïa ka jingkwah ki paidbah ka Nongstoiñ ban wanrah jingkylla ha ka synshar khaddar ha Constituency.
Namar kata to jied ïa ka Congress party lada phi kwah ïa ka jingsuk bad jingshong shngaiñ ha ki san snem ban wan.
Khlem da peit khmat ïano ïano, nga wer sha baroh kine ki political party kiba la wan ban ïalap elekshon hangne ban wan rung noh sha ka Congress party ba kan jop ha kane ka elekshon na Nongstoiñ Constiuency, khnang ba sa shisien pat ka burom jong ka Nongstoiñ Consti-tuency kan ïoh pat ïa ka burom bad kan long ka Constituency ka ban lam khmat wat ïa kiwei ruh ki Constituency", u la ong.
Nongstoiñ, Rymphang 20: U bah Macmillan Kharbani kyrtong ka Trinamool Congress haba ai jingkren sha ki paitbah ha ka rynsan ïalap election ha Nongstoiñ, u la ong ba ki mat treikam ba kongsan jong u lada un poi sha ka thong, ki long ban pynkylla noh ïa kawei na ki kyndon kiba la buh da ka sorkar, ba ka District Selection Committee kaba ju khot interview ïa ki samla wad kam sorkar, ka dei ban pynpaw ruh ïa ki marks ba ki samla kiba ïaleh ïa ka eksamin wad kam sorkar, kin tip kumba leh ha ki eksamin class X XII bad baroh ki eksamin ha ki jaka pule, namar baroh shikatta ha ka resol ba ki DSC ki pynmih na ka bynta ki samla wad kam sorkar ym ju pynmih satia ïa ki marks.
Kawei pat ka mat kaba la ktah ïa ki paitbah jong ka Nongstoiñ constituency ka dei ba ka Ophis jong u Syiem ka hima Nongstoiñ ka la kylla long pynban ka ophis jong ka NPP, kat haduh ba haba jied ïa ki nongsynshar shnong lada kim dei ki briew jong ka NPP hap ban jied biang ar sien lai sienU bah Bobby Kharshandi kyrtong ka Voice of People Party kaba la seng da u bah Ardent Miller Basaïawmoit, haba ai jingkren ha ka rynsan ïalap election mynta ka sngi ha Nongstoiñ, u la pynkynmaw ba baroh ki kyrtong haba ki ai jingkren sha ki paitbah, ki kren beit tang shaphang ka roi ka par namar kim tip kiei ki aiñ kiba lah ban ïada ïa ka hok longtrai jong ka jylla.
Ha kaba ïadei bad ki aiñ ban ïada ïa hok longtrai jong ka jylla, u la pynkynmaw ba ka Article 371 ka dei ka aiñ kaba donkam tam ba ki nongmihkhmat ba ki paitbah ki la jied ba kin leit sha ka Ïingdorbar Thaw aiñ jong ka jylla, kin dawa na ka sorkar India ba ka dei ban pynrung ïa ka ha ka jylla Meghalaya.
U la pynkynmaw ruh ba ka Instrument of Accession kaba la ïasoi ha u snem 1948 ka dei ka lynti ba ka sorkar India ka dei ban leh ei ei.
U la ong ruh ba ki khatphra ngut ki kyrtong jong ka VPP ryngkat u President rangbah jong ka party, ki la buh ïa kane kum kawei na ki mat treikam bad lada kin jop kin dawa na ka sorkar India, ba kan pyntreikam ha ka jylla ïa ka Article 371 lyngba ka Special Provision kumba long ha Nagaland, khnang ba ki aiñ jong ka sorkar pdeng kin ym lah shuh ban tuklar.
U Bah Diostarness Jyndiang na ka BJP u la ong ba lada ki paidbah kin jied ba un long nongmihkhmat, un wanrah ki kam pynroi dairek na ka Delhi.
Ki kam pynroi ki ban kyntiew nadong shadong na ka bynta ki paidbah, la ka long ha ka kamai kajih, jingnang jingstad bad kiwei kiwei ki ban kyntiew kyrdan syondon wat ïa ka pyrkhat pyrdaiñ jong ki paidbah nongshong shnong.
U bah S.
Wanñiang u dei u kyrtong shmet u ba la kiew rynsan khatduh ban ïalap election ha katei ka sngi.
Utei u kyrtong u dei u kyrtong u ba phylla tam napdeng jong ki kyrtong baroh, namar um shym la wan rah paitbah nongkyrshan ne um shym la thung ruh wat ïa ki nongkitkam bad ki shnat trei kam ba ki khot ki Primary Unit, hynrei haba u kiew ha katei ka rynsan u wan lang tang bad ka kmie jong u.
Kaba phylla ka long ba wat la marwei u ïeng bad na ka bynta ban khot paitbah, u la thaw da kawei ka jingrwai kaba la pynkyndeh mynsiem bha bad shuwa ba un kren, u la tem ïa katei ka jingrwai kat haduh ba ki paitbah na ki kyndong kynshrot bad wat na ki dukan ba ki shong ki la ïamih bad ïashad ha surok kaba la pynshong shit hi puk.
Nalor nangta u la ong ruh ba baroh shi sngi ki la kren ki high level bad u ma u pat kum u low level, u kyntu sha ki paidbah ban ym peit party namar kam shong eh ha ka party hynrei ha u briew kumno ban treikam.
U la ong ruh ba kumba ong u Maieit Hoping ba lada ym don ba thep na ka bynta jong u ruh, hynrei ki angel na bneng kin hiar ban kyrshan na ka bynta jong u.
Pongkung, Rymphang, 20: Ka United Democratic Party (UDP) jong ka Mawsynram Constituency ha ka taïew ba la dep ka la ïoh ban pynlong ka jingïalang paidbah hapoh Ïew Pongkung, East Khasi Hills District ha kaba kane ka long kum shibynta ban pan ka jingkyrshan ïa u bah Ollan Sing Suiñ u kyrtong na ka UDP Mawsynram Constituency ha kane ka MLA Election 2023.
Kiba la ïadonlang bad kiba la ai jingkren ha kane ka sngi ki long naduh u bah S.
Lyngdoh, u bah Tamdor Risaw, u bah B.
S.
Marbaniang, u bah B.
Syiemlieh, President na ka BJP mynshwa, u T.
Sangma, bah Daniel Wahlang, bah Man Sangma, bah D.
Dkhar haba kine baroh ki la pyni bad pynshai ïa ki nongrim ba ki don kumno ban pynkhlaiñ ïa ka party bad kumjuh ruh kumno ban nang trei shitom nangne shakhmat ban wanrah ïa u soh jong ka jingjop bad ki la pan ruh ka jingkyrshan na ki paidbah ba kin ai ka kti kamon ka kti kadiang ban pynjop don burom ïa u bah Ollan Sing Suiñ.
U bah Ollan Sing Suiñ u kyrtong jong ka UDP Mawsynram Constituency, haba kren ha ka jingïalang paidbah ha katei ka sngi ha shnong Pongkung, East Khasi Hillls District u la ong ba shisien ba la long nongïalam ki dei ban long ki nongïalam paidbah ryngkat ki jinglong kiba bha ba kum ki paidbah ki lah ban shaniah.
“Kum u nongïalam, kam shem dei tang ha u marwei hynrei na ki paidbah ruh bad ka jingjop jong nga kam dei ka jinglah jong nga marwei hynrei ka dei ka lyngba jong ki nongïalam bad ki paidbah", ong u bah Ollan namar kumba kiwei ki sngew ba ka jingjop ka dei ha ka bor jong ki marwei, hynrei na ka liang jong u bah Ollan um kwah ban buh ïa kum kata namar ka jingjop hi ka dei lyngba jong ki paidbah bad ki nongkynshan kiba kyrshan na kamon bad na kadiang ha ki jingtreikam.
Shuh shuh u la pynpaw ka jingsngewkmen namar u khlem poi pyrkhat ba ki paidbah ki wan tuid ha kane ka jingïalang namar um shym la khot paidbah hynrei dei namar ki paidbah hi ki don ka jingieit bad jingshaniah.
“Nga la duh thiah duh dem nga sngewkieng khlieh ha kine ki sngi hynrei nga sngewkmen pat ba nga ïohi ïa ki paidbah kiba long ki nongkyrshan bad dei ma ki ka dawai ban pynjem ïa ki jingpang", pynpaw u bah Ollan ha ka jingkren ha ka jingïalang ha ïew Pongkung.
U bah Ollan u la ong ruh ba ïa mynta um kwah ban kular ei ei shwa ka elekshon hynrei ban trei shwa ïa ki kam, namar dang lah ïa u briew ban burom ba katno u la pyrshang ïa kam hynrei ym ïa u briew uba katno u la jop.
Kumta u la kyrpad ba ha kane ka kynti ba mynta ai lad ïa u ba un jop ha kane ka MLA Election 2023 ba un lah ban wanrah ïa ka roi ka par katba u lah ei um da kaba kular lypa mynta kumba kular kiwei namar, “Ngam dei u briew uba don kyrhai ka riew spah hynrei ka spah ha ka mynsiem ban shakri ïa ki paidbah kyrhai u don", ong u ba Ollan.
Ha kane ka sngi la wan sakhi lang da ki paidbah na kylleng ki jaka jong ka Mawsynram Constituency ba kynthup naduh ki longkpa longkmie, ki samla shynrang bad kynthei kiba la long ka jingaimynsiem ïa u kyrtong ka UDP.
Nongstoiñ, Rymphang 20: “Nga dei u nongmihkhmat ba kham phylla ban ïa nujor bad kiwei pat, namar kiwei lada ki jop phin ïohi lada kim jop phim ïohi shuh.
Nga la don lypa ha ka synshar khaddar 20 snem ban ïa don bynta bad phi ki paidbah ha ka synshar khaddar kum u Lyngdoh jong ka Hima Nongstoiñ".
U la ong ruh, “Ki jingkylla ha ki san snem ki long to peit shwa ïa ka iew Nongstoiñ, na ka ktieh siang da ki tiles mynta.
Phi la ïohi ïa ka jingtreikam jong ngi ka NPP ha kine ki san snem, namar kata wat ai ba ki jingbishni pihuiñ tang na ka daw ka kam saiñ pyrthei ban pyrshang pynthohbria, kan kham khraw ban ïa ki jingleh bha".
“Ha u snem 2023 yn pynlong ïa ka Nongstoiñ kum kawei na ki smart town bad ka jingpynbit pynbiang ïa ki lynti syngkieng ha man ki dong, ki dei ki thong jong ka NPP.
Nangta ngin wanrah ïa ki training centre na ka bynta ban plie ïa ki lad ai kam ai jam sha ki samla ba kin lah ban ieng ha la ki jong ki kjat".
“Bun ki kren beiñ ïa ka sorkar NPP hynrei mynta ngi bun ki MLA na kiwei pat ki Constituency kiba la rung sha ka party NPP kynthup ïa u Bah Kimfa Marbaniang na Rambrai West Khasi Hills.
Ki daw ki dei namar ki ïohi ïa ki kam kiba ka NPP ka leh tang hapoh ki san snem.
Bun na kine ki MLA ba rung sha ka NPP ki ong ba kiwei ki sorkar ha ki 50 snem ki khlem leh, hynrei kane ka NPP ka leh kum u pud u sam bad kiwei kiwei de", u la ong.
Nongstoiñ, Rymphang, 20: “Ngi la mad ïa ki jingsynshar ki party riewlum ha ki snem ba la dep.
Lada ngi dang kynmaw ha ka por jong u Maieit Hoping, um ju tuklar ïano ïano, um ju peit shilliang ïano ïano bad um ju tuklar lada dei ïa ki nongshong iew, ki nongbylla bad wat ha ki ophis bapher bapher um ju tuklar.
Ai ka jingkyrshan jong phi, ngan bud ïa ki dienjat jong u maieit Hoping", ong u Bah Polestar Nongsiej kyrtong ka UDP Nongstoiñ.
U la ong ruh, “Nga ong ïa phi ki samla ba ngam tuklar ïa ka thung kam thung jam, la ka long tang iwei I post ruh, ai ba kan long kaba khuid kaba laitluid.
Ai ka jingkyrshan jong phi da ka mynsiem jong ka jingsngewrit bad ha ka 27 tarik ngin ïa mih lang da kawei ka sur ban ñion ha ka shap jong ka bom".
Na ka liang u Bah Syndarson Kharbani uwei na ki nongïalam ba hakhmat ka UDP Nongstoiñ haba kyrshan ïa u kyrtong u la ther ïa ka NPP Nongstoiñ da kaba ong, “Ha kane kajuh ka rynsan ha u 2018, ki ong ba lada jop elekshon kin ai kam uwei shi ïing.
Hynrei mynta thep kam syndon baroh shi ïing ïa ki briew la jong.
Dang shen ngi la ïohi ha ki kot khubor ba ka seng KSU ka la thad ïa ka rukom thung kam thung jam sop sop da kane ka party NPP ha Nongstoiñ.
Hato kiba kum kine ki nongthaw aiñ kin mih na ka dong ka thaiñ jong ngi".
“Ki kop ha u Nailar jong u snem 2018 ba hapoh 180 sngi yn pyllait dewiong hynrei mynta la san snem hangno la lait uta u dewiong.
Kine ki pynpaw ba ngi ki paidbah nongshong shnong ngi la shah thok", u la ong bad bynrap, “Ka por ka la dei ïa ngi ki paidbah jong ka dong ka thaiñ ban ieng tylli kawei, namar 2018 ki la kular ïa ngi lai phew jait.
Hynrei tang hadien katno ba la jop elekshon, la mih sa ki riew kynjat kriah kynjat khoh hangne ha iew"“Ka jingshah hiar thma sop sop ïa ki paidbah ka la biang katto.
Ngi la ngiah lah kdang ban sngap ïa ki kyntien kop kiba ong ba ïa ki kam pynroi kham lah ban leh ma ki san snem ban ïa ki kam pynroi ba la wanrah u Bah Hoping 50 snem.
Kyndit bynriew bad ai jingsneng noh mynta ka kynti, lym kumta lada ngi thap kti mynta san minit, ngin sa thap khlieh san snem", u la ong.
Nongpoh, Rymphang 20: U District Election officer ka Ri Bhoi, u Aprit Upadhyaya lyngba ka kyrwoh ba la phah sha ki lad pathai khubor, u la pyntip ba la don ki kyrtong bad ki party kiba la pynkheiñ ïa ki kyndon jong ka Model Code of Conduct bad na ka liang ki Returning Officer ki la dep ban phah da ka jingthoh (Show Notice) ba ki hap ban ai ïa ka jubab kaba biang bad lada kim lah ban pynshai kin sa shah pynshitom katkum ki kyndon jong ka Model Code of Conduct.
Katei ka kyrwoh ka pyntip ruh ba ki kyrtong bad ki party ki la pynlong ïa ka jingïalang ïalap election khlem da pan bor na ka ophis u District Election Officer bad kane ka jingïaleh pyrshah jongki kan sa ktah ïa ka jingthep kyrteng jong ki kum ki kyrtong kiba thmu ban ïa khun na ka party kaba ki mih khmat.
U la pyntip ruh ba na ka liang ki bor ba dei peit ïa ka jingïaid beit ïaid ryntih ka election ki la shim khia ban phah da ka jingthoh sha kito ki kyrtong bad ki party kiba pynkheiñ ïa ki kyndon jong ka Model Code of Conduct bad la phah ruh ïa kitei ki jingthoh kiba dei katkukm ka Representation of people act 1952.
Shuh shuh, na ka liang ka ophis u District Election Officer ka Ri Bhoi, u la buh ruh ka jingkyrpad sha ki paidbah ka Ri Bhoi District ba ki dei ban ujor ne pyntip sha ka ophis jong u lyngba ka cvgil app/1950 na ka bynta kito ki kyrtong ne ki party kiba pynkheiñ ïa ka Model Code of Conduct khnang ba kum ki bor ba dei peit ïa kane ka election kin alh ban leh katkum ki kyndon jong katei ka aiñ kaba tehlakam na ka bynta ki nongmihhmat, ong ka kyrwoh na u District Election Officer ka Ri Bhoi.
Nongstoiñ, Rymphang 20: “Nga kyntu lem ïa ki nongsharai Balang kiba long ki nonghikai jong ki paidbah ka Nongstoiñ bad jong ka Bri u Hynñiewtrep, ba to phin ïa duwai lem to kyntu lem sha ki bangeit baieit jong phi, kumno ban jied ïa ki nongmihkhmat lyngba kata ka lynti jong ka hok bad jingshisha, namar ka kam nongmihkhmat paidbah ka dei ka kam ba kyntang", ong u Bah Sanjied Kynsai Shangrit kyrtong ka HSPDP, haba ai jingkren ha ka rynsan ïalap elekshon jong ki party bapher bapher ha Nongstoiñ.
“Nga wan hakhmat jong phi ym da ka spah ka phew, hynrei da ka mynsiem jong ka jingieit bad jingsngewrit nga kwah ban thied ïa phi.
Kynmaw phi ki paidbah da pyrkhat da puson ha kano ka lynti ba phi ïaid ha kane ka elekshon, namar ïoh lehse ka jingbabe kan sa wan hadien.
Nga la shakri kum u nongïalam sengbhalang ha ki por ba la leit.
Hynrei mynta nga don ka jingthmu ban shakri khambha ïa ki paidbah lyngba kane ka party, kaba phi phew hajar ngut ki mynsiem ba lui lui ba la ju ïai kyrshan da ki phew tylli ki snem", u la ong.
“Phi dang kynmaw ba ha u 2019 ki nongkitkam lyngba ki Primary Unit ki la dep jied ïa nga ban ïakhun ïa ka elekshon.
Hynrei, ki ba halor da ka jingburom ki la aiti noh shawei, ha kaba nga ruh nga la kynran dien bad khlem ïaknieh tiket nga la ïaineh ha ka party.
Ka daw namar ngam dei u nongpynjot party hynrei u nongtei ïa ka party.
Nga la don ha ka party da ki phew snem haduh mynta, ta ka daw lada phi ngeit ha ka jingpynthame jong kito ki briew kiba wan ha ka party na ka bynta ka jingmyntoi ïalade, phi la bakla jur", u la ong.
“Ngim dei ban sngap ha ki jingpynthame, kumba la kynnoh ha kine ki taiew bad ki bnai ba la leit, ba nga la shah pynthied ïa ka tiket da kata ka seng NPP.
Kine ki dei tang ki khubor lamler ki khubor kiba kwah ban pynthohbria ïa nga bad ïa ka party HSPDP hi baroh kawei, namar ngam dei u nongkhrong".
“Wat ym ïa khñium shuh nangne shakhmat kumba phi la ju ïa khñium baroh shikatta.
Lada nga jop ka kam ba hakhmat kaba nyngkong eh ka dei ka rukom thung kam thung jam hapoh Nongstoiñ.
Nga hi ngam kwah ban tuklar ïano bad mano ban ïoh kam, hynrei ai u ta u ba trei shitom, u ba stad bad u ba dei hok ban ïoh, ai un ïoh shwa ïa ka kam".
“Ñion beit ha ka symbol jong ka dur u Sing ba sa shisien ngin ïoh biang ïa ka jingjop bad ka burom ym tang jong ka party, hynrei ïa ka dong ka thaiñ, ka jaidbynriew bad ki khun ki ksiew pateng kin ïoh ïa ka jingkyrkhu lyngba ka jingsynshar kaba khuid ka bym don jingnoh shilliang ïano ïano".
“Kam dei ban don ka jingïapher hapdeng kiba riewspah bad kiba duk, lane ka jingïapher hapdeng u ba khraw ne ba rit.
Leit sha kane ka elekshon mynta ka kynti ruh da ka lynti jong ka hok bad jingshisha, kumba u Maieit Hoping u la ju kren man ka por mynba u dang don bad ngi", ong u Bah Sanjied.
Jowai, Rymphang 19: U ma Wailadmiki Shylla u kyrtong ka National People Party (NPP) na ka 2 Jowai Constituency mynta ka sngi nyngkong ha ka jingïalap Election jong u ha Ladthalaboh Jowai ula pynsngew ïa ki project thymmai jong u kiba un pyntrei na ka bynta ka sor Jowai.
Na ka liang u ma Wailad ula pynsngew kaba nyngkong u buh ka thong ban wanrah sa kawei ka project sam umbam hapoh ka Jowai, kumjuh sa kawei ka Govt College hapoh Jowai namar kumba long mynta kala buh jingeh ïa ki kmie ki kpa ban phah skul ïa ki khun ki kti jong ki shabar na ka sor Jowai.
Ula pynsngew ba u don ka thong ban pynkiew kyrdan ïa ka Ialong Civil District Hospital sha ka State Hospital kumba long ha lem nongbah Shillong bad Tura ha kaba ki paidbah nongpam kim donkam shuh ban leit phah sumar shabar ka District ne ki jaka sumar shimet.
U don ka thong ban pynkiew ïa ka kam ïalehkai Sports hapoh ka District da kaba pynmiat pynbah ïa ka madan Kiang Nangbah naduh ki jaka mareh Track, ki Light ban pynthaba ha ka por mynmiet, ki Gallery ban shong peit kai bad kiwei de.
Kum u nongmihkhmat yn dang ïaibteng ban pynlong ïa ki prokram ai jinghikai na ka bynta ki khun samla ba kin tip kumno ban ïeng hala ki jong ki kjat da kaba kim donkam ban ap ïa ka kam sorkar hapeng jong kane ka juk kytduh kam bad kumjuh ïa ki Tuition ai jinghikai ïa ki samla pule ki ban ïakhun ïa ka Matric ha kane ka san snem ban wan.
Ha ka juh ka por un ïaleh katba lah wanrah ïa uwei u IAS Preincipal Secretary hapoh ka District Council da kaba ïakren bad ka sorkar jylla, kane kan ïarap kumno ban wad ki lad ki lynti ban pynmih ïa ka pisa khnang ban ïoh siew ïa ka tulop ki nongtrei bad kiwei de ki jingdonkam hapoh ka Council, ong ma Wailad.
Ula pynsngew shibun ki kam jingïarap na ka bynta ka shnong Ladthalaboh ha kaba na ka liang jong u ula kloi ban dep ai jingïarap lyngba ki skim bapher bapher khamtam ha ka por jong ka khlam Covid-19, da kaba pynïoh ruh ia ka Ambulance bad ka jingpynshan ïa Indoor Hall jong ka shnong.
Ula kyntu ïa ki paidbah nongshong shnong ka Ladthalaboh ba kin ai biang ka jingkyrshan ba pura ïa u ha kane ka kynti ban pynjop don burom ïa u, da kaba ong ba ki dang don shibun ki kam kiba u dei ban pyndep ïa ki kam pynroi hapoh jong kane ka shnong.
Ha kane ka sngi la wan ban synran lang ïa u ma Wailadmiki Shylla bad ban ai jingkren da u ma Sniawbhalang Dhar kyrtong na ka 1-Nartiang, ka kong Phidalia Toi nalor ki MDC bad kiwei de.
La sakhi ruh da ki hajar ngut ki paidbah nongkyrshan kiba wan sha kane ka jingïalang.
Jowai, Rymphang 19: U President ka AITC Mukhla Dorbar Mission u ma Niman Shadap u kwah ban pynshai halor ka shithi jingujor kaba la soi lang ïa ka kyrteng jong u sha u DC da ki katto katne ngut ki briew bad kane ka la wanrah ka jingklumar ïa ki nongïalam ka shnong.
Halor kane u ma Niman ha ka jingkren sha ki ladpathai khubor ula ong ba kam don satia kum kata ka jingujor ba yn don ki jingklumar kiba lah ban mih ha ki por Election bad ka shnong mynta ka don hapdeng ka jingshong suk shong shngaiñ ula pynbna ruh ba um don bynta eiei bad ka jingsoi ïa katei ka shithi hynrei la shu soi da ki katto katne.
Shuh shuh ula ïathuh hadien kane ka jingshah ujor kala don ruh ka jingwan jurip da ki bor ba dei peit shapoh ka shnong ban wad ïa ka jingshisha halor ka jinglong jingman lyngba ki nongïalam shnong.
Na ka liang u ma Niman Shadap ula pynrem jur ïa kito ki briew ba nud ban soi ruh ïa ka kyteng jong u, ula ong hapoh ka shnong ka thaw kumba long mynta ka don hapdeng ka jingsuk jingkmen bad na ka liang ka shnong ruh kam ju pynbor ïa ki nongshong shnong ha kaba ïadei bad ka jingjied nongmihkhmat hynrei ki don la ka jong ka hok ban jied ïa uno na kano ba ki ibit.
Ula ong kino kino ki briew kim lah ban shim kabu ïa ka kyrteng jong u lada kim tip ïa ka sdang bad ka kut namar ka kane ka jingshim kabu bad soi klumar ïa ka kyrteng jong u ka ktah ïa u kum u nongshong shnong jong katei ka shnong.
Nongpoh, Rymphang 20: U Myntri rangbah ka jylla Assam, u Himanta Biswas Sharma u la kam ba ka party BJP ha kane ka kynti kan sa ioh ban thaw sorkar ha Meghalaya hadien jong ka election 2023 hapoh ka jylla Meghalaya.
Kum u myntri rangbah ka jylla Assam, u Himanta Biswas Sharman u la kam ba ka party BJP kan ioh ban thaw sorkar ha Meghalaya, ka dei hadien ba ha ka Sngi u Blei u la wan ban ïa kynduh ïa ka kyrtong ka BJP Nongpoh, ka Kong Marian Mariang ban ai mynsiem bad ban kyrshan ïa ka kum ka kyrtong ka party shuwa ban un leit ban shim bynta ha ka jingïalang ka party BJP kaba long ha Nongbah Shillong.
U la ong ruh ha kane ka kynti ka party BJP ka dei ha ka sein kaba nongkong eh ba ka lah ban pynieng ïa ki kyrtong na baroh ki 60 tylli ki Constituency ha Meghalaya bad kum ka party kam don jingartatien ba kan ioh ban thaw sorkar hadien jong ka election 2023 ha Meghalaya.
U la ïathuh ruh ba dang shen ha ka jingleit iuh kjat jong u ha Garo Hills na ka bynta ban ïalap election ïa ka party BJP, u la iohi ïa ka jingkyrshan ba radbah ki paidbah ban pynjop ïa ka party BJP bad wat ha Nongpoh ruh ka kyrtong ka BJP ka la leh bha bad trei shitom na ka bynta ka jingjop na kane ka constituency.
Namarkta, u la bynrap ruh da kaba ong ba ka party BJP kan dang trei shitom ha kine ki khyndiat sngi shuwa ban poi sha ka jingjied ïa ki nongmihkhmat ha ka jylla Meghalaya bad kum ka party ruh kan dang trei shitom na ka bynta ka jingjop jong ki kyrtong kaba ka party ka la pynieng ha baroh 60 tylli ki Constituency ba ka don ruh ka jingkyrmen kaba skhem ban ioh thaw sorkar na ka bynta ban wan rah ïa ka jingkylla hapoh ka jylla Meghalaya, u la bynrap.
Na ka liang ka kyrtong ka BJP na Nongpoh Constiteuncy, ka Kong Marian Maring ruh ka la pynpaw ka jingkmen bad ka jingsngew ioh mynsiem halor ka jingpynlait por u myntri rangbah ka Assam ban wan ai mynsiem ïa ka kum ka kyrtong ka BJP na Nongpoh bad ka kyrmen skhem ruh da ka jingkyrshan lang jong u myntri rangbah ka Assam kan poi sha ka thong jong ka jingjop.
Ha kajuh ka por ruh ka la pan ka jingkyrshan na ki paidbah ka Nongpoh Constituency ban ai kata ka jingkyrshan kaba pura ïa ka kum ka kyrtong ka BJP bad lada ka wan ha ka bork an lah ban leh shibun ki kam kiba khraw kiba long ka jingmyntoi na ka bynta ki paidbah ka Constituency kumba ka party BJP ka synshar ha ka ri bad wat ha Assam ruh la synshar da ka party BJP kaba ngi suk ban ïa trei lang na ka bynta ban wan rah ïa ki jingkylla hapoh ka jylla Meghalaya, ka la bynrap.
Khliehriat rymphang 20: Ki heh jong ka congress party ba kynthup u MP na Assam, u Gaurup Gagoi, u MP na Andra Pradesh, u J.
D Shatam, ka MP barim na Delhi, ka Alka Lamba bad kiwei kiwei, mynta ka sngi ki la wan poi ha shnong Saipung na ka bynta ban ïalap election na ka bynta u bah Vincent Pala, uba dei u kyrtong jong ka party Congress uba ïakhun na ka Sutnga-Saipung Constituency, ha kane ka lympung la ïa don ryngkat lang ruh utei ukyrtong, lem bad ki paidbah nongkyrshan jong u.
Haba kren ha ka jingïalang, kitei ki heh jong ka congress bad kumjuh ruh u bah Vincent Pala ki la pynsngew sha ki paidbah ïa ka jingangnud jong ki ban wanrah ïa ka jingkylla dur kaba paka (positive change) hapoh kane ka constituency bad kumjuh ruh hapoh ka jylla hi baroh kawei bad ïa kane yn lah ban pynurlong lada u kyrtong u poi sha ka thong bad wan ha ka bor kum u myntri rangbah ka jylla, kitei ki heh ka party, ki don ruh ka jingkyrmen ba u kyrtong ka congress un poi sha ka thong ha kane ka election.
U Gaurup Gagoi, u la kynthoh jur ïa ka sorkar MDA kaba la synshar ha kine ki san snem ba la leit bad ong ba ki bun sa tang ki kynrum kynram suda hapoh ka jylla, ka jingmih ki kam sniew, ka jing kynrei ki drok, ka jing jur ki kam jingthombor ïa ki kynthei, ki khynnah, ka bamsap, ka jingmih ki seng mafia, ka jingbym ïaid beit ka jingpyntreikam ïa ki skim, kine ki la buh jingeh ïa ki paidbah ka jylla, u ïathuh ruh ba ka congress ka lah ban wanrah ïa ka jingkylla dur kaba paka lada ka ïoh ban synshar bad kin bun ruh ki lad pynroi ban kyntiew ïa ka thaiñ bad ïa ka jylla baroh kawei “Lada u bah Vincent Pala u poi sha ka thong, un ai saw tylli ki cylinder Gas ïa baroh ki long iïng kiba duk, ka party kan kyrshan ruh ïa ki khynnah pule kiba naduuh nursery haduh class XII khlem donkam ban siew pisa bad shibun shuh shuh ki lad ban kyntiew ïa ka roi ka kiew bad ka ioh ka kot" u la ong.
U la ong ïa ki paidbah ba ki dei kiba donbok shisha ba ki ïoh ïa u kyrtong kum u bah Vincent Pala, uba ju kren bad pynsgew barabor ïa ki jingdonkam ki paidbah, kum ki skul, ki surok, ki hospital bad uba ju don ka jingangnud ban wanrah ïa ka roi ka kiew hapoh ka jylla, u ong ruh ba ka seng congress ka dei ka party ka bym ju peit shiliang khmat, ka burom ïa baroh ki nongshong shnong jong ka ri India katba ka BJP pat kam burom satia khamtam ïa ki nongshong shnong jong ka thaiñ sahtei lam mih ngi, u pynpaw ruh ïa ka jingsngew skhem ba u bah Vincent Pala un jop ha kane ka election bad ong ba kane ka dei ka kabu ban ïoh noh da ki nongïalam kiba thymmai hapoh ka jylla Meghalaya ban wanrah ïa ka jingkylla hapoh ka jylla baroh kawei.
Ka Alka Lamba, ka ba na ka nongbah Delhi, ka la pynsngew ïa kiba bun ki lad jingïarap kiba ka party ka don na ka bynta ki paidbah, ki ban long ka jingmyntoi ïa ki bad ong ruh ba ka kam kaba nyngkong eh kaba u bah Vincent Pala un leh lada u poi sha ka thong, ka long ban ïarap bad kyrshan ïa kito ki longkmie kiba duk, ki bym don kurim shuh da kaba ai T3000 tyngka man la u bnai bad ruh un pyntreikam ïa kito ki san tylli ki mat treikam jong ka party (5 Star Commitments for Meghalaya), kiba dei ki lad ban kyrshan ïa ki paidbah nongshong shnong, ka la kyrpad ïa ki paidbah ba kin pynjop ïa une u kyrtong bad lada u long kum u myntri rangbah ka jylla, un wanrah shibun ki lad pynroi bad kyntiew ïa ki nongshong shnong, ka ong ong ruh ba u bah Vincent Pala u dei uba ju trei shitom bha na ka bynta ka jingbit jingbiang ki paidbah.
U bah Vincent Pala, haba kren ha ka lympung jingïalang, u la pynpaw shibun kiei kiei kiba ki paidbah jong ka jylla ka donkam, kum ka bor ding electrict, kaba dang donkam shuh shuh sa kumba 350 MV, lada lah ban pynurlong ïa kane kan ïarap ïa ki paidbah ha ka jingioh pahuh ka bor ding, kumjuh ruh ka long ka lad ïoh kam ïoh jam ki nong shnong shnong, kin bun shuh shuh ki karkhana kiban mih namar ka jingbiang ka bor ding, u don ruh ka jingangnud ban kyntiew ïa ka jingnang jingstad da kaba un pynioh ïa ka lad ban kyrshan skul ïa ki khynnah kiba naduh ki class ba rit haduh ka class XII khlem donkam ban siew pisa, ban wanrah ïa ki skul bah (University), u la ong ba “lada ka jaitbynriew ka biang ka jingnang jingstad kan nang kiew ruh ka jaitbynriew"U la kren ruh halor ki mat ban weng noh ïa ki jingeh jong ki nongrep, ki nong khaïi ba kin lait noh na ka jingshah lute, jingshah daiñ kuna, kumjuh ruh ban pyniaid beit ïaid rynti ïa ka jing sam ïa ki tin sop ïing sha baroh ki paidbah bad un weng noh ruh ïa ka bam sap hapoh ka jylla, u la ïathuh ruh “Nga kum u MP haba nga leit sha delhi, haba nga kren shaphang ka Meghalaya, ki ju ong ba ka dei ka jylla kaba jur ka bamsap hapoh ka ri India (Most corrupt state in india), nga sngew lehraiñ, hato, ngin ai biang ïa ka vote ha ki, lada ngi shah thied ïa ki vote ha kum kine ki briew kiba la tip kum kiba lute, kiba ju bamsap bad lada ngi thep biang ïa ki, hato ma nga ma phi ngin long ki briew kiba kumno? dang don ka lad lada ngi kwah ba ki khun kin iohkam iohjam, lada poi ha ka bor ngi kular ban ai kam ïa khun kito kiba na ki long iïng kiba duk ba kyrduh"“Ha kaba ïadei bad u dewïong, nga la dep ong, to ngin shna ïa ka aiñ ba ka ïingbishar (SC) ka la dep ai ïa rulling ban shna ïa ki aiñ bad ynda la dep ban shna ïa ka aiñ ngin phah sha ka sorkar pdeng ban ïoh ban peit bad bishar ïa ki aiñ, hynrei ïa kane ruh ym don ban leh, namar lada ki leh ïa kane kin duhnong ïa lade, ka jingshim pisa na ki kali dewïong kaba da ki klur tyngka shi miet, da kane ka pisa mynta ki iakhun election"Ha kaba ïadei bad ka jingshah thied ki briew, u la ong ba “Lada kiwei ki thied , dei ban shu pynngam ïa ka spah jong ki lada ki wan tyrwa pisa ïa phi ha ïing, namar kato ka dei ka pisa u paidbah, ka pisa ka sorkar, ka pisa kaba ki ïoh na surok, kynmaw ba ka pisa kan leit sha pla tangba ka vote te sha ka kti"“Kane ka ri jong ngi, ka dei ka ri kaba riewspah ha ri india, ka jingdon u dewïong, u mawshun bad kiwei kwei ki mar poh khyndew, ki mar rep, ngi don ruh ka par umphniang ha khappud, hynrei ki nongïalam pat kidei kiba shu kular kai ha ka por elction bad ki die ïa ngi" ong u bah Pala.
U la kyntu ia ki paidbah nongkyrshan ba ki dei ban long kiba skhem jingmut, kumjuh ruh ban ai ka lad ïa u ba un poi sha ka thong ba ki jingkylla kin wan bad ban dup lah abn weng noh ïa ka bamsap bad ki jingeh jong ki paidbah nongshnong shnong.
Shillong, Rymphang 20 : U Nongïalam ka Congress Gaurav Gogoi ula ong ba lada ka Congress ka wan haka bor, u MP ka Shillong ma Vincent Pala u dei uban shimti kum u Myntri Rangbah ka jylla Meghalaya.
U Gogoi ula ong, kat kum ka jingsngew ka jong u shimet khamtam haba ula ithuh bad ïohi ïa ka rukom treikam jong u Bah Pala kum u Myntri Khynnah ka sorkar Pdeng, u shem ba u long u nongïalam uba biang bha ban ïalam ïaka jylla kum u Myntri Rangbah lada ka Congress ka wan ha ka bor.
Ula pynshai ruh ba katei ka jingkren ka jong u ka dei ka jingsngew shimet bad kam dei satia ba ka seng Congress kala rai ba u Bah Pala un long u Myntri Rangbah ka jylla lada ka Congress ka wan ha ka bor.
“Ka seng Congress kan ieh beit ha ki nongthawaiñ ki jongka ban jied ïa u nongïalam ban shimti ïaka shuki Myntri Rangbah lada ka Congress ka wan haka bor haka jylla Meghalaya" la pynshai u Gogoi haba ïakren bad ki nongpathai khubor.
Shillong, Rymphang 20 : Ka All India Trinamool Congress (AITC) hynne ka sngi ka kynnoh ba ka Airport Authority of India (AAI) kala kyntait ban ai jingbit ïa ka helicopter ba kit ïa u Nongïalam ka Liang Pyrshah Dr Mukul Sangma, ba kan wan hiar hapoh ka kad liengsuiñ Umroi (Umroi Airport).
La ïathuh ba kane ka jingpan jingbit ban hiar ha Umroi kala mih ruh hadien ba ka helicopter ba shong u Dr Mukul, kam lah satia ban wan hiar ha helipad kaba don ha Upper Shillong namar ka jingbym ailad ka suiñbneng.
Kat kum ka jingpyntip ka AITC, u Dr Mukul Sangma ula wan na Ri-lum Garo sha Shillong ban ïakynduh ïa ki Lad pathai khubor ha Shillong, kaba la buh ban long hynne ka janmiet.
Namar kane, u Dr Mukul Sangma ula hap ban leit phai biang sha Ri-lum Garo.
Shillong, Rymphang 20 : U Nongïalam ka seng Congress u Gaurav Gogoi ula khyrwit tyngeh ïa u Myntri Rangbah ka Assam u Himanta Biswa Sarma halor ka jingthet kti ba dei ma u uba pynwan dur ïa ka sorkar Meghalaya Democratic Alliance (MDA) bad ba ka BJP ruh kadei kaba don bynta naduh ba sdang haduh ban da kut ha ki jingkynnoh kam bamsap ha kane ka Sorkar.
“Baroh ki tip, kumno la thaw ïa ka sorkar ha Meghalya ha kaba ka BJP kala don ïa ka bynta kaba khraw bad baroh ki tip ïa ka jingïadei kaba ïajan hapdeng u Himanta Biswa Sarma bad u Conrad Sangma bad kumno la pynlong ïa u (Conrad) kum u Myntri Rangbah ka Meghalaya.
Mynta u Sarma um lah ban thetkti ïalade ba ka BJP kam don bynta lang bad ka sorkar MDA" ong u Gogoi haba ïakren bad ki nongthoh khubor hynne ka sngi.
Une u nongïalam ka seng Congress ula ong, ba ka BJP kam lah ban kynnoh thik tang ïaka seng NPP halor ka jingbym larkam ka sorkar MDA ban ai jingshakri ïa u paidbah ka Meghalaya namar ka BJP kala don bynta ha kaban thaw ïa ka sorkar MDA bad Ar ngut ki MLA ka BJP kiba kynthup ïa u Bah Sanbor Shullai bad u Bah AL Hek kila bat kum ki Myntri Sorkar.
Ula ong ba ka BJP kadei ban sangeh shi syndon ïaka jingleh drama ban ïalam bakla ïa ki paidbah ka jylla Meghalaya.
Ula ong, ka seng NPP, BJP bad kiwei pat ki seng kiba don haka sorkar MDA kidei kiba donkti lang ha ki kam bamsap naduh ka jingkhyllem ka Dome jongka Assembly, ka jingbam sap naka khlam COVID-19, ka jingbamsap Saubhagya Scheme, bad kiwei kiwei bad baroh kitei ki seng saiñ pyrthei kiba don lang bad ka sorkar MDA kidei kiba ïatreilang ha ki kam bamsap.
U Gogoi ula ong, ba u Myntri Kam Pohïing ka ri u Amit Shah ha ki snem kiba la dep, ula kam ha ki jingïalang ha Delhi, ba ka BJP kala knieh ïa u lakam synshar na ka Congress ha ka jylla Meghalaya bad ïa ka sorkar kaba thymmai ha Meghalaya la thaw da ka BJP, hynrei mynta haba ka elekshon kala jan une ujuh u briew ula kam pat ba ki kam bamsap kiba jia ha ka sorkar Meghalaya kadei kaba la ïalam da ka seng NPP bad kren kumba ka BJP kam don lang ha ka sorkar MDA ha ki kam ban lute na ki paidbah ka jylla.
Ula ong, ka BJP kala shu pyndonkam ïa u Conrad K Sangma ha kine ki san snem kiba la leit bad mynta haba kam donkam shuh ïa u, kala bret noh ïa u sharud.
Ula ong, ki paidbah kila tip lut ïa kiei kiei baroh bad kin sa ai ïaka jubab kaba paka haka elekshon MLA ïa ki seng saiñ pyrthei kiba don haka sorkar MDA.
Ula ong ba ki paidbah ka Meghalaya ki kwah ba ïaka sorkar jylla dei ban pynïaid na Shillong ym na Dispur da u Himanta Biswa Sarma uba shah pynïaid kylla ha u Myntri Kam Pohiing ka ri u Amit Shah uba don ha Delhi.
Shillong, Rymphang 20 : U MLA ba rim ka Mawlai uba long ruh u kyrtong ka UDP na katei hi ka constituency u bah P.
T Sawkmie u la pynpaw ka jingsngew kmen kaba khraw ba ka UDP ka buh ïa ka ILP hakhmat duh namar kane ka aiñ ka long kum ka stieh ban ïada ïa ka ri bad ka jaidbynriew na ka jingshah tyllep ha kiwei ki jaidbynriew.
U la kren ïakane ha ka jingïalang paidbah kaba la long ha Mawlai Mawdatbaki.
U la ong kane ka dei ka aiñ kaba baroh 60 ngut ki MLA ki la ïa mynjur lang hapoh ka ïing dorbar thawaiñ ka jylla da ka Resolution kaba la phah ruh sha ka sorkar pdeng, hynrei ka sorkar hapoh ka jingïalam jong u Conrad Sangma kum u Myntri Rangbah bad nongïalam ka NPP u khlem shim khia ban bud dien ïa kane bad na kata ka daw ka ILP kam pat treikam haduh mynta ha ka jylla Meghalaya.
Wat haba u Myntri Rangbah duh u Narendra Modi bad u Myntri kam pohïing ka ri u Amit Shah ki wan poi ha nongbah Shillong u Conrad u khlem shim khia ban ïalam ïa ki MLA ban ïakren bad u Modi ban pyntreikam ïa katei ka aiñ.
U la ong “ Lada ki paidbah ki jied ïa ka UDP ban wan ha ka bor ngin ïai bud dien ïa kane ka kam tad haduh ban da ïoh ban pyntreikam ïa ka ILP ha kane ka jylla.
Namar ngi donkam ïa kane ka aiñ ka ban khanglad ïakiwei ki jaidbynriew kiba na kiwei ki ri ba marjan kum ka Bangladesh bad Nepal ban ym ïoh wan rung kyrthep sha ka ri, ym dei satia na ka bynta ki nong India.
Namar ym lah ban len ha Mawlai kaba dei ka dong paka ki trai ri trai muluk ne jong ki khun Khasi Khara kiwei ki jaidbynriew ki dang shlan ban wan rung bad buhai shnong hynrei ha kiwei kiwei ki dong bad shnong hapoh ka jylla khamtam ha kane ka nongbah Shillong la ïohi ba kiwei ki jaidbynriew ne ki mynder ki la wan ban buhai shnong beaiñ.
Ha Mawlai namar ba khlaiñ ki Dorbar Shnong bad ki paidbah ym don ba nud ban wan buhai shnong hynrei ha kiwei ki dong la bun kiba wan buhai shnong beaiñ kumta ngi donkam ïa kane ka aiñ ban treikam ha kane ka jylla namar dei tang kane kaba long ka stieh ban ïada ia ka jaidbynriew ba ieit jong ngi".
Ha kane ka sngi u la kyntu ïaki paidbah da ka mynsiem ba sngewrit ba kin jied ïa ka UDP bad shon ha ka dur jongka Bom ha ka 27 tarik khnang ba ha ka 2 tarik Lber un long biang u nongmihkhmat jong ki paidbah ka Mawlai Constituency namar u la kular ruh ba un dang ïai bud dien bad trei shuh shuh arshah bad laishah ban kyntiew bad wanrah ïaka roi ka par bad jingkiew shaphrang jongka Mawlai Constituency nalor ki kam kiba u la trei bad shakri ïaki paidbah.
U kular da ka jingïarap bad kyrshan bor jong U Blei ba un dang lah ban ai ka jingshakri hok ïakiba duk ba rangli hapoh ka Constituency hi baroh kawei.
Shillong, Rymphang 20 : Ka Congress ka pyntip ba u Nongïalam ka seng, u Rahul Gandhi un sa wan ïalap elekshon ha ka 22 tarik mynta u bnai ha Madan Malki, Shillong.
ïa katei la pyntip da u MP naka jylla Assam u Gaurav Gogoi ha ba ïakren bad ki nongthoh khubor hynne ka sngi ha Congress Bhavan, Shillong.
U Gogoi ula ong, ba u Rahul Gandhi un wan poi ha nongbah Shillong bad ha ka 22 tarik (Sngi Balang) un leit ban ïalap elekshon haka jingïalang jong ka seng Congress ha Madan Malki ha ka por 10 baje mynstep.
Kane ka jingwan ïalap elekshon u Rahul Gandhi ka dei shi bynta ban pan ïaka jingkyrshan na ki paidbah ka jylla ba kin jied ïa ki kyrtong bad ïa ka Congress ha ka elekshon MLA kaban long haka 27 tarik mynta u bnai.
Shillong, Rymphang, 20: San ngut ki nongkyrshan jong ka Trinamool Congress kiba dang thmu ban leit sha ka jingïalang ïalap elekshon ha ka shnong Adokgre, ki la duhei ïa la ka jong ka jingim hadien ka kali Pickup Van kaba kit ïa ki, ka la kylla khongpong ha shiteng lynti ha ka Lah Sngi U Blei.
Napdeng kine kiba ïap, san ngut ki dei ki kynthei bad kiwei pat ki la mynsaw jur haba kane ka kali ka la kylla khongpong ynda poi ha Bolmedang hajan Kharkutta, East Garo Hills ha ka por kumba 11:00 baje mynstep.
Ka kynhun ki nongai jingïarap ki la poi marmar sha kane jaka bad pynkit noh ïa kiba la mynsaw sha ka jaka ai jingsumar kaba hajan.
Saw ngut napdeng kiba la khladnoh la ithuh kyrteng kum ka Merina Sangma, ka Sabina Marak, ka Kukila Momin bad Tesa Sangma.
Na ka liang jong ki nongïalam ka Meghalaya TMC ki la pynlong ka jingïalang sngewlem halor kane ka jingjia haba ïathuh ïa ka khubor kaba sngewsih ha ka jingïalang ba la ïashim bynta da ki phew spah ngut ki paidbah ha Kharkutta ha kane kajuh ka sngi.
U kyrtong ka TMC na Kharkutta, u MDC u Cherak W.
Momin, u nongïalam jong ka Trinamool Congress Legislature Party Leader u Dr.
Mukul Sangma lem bad kiwei kiwei pat ki nongïalam ki la ai jingkren sha ki paidbah ha ka jingïalang ha Chenanggre Stadium, Adokgre.
Ha kane ka jingïalang, ki la pynlong ïa ka jingsngap jar kaba shipor bad ka jingduwai na ka bynta ki mynsiem kiba la khladnoh.
Haba kren sha ki paidbah ha kane ka jingïalang, u kyrtong ka Meghalaya TMC na Kharkutta u la ong, “ki Kmie baieid bad ki paralok jong nga baroh, haduh sa ngut ki mynsiem briew ki la leit noh na kane ka sla pyrthei katba ki dang thmu ban wan sha kane ka jingïalang hynrei na ka jingjia ba sngewsih, kim shym la lah shuh ban ïadonlang bad ngi ha kane ka khyllipmat.
Nga phah ïa u kyrwoh sngewlem sha ki bahaing hasem.
Nga kyrpad ïa iwei pa iwei ba kin kynmaw lem ïa ka iing ka sem jong kine ki lanot ha ki jingduwai.
"“Paralok ngam kwah ban kren bun kyntien mynta ka sngi, hynrei ka jingkyrpad jong nga ka long sha manla iwei pa iwei ba kin long kiba khlaiñ, ban bud ïa ki dienjat jong ki nongïalam jong ngi kiba la ai mynsiem ïa ngi," ong u Cherak.
Shillong, Rymphang 20 : U bah Paul Lyngdoh kyrtong ka UDP na ka 18- West Shillong Constituency haba kren ha rynsan ïa pyni nia paidbah jong ki kyrtong kane ka constituency ha ka 18 tarik ba la pynlong da ka Dorbar Shnong Lumdiengjri u la ong ba U Blei u don ka jingthmu na ka bynta iwei pa iwei hynrei ka wan ka jingkulmar naduh tynrai shaduh khlieh lada kiba don sap ha ka khaïi ( business) ki wan ban tynruh lamwir pynban sha ka saiñpyrthei ( politics).
Kaba u mut ka long ba kulmar lut ka synshar khadar haba wan tynruh lamwir kiba don sap ha ka kham khaïi sha ka kam saiñ pyrthei.
Na kata ka daw haba kren ha katei ka rynsan u la ban jur ïa ki paidbah “Haba phi leit ban shon ïa ka vote ha ka 27 tarik, wat ym jied tang ïa u nongmihkhmat hynrei ïa u nongsaiñ dur, u nongthaw aiñ bad ïa u ban trei shitom na ka bynta ka lawei ka jong phi.
"ïa kane ka rynsan ïa pyni nia paidbah jong ki kyrtong ka West Shillong Constituency la pynlong da ka Dorbar Shnong Lumdiengjri da ka jingthmu ban ailad ïa ki kyrtong ba kin pynshai ïa ki mat treikam bad nongrim ha kaba ma ki bad ka seng jongki ki ïeng.
ïa kane la pynlong ha Lumdiengjri Community Hall, bad u Bah Paul Lyngdoh (United Democratic Party) u lah pynkynmaw ïa ki paidbah ba dei haba u dang long MLA ma u hi ba la pynurlong ïa ka jingtei jong katei kajuh ka hall.
U Bah Paul u thrang ban wanrah ïa ka Meghalaya kaba long ‘HEALTHY’ ne kaba shait, kaba khlaiñ bad kaba dap pura.
Da kaba shim ïa kane ka kyntien HEALTHY, u thmu ban nang pynbha khamtam ïa katto katne ki bynta kiba kongsan bha ha ka jylla.
U la ong :H-ealthcare (Ka Jingkoit-jingkhiah), E-ducation (Ka Pule-puthi), A-griculture & allied sectors (Ka Rep ka riang), L-aw & Order (Ka Shongsuk-shongsaiñ), T-ourism & H-ospitality (ka Jingwan jngohkai pyrthei), Y-outh Empowerment (Ka Jinkyntiew ïa ki samla).
U Bah Paul u ïawer ïa ki paidbah ban pyndonkam ïa ki san tylli ki ‘E’ kiba u don – Education (Ka Jingnang Jingstad), Experience (Ka Jingïaw Jingmut jingpyrkhat na ka jingïaid lyngba), Energy (Ka Jingshitrhem), Empathy (Ka Jingsngewlem) bad Ethics (Ka Akor ka burom).
U Bah Paul Lyngdoh u lah dep ïa ka M.
A.
English na NEHU, u lah pyntbit ïalade ha ka Law (Jingpule Ain) bad u long ruh uwei na ki nongpykhat bad nongthohkot uba tbit tam ha ka jylla jong ngi.
U don ka ‘experience’ kaba ïar kum u nongïalam.
Kane ka kynthup ïa ki shiphew snem ha ka Khasi Students’ Union kum u President, lai samoi ha Assembly, ar sien kum u Myntri Sorbar, bad san snem ha ka KHADC.
U Bah Paul u bynrap ba u lah ruh ban shah shkor bad ban sngewthuh ïa ki jingshem jingeh jong ki paidbah bad u pynthikna ba un ïaidon ha syndah jong ki.
Shillong, Rymphang, 20: U MP ka seng Congress u Gaurav Gogoi ha ka Lah Sngi U Blei u la kynnoh ba ka Bharatiya Janata Party (BJP) ka la ai kontrak ïa ka thaiñ Shatei Lammihngi baroh kawei sha u Himanta Biswa Sarma khnang ban dup ïoh jingmyntoi na baroh ki kynhun (syndicate) bad ki Mafia jong kane ka thaiñ.
U la kynnoh ba ka ka BJP bad ka All India Trinamool Congress (AITC) ki la peitkhmat bha ïa u dewïong ha Meghalaya.
Ha ka jingïakren bad ki lad pathai khubor, u Gogoi u la ong ba u don ka jingartatien ba ka BJP kan dang jop biang ïa ki ar tylli ki Seat haba kynthoh ïa ka jingkam jong u Sarma ba ha kane ka kynti u Myntri Rangbah un dei na ka BJP.
“Kaba ar, ka BJP hapoh ka jingïalam jong u Myntri ka tnat Kam Pohing u Amit Shah ka la ai kontrak ïa ka North East sha u Himanta Biswa Sarma namarba lyngba jong u ki ïoh lut baroh ki kynhun bad ki ïoh bat ïa ki Mafia ha North East bad ïa ki snar khaii dewïong be-aiñ," u la kynnoh.
“Namarkata, lada ka BJP ka wan ha ka por, u Myntri Rangbah un ym shong ha Shillong.
U lah ban long u Myntri Rangbah tang ha ka kyrteng hynrei baroh ki rai yn sa shim na Dispur.
Kane kaba ngi dei ban kiar bad ngin ïakhun na ka bynta ka jingsarong bad ka burom jong ki paidbah ka Meghalaya bad na ka bynta ka saiñpyrthei Meghalaya ïa kaba yn sa rai hi da ki paidbah jong ka Meghalaya," la bynrap u Gogoi.
Haba kynnoh ba ka BJP bad ka TMC ki la phaikhmat bha sha u dewïong ha Meghalaya, u MP u la ong, “ka BJP ka kwah ban die sha u Adani bad ka TMC ka ktah ban ïoh jingmyntoi sop sop kaba kin ïoh na kine ki kynhun (syndicate).
"Shuh shuh, u Gogoi u la kynnoh ba ka TMC ka kwah ban pynjari ïa ka ‘cut money system’ ha Meghalaya.
“Ka Myntri Rangbah jong ka West Bengal dalade ka la mynjur ïa ka ‘cut money’ ha West Bengal ha kaba ki paidkar ha ka jaka ban ïoh jingmyntoi na ki skhim sorkar nyngkong eh kin hap ban siew shwa ïa ka pisa sha ki nongtrei jong ka TMC.
Kane ka dei kata ka ‘cut money’ lane ka pisa bai rneng," u la ong.
“Da ki hajar ngut ki paidbah ki la shah shukor.
Ki la ai ïa ka pisa da ka jingkyrmen ba kin ïoh biang ïa ki jingmyntoi hynrei kim ïoh bad ka Myntri Rangbah jong ka Jylla West Bengal dalade ruh ka la kubur ba ka party ka shim bai rneng.
Kane ka dei kaba kin sa leh ha Meghalaya," u la ong.
U la ong ba ki nongïalam ba hakhmat jong ka TMC ki dei kiba donkti ha ka bamsap khaii dewïong be-aiñ bad ki Coal Mafia ha West Bengal da kaba bynrap, “mynta ki kwah ban knieh lut baroh, ban rahbor ïa u dewïong bad ïa ki marpohkhyndew.
".
Shillong, Rymphang 20: Ka Voice of the People Party (VPP) ha ka sngi Nyngkong ka la pynlait paidbah ïa 34 tylli ki mat jingkular (Manifesto) jong ka party sha ki paidbah ka jylla ba kum ka party ka don ban kular na bynta ka ilekshon 2023 ka ban long haka 27 tarik mynta u bnai.
Haba pyllait ïa kane ka kular jong ka VPP u President ka party u Bah Ardent Miller Basaiawmoit u la pyntip ba ki don haduh 34 tylli ki mat bad kiba hakhmat eh kiba kum ka party ka buh thong ban pyndep na bynta ki paidbah lada ki pynjop ïa ka VPP ha kane ka elekshon.
Ki mat jingkular ka VPP ki kynthup ban kyntiew ïa ka pule puthi, ka koit ka khiah, ka rep ka riang, ban ïada ïa ka khyndew ka shyiap, ban wad ki lad ki lynti ban pynduna ka jingkynriah ki nongkyndong sha jaka sor, ban pynkylluid ïa ka nongbah Shillong da kaba pynmih ïa ki sor rit thymmai, ban kyntiew ïa ka kam jngohkai pyrthei, ban pynbiang bording, ka ïoh kam ïoh jam, ban bishar biang ïa ka MoU pynbeit pud, ban pynkhuid ïa ka thung kam thung jam, ban ïada ïa ka mariang, ban tehlakam ïa u drok bad kiwei kiwei de.
Haba kren sha ki lad pathai khubor hadien ba la dep ban pynlait ïa ka kular eleskhon jong ka party u Bah Ardent u la ong ba ka jingdonkam ki paidbah ka jylla la buh ha khmat eh bad ka phlang shai kdar ruh ba ki kular ka party ka dei na bynta u paidbah bad ka jylla hi baroh kawei.
U la ong ruh ba kum ka party ka kular ba ka jingïasoi ka sorkar Meghalaya bad Assam ïa ka MoU halor u pud u sam ka party kan peit biang bad ong ba ka jingpynbeit pud kan dei ban long kat kum ka history jong ka jinglong trai ïa ki jaka puta.
Ka VPP ka kular ruh ba ka party kan pynthikna ba ka jingregistration ïa ki jaka puta ha ki jaka khappud kan long kaba ym dokam siew eiei.
U la ongr ruh ba ka party ka ïohi ba ka long ka jingdonkam kaba khraw ban theh ïa ki kam pynroi ha ki jaka kahppud ka jylla bad ka Assam.
Ka VPP ka kular ruh ba kan thung da ka kynhun tohkit halor ki kam bamsap bad ki kam be-aiñ kiba la jia ha kane ka jingsynshar kane ka sorkar kaba synshar ha kane ka kynti.
Ka VPP ka kular ban tohkit halor ka jingpynlut ha ka jingïakhun ïa ka khlam Covid-19, ka jingbamsap ha ka Saubhagya, ka bamsap ha ka jingpyntrei ïa ka JJM, ka jingkhyllem u tnum pyllun ka Assembly, ka kam khañi bad tih be-aiñ ïa u dewiong, ka jingshah siat teargas ïa ki nonghikai bad kumjuh ka jingleit siat ïap ïa u Bah Cheristerfied Thangkhiew ha ka ïingsah jong u.
U la ong ruh ba ka party kan bud dien ïa ka jingdawa ban pyntreikam ïa ka Inner Line Permit (ILP) kaba ki paidbah ki la angnud la slem bha.
“ Ka jingbym ïoh ka jylla ïa ka ILP kadei hi namar ka jingbym shim khia ka sorkar jylla ban pynbor ïa ka sorkar pdeng halor kane ka mat bad ka jingmynjur ïa ka resolution ruh ka dei ka kam tang ban dep rukom bad ban pynthada ïa ka jingïakhih ki seng bhalang," ong u Bah Ardent.
U Bah Ardent ula ong ba ka shong sa ha ki paidbah ban buh jingkylli ïa ka sorkar jylla, la ka mut shisha ne em ban pyntreikam ILP hapoh Meghalaya bad ka shong hi ha ki paidbah ban ai jingsneng ïa ka sorkar bad ïa kino kino ki Party kiba ïalehkai ïa kane ka mat kaba ki paidbah ki la angnud mynta la bun bun snem.
Ula bynrap ba ha ka jingshisha kam donkam ïa ka ïing dorbar ban rah syndon da ka Resolution na ka bynta ban pyntreikam ïa ka ILP hynrei kadei ban ïakhun tyngeh pyrshah ïa ka sorkar pdeng ban weng noh ïa ka hukum u President kaba la weng noh ïa ka kyntien Khasi-Jaiñtis na ka Preamble jong ka Bengal Eastern Frontier Regulation Act 1872.
Haba ïadei bad ka jingpyntreikam ïa ka Meghalaya Residents Safety and Security Act (MRSSA), u Bah Ardent u la kam ba kino kino ki sorkar kim lah ban tehlakam ïa ka jingwan rungkyrthlep ki bar ri tang da kawei ka aiñ hynrei donkam ban pyntreikam ruh da kiwei ki aiñ kiba ïahap bad ka juk mynta halor kane.
Nalor kane u President ka VPP u Bah Ardent ula pynrem ruh ïa kiwei ki sengsaiñ pyrthei kiba khlem kynthup ïa ka ILP hapoh ki Manifesto da ka ba ong ba kane ka paw shai ba kim don shisha ka jingkitkhlieh ban pyntreikam ïa ka ILP.
Shuh shuh na ka liang ka party ka kular ba lada ki paidbah ki pynjop ïa ka party ba kan don ha ka sorkar ban ïai buddien biang ïa ka jingdawa ban kynthup ïa ka jylla hapoh ki jylli treikam ka Article 371 jong ka riti synshar.
“Lada phi kynmaw mynba nga rah ïa kane ka mat ki MLA ha kato ka por kim shym la kyntait ba kam donkam hynrei ki MLA ki pan por namar ka dei ka mat kaba donkam ban da pyrkhat sani bad nga ngeit ki la don por san snem tam ki la sngewthuh ba kane kan dei ka stieh ïada ïa ka jaidbynriew bad ba kiwei ki party kin mynjur lang bad ngi," u la ong.
Haba ïadei bad ka ïohkam ïoh jam ka VPP ka kular ban pynkhuid ïa ka rukom thungkam ha ka MPSC bad ban pyndap ïa ka kam ba thylli ha ki tnat sorkar bad kumjuh ruh ban kyrshan ïa ki samla ban seng kam lajong da kaba wad lad ban pynmih ïa ki kynja ram ban kyrshan bai seng ïa ki.
Haba ïadei bad ka pule puthi u la kular ban kyntiew biang ïa ka burom ba la jah ka pule puthi ha ka jylla da kaba pynbha, bad pynim biang ïa ka pule puthi.
Shuh shuh ka VPP ka la kular ban pyndam ïa ka jingsiew da ka sorkar jylla ïa ka khajna (Income Tax) ïa ki shakri sorkar bar jylla.
Haba ïadei bad ka jingshim bynta ki nonghikai ha ka kam synshar khadar na ka liang ka VPP ka kular ban pynshlur ba ki nonghikai kin mih shakmhat bad ban pyndap ruh ïa ki policy kiba ka sorkar ka thaw khang ban pynsaja ïa ki nonghikai kiba kwah ban shim bynta.
Shuh shuh haba ïadei bad ka Reservation Policy, ka VPP ka kular ban peit biang bad pynkylla ruh ïa ka na ka Office Memornadum sha ka aiñ pura.
Ka VPP ka kular ka ban ïai bud dien ruh ïa ka jingpynrung ïa ka ktien Khasi bad Garo ha ka Eighth Schedule ka riti synshar.
Haba kylli haduh katno ka VPP ka don ka jingsngew skhem ban lah ban pynurlong ïa kine ki mat namar ka pynïakhun tang 18 ngut ki kyrtong, u Bah Ardent u la ong, “Lada phi peit ha kane ka sorkar kaba mynta ka party kaba jop tang 8 ngut ki MLA ka lah ban pynurlong ïa kino kino ki mat lada ka kwah ngi ruh ngi sngew skehm ba kan wan biang kane ka sorkar namar phi peit na ka jinglong jingman ka la kdew shai ba kan wan beit hi ka sorkar synrop.
".
Shillong, Rymphang 20 : U National President ka National People’s Party (NPP) bad Myntri Rangbah ka jylla u Conrad K Sangma ula kyntait ïa ka jingkynnoh jong ka BJP hba u don bynta ki bor pynïaid Disrtrict ka West Garo Hills ban ai jingbit ïa ka BJP ba kan pynlong ïa ka rally elekshon ha PA Sangma Sports Complex, Tura, ka ban wan ïashimbynta da u Myntri Rangbah Duh ka Ri, u Narendra Modi.
Haba pynpaw ba um don bynta eiei ruh em halor ka jingkyntait ban ai jingbit ïa ka rally u Myntri Rangbah Duh, ula ong ba ïa ki jingbit ban pynlong ïa baroh ki rally la ai da ka Election Commission of India (ECI) bad ka bor synshar District ka la shu pyntreikam ïa ki jingbthah jong ka ECI.
“Baroh ki jingbit ki wan na ka liang ka Election Commission of India bad haba pynshong nongrim kat kum ki jingbthah, ka bor District kala leh ïa kata.
Namar kata, ka NPP ne mano mano ruh kim lah ban ong eiei.
Ban shu kynnoh ïa ka NPP bad ka kyrteng jong nga ka dei kaba bakla palat.
Wat nga ruh nga khlem ïoh ban pynlong ïa bun tylli ki rally jong nga" ong u Conrad hynne ka sngi nyngkong.
U Conrad ula ong ba kum kine ki kam ki ju jia ha ka por elekshon hynrei ka BJP kala shu pynheh ïa kane ka ishu.
“Nga la dep ong naduh kaba sdang ba ka stadium ka don arbynta.
Ka bynta ba nyngkong ka kynthup ïa ka football stadium kaba la dep ban plie.
Kawei pat, ka dei ka Indoor Stadium bad ka Swimming Pool, ka bym pat dep bad ngi la dep kren shai ïa kane.
Ka kam ka dang dep tang shiteng bad kawei pat ka bynta kam pat dep satia" ong u Myntri Rangbah.
Lah ban kdew hangne ba ka Sorkar Jylla hapoh ka jingïalam jong u Conrad K Sangma, kala plie paidbah ïa ka Football Stadium ha ka PA Sangma Sports Complex, Tura, West Garo Hills ha ka 16 tarik Nohprah 2022.
Kane ka madan ïalehkai ka dei ka madan ba nyngkong eh ha Jylla kaba long kat kum ka International standard.
Halor ki daw kiba lah ban long halor ka jingbym ïoh jingbit ban pynlong rally, u Conrad ula ong “Ka dei ka jingshisha ba haba u PM Modi u pynlong ïa ki prokram, ki paidbah kin wan bun bha.
Namar kata, nga sngew ba ki bor District ki lah ban sngew ba ka dei ka natural turf (phlang shisha), bad lada wan bun ki briew, ka lah ban pynjulor ïa u phlang bad kawei ruh ba kam don satia ka jaka pynïeng kali".
Shillong, Rymphang 20 : Kum u president jong ka seng United Democratic Party, ka khubor halor ka jingkhlad kyndit jong u bah Horju Donkupar Roy Lyngdoh (Bah Don) ka long shisha ka jingangewsih bad ka jingduh nong kaba khraw ïa ka seng namar ha ka jingwan pynïasoh ka jong u sha ka seng ha ka por kaba lyngkot ka long shisha ka jingai mynsiem ïa baroh namar u long u rangbah uba la san ha ka kam saiñ hima bad uba la ai ïa ka jingshakri ïa ka jaidbynriew ha kiba bun ki liang bad khamtam eh ban shakri kum u nongthawaiñ ha ïingdorbar thawaiñ la bun bun snem bad ruh kum u nongmihkhmat ïa ka Sohïong konstitwensi.
Ïa ka ilekshon 2023, ka UDP ka la i mon ïa u ba un long kyrtong bad ka kwah ruh ba un dang bteng biang ban shakri kum u nongmihkhmat hynrei ka jingshim noh jong U Blei ïa u bah Don ha ka 20 tarik Rymphang, 2023 ka long kaei kaei kaba ngim lah ban buh jingkylli namar ka dei ka mon jong U Blei.
Nga kwah ban phah ïa ka khubor sha ki paidbah ka Sohïong konstitwensi bad kumjuh jong ka Jylla ba kim dei ban duh jingkyrmen hynrei ban shaniah ha U Trai kynrad namar kum U Nongthaw U don ïa la ka jong ka jingthmu ïa ka ïing ka sem, ka Sohïong konstitwensi, ïa ka seng UDP bad ïa baroh hi.
“Nga phah ïa ka jingsngewlem sha ka ïing ka sem baroh, ki paidbah ka Sohïong konstitwensi bad ka Jylla ha kum kane ka por bad nga buh ha ki jingduwai ba U Blei Un pyntngen ïa baroh bad to ka met kaba sah jong u Bah Don kan leit da ka jingsuk".
Kumjuh ruh na ka liang u bah P.
T Sawkmie kyrtong ka UDP na Mawlai Constituency kum uwei na ki MLA ba la ju ïatrei lang bad I bah HDR Lyngdoh i la pynpaw ba ka jingkhlad ba kyndit jong i ka long ka jingduh kaba khraw ym tang ïa ka ïing ka sem jongi hynrei ïa ka constituency, ïa ka jylla khamtam ïaka ri bad ka jaidbynriew.
Namar u long uwei na ki nongïalam bad rangbah uba ieit ïa ka jaidbynriew bad uba kwah ban pynskhem bad saiñdur shuh shuh ïa ka jinglong tynrai ka jaidbynriew.
U long uwei na ki riewsaiñ pyrthei uba la ih bad uba tbit ruh ban treikam khamtam kum u myntri kam pohïing ka jylla.
“ Ngam don kyntien ban batai hynrei tang ki jingduwai ba U Blei un ai ïa ka jaka shongneh kaba junom ïa ka mynsiem jong une u rangbah.
Nga phah ruh ïaka khubor sngewlem jong nga sha i kurim, ki khun ki kti bad baroh kiba haïing hasem jongi.
Kumjuh ruh nga phah ruh ïaka khubor sngewlem sha ki paid jongka Sohiong Constituency kiba la duh ïa une u nongïalam bad nongmihkhmat ba radbah jongki" pynkut u bah P.
T Sawkmie.
Shillong, Rymphang, 20: U Bah H.
Donkupar Roy Lyngdoh uba long u Myntri barim jong ka Sorkar Jylla bad u kyrtong jong ka United Democratic Party na Sohiong Constituency u la khlad noh ha Bethany Hospital, Shillong ha ka 20 tarik u Rymphang, 2023.
U lyoh uba dum u la tap ïa ka UDP bad ïa ka iing sem baroh kawei namarba ka jingpynkhreh ka long sa tang hynñiew sngi shwa ba ka Jylla kan sa leit sha ka elekshon jong ka Iingdorbar Thawaiñ ka Jylla ka ban sa long ha ka 27 tarik, Rymphang.
Katkum ka jingïathuh jong ki bahaing, u Bah HDR Lyngdoh u la khladnoh na ka jingkyndeh shadem ha ka por kumba 6:00 janmiet.
La ïathuh ba u Bah HDR Lyngdoh u la ud suh kpoh kynsan katba u dang don ha ka jingïalang kaba la long ha Mawmaram ha ka por kumba 3:00 nohphai sngi.
Mar mar, hadien, la pynkit ïa u sha Bethany Hospital ban ïoh ïa ka jingsumar kaba kyrkieh hynrei tang hapoh lai kynta la ïoh pynban ïa ka khubor kaba sngewsih ba u la khladnoh na kane ka sla pyrthei.
Ki bahaïng ki la pyntip ba ka jingleit ontep donburom ïa ka met ba dang sah jong u Bah HDR Lyngdoh kan long ha ka 24 tarik Rymphang ha Shnong Sohïong.
Ka jingkhlad kyndit jong u Bah HDR Lyngdoh ka la pynkyndit bad pynpait dohnud ïa ki bahaing hasem, ïa nongkyrshan ki jong u bad khamtam eh ïa ka United Democratic Party baroh kawei.
Ïa ka met ba dang sah jong u, la pynkit noh sha ingsah jong u ha Laitumkhrah, Shillong.
U Bah HDR Lyngdoh, uba baroh ki ju khot ieid da u Maheh Don, u la long u Myntri jong ka tnat Kam Pohing hapoh ka Sorkar Meghalaya United Alliance (MUA) ba ïalam da u Dr.
Mukul Sangma kum u Myntri Rangbah.
U la jop ïa ka elekshon MLA na Sohiong Consituency ha u snem 1988 na ka tiket jong ka Hill State People’s Democratic Party (HSPD)) haduh u 1998.
Ha ka elekshon jong u snem 1998, u la shah rem noh ha u Bah RA Lyngdoh u kyrtong jong ka United Democratic Party (UDP) hynrei ha u snem 1999 u la shah jied kum u MDC na ka tiket jong ka seng Congress na Sohiong-Nongspung Constituency.
Sa shisien pat ha ka elekshon kaba la long ha u snem 2003, u la ïoh biang ïa ka jingjop na Sohiong Constituency na ka tiket jong ka Seng Congress.
U la long u MLA jong ka Sohiong haduh u snem 2018.
Ha ka elekshon jong u snem 2018 , u la shah pynliem noh ha u Bah Samlin Malngiang uba long u kyrtong jong ka HSPDP.
U Chief electoral Officer (CEO) jong ka Jylla u Bah Frederick Roy Kharkongor u la pyntip ba ka elekshon ha Sohiong Constituency la pynsangeh shwa shipor hadien ka jingkhladnoh jong u Bah HDR Lyngdoh bad ka tnat pynïaid elekshon jong ka jylla kan sa pyntip biang da kawei pat ka tarik na ka bynta ban pynlong ïa ka elekshon tang ha Sohiong Constituency.
New Delhi, Rymphang 21 : Ka India kan ïakhun ar tylli ki jingïakhun paralok pyrshah ïa ka Qatar ha ka 25 tarik bad 28 tarik mynta u bnai kum shi bynta ban pynkhreh ïa ka lympung AFC U-17 Asian Cup.
Katei ka kynhun hapoh ka jingïalam jong u Bibiano Fernandes kum u coach, katei ka kynhun U-17 ki shynrang ki la ïoh ban rung sha katei ka lympung jong ka AFC U-17 Asian Cup ha u snem ba la dep bad ki la pyndep ïa ka jingkilan met ha Goa naduh u Naiwieng ba la dep.
Katei ka kynhun ka la dep ruh ban ïakhun paralok pyrshah ïa ka kynhun U-20 jong ka United Arab Emirates bad ruh ïa ka kynhun U-17 jong ka Uzbekistan ha u bnai ba la dep ha kaba ki la ïoh ban pynliem da 1-0 kol ïa ka Uzbeks.
Uwei na ki rangïalehkai ba kham paw ba ka Ri ka sei ha kane ka kynti ba mynta u dei u Vanlalpeka Guite, uba la ïoh ruh ban khur ïa ka nam rangïalehkai ba kynsai ha ka SAFF Championship dang shen.
Ha ka rta kaba 16snem, utei u rangïalehkai u la ïoh ruh ban pyni ïa ka jingtbit jong u ha ki lympung kilan met bad kumta ka don ruh ka jingkyrmen ba un lah ban ïai bteng ban ïalehkai bha da ka thong ruh ba un lah ban khring wat ïa ki klob jong ka Indian Super League ba kin soi ïa u.
“Kine ki jingïakhun ki dei kiba kongsan bha ïa ngi ban ïoh ïalam ïa ka kynhun sha ka kyrdan kaba ngi lah ban ïalehkai bha ha ka AFC U-17 Asian Cup.
Ha ka samoi ba la dep ngi lah ban poi tang ha ka Round 16 bad kumta mynta ka kynti ngi dei ban poi beit kham shakhmat shuh shuh," ong u Fernandes haba ïadei bad ka jingïalehkai paralok kaban sa long shen kum shi bynta ban pynkhreh na bynta ka Asian Cup.
Lah ban kdew hangne ba ka India ka la ïoh ban khur ïa ka jingjop ha ka U-17 AFC Asian Cup tang shisien kata ha u snem 2016 bad bad naduh katei ka poi tang sha ka quarter final.
Kumta ka don ka jingkhmih lynti ba kane ka kynhun ba mynta kan kilan met tyngeh khnang ba kan lah ban ïalehkai bha bad ruh wat ban jam shakhmat ha katei ka lympung kaba la buh ban long ha Thailand ha u Jymmang mynta u snem.
Ka jingim jong u briew, ka dap tang da ki jingtynjuh ha baroh ki liang, ki dung kura na kamon na kadiang ïa ka jingshah rem kaba suk kloi ha ka jingim, pynban ha u ba shlur ka mynsiem, u thom lut ïa ki jingeh, u ieh shadien ïa ki, u pdiang bad ïai shah ïa kita ki jingeh kiba wan hakhmat ha ka jingim ka jong u, u ïakhun suki pa suki tad haduh ba un da kylla long u nongjop ha ka jingim.
Nalor kata ka jingim ha u briew ym lah ban khlem da ïaid lait na ka jingeh, ym don lad ne lynti ban ïa u ban ong ba un kam sha ki kliar lum ka nam khlem da hap ban mad ne ban ïaid ïa ki lynti kiba eh ha ka jingim, donkam ban mad ïa ki har rukom ki jingtynjuh, da kumta, shisien pat ka sngi ka lad ka lynti kan plie ïa ka jingim ka jong u ban kylla long kum u nongprat lynti ne uwei na ki khlur ba thaba halor jong ka sahit bneng.
Kumta, ki khun samla jong ka jylla, ki hap ban shim bad ban mad shwa ïa ka jingim kaba eh ha ka rta kaba dang khie dang san ka jong ki, kin hap ban kam suki pa suki ïa uwei pa uwei na ki mawmer ha ka jingim ka jong ki, yn nym don mano mano ba kloi ban kner ïa ki kti, namar ha kata ka lynti ban kynjoh sha ka thong kaba ïa thmu bad angnud, baroh baroh ki ïa mareh sted ban lah ban kynjoh kham kloi sha ka, kiba jaituh ba jaidpeh, kiba shu ap thap na kiwei, kiba shu tynneng ne pyrthuh, ha kaba sdang kine ki khaweh shalor ïa ka lama ka jong ki, hynrei katba ki nang jam pat sha khmat, ki shem bad ki mad tang ïa ki jingeh, kaba kim lah ban ïai shah ïa ki da kumne ka pynlong pat ïa ki ban sahkut sah hajuh khlem da kynjoh sha ka thong ba ki kwah ban poi.
Ki samla kin hap ruh ban pynmlien naka bynta ban pynjanai ïa la ka jingim naduh kaba sdang, kaba man la ki kam ba ki thmu ha ka jingim, ki donkam ban bud ïa ki mati ne ki nuksa na ki nongïalam kiba ha shwa ki jong ki, lehse ka jingbuddien ïa ki mati ki lah ban long kiba kyllaiñ ne kiba kham jwat, hynrei ki samla, kim dei ban kdat na ka, pynban pyrshang ban buddien ïa ki, namar ha kaba kut ki nongmuna ba la buddien ryntih ïa ki naduh kaba sdang, ki pynsuk ïa ka lynti ïaid ban kynjoh sha ka thong.
Haba kren halor kane, kum ki samla, ki hap ruh ban khmih bniah ïa ki nuksa jong kiwei pat ki para samla kiba minot bad trei shitom ha ka jingim ka jong ki, namar ha ka jingim ym don mano mano ba khang lad ïa u briew ban pyrshang ha ka jingim, to ai ba ka jingpyrshang ka sahkut ne kam tyllun beit shakhmat kumba la thmu, hynrei ka mynsiem ba ïai pyrshang bad ba kut jingmut, ki long ki mawjam ban kynjoh sha ka thong kumba la thmu ne angnnud ha ka jingim.
Pynban ha kane ka juk ioh suk kaba mynta, kiba bun na ki khun samla, ki kwah beit ban kdat da ka lynti ban shu jam shakhmat da kaba suk, ki tieng ban ïaid na ki lynti ba khohruh khohram ha ka jingim, ki sngewtieng ki sngew smiej, ki kloi ban kbei briew haba I shah ba rit eh I thar ha ki sla kjat ki jong ki, ki kloi eh ban im ka jingim sarongbad ba sngew nang bad tip lut, pynban ki klet pat ha ka jingim ïa ka thong ba ki la buh hakhmat.
Balei ba ki khun samla kim don ka mynsiem ïakhun ha ka jingim, ïano ngin ïa kynnoh, hato dei na ka nongrim saiñ dur ïa ki ha ka liang ka pule ka puthi, ka jingbym biang ka tien sneng ka tien kraw nala rympei ïing, hato ym don ba kdew ne ban pyni ïa ka lynti ïa ki ban jam shakhmat ha ka jingim, ne don ruh kiba kloi than eh ban shu put turoi ïa ki kam bar it eh hynrei ba la shu pynkhraw bad rah nam jubor palat ha kaba sdang eh ka jingim ka jong ki.
Katno ngut shuh ki khun samla ka jylla, kiba dang dei ban tyngshaiñ ne ban paw bha ha ka jingim ka jong ki, pynban ka ka mynsiem sarong, hangamei, ba sngew ba nang bad ba tip lut, ne ba shu jam da ka lynti kaba suk, ba kim shan slem ban kyllon noh tang shi khyllip mat ha ka jingim.
Lada jin ba ki samla ba dang khie dang san, kin da shong shwa khop ban pyrkhat bad puson bha ha la ka jong ka jingim kaba la sdang ban tyngshaiñ, lehse kin nym khyllem kloi ha ka jingim, pynban kaba kut ïa ki ka long ba ki shu kylla long lem tang kum ki riew madan, bym poi shano shano ha ka jingim.
Kumta, ki khun samla, haba ki thrang bad angnud ban leh ïa kano kano ka kam ba kynsai bad ba nylla ha ka jingim, kin hap shisha ban don ïa ka mynsiem kaba sngew rit, kiba pdiang bad kohnguh ïa ki kyntien kiba la rangbah, kim lah ban saitlah ïa ka kyntien ka jong ki, namar u khynnah ha kaba kut un ïai sah u khynnah, hynrei u rangbah pat u long u nongprat lynti u ban kdew lem ïa kata ka lynti ban ïa kynjoh sha ka thong ka jingjop, kampher lada dei ha ka liang ka pule ka puthi, ka kam ïalehkai ne ban seng kam seng jam la jong, ki samla, donkam ban mad shwa ïa ka jingeh, ieh shadien ïa kata ka rhah kwah suk ne ïoh nong kaba kloi, pynban man ka sekon, ka minit bad ka kynta, man ka naïa, ka shi suka ka shi piah ka shi tyngka, kidei ban ïoh ban shong seng naduh kaba skhem ha ka jingim, namar ba kine kidei ki rishot bah kiba khlaiñ kiba lah ban kyrshan ïa ka jingim ba don hapdeng ka jingïakhun ïa ka thma ban long kiba shemphang, shem buit shembor bad ban sah nam sah kyrteng junom la junom.
Nongstoiñ, Rymphang 21: Ka jingshah pynïap dusmon jong kawei ka longkmie ka (L) kong Metilda Lyngdoh Marshilong na ka shnong Riangpoit thymmai ha ka 14 tarik mynta u bnai ha uwei u runar ka la pynshongsyier ïa ki paitbah jong ka shong ka thaw bad ki shnong ba marjan.
Kumta kum ka dak jong ka jingpynrem bad ka jingpyrshah kaba jur halor katei ka kam bymman, ki paitbah jong ki shnong kiba don hakatei ka thaiñ naduh Risiang, Nongtraw, Mawlait, Riangpoit, Maweitksar bad kiwei kiwei ha ryngkat ka jingïaytreilang bad ki sengbhalang jong ka thaiñ ba kynthup ïa ka FKJGP, KSU bad ka HANM, ki Village Organisation, ki VDP ki nongsynshar shnong bad kiwei kiwei ki kynhun, ha ka sngi hatmajai ka 21 tarik Rymphang, ki la pynlong da ka jingïaid proseshon da kaba rah ruh da ki placard kiba la thoh ïa ki kyntien pynrem ïa utei u riew thrang snam u ba la leh ka kam sang bad shim syndon ka jingim katei ka longkmie.
Ïa katei ka jingïaid proseshon la sdang narud shnong ka Riangpoit haduh ban da poi ha madan jong ka skul ha kaba da ki spah ngut ki paitbah naduh ki longkmie, ki rangbah, ki samla bad ki khynnah skul ki la wan ban ïashim bynta bad ban pyrta da kawei ka sur ban dawa ba ki bor ka aiñ ki dei ban pynshitom da kaba tyngeh ïa u riew runar.
Haba la poi ha katei ka madan la pynlong ïa ka jingïalang ha kaba la pynïaid da u bah Pius Puweiñ sordar jong ka shnong Riangpoi Thymmai, la ïoh ïa ka jingkren na ki rangbah ba kynthup ïa u secretary jong ka shnong Riangpoit, u hynmen jong katei ka longkmie kaba la shah pynïap dusmon, ki nongïalam jong ki sengbahlang bad na ka kong Sencyful Dkhar ka nongïalam jong ka Catholic Women Commission Nongstoiñ Dioceses.
Kong Dkhar haba ai jingkren ka la pynkynmaw ba ka jingshah thombor jong ki longkmie kam long shuh kaba dang thymmai, hynrei ka dei ka jingjia kaba la ïoh sngew man ka por bad kaba la pynrit mynsiem ïa ki longkmmie ha man la ki jaka.
Hynrei kaba sngew shyrkhei pat ka long ba naduh ba ka la sdang ban kynmaw haduh ba kan da kynjoh palat sawphew snem ka karta ym pat ju ïohnsngew ba kiba kum kitei ki jait kam bymman ba ki jia ha katei ka thaiñ.
Ka la ong ruh ba ki don bun jait ki jingshah thombor jong ki longkmie ym tang ha ki riew runar kiba na bar, hynrei wat ha la ki jong ki kurim ruh.
Ha kajuh ka por ka la ong ba kiba kum kitei ki jingshah thombor ka dei namar ba ki shynrang la ki dei kiba dang samla ne ki ba la rangbah ruh, ki peit poh ïa ki kynthei namar ki dei ki bym don bor.
Ka la ong ba ha ka dustur jong ka jaitbynriew Khasi Pnar, ki shynrang ki dei ki nongïada ïa ki kynthei bad baroh ki kynthei ki shaniah lut ha ki shynrang la ka trei ka ktah ban bsa ïa ka ïing ka sem, ha ka kamai kajih bad ha baroh ki liang.
Pynban ki kynthei ki dang shah lehbeiñ ha kiba bun rukom ha ki shynrang kat haduh ba ka la pynartatien ba kin shanniah.
Ka la kyntu ruh ba ki shynrang ki dei ban da pyrkhat bha namar ka kynthei ka dei kaba pun ba kha ïa ki khun ym u shynrang.
Ka la kyntu ruh ba ki longïing longsem ki dei ban hikai ïa ki khun ki kti naduh ba ki dang rit, ba kim dei ban ailad ïa ka jingkwah brai ha ka doh namar ynda ki la kham san kin sa kylla long ki runar kiba shyrkhei.
Ha katei ka sngi ki paitbah kiba la poi ha ka jingïalang ki la dawa ba ki bor ka aiñ ki dei ban pynsaja da kaba tyngeh, namar lada dang pyllait ïa utei u runar ki paitbah naduh ki rangbah, ki kynthei khynnah ki don ha ka jingshong syier bad ka jingsheptieng kaba khraw.
Kumta dei ban set phatok shi jingim ïa u runar u ba la leh ïa katei ka kam pohjait poh rati ka bym lah ban pdiang ha ka imlang sahlang.
Nongstoiñ, Rymphang, 21: U District Election Officer (DEO) jong ka West Khasi Hills bah Garod LSN Dykes, u la pyntip sha baroh ki nongthep vote ba katkum ka jingbthah jong ka Election Commission jong ka Ri India (ECI), ban jied ïa ki nongmihkhmat sha ka ïing dorbar thaw aiñ ka ban long ha ka 27 tarik mynta u bnai Rymphang 2023, u la kyntu ba kin rah ïa la ki Elector Photo Identity Card (EPIC) ha katei ka sngi hala ki polling station na ka bynta ka jingpynshisha shwa ba kin thep ïa la ki vote jong ki.
Ki nongthep vote ki bym lah ban pynshisha lyngba ki EPIC ki lah ban rah kawei na kine kum ka jingpynshisha kata ka Aadhaar Card, MGNREGA Job Card, Passbooks lane Post office, Health Insurance Smart Card, Driving License, PAN Card, Smart Card ka NPR, Indian Passport, Pension document bad ka dur, Service Identity Cards, Official identity cards ba la ai sha ki MP/MLA/MDC bad ka Unique Disability ID (UDID) Card.
Ïa ki Voter Slip yn sa sam la kumno kumno 5 sngi shwa ka jingthep vote sha baroh ki nongthep vote ba la pynrung kyrteng ha ka Electoral Roll da ka ophis u DEO.
Kumta u DEO u la kyntu ban ïa mih ryntih paidbah ha katei ka sngi kata ka 27 tarik u Rymphang, 2023 ban jied ïa la ki nongmihkhmat.
Ha kajuh ka por, khnang ban wanrah ïa ka jingpynïaid beit ïaid ryntih ïa ka jingjied ïa ki nongmihkhmat sha ka ïing dorbar thaw aiñ ka ban long ha ka 27 tarik u bnai Rymphang 2023, ban ym thud ka jingïaid jong ki kali kiba kit ïa ki polling parties, ki police personnel, ki officer kiba don duty ki ban leit sha ki polling station bapher bapher jong ka District, u District Magistrate ka West Khasi Hills bah Garod LSN Dykes IAS, u la pynjari da ka kyndon 144 CrPC kaba khang pyrshah ïa ka jingïaid jong ki kali kit dewiong ha baroh kawei ka District naduh ka por 7 janmiet jong ka 24 u Rymphang, 2023 haduh ka 7 mynstep jong ka 28 u bnai Rymphang 2023.
Lada lap ïa kino kino kiba ïaleh pyrshah yn pynshitom katkum ka section 188 jong ka Indian Penal Code, 1860.
Kane ka hukum kan treikam noh mardor tad haduh ban da pynbna da kumwei pat.
Nongstoiñ, Rymphang, 21: Kum ka jingsngewlem ïa ki san ngut ki khun jong ka (L) kong Metilda Lyngdoh Marshilong, kaba la shah dkhat jubor ïa ka jingim ha u runar thrang snam u bym don shuh ka mynsiem briew, ki nongïalam bad ki dkhot jong ka Federation of Khasi Jaiñtia & Garo People Riangpoit Unit, ki la noh synñiang da u khaw bad katto katne ki jingiarap.
Ki nongïalam bad ki dkhot jong ka FDKJGP ki la leit sha katei ka longïing hadien ba la wai ka jingïalang ha kaba la ïadon rygkat da u samla Pynshai Kharbani general secretary ka FKJGP Nongstoiñ circle, u bah Anthony Umïong president FKJGP Maweit circle ki nongïalam ka FKJGP Riangpoit unit bad ka kong Philomina Lyngdoh Marshilong, ka hynmen jong ka (L) kong Metilda Lyngdoh Marshilong, kaba la khlad noh.
ryngkat ki saw ngut ki khun, namar ka khun ba nyngkong jong katei ka longkmie kaba la khlad ka la leit sha skul ba la jan ka exam class X.
Nongpoh, Rymphang 21: Haba pan ka jingkyrshan kaba radbah na ki paidbah ka Jirang Constituency ban pymjop biang ïa u kum u kyrtong ka party NPP na Jirang Constituency ha ka jingïalang ïalap election mynta ka sngi ha Byrnihat, u Bah Sosthenes Sohtun u la pynshai sha ki paidbah da kaba ong, “Ka Jirang Constituency ka la shah iehnoh khunswet bad shah iehnoh bein ha ki kam pynroi la bun phew snem mynta, hynrei dei hadien ba ki paidbah ki la pynjop ïa u kum u nongmihkhmat ha ka election 2028 ba ka Jirang Constituency mynta ka la ioh pdiang shibun ki kam pynroi kiba la ai jingmyntoi na ka bynta ki paidbah ka Jirang Constiteuncy".
Kum u kyrtong ka NPP Party na Jirang Constituency, u Bah Sosthenes Sohtun, u la ong ba kum u nongïalam u da sngewkmen shisha ba ki paidbah ha ka election 2018 ki la pynjop ïa u ban long uta u nongmihkhmat bad bun ki kam kiba u angnud ban wan rah ka jingkylla tang hapoh ka san snem ki la urlong namar ka jingduh thiah duhdem jong u ban ïasaid na ka bynta ki jingdonkam ki paidbah hapoh ka Jirang Constituency.
U la ong ruh nga dang don shibun ki jingangnud ban wan rah ïa kita ki jingdonkam jong ki paidbah ka Jirang Constituency kiba um lah ban pyndep tang hapoh ka san snem, hynrei lada ki paidbah kin dang pynjop biang ïa u ha kane ka election 2023 un dang shim khia ban wan rah ruh sa shibun ki kam pynroi kiba dang donkam hapoh kane ka Constiteuncy.
Ha kawei ka bynta, u Bah Sosthenes Sohtun u la ther tyngeh ruh ïa kiwei ki nongïalam na kiwei ki political party kiba la pyrshang ban ïalam bakla ïa ki paidbah bad ban wan rah ka jingsngewïapher jaid byrniew da kaba kyngoh ba lada ka NPP ka wan biang ha ka bor kan nym ai shuh ki jingïarap ne ki jingmyntoi sha kito kiba ym dei ki Khasi bad Garo (Non tribal) bad baroh kine ki jingkynnoh bad ki jingïalam bakla ki dei tang ban ïalam bakla ïa kiwei pat ki jaid bynriew ha kaba kum u nongmihkhmat um shym la mihkhmat ïa kano kano ka jaid byrniew bad shisien ba ki la pynjop u hap ban peit krypang ïa baroh ki nongshong shnong khlem da peit na kano ka jaid bynriew ba ki wan, u la bynrap.
Namarkata, na ka liang u Bah Sohtun uba dei u kyrtong ka NPP party u kyrpad ïa ki paidbah ba kim dei ban shah ïalam bakla ha kiwei kiba wan ban ïalam bakla ïa ki jingmut jingpyrkhat jong ki bad ha kane ka kynti ki dei ban ai ka jingkyrshan kaba pura ïa ka NPP ha kaba lada ka NPP ka wan biang ha ka bor kan dang lah ban leh shibun ki kam kiba khraw kiba ai kata ka jingmyntoi ïa ki paidbah ka Constituency bad ha ka jylla hi baroh kawei, u la bynrap shuh shuh.
Lyngba jong kane ka sngi ba la pynlong ïa kane ka jingïalap election paidbah u kyrtong ka NPP ha Byrnihat, la sakhi lang ruh da ka jingdon lang u MDC ka Jirang, u Bah Victor Rani, u President ka NPP Ri Bhoi, u Bah Clement Mawlong, u Bah Thomas Malai, u Bah Nikle R.
Marang bad kiwei kiwei bad ka jingwan poi ki paidbah da ki hajar ngut ka la ai mynsiem ïa une u kyrtong ka NPP ba u don ïa ka jingkyrmen ba un jop biang na kane ka Constituency.
Na kane ka jingïalang ïalap election ka jingwan pynïasoh ki nongïalam na ka BJP, Congress bad UDP ka la ai jingkyrmen ruh ïa u kyrtong ka NPP, hadien ba ki la ai rai ban ïa trei tyngeh na ka bynta ban jop ïa u kum u kyrtong ka NPP na Jirang Constituency.
Nongpoh, Rymphang 21: Kum ka jingpynshlur ïa ki samla pule ba kin dang bteng ban leh bha haki jingpule ba kham shalor, ka KSU Umden Unit sa shisien pat kala ioh ban pynkup burom ïa kumba 28 ngut ki samla pule kiba la wan shakhmat haka eksamin SSLC, HSSLC, Graduate bad Post Graduate, naka thaiñ Umden da ka 3rd Maitshaphrang Excellence Academic Award.
Ha kane ka juh ka sngi la ioh ruh ban pynhap pyrda syndon ïaka 3rd Maitshaphrang Knock Out Football Tournament bala pynlong da ka KSU Umden Unit hadien ka jingïakhun phainal kaba la long hapdeng ka Shipara SC pyrshah ïaka Umden SC ha kaba ka kynhun ïalehkai jong ka Shipara SC ka la iohrah ïa ka nam lahduh da kaba pynliem noh ïa ka Umden Sport Club da 5-4 kol ha ka jingïakhun kaba la poi sha ka tie breaker.
La wan ruh ban sakhi ha katei ka sngi da u Samla Pynshai Rani Publicity Secretary ka KSU sengkmie kum u kongsan, u samla Ferdynald Kharkamni President ka KSU North Khasi Hills District kum u symbud kongsan, u samla Toning Lapang President ka KSU Umden Unit bad kiwei kiwei ki nongïalam bad ki riew rangbah naka thaiñ Umden.
Haba kren ha katei ka jingïalang ban pynhap pyrda noh ïa katei ka jinglehkai phutbol bad ka jingpynkup burom ïaki samla pule naka liang u Samla Pynshai Rani u la ai ka jingkhublei ba kyrpang ïa kitei ki 28 ngut ki samla pule kiba la ioh pdiang ïaki khusnam ba ka seng ka ju pynshlur man u snem ïaki samla pule bad kumjuh ruh ïa ki 2 kynhun ïalehkai phutbol kiba la poi shaduh ka thup phainal bala lah ruh ban pynhap pyrda syndon hadien ka jingïakhun kaba jur.
Naka liang u Samla Pynshai u la sneng la kyntu ruh ïakitei ki samla pule bad kumjuh ruh ki samla ïalehkai ba kin im ka jingim ba tipsngi, ba don akor, ban burom ïa kiba halor khamtam ban minot thop haka jingpule ki jong ki namar ka jingstad kaba la ai da ki kmie ki kpa yn nym lah ban thied da ka pisa, bad kum ki samla ki dei ban stad bad kiar lai lum lai wah na u drok u ba la sdang ban pynjot ïa kiba bun ki khun samla ka ri bad ka jingjot jong ka jaitbynriew baroh kawei bad kim dei ban ngop haki jingpynshoi.
U Samla Ferdinald Kharkamni haba kren ha katei ka sngi u la ban jur ba ki kum ki samla ki dei ban long ki samla kiba don ka jingkitkhlieh ban minot thop haki jingpule, khamtam ban long ki samla kiba long ka nuksa jong ka pateng ban wan ba ka jaitbynriew kan dang kiew irat ha baroh ki liang.
Kum u samla u ba bat ruh ïaka lyngkor kum u nongïalam ka KSU u la pynpaw ka jingsngewkhia kaba jur halor ka jingkynrei u drok ha kane ka ri khasi jong ngi, da kaba kyntu ruh ïaki samla ha katei ka sngi ba kim dei ban ktah bad khot ruh ka jingïatreilang naduh ki kmie ki kpa, ki nongïalam shnong ban rat diengkhong ban pynduh jait ïa u drok bad ki kam sniew naka imlang ka sahlang.
Nongpoh, Rymphang 21: Ki nongïalam ka seng Hynniewtrep Integrated Territorial Organisation (HITO) mynta ka sngi kila hiar sha ka thaiñ Jirang ban bteng ïaka jingïalap elekshon bad ban pynshai sha ki paidbah ba ki dei ban stad haba jied ïaki nongmihkhmat, ba ngim dei shuh ban dang bteng ban jied ïaki nongkhaii heh spah hynrei ki nongthaw aiñ kiba don ka jingkitkhlieh ban ïada kum ka stieh ïaka jaitbynriew.
Haba kren haka jingïalang mynta ka sngi kaba la long ha ïew Jirang ki nongïalam ka HITO naduh u Bah Donbok Dkhar President ka sengkmie, Bah Apbor Nongrum Vice President ka HITO RI-Bhoi District bad kiwei kiwei kila ther tyngeh ïaka sorkar kaba la leit noh kum ka sorkar Ksuid bad ka sorkar Thlen kaba bamduh ïaka ri bad ka jaitbynriew kumba ki paidbah kila mad ha kine ki 5 snem bala leit noh, ka jingshah thombor jong ki nonghikai, ka jingbym lah ban pynbeit ïa u pud u sam, ka jingjia ka mukroh, ka jingshah siat iap ïaki samla ka ri haki pulit ka jylla bad kumjuh ruh ki pulit Assam, ka ishu them metor, ka iohkam ka ioh jam ki samla, bad kiwei kiwei ba kum ki paidbah kila ngiah bad kdang.
“Sa katno ngin dang biej, keiñ noh bad la biang ban jied ïaki nongsam blanket, ki nongsam khiew sam pliang, kala dei ka por ba ki paidbah kin jied ïaki nongmihkhmat da ka jingstad ban pynmih ruh ki nongthaw aiñ kiba ïada kum ka stieh ïaka ri bad ka jaitbynriew, lymda kumta ka jaitbynriew jong ngi ka don hapdeng ka tmier lada ki nongkhaii heh spah kin dang ioh ban klun ïaka shuki ha Secretariat kiba la pynïasyriem kum ki thong ki bym don jabieng ban pyrkhat" la ong u Bah Donbok Dkhar.
U la ong ruh ba kum ka seng kala leit sha kiba bun ki jaka ban pynlong kum kitei ki rynsan ban ïalap elekshon pyrshah ïaka sorkar bala leit noh, hynrei naka liang ka seng kam dei ba ka ïala elekshon na bynta jongno jongno hynrei ban pynshai sha ki paidbah khnang ba kin tip kumno ban jied ïaki nongmihkhmat haka 27 tarik mynta u bnai ban lam pat ïaka lawei jong jaitbynriew shaka jingphyrnai bad jingkylla.
Namarkata naka liang ka seng HITO ka kren shai sha ki paidbah ba kim dei ban babe hadien ka 2 tarik u Lber namar kila jied hi ïano ki nongmihkhmat ba kin phah sha ka ïing Dorbar thawaiñ ka jylla, namar haka jingeh ki kynmaw tang ïaki sengbhalang bad haka sngewbha ki ïa risa bad ki nongmihkhmat.
Jowai, Rymphang 21: Ka ïingbishar Special Judge (POCSO), West Jaiñtia Hills District, hadien ka jingshong bishar ha ka 13 tarik mynta u bnai, ka la lap lyngba ki sakhi sabut ba biang ïa ka jingdonkti jong uwei briew ban leh beijot ïa kawei ka khynnah kaba dang 15 snem ka rta bad kala rai pynrem noh ïa u.
Katkum ka khubor Pulit la ïathuh ba ha ka 23.
08.
2021 la ïoh ïa ka jingujor Ejehar (FIR) pyrshah ïa u Treda Sungoh, ha kaba la kynnoh ba ula donkti ha kaba batbor bad lehbeijot ïa kawei ka khynnah kaba dang 15 snem ka rta ha ka 22 bad 23 tarik jong u bnai August 2021.
Khliehriat rymphang 21; Na ka liang ki bor pahara kaba kynthup ïa ka Meghalaya Police bad ki Central Agency, kila ïaid Flag March hynne ka sngi ha Khliehriat Constituency, East Jaiñtia Hills, ban pynshlur ïa ki nongthep vote ba kin ïa mih paidbah ban thep ïa ki vote jong ki ha kane ka elekshon MLA ban long ha ka 27 tarik Rymphang.
Ïa kane ka Flag March la pynlong hynne ka janmiet por 1 baje eiei bad ka thong hi ka long ban weng ïa ka jingtieng jingsmiej na ka jingmut jingpyrkhat jong ki paidbah nongthep vote ba kin leit thep ïa ki vote khlem ka jingsheptieng ïano ïano ruh.
Ki jaka kiba la pynlong ïa ka Flag March ki kynthup ïa ki jaka kiba ha ki thaiñ Dkhiah, Ladrymbai, Rymbai, Iapmala bad Byndihati.
Jowai, Rymphang 21: U ma Nehemayah Tyngkan u kyrtong ka INC na ka 4-Mowkaiaw Constituency ha ka jingïalap Election jong u mynta ka sngi ha madan jong ka Shnong Barato West Jaiñtia Hills ula pynsngew ïa ka thong ba hakhmat eh jong u ban trei ynda ula wan ha ka jingjop ha kane ka kynti jong ka jingïakhun MLA.
Ula ong ba u don ka thong ban pynkiew ïa kine ki shnong hapoh ka 4-Mowkaiaw naduh ka ïoh ka kot, ka pule ka puthi, ka khaïi ka pateng kaba biang da kaba kular ban shna ïa ki ‘Zonal Development Committee’ kiba treikan lyngba ki Zone-1 ba kynthup ïaka Sanshnong, Barato, Mukroh, Saba, Maitdien.
Zone-2 naduh Iongkwan, shaduh sooshnong khadsan shnong, Zone -3 naduh Mynksan Ionglang Niawkmai, Mooshrot shaduh Lamarang.
Ka Zone-4 kan hap na Narwan, Kyrweng, Moolum bad ka Zone-5 ka long na ka bynta ka San shnong.
Ula ong ba ka 4-Mowkaiaw Constituency ka don saw tylli ki shnong kiba long ki klong snam ban sam sha kiwei de ki shnong ba dkine 4 shnong ki long ka Iooski, Barato, Sahsniang bad ka Mowkaiaw kiba don mar 3 hajar tam ka vote.
U kyrmen skhem ba un ïoh biang ban phong biang ïa ka jaiñ spong ha ka sngi ñiew vote jong ka 2 tarik u Lber, 2023 kumba la pynphong ïa u mynta ka sngi.
Shuh shuh u ma Nehimayah Tyngkan ula pynsngew ïa ka jingjia kaba jia hynnin sngi katba u dang thmu leit pynsngew ïa ki mat jong u ha shnong Sahsniang hynrei ki nongïalam ka shnong Sahsniang kim shah ïa u ban pynlong jingïalang, katba na ka bynta ki paidbah ka shnong Sahsniang ula phla mynta ba un kdup ïeit wat lada ym ïoh ban pynsngew ïa ki mat jong u, halor kane ka jingjia ula pynsngew ruh ba kiba bun ki nongalam ka NPP ki la mih ban ban ai jingkyrshan ïa u ha kane ka kynti.
Ula ong “ha kane ka kynti un wan beit ha ka jingjop lyngba ka jingkyrshan jong ki kup shiliang ki sem shiliang, ha ka juh ka por un long ruh uba kloi ban trei na ka bynta jong ki ha ka jingkhuid jingsuba".
Ïa ka jingïalang la pynïaid da u Waheh Shnong ka Baroto ma N.
Sten ha kaba la ïoh ruh ka jingkren na u ma R.
Lamare Secretary shnong Mooshrot, ma Rikut Parien, la wan synrang lang ïa u ma Nehemayah Tyngkan da u MLA ba rim u ma E.
C.
Bamon ha kaba ki nongkyrshan kila ïamih da ki hajar ngut ki paidbah jong ka shnong.
U ma E.
C.
Bamon ula kular ban don ha syndah bad u ma Nehemayah bad ban pynjop don burom ïa u ha kane ka kynti, ula kyntu ïa ki paidbah da ka ong kumba “phi pynjop ïa nga ha kito ki snem bala dep kyrmen ha kane ka kynti phi pynjop ïa u ma Nehemayah Tyngkan da ka jingïatylli lang kum ki maw byrsiew".
Shuh shuh ula pyntikna ha kane ka Election ban wan ka Congress kan sa jop bun seat ha Nongbha Shillong namar kin don ki Vote ki bym paw (silence), katba na Ri-Bhoi la tikna ba ki kyrtong ka INC kin jop haduh 4 Seat, u la pyntikna ruh ba u ma Vincent H Pala un sa long u Myntri Rangbah ha kane ka san snem ban wan.
Shillong, Rymphang 21: U National Vice President jong ka National People’s Party (NPP) u Bah Prestone Tynsong ha ka sngi Ba-ar u la takraiñ tyngeh ïa ka jingleh arsap jong ki paralok ba ïa treilang ha ka sorkar MDA ha kaba ïadei bad ka kam pynbeit pud namar ki kular ban pyndam ïa kane ka MoU wat la ki don bynta lang naduh ka sngi kaba nyngkong haduh ka sngi kaba la ïasoi hapdengki ar myntri rangbah ha Delhi.
Haba kren sha ki lad pathai khubor u Bah Prestone u la ong ba ka jingkular jong ka UDP ha ka mat kular elekshon jong ka ban pyndam ïa kane ka MoU lada ka wan ha ka bor, u la ong ka dei ka jingleh arsap namar ka UDP ryngkat kiwei ki paralok kiba don lang ha ka MDA.
“Nga ruh nga kyndit kumba iuh tdong bseiñ ban ïohi ba ka UDP bad kiwei pat ki party kiba donlang bad ngi ki kwah pyndam ïa ka MoU namar naduh kaba sdang ka jingïakren haduh ban da ïakren ïa ka kaiphot jingmih shuwa ba ngin ïasoi noh ïa ka MoU ngi la ïakren ha ka jingïalang ka kynhun Myntri bad ha ka jingïalang jong ka kynhun ki party ba don lang ha ka MDA, bad ka District Council bad wat ki seng bhalang ruh," u la ong.
“Baroh ki kyndon bad ki mat ki pung kiba ïasoi ha ka MoU la ïa syllok shuwa bad baroh ki party kiba don ha ka MDA ki tip lut namar ngim leh sop sop bad ki ruh ki mynjur lang bad ngi ïa ka MoU," u la bynrap.
Haba kynthoh ïa kane ka jingleh ki party ha kaba mynshuwa ban soi ïa ka MoU ki la mynjur lang hynrei ynda mynta pat ki la nguid hi la ka prie, u Bah Prestone u la ong ba ka dei ka jingleh arsap kaba khraw jong kine ki party ba don lang bad ka MDA.
“Nga ruh ngam lah pei phang shuh ïa kane, kumno ka UDP ha ka manifesto jong ki ki kular ban pyndam ïa ka MoU.
Kane ka pyni ïa ka jingarsap ha ka rukom pyrkhat, ka rukom shimrai hynrei nga sngewskhem ba ki paidah kin sngewthuh ïa kane ka mat," ong u Bah Prestone.
Haba ïadei bad ka jingkular ka TMC ban pyndam ïa kane ka MoU u Bah Prestone u la ong ba kane ka jingkular ka TMC ka pyni ba kam kwah ba ka jingeh ki paidbah ba sah ha khappud kin kut noh.
“Kine ki party kiba kwah ban pyndam ïa ka MoU ka pyni ba kim kwah ban wanrah ïa ka lad ban pynkut noh syndon ïa kane ka jingïa-kajia pud hynrei ki kwah beit ban neh ha kata ka status quo – status quo – status quo," ong u Bah Prestone.
“Namarkata ki paidbah ki dei ban husair ïa kine ki party kiba kwah lehkai ïa ka mat khappud bad ïa ki paidbah ba sah ha kito ki thaiñ," u la bynrap.
Shillong, Rymphang, 21: U National Spokesperson jong ka BJ u Sambit Patra ha ka sngi Baar ula ong ba ka NPP, ka TMC bad ka Congress ruh ki ngeit ha ka ar naïa bad ha ka jong ka longiing.
U Patra u la kren ïa kane ha ka jingïalang ïalap elekshon kaba la long ha madan Gorkha Pathshala bad ha Golflink haba la sakhi lang da u Myntri Khynnah ka Minority Affairs u John Barla.
Ha ka jingshisha, u Myntri ka tnat Kam Pohing uba dei ban kren ha kane ka jaka um shym la poi satia namarba ka liengsuiñ kam shym la lah satia ban hiar khyndew ha kad liengsuiñ Umroi na ka daw ka jingsniew shaba palat ka suiñ bneng wat hapdeng ki jingpyrshang kiba la bun bun sien.
U Myntri ka tnat Kam Pohing u la pyrshang ban kiew da k ahelicopter na kad liengsuiñ Guwahati khnang ban ïakynduh ïa ki paidbah ha ki jingïalang.
Hynrei ka jingthud jong ka suiñ bneng kam shym la ailad satia.
U Amit Shah u la shu ai jingkren sha ki paidbah lyngba ka telephone bad kyrpad ïa ki ai ka jingkyrshan ïa ka BJP.
U la panmap ruh ba ym shym la lah ban poi bad kular ba un sa wan biang shen.
U Patra u la ong ba ka BJP ka dei tang ma ka, ka seng saiñpyrthei ha ka ri kaba la pynurlong ïa ki jingkular.
U la pynkynmaw ruh kumno u Myntri Rangbah barim ka ri u la wan sha ka thaiñ Shatei Lammihngi ar sien kynthih tang ban shu thep ïa ka vote.
Katba ha kawei pat ka liang, u Myntri Rangbaduh ka ri u Narendra Modi u la wan jngoh ïa kane ka thaiñ jin 60 sien kynthih bad pynïar ïa ki thapniang jong ka Act East policy ka Sorkar India.
Dei ka jingtrei shitom jong u Myntri Rangbahduh ba la pynpaw ïa ka thaiñ Shatei Lammihngi hadien 70 snem ka jingïoh laitluid jong ka ri.
Mynta ka North East ka mut, ‘New-Engine’ ka jingkiew jong ka India bad NE hakhmat ka Congress ka dei ka ‘Non-Existent’.
U Patra u la ong ba ka TMC ka dei ka seng saiñpyrthei kaba bamsap na Bengal kaba kwah ban phiah arliang ïa ka Meghalaya bad ban wanrah ïa ki briew.
Ha ka sien banyngkong eh hadien ka jingwan rung jong ka TMC ha ka jylli jong ka saiñpyrthei ha Meghalaya, ngi ïohi ïa ki jingïaumsnam ha ka por elekshon.
Ka shongsuk shongsaiñ, u la ong ki dei ki thong jong ka BJP ban kyntiew ïa ka Meghalaya bad ngi shahniah tang ha ka BJP ban wanrah ïa kane sha kane ka jylla.
Ha Golflink, u John Barla bad u Sambit Patra ki la sdang ïa ka jingkren da kaba leh burom ïa u durmot jong ka Maria Theisotti bad nguh ïa la ka khlieh sha kiba la san kiba ïashim bynta ha kane ka jingïalang.
Ha kane ka jingïalang, u John Barla u la kren shaphang ki rukom treikam jong ka Sorkar bad ki polisi jong ka u Myntri Rangbahduh ka ri hapoh ka jingsynshar jong ka sorkar BJP.
U la ong ba dei tang ka BJP kaba la pynkupbor ïa ki riewlum bad ïa ki ritpaid jong ka jylla bad ka ri bad kam ju thmu ban pynlong ïa ki, kiba shu ap kumba la leh da ka Congress.
U la ong ba kane ka dei ka jingangnud jong ka BJP ban pynthikna ba ki briew kiba shah ieh beiñ dei ban ïarap bad ban pynkupbor nyngkong eh, bad ban pyntreikam ïa kane ka jingthmu, ka BJP kam shym la wanrah ïa ka jingsngewpher hapdeng ki paidbah halor ka nongrim jong ka rta, ka jinglong shynrang ne kynthei, ka niam, ka jinglong jaitbynriew bad kiwei kiwei.
U John Barla u la ïathuh ruh shaphang u Myntri Rangbahduh ka ri u Modi uba la kyntiew ïa u sha ka kyrdan kaba u la bat mynta.
U Barla u la ong, dei u Narendra Modi uba la sdang ïa PM-DevINE scheme bad mang pisa T.
6,000 klur na ka mang tyngka jong ka Sorkar pdeng.
Kam shym la don ka jingpynsangeh ïa ka jingpyllait pisa na ka bynta ki kam pynroi ha Meghalaya.
Kumba 2.
10 lakh tylli la pynïoh tyndong lyer shet ha Meghalaya lyngba ka PM Ujjwala Yojana, kumba 70 hajar ki longing la shna hapoh ka PM Awas Yojana, kumba 3.
40 lak tylli ki iing la pynïoh umbam lyngba ka Jal Jeevan Mission bad kumba 2.
70 lak tylli ki paiñkhana la shna.
Kumba 2 lak ki nongrep ha Meghalaya ki la ïoh jingmyntoi lyngba ka Pradhan Mantri Kisan Samman Nidhi.
Hapoh ka PM Garib Kalyan Anna Yojana, kumba 22 lak ngut ki paidbah ha Meghalaya ki la ïoh ei 5 kilo u kew/khaw bad shi kilo u shana na ka bynta ar snem shiteng.
U la bynrap ha ka por ba ka khlam covid, katba kiwei kiwei ki seng saiñpyrthei ki la jahrngai nakhmat jong ki paidbah, hynrei dei tang u Modi uba la ieng ha syndah jong ki paidbah bad ai marbam ei bad ka dawai injek.
Myriaw, Rymphang 21: U Myntri Rangbah ka jylla, u Conrad Sangma, u la ong ba ki paidbah kim dei ban khuslai ha kaba ïadei bad ka skhim FOCUS bad FOCUS+, namar ka sorkar kan ai beit îa ki paidbah ïa kane ka skhim.
Haba kren ha ka jingïalang elekshon ha Myriaw na ka bynta ban wer ïa ki paidbah ban kyrshan ïa i Kong Biolinda Lyngdoh, kyrtong jong ka NPP na Mawthadraishan, u Conrad u la ong ba kane ka skhim kan long 5000 na ka FOCUS bad sa 5000 tyngka na ka FOCUS+ bad kadei na ka bynta iwei iwei i dkhot jong ka ïing kiba dei ki nongrep.
“Nga kwah ban ong ïaphi ba ka skhim FOCUS kan treikam biang hadien ka elekshon bad kito kiba ladep ban thaw ïa ki Producer’s Group bad kiba ladep ban ai ïa ki Passbook bad kiwei kiwei ki kot donkam ka pisa kan wan ha ka Group bad kan ki Group kin sa sam sha ki dkhot", la ong u National President ka NPP.
Shuh shuh u la ong ruh ba ka FOCUS kam dei ka ram kumba la don ba pynsngewthuh bakla, hynrei kadei ka skhim ba la ai ka sorkar na ka bynta ki nongrep ba kin pynbha ïa ka rep ka riang jong ki.
U Conrad u la wan ha kane ka jingïalang kaba la pynlong ha Myriaw ha ka madan kaba ki paidbah ha Myriaw ki ong ka Madan Purno, namar ha ka snem 1989 u Purno Sangma ha ka por ba u long kum u Myntri Rangbah u la wan hiar da ka Helicopter ha kane kajuh ka madan kaba don ha syndah jong ka ïew Myriaw.
U Conrad, u la pynpaw ka jingsngewkmen ba un ïoh ban hiar ha kane kajuh ka madan kaba u kpa jong u, u la wan kumba 34 snem mynshuwa.
“Nga dap ka mynsiem ba i Pa jong nga, u la wan ha kane kajuh ka jaka kaba nga la wan mynta ka sngi.
U la kular ruh ba na ka liang jong u, un sa shim ki lad ki lynti ban shna da ka stadium ha kane ka madan kaba mynta ka shu long tang ban ïalehkai phutbol bad kiwei kiwei de ki jingïalehkai.
U Conrad haba wer ïa ki paidbah ban ai ka jingkyrshan ïa i Kong Biolinda, u la ong ba ka sorkar hapoh ka jingïalam ka NPP ka la trei shibun ki kam na ka bynta ka roi ka par jong ka jylla bad u la kren skhem ruh ba ka NPP kan ïalam biang ïa ka jingsynshar sa shisien ïa ka jylla bad ka don ka jingkyrmen ruh ba kan ïoh ban synshar hi marwei.
Shillong, Rymphang 21: U Symbud Myntri Rangbah ka jylla u Bah Prestone Tynsong ha ka sngi Ba-ar u la ther tyngeh ïa ka BJP namar ka jingpynslem ban mynjur noh ïa ka jingpyntreikam ïa ka ILP ha ka jylla bad ong ba ba ka BJP kaba don ha ka jylla bad ha ka sorkar pdeng, kala leh politik ïa kane ka mat jingdawa namar ka BJP ha Delhi ka don u Shabi ban pynurlong ïa kane ka jingdawa la saw snem tam mynshuwa.
“Ka long kaba sngewthamula ban ïohi ba ka BJP ha ki mat kular elekshon jong ka bad ka jingkren ki nongïalam halor ka jingdonkam ILP ha ka jylla.
Ka ïingdorbar da kawei ka sur ka mynjur ïa ka Resolution ha u snem 2019 bad ngi la phah sha ka sorkar pdeng bad ngi la leit ruh sha Delhi la bun bun phewsien ban ïakren ïa kane ka mat, hynrei ha kane ka jingïakynduh ba la bun sien bha bad ki heh ka sorkar pdeng bad ïa ki myntri ka sorkar BJP ka jingmih hi ka long ba kam shym la shimkh ïa eiei ïa kane bad kumjuh ruh lada phi peit ïa ka jingdawa ban pynrung noh ïa ka ktien Khasi bad Garo ha ka Khyrnit Ba Phra ka riti synshar," ong u Bah Prestone Tynsong ha ka jingkren sha ki lad pathai khubor.
U la ong, mynta ba ka elekshon ka la wan lah ban ïohi ba i kumba ka BJP ka la pynpaw ïa ka jingshimkhia ïa kine ki ar tylli ki mat kaba ki paidbah ka jylla ki la dawa la bun snem.
“Kane kadei tang ka jingleh politik ka jong BJP namar ka elekshon ha ka jylla la ha kaba ïadei bad ka jingtyrwa jong ngi ban ïoh jingmynjur na u Lat ïa ka jingpynkylla ïa ka Meghalaya Residents Safety and Security Act (MRSSA) namar kane ka jingtyrwa ruh ka sahkut mynta ha ka Ministry of Home Affairs," u la ong.
U la ong, kane ka jingpynslem khnang ka pyni ba ka BJP kam don ïa ka jingsngewkhia ïa ka jingdawa u paidbah ïa kane ka mat kaba kongsan na ka bynta ka bha ka miat jong u paidbah ka jylla hynrei ka shu kwah ban leh politik na bynta ka jingmyntoi saiñ pyrthei jong ka.
Shillong, Rymphang 21: Ki paidbah nongleit nongwan ha kine ki sngi ba mynta ka la mad jingeh shibun namar ba ki kali kamai kiba bun la bat noh da ki Party bad ki Kyrtong kiba ïakhun ïa kane ka elekshon MLA 2023.
Ki paidbah kiba leit ba wan ki la hap ban ap kali sah harud surok da ki bun bun kynta tang ban leit na ka jaka kaba khamjan ruh.
Sah satang saw sngi ban kut ka jingïalap elekshon, kiba bun ki kyrtong sha ki jaka nongkyndong, ki la leit ïalap elekshon na kawei ka ïew sha kawei pat ka ïew bad ha kane ka jingleit kanbas jong ki sha ki ïew, ki da kit briew ruh da ki spah sngu ban pynshngaiñ lem ïa ki bad khamtam eh ban pyni ïa ka jingbun briew.
Dei kane kaba la pynlong ïa ki kali kamai ki duna bad bun ki la kit briew sha ki jaka leit ïalap elekshon.
Ki don ruh ki kyrtong bad ki party kiba ym tang ba ki la bat ïa ki kali tang na nongkyndong, hynrei kiba bun ruh ki la bat kali na Sor Shillong ban wan kit briew na kylleng kylleng ki shnong ban leit sha ki jaka ïalap elekshon.
Ha kine ka taiew elekshon, ngi ïohi ba u Chief Minister bad u Deputy Chief Minister ka sorkar MDA ki la pyrshang pynban ban leh kiar ne phet krad rai maw rai dieng na u Union Home Minister ka Sorkar India u Amit Shah.
Ha kito ki bnai ba ladep pat, ngi ïohi ba ka jingkwah ïa kynduh jong ki ïa u Amit Shah ka la long shaba palat liam.
Kim banse ban leit sah miet da ki taiew sha Delhi tang ban ïoh ïa kynduh ïa u Amit Shah tang ban ïoh pynthymme ïa ki paidbah Meghalaya jong ngi ban pynpaw ba ki kitkhia shisha ïa ka mat ILP bad ka jingpynrung ïa ka ktien Khasi ha ka Khyrnit Baphra ne 8th Schedule kumba la rai ne mynjur da ka Assembly nalor bun kiwei pat ki mat ba kongsan kiba ktah ïa ka ïap ka im jong ka ri bad jaitbynriew jong ngi.
Ha kito ki bnai, ngi ïohi ruh ba u Chief Minister, u Deputy Chief Minister lem bad ki kynhun Minister ka Sorkar MDA ki la ïa pyllut por bad pyllut pisa lah jhor tang ban leit Delhi ban leit ïa kynduh ïa u Amit Shah.
Hynrei, kaba phylla pat mynta ka long ynda u Amit Shah u wan ha Tura kaba dei ka jaka sah u Chief Minister, u Chief Minister u phet krad pynban ha ka jaka ban ïakren ïa syllok ïa ki mat ba kongsan jong ka jylla kum ka ILP bad jingpynrung ïa ka ktien Khasi bad Garo ha ka khyrnit Baphra.
Ynda u wan sah miet lei hangne ha Shillong,ym don satia ki Minister kiba kwah pynsngew ïa kata ka ishu ILP, ka Ktien Khasi bad ki ïa phet krad pynban na u wat tang ka syrngiew jong ki ruh ym ïohi satia.
Hangne u paidbah u la sakhi shuh shuh kdar ïa ka jingleh mynleh jong kine ki nongïalam jong kane ka sorkar MDA ba la ïalam da ka party NPP.
Ïa ki ishu ba donkam jong ka ri bad ka jaitbynriew kim nud saham pleng hakhmat u Modi lane u Amit Shah haba ki wan shane sha ri lajong.
Ki kwah ban pynheh iew pynban da kaba leit ïa kynduh pat ïa u sha Delhi ynda ladep ka elekshon syndon.
Kaei ka jingmut ba sha lyndet jong kane ka jingthmu jong ki,ym lah mutdur shuh.
Ki dei pleng, tang ‘ki khleiñ la thang jwat la bam’.
Ki dei ruh tang ki ksan rympei rem dorbar kiba shu byrngem bad khleiñ tang na rieh na rieh.
Ki kyrhuh kum u ‘Laren (pyrthat rkhiang) khlem da dum slap satia.
Lada ki paidbah kim sngewthuh shuh ha kane ka kynti ba mynta bad ba kin dang ïai ngop biang ha kum kine ki nongïalam khawpud jong ngi ha ka 27th February 2023, khlem pep kin ïalam syndon ïa ka ri bad ka jait bynriew jong ngi sha nurok ka ksew ne ka dujok kumba ong ki riewstad.
Shillong, Rymphang 21: “To kata NPP- MDA leit suk “, ong ka baje ba la buh da ka Seng TMC ha ki ophis treikam jong ka ha Shillong, Tura bad Jowai.
Kane ka baje ka la buh por ruh ïa ka sorkar MDA ba la ïalam da ka NPP satang 8 sngi, 22 kynta, 42 minit ba kane ka sorkar kan kut noh.
“Ka por kam slem shuh, ka sah satang phra sngi, arphew ar kynta, sawphew ar minit ba ka jylla kan lait noh na kane ka sorkar bamsap", la ong u Dr.
Mukul Sangma haba ïakren bad ki nongthoh khubor ha Shillong.
U Dr.
Mukul u la ong ba hadien ka 2 tarik u Lber 2022, ki paidbah kin sa lait noh na ka sorkar bamsap ba la ïalam da ka NPP bad ka jylla sa shisien pat kan ïoh biang ïa ka nam ka burom kumba mynshuwa.
Shillong, Rymphang 21: U Nongïalam ka Congress na Rajasthan uba la ju bat teng ruh kum u myntri ha ka sorkar pdeng u Sachin Pilot ha ka sngi Ba-ar u la ong ba ki kam kiba ka sorkar synrop MDA ba la thaw bad saiñdur da ka BJP ka la pheil lut ha baroh ki liang la ha kaba ïadei ka ïohkam ïoh jam, ka roi ka kiew, ka jingpynbiang ïa ki jaka pule bad kiwei de ki jingdonkam ki paidbah jong ka jylla.
Haba kren sha ki lad pathai khubor u Pilot u ong ba ki kam kiba ka BJP ka leh ki la paw pyrthei lut plaiñ ha ka jylla ba ka la pheil lut ban pynurlong hynrei ka heh tang ki kyntien jingkular.
“Ki kam ka BJP ki la paw lut mynta na kaei kaba la jia ha Meghalaya.
Ki don ha ka bor ha Delhi bad kumjuh ki don ha ka bor ruh ha ka jylla Meghalaya hynrei kiei ki maw khang lynti ïa ka ban pynurlong ïa kata ka kular ban leh da kata ka sorkarar enjin (double engine government)," u la ong.
Haba kren halor ka ïohkam ïohjam ki samla u la ong, “Kaei ka daw ba ka BJP kam pynurlong ïa ki kular ba thiang ba ka la khlei sha ki paidbah ka jylla ha u 2018, balei kam lah ban pynmih ki lyngkha ai kam aijam kiba thymmai ne ki karkhana thymmai ha Meghalaya?"“Lada phi peit ïa ka kular jong ka NPP bad BJP ki la kular ban pynmih shibun bah ki kam na bynta ki samla hynrei balei kam pynurlong haba ka don ha ka bor, namarkata ki paidbah kim dei ban khmih lynti ba ki kular ba ka khlei mynta kam pynurlong lada ha u 2018 kam pat pynurlong eiei" u la ong.
U la ong ba ka BJP lada peit na ki kam kiba ka la leh ka kren shai ba ka thong jong ka ka dei ban don beit ha ka bor da sa kumno kumno ruh, “Hynrei nga shaniah skhem ba ki paidbah ka jylla kin ai ka juab da ka jingstad ha ka 27 Rymphang," u la bynrap.
Shuh shuh u la kam ba lada peit na ki kular bad ki kam kiba ka Congress ka leh haba ka thaw sorkar ka ju pynurlong ïa ki mat kular kiba ka khlei sha u paidbah ka jylla.
“Ki dei ki dur khmat kiba thymmai bad kiba dang suba bad nga sngew skhem ba ki paidbah kin jied da ka jingstad namar kum ka party ngi la ailad ïa ki samla ban ïakhun na ka party ngi sngew skhem ruh ba ki paidbah kin pynjop ïa ki," u la ong.
U la ong ruh ba ka Congress ka ju pynleit jingmut ban pynkupbor ïa ki samla ym tang ha ka jylla hynrei ha ka ri hi baroh kawei da kaba ka sdang ïa ki skul pule bad ki shlem ai jinghikai ïa ki samla da kaba u ai nuksa ïa ka jingsdang ïa ka Indian Institute of Management (IIM), ka National Institute of Fashion Technology (NIFT) bad ka North Eastern Indira Gandhi Regional Institute of Medical Sciences (NEIGRIHMS).
Haba kren halor ka pule puthi u Pilot u la ong ba ka dei ka mat kaba donkam ka jingpynleit jingmut namar ka la shah ieh khunswet ha kane ka sorkar kaba mynta bad ong ruh ba ka Gross Enrolment Ratio ha u 2019-20 ka jingdon kiba dang sdang ban leit skul ka kham don hapoh ban ïa kiwei ki jylla ha North-East.
“Ngin sdang ïa ka skulbah jong ka sorkar jylla da kaba pynleit jingmut ruh ha ki laiñ jingpule ba lah ban aikam aijam," u la ong.
Ha kane ka sngi u Pilot u la leit ruh ban shim bynta ha ka jingïalang jong u kyrtong ka Congress u Bah JA Lyngdoh ha Khyndai lad ban pan jingkyrshan na ki paidbah nongshong shnong kane ka kyntoit jong ka North Shillong Constitunecy.
